[
  {"content":"\r\n\r\nبسم الله الرحمن الرحيم\r\nانتشارات دانشگاه تهران\r\nشمارهء 1921\r\nشمارهء مسلسل 2644\r\nناشر : مؤسسهء انتشارات و چاپ دانشگاه تهران\r\nتاريخ انتشار اسفندماه 1367\r\nتيراژ چاپ : 3300 نسخه\r\nچاپ مؤسسهء انتشارات و چاپ دانشگاه تهران\r\nمسئوليت صحت مطالب كتاب با مؤلف است\r\nكليه حقوق براى دانشگاه تهران محفوظ است\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\nمرآة البلدان\r\nتأليف\r\nمحمدحسن خان اعتماد السلطنه\r\nجلد اول\r\nبا تصحيحات ، حواشى و فهارس\r\nبه كوشش\r\nدكتر عبدالحسين نوائى و ميرهاشم محدث\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\n\r\n[ جلد اول 
  ]\r\n به نام آنكه جان را فكرت آموخت \r\n\r\nپيشگفتار\r\nرسم است و نيكو رسمى كه در آغاز هر كتابى از مؤلف و تأليفات و شرح حال و حيات وى ياد مىشود و كتاب لفظا و معنا مورد بررسى قرار مىگيرد و محتوى و مدلول آن به خواننده عرضه مىگردد و من خود بارها در آغاز هريك از كتبى كه تصحيح و طبع كرده‌ام ، در مقدمه از مؤلف و تأليف وى ياد نموده‌ام . اما در مورد كتاب حاضر كارى دشوار پيش‌آمده .\r\nزيرا محمد حسن خان اعتماد السلطنه از رجال معروف عصر ناصرى است كه سالها روزنامه‌خوان شاه و وزير انطباعات بوده و در سفرهاى ناصر الدين شاه به فرنگ ملتزم ركاب بوده و اين كتاب او به نام مرآة البلدان هم از امهات كتب مربوط به عصر قاجارى است و هركس كه كمترين علاقه‌اى به مطالعهء چنين كتبى داشته باشد ، به تحقيق و يقين مرآة البلدان را مىشناسد . از آن گذشته اعتماد السلطنه كتابهاى فراوان دارد و شمار كتابهاى وى را تا 37 نوشته‌اند و در دو سه سال اخير كه شور و شوقى در جامعهء ما براى مطالعه و كتاب خواندن پديد آمده و مردم به خواندن كتب تاريخى رغبت فراوان مبذول مىدارند چندين كتاب از اعتماد السلطنه ، چون المآثر و الاثار و مطلع الشمس و خاطرات و خلسه و صدر التواريخ و غيره خواه به صورت چاپ مجدد ( افست ) خواه به صورت حروف‌چينى چاپ شده و در صدر هريك از اين آثار ، در چاپهاى اخير ، مقدمه‌اى مختصر يا مفصل آمده است و ديگر چيزى نمانده كه دربارهء وى گفته آيد بلكه هرچه درين مورد بر قلم رود تكرار مكررات است . سخن هرچه گوئى همه گفته‌اند .\r\nچنين است دشوارى كار . اما با اين همه ، به رسم مألوف ، من در اين‌جا يادى از اعتماد السلطنه مىكنم نه از آن جهت كه وى را به خوانندگان بشناسانم ،\r\n\r\n","description":"","footnote":"","page_name":" پيشگفتار 1 ","page_number":3},
  {"content":"\r\n\r\nزيرا معرف بايد اجلى و اعرف از معرف باشد و من در چنين حدى نيستم بلكه از اعتماد السلطنه ياد مىنمايم تنها براى آن‌كه سر تعظيمى برآستان وى فرودآورده و به نحوى از رنجى كه در تهيهء اين كتاب و ديگر كتابهايش برده سپاس‌گزارى كرده باشم . زيرا اعتقاد من آن است كه اعتماد السلطنه حق عظيمى بر هموطنان خود و به خصوص بر شيفتگان تاريخ و فرهنگ ايران داشته و دارد و ازاين‌روى يادى از وى كردن ، نوعى اداى احترام و حق سپاس‌گزاردن است .\r\nمحمد حسن خان اعتماد السلطنه از خانواده‌اى كهن بوده و جد اعلاى او به نام آقا حسين مراغه‌اى به تجارت اشتغال داشته . ولى آغاز خدمت ادارى و ديوانى خاندان وى از روزى آغاز مىشود كه حسين خان مقدم به خدمت عباس ميرزا نايب السلطنه درآمده و سمت پيشخدمت باشيگرى يافته و به طهران آمده و در « در خانه » در نزد رجال عصر فتحعلى شاه واسطهء حل و فصل امور احمد خان مقدم بوده كه منصب بيگلربيگى آذربايجان داشته . اين احمد خان مقدم كه به مناسبت خدماتش به دولت قاجارى ، من‌جمله كوشش وى در سركوب صادق خان شقاقى مدعى تخت و تاج ايران ، به حكومت و به اصطلاح آن روزگار به‌سمت بيگلربيگى آذربايجان رسيده بود ، پسر على خان مقدم بود كه در ركاب نادر به هند رفته بود . از آن پس هميشه از خاندان مقدم ، افراد سرشناسى در خدمت به كشور و در دربار سلاطين قاجارى حضور داشتند . از آن جمله يكى حسين خان مقدم است كه در نظام دولت ايران بود و مناصب مهم يافت و به‌سمت و لقب « آجودان باشى » و سفير فوق العاده از جانب محمد شاه مأمور دربارهاى اروپا شد تا شرح تجاوز و تطاول دولت انگلستان را نسبت به ايران باز گويد و مراتب نقض عهد و بهانه‌جويى و ناجوانمردى بريتانياى كبير را به دربارهاى اروپا اعلام دارد . وى از لقب « آجودان باشى » گذشته ، لقب مهم « نظام الدوله » و « صاحب اختيار » يافته و به حكومت فارس رفته است و او همان كسى است كه قاآنى درباره‌اش گفته :\r\n سوگند خورده‌اند نكويان اين ديار * كاز رى چو سوى فارس رسد صاحب اختيار \r\n\r\n","description":"","footnote":"","page_name":" پيشگفتار 2 ","page_number":4},
  {"content":"\r\n\r\n يك‌جا شوند جمع چو يك گله حور عين * يك هفته مى خورند علىرغم روزگار . . . « 1 » \r\nخاندان مقدم در نواحى زنجان تا مراغه سكونت داشتند ولى بيشتر به مراغى شهرت يافتند . با اين حال قسمتى از آنان نيز به عنوان مقدم زنجانى در زنجان سكونت دارند .\r\nمحمد حسن خان از اين خاندان است . پدر وى على خان حاجب - الدوله بود و مادرش خورشيد خانم از نوادگان مصطفى قلى خان پسر محمد - حسن خان و برادر آقا محمد خان قاجار « 2 » .\r\nمحمد حسن خان در سال 1259 ديده به جهان گشود و در نه سالگى در جزو صد نفر از اولاد رجال عصر ناصرى به دار الفنون وارد شد . دار الفنون تازه باز شده بود . هنوز امير كبير بنيان‌گذار دار الفنون زنده بود كه معلمين اتريشى كه او خواسته بود به ايران بيايند رسيدند « 3 » . چند سال محمد حسن خان درين مدرسه به تحصيل گذراند و به درجات نظامى ارتقا يافت و از ترقيات وى در اين روزگار ، نامزد شدن او بود براى خدمت به امير محمد قاسم خان فرزند ناصر الدين شاه . مادر اين پسر جيران خانم بود ملقب به فروغ - السلطنه دختر محمد على خان تجريشى . ناصر الدين شاه بدين زن دلبستگى فراوان داشت تا آن‌جا كه ستاره خانم دختر آقا محمد حسن تبريزى را كه در هنگام وليعهدى به عقد خويش درآورده بود تا رتبهء « متعه » تنزل داد و به‌جاى وى جيران را به عنوان « زن عقدى » به حرم خويش برد و فرزند اين زن را به نام جد مادرى خود امير محمد قاسم خان ناميد و عنوان وليعهدى بخشيد . ولى امير محمد قاسم ميرزا در كودكى درگذشت همچنان‌كه محمود ميرزا و معين الدين ميرزا « 4 » درگذشتند . تقدير چنين بود كه ولايت‌عهدى ناصر الدين شاه به مظفر الدين ميرزا برسد .\r\n\r\n\r\n","description":"","footnote":"\r\n( 1 ) - ديوان قاآنى ( به تصحيح محمد جعفر محجوب ، امير كبير ، 1336 ، تهران ) ص 391 ، در اين ديوان چندين قصيده در مدح حسين خان وجود دارد .\r\n( 2 ) - مقدمهء مطلع الشمس ( چاپ دوم ، انتشارات فرهنگ‌سرا ، 1362 ) . اعتماد السلطنه خود نيز بدين موضوع تصريح كرده .\r\n( 3 ) - سفرنامهء دكتر پولاك به نام « ايران و ايرانيان » به ترجمه كيكاوس جهاندارى ( خوارزمى ، تهران ، 1361 ) .\r\n( 4 ) - در باب سه وليعهد ناصر الدين شاه كه در كودكى مردند رجوع شود به مقالهء نگارنده در مجلهء يادگار سال سوم شمارهء دهم تحت عنوان « وليعهدهاى ناصر الدين شاه » .\r\n","page_name":" پيشگفتار 3 ","page_number":5},
  {"content":"\r\n\r\nبارى ، پس از آنكه حاجى على خان حاجب الدوله پدر محمد حسن - خان ، در ازاء نيكوخدمتى به ناصر الدين شاه و مهدعليا مادر شاه ، در قتل امير كبير ميرزا تقى خان فراهانى ، حكومت خورستان يافت محمد - حسن خان هم برطبق رسوم زمان معاون پدر گرديد و نايب الحكومه شد و عنوان و سمت حكومت شوشتر يافت ( 1276 ) و وقتى كه حاجى على خان معزول شد ، نايب الحكومه نيز از كار افتاد و باز دو سال بعد كه حاجى على خان وزارت عدليه يافت ، محمد حسن خان نيز معاون پدر گرديد ( 1278 ) .\r\nدر سال 1280 هجرى قمرى ، بنابر پيشنهاد فرخ خان امين الدوله كاشى قرار شد كه چهل و دو نفر از شاگردان دار الفنون براى تكميل تحصيلات خود به اروپا بروند . رياست اين جمع را عبد الرسول خان اصفهانى برعهده داشت كه از اولاد حاجى محمد حسين صدر اصفهانى بود و خود در دار الفنون تحصيل كرده و استعداد فراوان در رشتهء رياضى نشان داده بود .\r\nسرپرستى اين جوانان را شاه قاجار به حسنعلى خان گروسى تفويض كرد . زيرا در همان ايام حسنعلى خان گروسى ملقب به امير نظام به‌سمت سفارت كبراى ايران در دربارهاى اروپا منصوب شده بود و عزم سفر به پاريس داشت . در هيئت سفارت امير نظام ، محمد حسن خان مقدم مراغه‌اى عنوان وابستهء نظامى داشت . دو سال بعد عنوان وى به نيابت دوم سفارت تغيير يافت .\r\nچهار سال اقامت در پاريس او را پخته و ساخته كرد . غير از كسب تبحر در زبان فرانسه وى به اوضاع علمى اروپا و روش تحقيق و طرز كار مراجع علمى وقوف تمام يافت و با ادب و فرهنگ فرانسه نيز به خوبى آشنا شد . چنين بود كه در بازگشت به ايران ، بلافاصله به دربار ناصرى راه يافت ( 1284 ) و تا پايان عمر در آن درگاه به احترام و عزت گذراند . در اين دوره ، نخستين سمت وى پيشخدمتى و مترجمى حضور بود و بعد در سال 1288 به مقام « رياست كل دار الطباعه و دار الترجمهء ممالك محروسه » منصوب شد و لقب صنيع الدوله يافت و مأمور و مسئول چاپ روزنامه گرديد .\r\nاز روزنامه‌هايى كه وى درين سالها منتشر كرده يكى روزنامهء « ايران\r\n\r\n","description":"","footnote":"","page_name":" پيشگفتار 4 ","page_number":6},
  {"content":"\r\n\r\nسلطانى » بود كه كه اختصارا « ايران » خوانده مىشد و ديگرى روزنامهء « مريخ » كه روزنامه‌اى نظامى بود .\r\nوى مدرسه‌اى نيز براى تعليم علوم جديد و زبانهاى اروپايى داير كرد و ميرزا حسين خان سپهسالار قزوينى صدراعظم را به ديدن آن مدرسه و شاگردانش دعوت نمود و ميرزا حسين خان كه از آن مدرسه خوشش آمده بود آن مدرسه را به نام خود مكتب مشيريه نام نهاد « 5 » . اعتماد السلطنه در سفر نخستين شاه قاجار به اروپا هم جزو همراهان بود و در بازگشت از اين سفر كه ناصر الدين شاه هوس كرد به سبك اروپا « كابينه » يا « هيئت وزيران » داشته باشد ، عماد الدوله امامقلى ميرزا پدر زن خود را وزارت عدليه بخشيد .\r\nمحمد حسن خان هم معاون وزير عدليه شد و سپس شغل مقدم السفرايى يافت و مترجمى شاه در هنگام باريابى سفيران اروپايى .\r\nمحمد حسن خان روزبه‌روز در ترقى بود . ضمن مشاغل متعدد و روزافزون وى نيز بايد از رياست باغات سلطنتى و همچنين از « رياست عمل احتسابيهء شهر » يا به اصطلاح امروزى ، شهردارى تهران نام برد . در سال 1304 وى لقب اعتماد السلطنه يافت . اين لقب را پيش از اين پدرش حاجى على خان داشت . ازين تاريخ تا پايان عمر ، محمد حسن خان در دربار قاجارى در مناصب مذكور باقى بود و ناصر الدين شاه او را عزيز مىداشت و به شهادت اعتماد السلطنه ، در كتاب خاطرات ، سفرا و حضرا شاه او را گاه‌وبيگاه مىخواست و احيانا نيز بعضى مسائل محرمانه را با او در ميان مىنهاد و او را مأمور بردن پيغام و گرفتن ارتباط با سفراى اروپايى مىنمود و چنين برمىآيد كه شاه قاجار نسبت به امين السلطان صدراعظم خود اطمينان چندانى نداشته . از اين گذشته اعتماد السلطنه نزديك به بيست و پنج سال در حضور شاه روزنامه‌هاى فرانسه زبان را مىخواند و ترجمه مىكرد .\r\nمرگ وى در 18 شوال 1313 هجرى قمرى روى داد و برابر با سيزده نوروز . در آن هنگام ناصر الدين شاه سخت سرگرم تهيهء مقدمات جشن پنجاهمين سال خويش بود و آنچه در خزانه داشت درين راه خرج كرده بود . لذا وقتى خبر مرگ اعتماد السلطنه را شنيد و دانست كه او به\r\n\r\n\r\n","description":"","footnote":"\r\n( 5 ) - منتظم ناصرى در حوادث سال 1889 صفحات 325 و 326 ( چاپ سنگى ) .\r\n","page_name":" پيشگفتار 5 ","page_number":7},
  {"content":"\r\n\r\nموجب وصيت‌نامه اموال خويش را به شاه بخشيده دست تصرف به اموال وى دراز كرد و مجموعهء نفيس سكه‌ها و دفاتر خاطرات وى را با چهل هزار تومان نقد تصرف نمود . البته همسر اعتماد السلطنه كه اشرف السلطنه نام داشت و خواهر زن ناصر الدين شاه بود « 6 » ، در سلطنت مظفر الدين شاه دفاتر خاطرات را پس گرفت و وقف آستانهء رضوى نمود . ولى آن چهل هزار تومان هم از گلوى ناصر الدين شاه پايين نرفت بلكه خرج سدر و كافور او شد . زيرا بيست و هشت روز فقط بعد از مرگ محمد حسن خان بود كه ناصر الدين شاه به تير ميرزا رضاى كرمانى از پاى درآمد و چون هرچه داشت خرج جشنهاى پنجاهمين سال سلطنت كرده بود و ديگر پولى در خزانه وجود نداشت آن چهل هزار تومان صرف مخارج كفن و قبر و مجالس ترحيم ناصر الدين شاه شد .\r\nمحمد حسن خان چنان‌كه گفتيم در پاريس با طرز كار مجامع علمى و با شيوه‌هاى تحقيق آشنايى يافت و در بازگشت به ايران ، با استفاده از عنايت و مساعدت ناصر الدين شاه كه خود مردى هوشمند و باذوق و شاعر و ادب دوست بود و به علوم و فنون جديد شيفتگى تمام داشت ، دار الطباعه و دار الترجمه‌اى بنيان نهاد و كتب متعددى چاپ كرد و چند روزنامه منتشر نمود . اين خدمات صادقانهء وى ، در ايران آن روزگار ، چنان حسن اثر بخشيد كه در سال 1295 به عضويت انجمن جغرافيايى پاريس رسيد و در سال 1303 به عضويت انجمن آسيايى فرانسه و انجمنهاى آسيايى انگلستان و روسيه .\r\nصورت تأليفات وى به صورتى ناقص در شرح حال وى در مراجع متعدد آمده و مير هاشم محدث با استفاده از اين منابع پراكنده شمار 37 كتاب و رساله از مؤلفات وى را ذكر كرده است و به عنوان مقدمه در آغاز كتاب « تطبيق لغات جغرافيايى » آورده . هركه خواهد بدين منابع مراجعه كند « 7 » .\r\nبررسى اين آثار هم مبين وسعت اطلاعات وى در زمينه‌هاى تاريخ\r\n\r\n\r\n","description":"","footnote":"\r\n( 6 ) - اشرف السلطنه دختر شاهزاده امامقلى ميرزا عماد الدوله است . خواهر او به نام سرور السلطنه زن ناصر الدين شاه بود . ولى 28 ماه بيشتر در مشكوى شاه نماند و روى در نقاب خاك كشيد .\r\n( 7 ) - از انتشارات امير كبير ، تهران 1363 .\r\n","page_name":" پيشگفتار 6 ","page_number":8},
  {"content":"\r\n\r\nو جغرافيا و رجال ايران است هم نشان‌دهندهء كوشش اين مرد براى متوجه ساختن شاه قاجار و دربار ناصرى به دنياى پرجوش و خروش قرن نوزدهم كه از يك‌طرف قرن آزادى ملتها و انقلابات سياسى بود و از طرف ديگر عصر پيشرفت عظيم علم و روزگار اختراعات و اكتشافات گوناگون و هر روزه . اما بدبختانه دربار ناصرى غافلتر از آن بود كه بدين حقايق بينديشد . چنان‌كه وقتى « منطق الوحش » را منتشر نمود دچار مشكلاتى عظيم شد . اين كتاب شرح حال خرى است كه صاحبش به او جو و كاه نمىدهد و هرگز تيمارش نمىكند و طويله و بهاربند برايش نمىسازد . ولى با آن‌كه پشتش مجروح است ، ارباب هر روز بيشتر بارش مىكند و سرانجام روزى شكيبايى الاغ به پايان مىرسد و بار سنگين را از پشت مىافكند و با لگدى ارباب را مىكشد و از شر وى رها مىگردد « 8 » .\r\nپيداست كه درباريان چه تعبير و تفسيرى ازين داستان كرده و چه نسبتها به دو داده‌اند كه وى مردم ايران را به انقلاب و شورش برضد شاه و رژيم شاهى تحريك مىكند . نوشته‌اند كه اعتماد السلطنه از شدت وحشت كليهء اموال منقول و غيرمنقول خود را طى وصيت‌نامه‌اى به شاه بخشيد و هنوز از اين گرفتارى درست بيرون نيامده بود كه خاطرات مادموازل دومونپانسيه را ترجمه و منتشر نمود . اين كتاب هم شرح رسوائيها و فجايع و آلودگيهاى لوئى چهاردهم و دربار پر از فساد وى بود .\r\nدرباريان آلوده و رسوا و چاپلوس و دسيسه‌كار به شكوه نشستند و به سعايت برخاستند و در محضر شاه ازو سخنها نقل كردند . اما خوشبختانه ناصر الدين شاه قلبا مردى متجدد و اصولا فردى فهيم و هوشمند بود . او به اين ترهات گوش نداد . اما براى بستن دهان حسودان و بدگويان ، شبانه محمد باقر خان اديب الملك را احضار كرد و گفت « برو به عمو جانت بگو كه اين كتاب مادموازل دومونپانسيه را جمع كند . اما پسر طورى نگويى كه برنجد و اوقاتش تلخ شود « 9 » » .\r\nاين خدمات عظيم و پردامنه نمودار شخصيت والاى اعتماد السلطنه\r\n\r\n\r\n","description":"","footnote":"\r\n( 8 ) - كتاب از كنتس دوسگور است . شرح دلپذيرى مرحوم مجتبى مينوى دربارهء ترجمهء اين كتاب به نام « الحمار يحمل اسفارا » تحت عنوان « سرگذشت خر » در مجلهء راهنماى كتاب سال 18 شمارهء 7 - 9 نوشته .\r\n( 9 ) - سياستگران دورهء قاجار ( ج 1 ص 181 ) .\r\n","page_name":" پيشگفتار 7 ","page_number":9},
  {"content":"\r\n\r\nاست . وى در زمينهء ادب و تاريخ و فرهنگ ايران ، خدمات گرانبهايى كرده و حق عظيمى بر گردن دانشمندان و اهل تحقيق دارد . اوست كه نخستين‌بار شيوهء فرنگيان و روش تحقيقى و انتقادى آنان را در طرح مسائل تاريخى و جغرافيايى و لغوى به كار برده و از نقل اقوال سخيف مثل نسبت دادن بناى فلان شهر به يافث بن نوح خوددارى كرده يا اگر چنين ترهاتى را نقل كرده اقوال مخالف را نيز به دست داده است .\r\nنمىگويم كه آنچه نوشته و منتشر كرده بىعيب و نقص و مريم رشته و عيسى بافته است . حتى از ذكر اين نكته نيز ابا ندارم كه در آثار او خطا و اشتباه هم وجود دارد و شمار اين لغزشهاى كوچك و بزرگ در آثار او نسبتا زياد است . اما بايد بدين نكته توجه داشت كه اولا او پيشگام است و در راهى سخت و دشوار و سنگلاخ و ناهموار و به قول حافظ در شب تاريك و بيم موج و گردابى چنين هايل قدم نهاده و پيداست كه هركه در چنين راهى قدم گذارد با لغزشها و افت‌وخيزها دست به گريبان خواهد بود .\r\nارزش كار پيشگامان در همين است كه سختيها و بلاها را به جان مىخرند تا راه را براى سالكان طريقت و رهروان حقيقت هموار سازند . ثانيا آدمى در معرض سهو و نسيان است و مغز محدود آدمى ظرفيت محدودى براى كسب دانش دارد و به قول بوذر جمهر همه‌چيز را همگان دانند و كيست كه همه‌دان باشد . ثالثا آن‌كه اين سهوها و اشتباهات و لغزشها وقتى پيش مىآيد كه كارى صورت گرفته باشد . آنان كه هرگز جرأت دست بردن به قلم نكرده و صفحه‌اى - نه كتابى و رساله‌اى - ننوشته‌اند دچار خطا و اشتباه هم نشده‌اند و كسى بر آنان خرده نمىگيرد . اما مردان شجاعى كه قلم را وسيلهء تعليم و ارشاد ديگران مىدانند نمىتوانند از بيم آن‌كه مبادا سهوى كنند و به اشتباهى دچار شوند ، عاطل و باطل روزگار بگذرانند .\r\nبلكه به مصداق  لا يَخافُونَ لَوْمَةَ لائِمٍ  « 10 » ، از بد بدگو نمىهراسند و آنچه را وظيفهء وجدانى و اجتماعى خويش مىپندارند انجام مىدهند . اعتماد - السلطنه هم نمىتوانست آرام بنشيند و دست بر روى دست گذارد و از بيم طعن حسودان - كه صد گونه فضيلت را نمىبينند و يك لغزش را بزرگ مىكنند و بر سر كوچه و بازار جار مىزنند - كتاب ننويسد و كتاب ترجمه\r\n\r\n\r\n","description":"","footnote":"\r\n( 10 ) - قرآن كريم سورة المائدة 54 :\r\n","page_name":" پيشگفتار 8 ","page_number":10},
  {"content":"\r\n\r\nنكند . حتى اين جسارت او قابل تحسين است كه در روزگارى كه علم چيزى جز « ادبيت و عربيت » و « سياق » نبود ، او بدون بار گرانى از « عربيت و ادبيت » در زمينهء تاريخ و جغرافيا و لغت و سياست قدم نهاد و مسائل ارزنده‌اى را مطرح كرد و كتابهاى دلپذيرى به يادگار گذاشت .\r\nبا تمام اين خدمات و اقدامات ارزندهء فرهنگى ، محمد حسن خان اعتماد السلطنه آن‌طور كه بايد محبوب جامعهء ادب‌دوستان ايرانى نيست و شاهد اين مطلب گفته‌ها و نوشته‌هاى كسانى است كه دانسته و ندانسته به وى مىتازند و او را تخطئه مىكنند .\r\nاين جماعت را مىتوان به دو گروه تقسيم نمود . گروهى كه به روحيات و خلقيات او معترضند و ديگر گروهى كه او را صاحب و مؤلف كتبى كه به نام او طبع و منتشر شده نمىدانند و در اين مىكوشند كه به نحوى كتابهاى اعتماد السلطنه را با هر سريشم اصل و بدلى كه مىيابند به ديگرى بچسبانند .\r\nآنان كه وى را به تملق و حسد و تنگ‌نظرى و دوروئى ياد كرده‌اند ، جملگى از كتاب « خاطرات » اعتماد السلطنه خوشه‌چينى كرده و از ريزهء خوان او خورده و بر او خرده گرفته‌اند و به عبارت ديگر الهام‌بخش آنان باز خود اعتماد السلطنه بوده است . زيرا اعتماد السلطنه در كتاب خاطرات با شجاعت و صداقتى عجيب ، همچون روسو در كتاب اعترافات ، تمام نقصها و كژيها و كاستيها و زشتيهاى اعمال خود و حتى كژى انديشهء خود را بر زبان قلم آورده است و حال منتقدان اجتماعى ما ، كتاب خود او را مىخوانند و به دو مىتازند . پس جرم اعتماد السلطنه اين شهامت و صداقت اوست كه همه‌چيز را بر روى كاغذ آورده و هيچ زشتى و نقصى را بر خود نبخشوده و هرچه از خوب و بد در دل و در سويداى قلب خويش داشته رو كرده و در پيشگاه خدا و وجدان خويش به صراحت اعتراف نموده . چرا اين همه شهامت و صداقت را تحسين نكنيم . چرا فضيلت‌هاى او را نستائيم و تنها به خطاهاى او بينديشيم ؟ مگر حافظ نگفته است :\r\n كمال سر محبت ببين نه نقص گناه * كه هركه بىهنر افتد نظر به عيب كند \r\nآن‌كه شرح خطاها و لغزشها و كاستيهاى خود را مىنويسد ، به يقين خود به زشتى كار خويش پىبرده و به قصد توبه يا حداقل به عنوان پشيمانى\r\n\r\n","description":"","footnote":"","page_name":" پيشگفتار 9 ","page_number":11},
  {"content":"\r\n\r\nو شرمسارى ، شرح زشتكارى خود را با خويشتن خويش در ميان نهاده است . آيا چنين كسى بخشوده و آمرزيده نيست ؟ آيا كسانى كه هر روز هزاران خطا از آنان سرمىزند و هرگز متوجه زشتى قول و فعل خويش نيستند حق دارند كه بر چنين كسى بتازند و او را تخطئه كنند ؟ آيا نبايد در برابر كسى كه به شهامت به خطاى خويش اعتراف مىكند احساس احترام كنند ؟ آيا آن‌كه از بديهاى خويش شرمسار است و با اعتراف به گناه از خدا و بندگان خدا تقاضاى عفو و بخشايش مىكند بهتر از آن كسانى نيست كه در گناه خويش اصرار مىورزند و به بدى گفتار و كردار خويش نمىانديشند ؟ اگر آنان كه اعتماد السلطنه را گناهكار مىدانند ، خود روزى جسارت و شهامتى چونان اعتماد السلطنه مىيافتند و شرح خطاها و كژىها و كاستيهاى خود را مىنوشتند ، چه رازها كه از پرده بيرون مىافتاد و چه نقابهاى تزوير و تلبيس و تدليس كه پاره مىشد . كيست از ما كه از دنيا بريده باشد و گرد سود و زيان نگردد و بيشى و پيشى نطلبد و از ترقيات ديگران دچار شك و حسد نشود و مال بيشتر و مقام والاتر و نفوذ و قدرت گسترده‌تر و خانه و املاك گرانبهاتر نخواهد ؟\r\n صوفيان جمله نظرباز و حريفند ولى * زين ميان حافظ دلسوخته بدنام افتاد \r\nهنر ما در اين است كه مىكوشيم تا سخن راست نگوييم و احساسات قلبى خود را بازگو نكنيم و به دروغ خود را به ظواهر دنيوى و مال و منال اين جهانى بىاعتنا نشان دهيم و به ريا و تزوير ، جاه و مال و مقام را ناچيز بشمريم و مردان صاحب مال و ارباب مناصب را طعن و لعن كنيم درحالىكه در دل بر جاه و مقام آنان حسرت مىبريم و به دل آرزو مىكنيم كه كاش بجاى آنان باشيم .\r\nراستى را اگر اعتماد السلطنه با صداقت و شهامت چنين اعترافاتى نكرده و به قلم نياورده بود ، آيا باز هم مىتوانستيم او را حسود و متملق و مال‌دوست و مقام‌پرست و دورو بشماريم ؟ آيا كسانى كه « زرنگى » كرده و خاطرات خود را ننوشته و گزك به دست ديگران نداده‌اند همه فرشته خصال و ملايك صفت بوده‌اند ؟ حتى مردان مشهورى چون امير كبير ميرزا تقى خان و ميرزا ابو القاسم قائم مقام از خواهشهاى نفسانى و\r\n\r\n","description":"","footnote":"","page_name":" پيشگفتار 10 ","page_number":12},
  {"content":"\r\n\r\nوسوسه‌هاى شيطانى منزه و مبرى بوده‌اند و سخنى جز به درستى و عملى جز به رضاى خالق و سود مخلوق نگفته و نكرده‌اند ؟ چه زيباست تعبير قرآن كريم آن‌جا كه آدمى را « ظلوم جهول » مىخواند . از اين ظلوم جهول هرچه گوئى برمىآيد . شيخ اجل نيز مىگويد :\r\n ما ابرء نفسى و ما ازكيها * كه هرچه گفته شود از بشر در امكان است \r\nاز اين گذشته اعتماد السلطنه در دربار ناصر الدين شاه و در روزگار استبداد مطلق به سر مىبرده . دوره‌اى كه پادشاه مالك جان و مال و عرض و ناموس بندگان خدا بوده و هيچكس ياراى آن نداشته كه با او سخنى به راستى گويد و حقيقى بر زبان راند . زيرا كوچكترين اشارهء شاه كافى بود كه زبانى بريده شود و سرى از گردن جدا گردد . آن هم با روحيه‌اى كه ما در تحمل استبداد داريم و با تعليماتى كه در ذهن ما جا داده‌اند كه :\r\n خلاف راى سلطان راى جستن * به خون خويش باشد دست شستن\r\nاگر خود روز را گويد شب است اين * ببايد گفت آنك ماه و پروين \r\nبدبختانه بسيارى از منتقدان روشنفكر ما كه هيچكس را قبول نداشتند و قدما را از لحاظ تحمل استبداد و ستايش ظلم و ظالم مورد طعن و لعن قرار مىدادند ، در همين روزگار ما ، آن‌جا كه پاى امتحان به ميان آمد هم خود را رسوا كردند و هم ديگران را شرمسار . راستى كه :\r\n اندر بلاى سخت پديد آيد * فضل و بزرگوارى و سالارى \r\nبگذريم و بگذاريم كه در خانه اگر كس است يك حرف بس است .\r\nاما آن جمع كه اعتماد السلطنه را شايستهء داشتن تأليف و تصنيف نمىدانند و افتخار تأليف همهء آن كتابها را به اين و آن مىبخشند .\r\nنخست بايد گفت كه اينان جمع نيستند بلكه مفرداتى هستند كه از طريق تشبه به بزرگان و رفتن در زى آنان كسب آبرو مىكنند و از راه بازگو كردن نظر « بزرگان » مىخواهند خود را هم‌طراز « رجال » قلمداد كنند و در سلك عالمان و علامگان خويشتن را جا بزنند . روشنتر بگويم .\r\nنخستين كسى كه محمد حسن خان را سارق و منتحل معرفى كرده مرحوم\r\n\r\n","description":"","footnote":"","page_name":" پيشگفتار 11 ","page_number":13},
  {"content":"\r\n\r\nميرزا محمد خان قزوينى معروف به علامه است و پس از آن‌كه علامه چنين گفت غاشيه‌كشان وى اين سخن را دانسته و نداسته طوطىصفت مكرر كردند و بىآن‌كه بينديشند ، در گفته‌ها و نوشته‌هاى خود اين ادعا را بيان داشتند . البته چون « مراد » استدلالى اقامه نكرده و برهانى نياورده بود ، مريدان نيز به استدلال نيازى نمىديدند و نمىبينند . همين‌كه « مراد » سخنى گفت ، براى مريد مقلد مطلب تمام است . و قضى الامر و جف القلم بما هو كائن .\r\nاين نكته را بايد ذكر كنم كه على الظاهر ، اول‌بار ادوار دبراون « 11 » در كتاب انقلاب ايران - كه احمدپژوه به فارسى برگردانده - نوشته است كه تأليفات اعتماد السلطنه كار مردانى باسواد ! بوده است كه با جور و جفا و ترس از قدرت و كينه‌جويى او ، وادار به نگارش مىشده‌اند . و اعتماد - السلطنه غلط املائى داشته .\r\nاما اين اظهارنظر براون مسلما به « تلقين و تكرار » مرحوم قزوينى بوده .\r\nزيرا براون در چنين مواردى كه اظهارنظر مىبايست متكى بر شناسايى و وقوف يك ايرانى دانشمند باشد ، تسليم نظر قزوينى بوده كما اين‌كه مقدمهء نقطه الكاف به امضاى براون ، از باء بسم الله تا تاء تمت ، من البدو الى الختم ، به شهادت شيوهء نگارش آن ، پرداختهء فكر و ريختهء قلم قزوينى است و براون تنها امضايى زير آن « گذاشته » و من نمىدانم كه قزوينى آن مقاله را براى براون به مزد نوشته يا خود جرأت امضاى آن را نيافته و مستشرق انگليسى به‌جاى وى امضاء كرده .\r\nبارى اگر شكى هم در ميان بود ، وقتى مرحوم قزوينى ، در جزو وفيات معاصرين ، يك‌جا در شرح حال اعتماد السلطنه و جاى ديگر در شرح - حال شمس العلماى عبد الرب‌آبادى درين مورد با همان كلمات و جملات اظهار نظر كرد ، اهل تحقيق به يقين دريافتند كه اظهارنظر براون از كجا نشأت گرفته و متوجه شدند كه اين « آوازه‌ها » از كه بوده .\r\nمرحوم قزوينى در شرح حال اعتماد السلطنه مىنويسد :\r\n\r\n\r\n","description":"","footnote":"\r\n( 11 ) - براون به استناد اجتهاد مرحوم قزوينى ، اعتماد السلطنه را شياد و جاهل و بىسواد خوانده كه خود را دانشمند وانمود مىكرده و حتى املائش درست نبود . ( ترجمه انقلاب ايران ص 399 ) .\r\n","page_name":" پيشگفتار 12 ","page_number":14},
  {"content":"\r\n\r\n« اعتماد السلطنه محمد حسن خان مقدم صاحب تأليفات كثيره منسوب به او كه در حقيقت جميع آنها به استثناى يكى دو از آنها كه از جمله كتاب خلسهء اوست جميع آنها تأليف ديگران است و اين امرى است كه در عصر ما مستفيض بلكه اجماعى است و شايد بعد از ما اخلاف آتيه گمان كنند كه از خود اوست « 12 » .\r\nو باز در ذيل شرح حال شمس العلماى عبد الرب‌آبادى نوشت :\r\n« . . . شمس العلما علوم و معارف اوليه را از صرف و نحو و معانى و بيان و فقه و اصول در قزوين ، در نزد علماى مشهور آن شهر فراگرفت .\r\nآن‌گاه از قزوين به تهران آمد و سالى چند در مدرسهء دوستعلى خان معير - الممالك يعنى در همان مدرسه كه پدر راقم اين سطور عبد الوهاب قزوينى مشغول تحصيل و تدريس بود به تكميل مراتب پرداخت و سپس در حدود سنهء هزار و دويست و نود و چهار هجرى ، برحسب انتخاب مرحوم عليقلى ميرزا اعتضاد السلطنه وزير علوم ، پسر فتحعلى شاه ، به‌سمت يكى از مؤلفين اربعهء نامهء دانشوران در ادارهء تأليف پذيرفته شد و تا آخر عمر مرحوم عليقلى ميرزاى مذكور يعنى تا سنهء 1298 قمرى در تحت نظر آن شاهزادهء فاضل به جمع مواد براى جلد اول نامهء دانشوران هر چهار نفر مذكور مشغول بودند و پس از وفات آن شاهزاده ، آن اداره و همهء متعلقات آن به حكم ناصر الدين شاه منتقل شد به مرحوم محمد حسن خان اعتماد - السلطنه كه زبان فرانسه را از قرار مذكور خوب مىدانست ولى از علوم اسلامى و عربيت و تاريخ مسلمين و رجال و امثال آن به كلى بىبهره بود .\r\nلهذا تمام كارهاى علمى و ادبى اين اداره تا درجه‌اى سست و ضعيف و مختل گرديد و بازار استبداد ادبى رواج پيدا كرد . به اين معنى كه مرحوم اعتماد السلطنه به زور و تهديد وامىداشت كه فضلايى كه در جزو ادارهء دار التأليف يا دار الترجمه بودند كتابهائى كه خود او موضوع آنها را اقتراح مىكرد تأليف نمايند و بعد خود او آنها را به اسم خود طبع و نشر مىكرد . مثلا كتاب المآثر و الاثار از باء بسم الله تا تاء تمت از آثار قلمى همين صاحب ترجمه مرحوم شمس العلماست . چه من با سبك تحرير و انشاء او كاملا آشنا هستم و بسيارى از اوقات در حاشيهء كتاب مزبور بعضى\r\n\r\n\r\n","description":"","footnote":"\r\n( 12 ) - مجلهء يادگار سال 3 شمارهء 3 .\r\n","page_name":" پيشگفتار 13 ","page_number":15},
  {"content":"\r\n\r\nعلاوه‌ها و تصحيحات به خط نسخ مليح شبيه به ثلث خود آن مرحوم واضحا ديده مىشود و ديگر جزء اعظم سه جلد مطلع الشمس نيز عينا به انشاء و قلم اوست مگر شرح احوال شعراى فارسى و بعضى جزئيات ديگر كه به قلم مرحوم ميرزا محمد حسين فروغى و غير اوست و كذلك جزء اعظم بلكه تمام التدوين فى احوال جبال شروين در تاريخ مازندران و ديگر درر التيجان فى شرح ملوك بنى الاشكان در سه جلد كه از قرارى كه خود مرحوم ميرزا محمد حسين فروغى مىگفت و من شفاها مكررا از او شنيدم و گويا در بعضى از شماره‌هاى روزنامه‌هاى تربيت هم خود آن مرحوم واضحا به اين مطلب آشكارا تصريح كرده و تأليف اين كتاب را به خود نسبت داده است . ولى سه جلد منتظم ناصرى و سه چهار جلد مرآة البلدان تلفيقى است از كتب مختلفهء عربى و فارسى و فرانسه كه به قلم چند نفر از متخصصين اين زبانها در آن عصر است كه از كتب متفرقه جمع شده است » .\r\nدر دنبالهء اين مطلب ، باز مرحوم قزوينى دربارهء روابط شمس العلما و پدرش عبد الوهاب قزوينى شرحى آورده :\r\n« مرحوم شمس العلما با پدر راقم اين سطور عبد الوهاب قزوينى هم مدرسه بودند . يعنى هر دو در مدرسهء مرحوم دوستعلى خان معير الممالك حجره داشتند و آن‌جا تعليم و تعلم مىنمودند و پس از تأسيس ادارهء دار التأليف نامهء دانشوران در حدود 1294 قمرى در تحت نظارت مرحوم شاهزاده عليقلى ميرزا اعتضاد السلطنه هر دو در آن‌جا به عنوان مؤلف پذيرفته شدند و هر دو بدين طريق همكار و همقطار شدند و تا آخر عمر پدر من يعنى تا محرم 1306 قمرى اين همكارى و همقطارى ما بين ايشان برقرار بود و سپس بعد از وفات پدر من در تاريخ مزبور مرحوم شمس العلما - كه چنان‌كه بعدها دانستيم - وصى پدر من بوده مقدار قليلى از شهريه را كه پدر من از ادارهء دار التأليف مىگرفت سعى نموده به اسم من برقرار داشت و با آن مقدار قليل ، والدهء صالحهء ما - كه خدايش جزاى خير دهاد و او را غريق رحمت خود گرداناد - ما را كه دو برادر و يك خواهر بوديم بزرگ گردانيده همه را به حد رشد و تميز رسانيد » .\r\nدرين شرح مبسوط ، اى نفس اگر به ديدهء تحقيق بنگرى ، نكته‌ها خواهى يافت از « ظلم » و « جهل » آدمى :\r\n\r\n","description":"","footnote":"","page_name":" پيشگفتار 14 ","page_number":16},
  {"content":"\r\n\r\n1 - محمد حسن خان اعتماد السلطنه تنها زبان فرانسه مىدانسته آن هم « از قرار مذكور » . اما از علوم اسلامى و عربيت . . . بىبهره بوده . معناى ديگر جمله آن است كه محمد حسن خان « اگر » سوادى هم داشته « از قرار مذكور » در زبان فرانسه بوده . ولى علوم اسلامى و عربيت و تاريخ مسلمين و رجال و امثال آن را شيخ محمد مهدى شمس العلما مىدانسته و همقطار او « عبد الوهاب بن عبد العلى گليزورى قزوينى » و باز به عبارتى ديگر اعتماد السلطنه در مدت چند سال تحصيل در دار الفنون و زير نظر معلمين اروپايى هيچ نياموخته و در مدت چهار سال اقامت در اروپا هم هيچ درسى نخوانده و چيزى ياد نگرفته ولى شمس العلما در قزوين « در نزد علماى مشهور آن شهر » كل معارف لازم را از « صرف و نحو و معانى و بيان و فقه و اصول » ياد گرفته . پس تاريخ و جغرافيا و زبان فرانسه و لغت و امثال آن « علم » نيست و علم همان صرف و نحو و معانى و بيان است و بس .\r\n2 - مرحوم علامهء قزوينى طاب الله ثراه همچنان نوشته‌اند كه با آمدن اعتماد السلطنه به رياست دار التأليف كارهاى علمى و ادبى تا درجه‌اى سست و ضعيف و مختل شده و بازار استبداد ادبى رواج پيدا كرده . بدين معنى كه اعتماد السلطنه به زور و تهديد وامىداشت كه فضلايى كه در جزو ادارهء دار التأليف بودند . . .\r\nمرحوم علامه مشخص نكرده‌اند كه اين ضعف و سستى به چه علت پيدا شده و در كدام قسمت از مجلدات نامهء دانشوران تأثير گذاشته . آيا در جمع‌آورى مواد كمى و كاستى پديد آمده يا در تحرير و انشاء مطالب . بگذريم از اين‌كه منظور از « تا درجه‌اى » مشخص نيست ، اگر كل مطالب كتابها از « فضلائى » بوده كه « در جزو ادارهء دار التأليف بودند » پس سستى و ضعف و اختلال از كجا پيدا شده ؟\r\nاما معنى « استبداد ادبى » هم به هيچ‌وجه روشن نيست . آيا واقعا مفهوم كلمه « استبداد » به اضافهء مفهوم كلمهء « ادبى » اين معنا را مىدهد كه كسى ديگرى را وادار به تأليف كتابى كند و كتاب او را به اسم خود چاپ كند ؟ يا اين‌كه اساسا اين اصطلاح « استبداد ادبى » كلمه‌اى به اصطلاح مرحوم قزوينى « من‌درآوردى » است . آيا اگر ما چنين كلماتى و اصطلاحى به كار مىبرديم آن مرحوم آن را مجعول و مزور و ساختگى و غلط فاحش بل افحش نمىشمرد ؟\r\n\r\n","description":"","footnote":"","page_name":" پيشگفتار 15 ","page_number":17},
  {"content":"\r\n\r\n3 - از اين گذشته ، بيچاره محمد حسن خان كه « زور مردم‌آزارى » نداشته . نه شاه بوده نه شاهزاده نه اميرزاده و هيچيك از مورخين هم از هيبت و هيمنهء او ياد نكرده‌اند و تصاويرى هم كه از او مانده او را صاحب يال و كوپال و برز و بازو نشان نمىدهد . حتى از بىآزارى ، وقتى كه بنابر شوخى خنك ناصر الدين شاه ، اجبارا با مليجك پهلو به پهلو مىنشيند تا عكس آنها را بگيرند ، با همه نفرتى كه از مليجك داشته ، باز آثارى از خشم و هيمنه و بادبروت ازو ديده نمىشود . خلاصه اعتماد السلطنه جلال و جبروتى نداشته كه « مؤلفين اربعهء نامهء دانشوران » از وى بترسند . ما در كتاب خاطرات و خطرات « 13 » مخبر السلطنه خوانده‌ايم كه « مرحوم عليقلى ميرزا اعتضاد السلطنه » به عنوان وزير علوم ، صحاف‌باشى از اروپا برگشته را به فلك بسته كه چرا از روى تظاهر به فرنگىمآبى به حوض مىگفته « باسن » و بعد زير فلك ، صحاف‌باشى از « اوز » شروع كرده و بالاخره به ضرب چوب ، چندان « اوز » و « هوز » گفته كه بالاخره از « مخرج مقرر » حرفها را عميقا تلفظ كرده و به « حوض » رسيده . اما هرگز نشنيده و جايى نخوانده‌ايم كه اعتماد السلطنه محمد حسن خان كسى را به چوب بسته و زورش حتى به مورچه‌اى رسيده باشد . گيرم كه او مىخواسته دستى از آستين برآرد و سبيلى تاب دهد و بادى در منخرين اندازد و كسى را به فلك ببندد . آيا مگر مىتوانسته « مؤلفين اربعهء نامهء دانشوران » يا ميرزا محمد حسين فروغى شاعر اديب يا ميرزا محمد حسين فراهانى را به چوب ببندد ؟ يكى از مؤلفين اربعه مرحوم ميرزا ابو الفضل ساوجى اديب بارع و طبيب حاذق و خطاط معروف بود كه اعيان و رجال عصر ناصرى غاشيهء ارادت او و پدرش را بر دوش مىكشيدند و مردى سرشناس بلكه شاه‌شناس بود . آيا چنين شخصى زيربار تهديد محمد حسن خان اعتماد السلطنه مىرود ؟ آيا اگر اعتماد السلطنه در برابر چنين مردى از حد ادب و احترام تجاوز مىكرد ، ميرزا ابو الفضل ساوجى ازو به شاه قاجار و صدر اعظم شكايت نمىنمود و لااقل از دار التأليف به خشم بيرون نمىرفت ؟ كسى تاكنون ازين معنى نشانى نداده . يا من خبر ندارم يا او نشان ندارد .\r\n4 - مرقوم فرموده‌اند كه كتاب « المآثر و الاثار كلا از شمس العلماست و سه جلد مطلع الشمس نيز عينا مگر احوال شعراى فارسى و بعضى جزئيات\r\n\r\n\r\n","description":"","footnote":"\r\n( 13 ) - خاطرات و خطرات ص 125 .\r\n","page_name":" پيشگفتار 16 ","page_number":18},
  {"content":"\r\n\r\nديگر كه به قلم ميرزا محمد حسين فروغى ( پدر محمد على فروغى سياستمدار و دانشمند متوفى در 1321 شمسى ) و « غير اوست » و كذلك جزو اعظم بلكه تمام التدوين » .\r\nهيچگونه استدلالى همراه اين مدعيات نيست . دليلى و برهانى بر اين دعوى نيامده و در مقابل سخن چنان گزافه است كه حتى نويسنده مجبور شده به عباراتى نظير « از قرار مذكور » و « غير اوست » و « جزء اعظم بلكه تمام » متشبث شود كه اين روش از هركس خاصه از استاد محققى چون « علامه » بعيد مىنمايد . معناى « از قرار مذكور » چيست و « غير اوست » چه معنايى دارد و كذلك « جزء اعظم بلكه تمام » . اگر تمام كتاب از شمس العلماست پس چرا حق او را ضايع مىكنيد و به ديگرى مىبخشيد و اگر « جزء اعظم » از اوست ( كه معناى جزء اعظم نيز به لطف استاد بسته است ) ديگر چرا تمام كتاب را به دو نسبت مىدهيد . آن « جزء اصغر » پس از كيست ؟ آيا اين جزء اصغر هم به تحرير و انشاء شمس العلماست يا محمد حسين فروغى ، ظاهرا از شمس العلما نيست . زيرا مرحوم قزوينى « به تحرير و انشاء » او كاملا آشنا بوده « حتى خط او را هم مىشناخته » ، از محمد حسين فروغى هم نيست . چون خود او به مرحوم قزوينى درين مورد بخصوص چيزى نگفته . پس ظن متآخم به يقين ، به اغلب احتمال بلكه قويا و قطعا و مسلما به‌طور قطعى و بتى بايد از « غير اوست » باشد .\r\nزيرا هركه « غير اوست » يعنى غير محمد حسن خان اعتماد السلطنه مىتوانسته آن جزء اصغر را بنويسد مگر خود وى كه نمىتوانسته . در هرحال مريدان بايد فعلا اين كتاب را از « غير » او بدانند تا مؤلفش پيدا شود . چون آنچه مسلم است و « در عصر ما مستفيض بلكه اجماعى است » اين است كه آن جزء اصغر هم از محمد حسن خان اعتماد السلطنه نيست و اين مطلب « مستفيض بلكه اجماعى » را نه ما كه بايد اخلاف ما هم بدانند .\r\n5 - اما اين ماشين خوفناك « استبداد ادبى » كه مبتنى بر زور و تهديد بوده ظاهرا حسنى يا لطفى هم داشته . عيب مى جمله بگفتى هنرش نيز بگوى . هرچند مرحوم قزوينى فقط به قدح و طعن پرداخته و هنرها را نگفته . اما من فاش مىگويم و از گفتهء خود دلشادم . و آن مطلب اين‌كه پس از مرگ ملا عبد الوهاب قزوينى ، به سعى شمس العلما ، قسمتى از حقوق ملا عبد الوهاب را به نام پسرش محمد قزوينى كرده و همه ماهه مرتبا\r\n\r\n","description":"","footnote":"","page_name":" پيشگفتار 17 ","page_number":19},
  {"content":"\r\n\r\nپرداخته‌اند . مرحوم قزوينى ننوشته كه چه كسى اين مساعدت را انجام داده و شمس العلماء چه سعيى كرده و چه مقامى اين مطلب را تصويب و آن « مقدار قليل » شهريه را به نام محمد قزوينى نموده . زيرا ، با آن همه « ذكر خير » از اعتماد السلطنه ، قزوينى ظاهرا شرم داشته كه بنويسد اين محبت را اعتماد السلطنه كرده است . زيرا پدر مرحوم قزوينى در سال 1306 قمرى فوت كرده و در آن روزگار رياست دار التأليف با اعتماد - السلطنه بوده يعنى همان مدير دستگاه « استبداد ادبى » كه مؤلفين را به زور و تهديد به كار وامىداشته . ظاهرا تا پايان عمر خود ، اعتماد السلطنه اين عنايت را از خانوادهء ملا عبد الوهاب گليزورى قزوينى دريغ ننموده است . زيرا محمد حسن خان تا پايان عمر در سمت رياست دار التأليف باقى بوده و مرگ او در شوال 1313 بوده يعنى هفت سال پس از مرگ ملا - عبد الوهاب . اين استدلال من مبتنى است بر نوشتهء مرحوم قزوينى كه مىنويسد « والدهء صالحهء ما ، با آن مقدار قليل » فرزندان خانواده را كه « دو برادر و يك خواهر بودند ، بزرگ گردانيده همه را به حد رشد و تميز رسانيد » . ضمنا اين نكته را هم بايد يادآور شد كه باز هم مرحوم قزوينى « اظهار استغنا » فرموده و آن « مقدار قليل » را مشخص نكرده ولى ظاهرا چندان هم قليل نبوده است . زيرا « مقدار قليل » ممكن نيست كه يك خانوادهء چهار نفرى را تكافو كند ، آن هم در طول زمان نسبتا طولانى كه دو برادر و يك خواهر « به حد رشد و تميز » برسند .\r\n6 - مرحوم قزوينى خود در همين مقاله نوشته است كه نخستين جلدنامهء دانشوران در 1296 چاپ شده و جلد هفتم يعنى آخرين جلد در 1324 هجرى قمرى . پس اگر دو سال هم براى جمع مطالب و چاپ جلد اول منظور كنيم جمعا مدتى در حدود سى سال خواهد شد و ازين سى سال ، بيش از 15 سال عمر آن مؤسسه در تحت نظارت و رياست محمد حسن خان براين سازمان گذشته .\r\nزيرا او بلافاصله پس از مرگ نابهنگام عليقلى ميرزا اعتضاد السلطنه ( شب عاشوراى 1298 هجرى ) به رياست دار التأليف نامهء دانشوران رسيده و تا 13 شوال 1313 درين سمت بوده و به حساب دقيق پانزده سال و نه ماه و سه روز نامهء دانشوران در زير دست و چشم او تهيه و طبع و نشر مىشده و اين مدت همان زمانى است كه به نوشتهء علامه « تمام كارهاى علمى و ادبى اين اداره\r\n\r\n","description":"","footnote":"","page_name":" پيشگفتار 18 ","page_number":20},
  {"content":"\r\n\r\nتا درجه‌اى سست و ضعيف و مختل شده بود » و اهل نظر مىدانند كه در همين مدت پانزده شانزده ساله چند جلد از نامهء دانشوران تهيه و طبع شده و چند كتاب ديگر در اين مؤسسه « اقتراح » شده و به زيور طبع آراسته گشته . كاش مرحوم قزوينى مىنوشت كه اين ضعف و سستى و اختلال در كجا و در چه جلدى از نامهء دانشوران پديد آمده . تاكنون كسى درين مورد مطلبى ننوشته كه مندرجات مجلدات نامهء دانشوران در زمان اعتماد - السلطنه سستى و كژى و كاستى يافته .\r\n7 - اما اين‌كه منتظم ناصرى تلفيقى است از « كتب مختلفهء عربى و فارسى و فرانسه به قلم چندين نفر از متخصصين اين زبانها » ، درين قسمت حتى آن قليل ضابطهء دعاوى پيشين كه مؤلف كتابها دست‌كم با « گويا » و « از قرار » معين مىشد از ميان رفته و كار به « چند نفر از متخصصين » كشيده است .\r\nتشخيص اين نكته كه كتاب تلفيقى است از كتب مختلفه كار دشوارى نيست . ولى عنوان كردن « چند نفر از متخصصين » براى نسبت دادن كتاب به ايشان آن هم از جانب كسى كه خود را متخصص تحقيق در مسائل ادبى و تاريخى مىپندارد بسيار دشوار و گران مىنمايد . آيا نمىتوان يكى از متخصصين را خود اعتماد السلطنه دانست . نه آخر او زبان فرانسه را ولو « از قرار مذكور » مىدانسته ؟\r\nاين طرز داورى هرگز مبتنى بر انصاف و بىغرضى نيست كه هركس مىتوانسته در تأليف سه جلد منتظم ناصرى و چهار جلد مرآة البلدان دست داشته باشد الا محمد حسن خان اعتماد السلطنه كه نامش بر روى آن كتابهاست و از سال 1294 كه مرآة البلدان چاپ شده و از سال 1300 قمرى كه جلد سوم منتظم بدان پايان پذيرفته تاكنون احدى از آن « متخصصين » بدين مطلب اعتراض نكرده . وانگهى غرض از اشاره بدين مطلب كه « از كتب متفرقه جمع شده است » آيا چيزى جز اين بوده كه ارزش تأليف و به تبع ارزش مؤلف را پائين بياورند . آيا مقالات مرحوم قزوينى يا ديگر محققين غير از استفاده از « كتب متفرقه » است ؟ آيا روش تحقيق جز اين است كه كليهء اقوال در باب مطلب مورد نظر ذكر و بررسى شود و قول اقوى و اصح روشن گردد و سره از ناسره بازشناخته شود ؟ و آيا اين اقوال مختلف جز در « كتب متفرقه » ضبط شده است . راستى را زشت است غرض ورزيدن\r\n\r\n","description":"","footnote":"","page_name":" پيشگفتار 19 ","page_number":21},
  {"content":"\r\n\r\nو ارزش كار ديگران را كاستن و زحمت ديگران را كوچك شمردن و حاصل ذوق و فكر و انديشهء كسى را به صرف توهم و غرض به اين و آن نسبت دادن ، آن هم براساس « گويا » و « از قرار مذكور » و زشت‌تر از آن ، نينديشيده به دنبال چنين سخنانى رفتن و نسنجيده تكرار كردن و از اين و آن بت ساختن و در پاى بتان حاصل رنج ديگران را قربان كردن .\r\nبارى از سخنان علامه بگذريم و از تهمتها و افتراهاى بىاستدلال وى درگذريم . زيرا همين مرحوم قزوينى ، آن‌جا كه يادداشتهاى خود را براى خود مىنوشته و در انديشهء نوشتن مقاله و تلويحا بزرگ كردن پدر و همقطار پدر نبوده و هرگز تصور نمىكرده كه روزى آن وريقات ( برگه‌ها ، فيش‌ها ) چاپ شود چنين نگاشته :\r\n« جبال شروين به عقيدهء اعتماد السلطنه ( التدوين 42 - 43 ) همان جبال سواد كوه حاليه است و گويا حق با او باشد . گويد الان گردنه به اسم شلفين مشهور مىباشد كه از آن گردنه شروع به ولايت سواد كوه مىشود و گويد بدون شك ، شلفين همان شروين است واحدى الكلمتين تحريف ديگرى است « 14 » » .\r\nآنچه محقق است اين‌كه محمد حسن خان اعتماد السلطنه با وقوفى كه بر نحوهء تحقيق و روشهاى نوين فرنگى داشته خواسته است كه با استفاده از سازمانى كه در اختيار داشته و با بهره‌گيرى از اطلاعات وسيع و دانش و احاطهء نويسندگان نامهء دانشوران و كارمندان ادارات دار الترجمه و دار الطباعه دست به تهيه و انتشار كتبى در زمينه‌هاى تاريخ و جغرافيا و رجال و امثال آن زند و با جلب نظر اهل فضل سازمانى متين و ديرپاى براى جمع مطالب علمى و تهيهء كتابهاى لازم فراهم آورد .\r\nوى با پشتكار و شور و شوقى كه داشته در اين راه كامياب گرديده .\r\nخاصه آن‌كه ناصر الدين شاه خود نيز به مناسبت علاقهء فراوان به شعر و ادب و تاريخ و سفرنامه‌نويسى او را همواره تشويق و تأئيد كرده است .\r\nبدين‌گونه محمد حسن خان كانون علمى ارزنده‌اى از دانشمندان دار التأليف و كارمندان دار الطباعه و دار الترجمه فراهم آورد . از مشاهير اين جمع\r\n\r\n\r\n","description":"","footnote":"\r\n( 14 ) - يادداشتهاى قزوينى ( ج 5 ص 217 ) .\r\n","page_name":" پيشگفتار 20 ","page_number":22},
  {"content":"\r\n\r\nمىتوان ميرزا ابو الفضل ساوجى طبيب « 15 » اديب و خطاط اريب و شاعر ( پدر ذبيح بهروز ) و ميرزا حسن طالقانى معروف به اديب و شيخ محمد مهدى شمس العلماء عبد الرب‌آبادى قزوينى و ملا عبد الوهاب گليزورى قزوينى ( پدر علامه محمد قزوينى ) و ميرزا محمد حسين فروغى اصفهانى ( پدر محمد على فروغى ) را نام برد . اين جمع تا پايان كار با هم بودند مگر ميرزا حسن طالقانى كه به جرم بهائيت از جرگهء دانشمندان مؤلف‌نامهء دانشوران رانده شد . وى تنها در جمع‌آورى مطالب جلد اول سهيم بود .\r\nظاهرا روش كار اعتماد السلطنه - آن‌چنان‌كه از مطاوى كتب او و سخنان مرحوم قزوينى برمىآيد - چنين بوده كه كتابهايى را كه براى جامعهء ايرانى لازم مىپنداشته به تشخيص خود معين مىنموده و طرح اصلى آن را خود مىريخته يا به قول علامهء قزوينى « اقتراح » مىكرده و سپس با دوستان در ميان مىگذاشته و كتابهاى مرجع لازم را در اختيار آنان مىنهاده و ترجمه و اقتباس و نقل هر قسمتى را به يكى از دانشمندان محول مىداشته و پس از فراهم آمدن قسمتهاى متفرق ، از قطعات ترجمه و اقتباس و شعر و دستخط و فرمان و تصوير و غيره ، آن اجزاى منفصل و پراكنده را هماهنگ و به ذوق خود جرح و تعديل و حذف و تصحيح مىكرده و با يكديگر جور مىنموده و آنگاه اين مطالب متفرق ولى جور شده را به يكى از كارمندان دار التأليف مىداده تا با ملاطى آنها را به هم تلفيق كند و به عبارت ديگر آن مطالب را به رشتهء تحرير درآورد و سپس دفتر تحرير شده را ، چنانچه مىپسنديد ، به رسم معمول هر كشور استبدادى به شاه عرضه و تقديم مىنموده . گاه نيز اتفاق مىافتاده كه به دستورات و راهنمائيهاى وى توجه نمىشده و اعتماد السلطنه هم به علت اشتغال به كارهاى فراوان و متفرق ادارى و حضور وقت و بىوقت در « در خانه » ( دربار ) غفلت مىكرده و از نظر اطمينانى كه به همكاران داشته ، كتاب تحرير شده را بدون پيرايش و ويرايش « اديت » به مطبعه مىسپرده و ناگهان متوجه مىشده كه مطالبى خلاف نظر و سليقهء او در كتاب آمده .\r\nيكى از اين موارد را اعتماد السلطنه خود در خاطرات خويش نقل كرده و اتفاقا مربوط است به‌همين جناب شمس العلماء عبد الرب‌آبادى قزوينى .\r\n\r\n\r\n","description":"","footnote":"\r\n( 15 ) - شرح حالى به اختصار ازو در المآثر و الاثار آمده ص 273 ( چاپ سربى ) و به تفصيل بيشتر در حديقه الشعراى ميرزا احمد ديوان بيگى .\r\n","page_name":" پيشگفتار 21 ","page_number":23},
  {"content":"\r\n\r\nدر ذيل وقايع شنبه پانزدهم ربيع الاول 1307 ، ضمن اشاره به رفتار ناصر الدين شاه در شوخى و مزاح با سفها و بىدانشان ، و زشتى عمل شاه در گستاخ نمودن مردمان بىظرفيت مىنويسد :\r\n« من‌جمله همين ميرزا كاظم رشتى [ ملك الاطبا 
  ] است . چون تكلمش به وضع گيلانى است و شاه به او مىخندد ، هميشه در حضور شاه دعاوى باطله مىكند و اشعار و امثلهء عربى كه حفظ نموده به خرج مىدهد و شاه با او مزاح مىكند . امسال در كتاب المآثر و الاثار كه به دستور من شيخ مهدى نوشته و اسامى فضلا و شعراى اين عصر را ثبت نموده اسمى هم از اين ديوانه برده و على الرسم او را طبيب حاذق نوشته « 16 » . اين مرد كه حالا خودش را بالاتر از طبابت مىداند ، باوجود اين‌كه هنوز قاروره مىبيند و فضله مىچشد ، از من به شاه شكايت كرده بود . شاه محض خنده دم نرمى به او نشان داده بودند . اين مرد كه جسور شده بود . خلاصه اين كتاب را امسال شيخ مهدى ضايع كرد . از طرز و موضوعى كه دستور العمل داده بودم خارج كرد . از هركس تملق و طمعى داشته تمجيد زياد نموده و از اين جهت اكثر مردم را از من رنجانده است . اما در شرح حال خودش و پدرش دو ورق نوشته و به سگ آبى خودش را رسانده » .\r\nاعتماد السلطنه در ذيل وقايع شنبه 13 رجب 1306 نيز قبلا از اين كتاب يادكرده و نوشته « كتاب مآثر و الاثار كه . . . چهار سال است زحمت مىكشم در تأليف اين كتاب حالا تمام شده برداشته « در خانه » ( دربار ) رفتم . »\r\nپيداست كه در آن روز هنوز اعتماد السلطنه نمىدانسته كه شيخ مهدى چه آبى در شير كرده است . مهدى بامداد از اين دو مطلبى كه اعتماد السلطنه دربارهء كتاب مآثر و الاثار نوشته توهم تضادى كرده و چنين نتيجه گرفته « پس واضح و معلوم گرديد كه كتاب المآثر و الاثار از تأليفات حاج شيخ - مهدى شمس العلماى عبد الرب‌آبادى قزوينى بوده نه اعتماد السلطنه » . شگفتا كه اعتماد السلطنه در دفتر خاطرات خود كه فقط براى دل خودش\r\n\r\n\r\n","description":"","footnote":"\r\n( 16 ) - شيخ مهدى دربارهء وى نوشته : « ملك الاطبا لقب داشت و اين اوقات لقب فيلسوف - الدوله را از خاكپاى همايون مستدعى گرديده ضميمه ساخته است . در فن طبابت نهايت مهارت و حذق را دارد و . . . ص 264 ( چاپ دوم به سعى ايرج افشار ، انتشارات اساطير ) .\r\n","page_name":" پيشگفتار 22 ","page_number":24},
  {"content":"\r\n\r\nمىنوشته تصريح مىكند كه چهار سال است براى تأليف اين كتاب زحمت مىكشم و در جاى ديگر ، باز در همان دفتر خاطرات ، تصريح مىكند كه كتاب را به دستور العمل من شيخ مهدى نوشته و يا اين‌كه از طرز و موضوعى كه دستور العمل داده بودم خارج كرده ، اما باز مهدى بامداد كه به صورتى روشن سخنان مرحوم قزوينى را بازگو مىكند ( البته بدون ذكر مأخذ كه شيوهء هميشگى اوست ) باز كتاب را به شيخ مهدى نسبت مىدهد .\r\nظاهرا مثل آن است كه بامداد خود المآثر و الاثار را نديده و به اعتبار سخن علامه چنين اجتهادى مىكند . اما اگر كسى اين كتاب را ديده باشد مىداند كه درين كتاب فصل مبسوطى راجع به نوآوريهاى عصر قاجارى آمده از انواع گلها گرفته تا كلمات و اصطلاحات علمى مثل نوميسماتيك « 17 » ( سكه‌شناسى ) و فيزيك و توپوگرافى و شمن‌دفر ( راه‌آهن ) و كسمگرافى كوسموگرافى - جهان‌نگارى ) « علم شريف هيئت عالم و معرفت نجوم » و پاتولوژى و شيمى و هندسهء پلانى مطرى « 18 » و ادارهء گازت ( روزنامه ) و ژورنال اكودوپرس كه تصور نمىرود كار شيخ مهدى عبد الرب‌آبادى باشد .\r\nاين نكته قابل توجه است كه در همين كتاب در ذيل عنوان « تصحيح علم تاريخ در باب هشتم و در برخى از آثار روحانيه و مآثر معنويه » و به تعبير ديگر ره‌آوردهاى تمدن فرنگى ، اعتماد السلطنه مىنويسد :\r\n« اين فن شريف با كثرت تصانيف در ايران سخت سست و ضعيف بوده .\r\nچه از بدايت خليقه تا اول ظهور دولت اسلام را اخبار ضعاف و عجايب خرافات از حيز اعتبار و قبول خاصه خارج كرده و در ميان سلاسل قديمهء ملوك عجم اسامى بسيار از سلاطين سقط شده است . در اين دوران جاويدان ، تاريخ قديم ايران بر كتب مؤخرين از مورخين اروپا چه متقدمين از زمان هرودوت چه مؤخرين كه غالبا در قيد حيات هستند عرضه گرديد و تاريخهاى عرب و فرس و روم و يونان و مصر و فرنگ با يكديگر تطبيق افتاد و با مسكوكات ملوك ماضيه و ساير آثار و خطوط و اقلام و رموز كه از قرون سابقه و احقاب حاليه خبر مىدهند موازنه شد . اغلاط و سقطات و\r\n\r\n\r\n","description":"","footnote":"\r\n( 17 ) -\r\n Numismatique - Physique - Topographie - Chemin de fer - Cosmographie \r\n( 18 ) -  Planime ? trie \r\n","page_name":" پيشگفتار 23 ","page_number":25},
  {"content":"\r\n\r\nافسانه‌ها و خرافات از اخبار صحيحه و آثار صريحه متميز گشت و در اين اثر مذكور نگارنده را مواقفى است مشهور به شهادت تصنيفاتى كه در اين موضوع پرداخته و منتشر ساخته . » « 19 »\r\nدر اين‌كه اين نثر عربىمآب و نسبتا متكلف كار شيخ مهدى است نه اعتماد السلطنه سخنى نيست . ولى آيا پيراستن تاريخ ايران از طريق مقابله با تواريخ عرب و فرس و روم و يونان و مصر و فرنگ و استفاده از سكه‌شناسى و اسناد و خطوط و اقلام رموز هم كار شيخ مهدى است ؟\r\nمسلما نه . زيرا « نگارنده » اعتماد السلطنه است « به شهادت تصنيفات » و الا شيخ مهدى را تصنيفى يا تأليفى درين زمينه و با اين روش كار نيست .\r\nاما بد نيست اين شيخ محمد مهدى عبد الرب‌آبادى را هم بشناسيم نه از قول ديگران كه از سخنان خود او .\r\nمرحوم اعتماد السلطنه نوشته كه شيخ مهدى از هركس تملق و طمعى داشته تمجيد زياد نموده اما در شرح حال خودش و پدرش دو ورق نوشته و به سگ‌آبى خودش را رسانده . ما از همين دو ورق ( ورق خشتى قطع كتاب المآثر و الاثار ) فقط نقل مىكنيم تا راه هرگونه حرف و سخنى بسته باشد .\r\nشيخ مهدى در مآثر و الاثار دربارهء پدر خود ( و ضمنا راجع به خود ) چنين مىنويسد :\r\n« الحاج آقا خوند بن الحسن بن الرضا بن خدابنده بن رضا بنده الجير ساباتى اصلا و نجارا و العبد الرب‌آبادى موطنا و مزارا .\r\nاز مشاهير ارباب علم و عبادت و اصحاب تقوى و زهادت بود و در الكاى دشتبى از نه بلوك دار السلطنهء قزوين رياستى عظمى داشت و در مواظبت تهجد و مراقبت سنن و مندوبات و مداومت اذكار و ادعيه و اوراد بسيار كم‌نظير بود . اهالى آن حوالى وى را مستجاب الدعوه مىدانستند .\r\nدر فن حديث و فقه و تفسير و انواع فضايل و معارف و مطالب سودمند مجاميع چند پرداخته ساعات شبانروزش ما بين مطالعه و تحرير و عبادات و قضاء حوائج و اصلاح طرق معاش منقسم بود . نام گرامى آن بزرگوار مولى غلامعلى است . ولى به عنوان مذكور مشهور شده و جيرسابات كه از\r\n\r\n\r\n","description":"","footnote":"\r\n( 19 ) - المآثر و الاثر ( چاپ سربى ) ص 131 .\r\n","page_name":" پيشگفتار 24 ","page_number":26},
  {"content":"\r\n\r\nقبايل قديمهء ايرانند و مردم پهلوى زبان از جملهء هفت قبيلهء ابراهيم‌آباد زهراء مىباشند . . . بالجمله آن پيشواى پاكان و مقتداى نيكان . . . بعد از ظهر سه‌شنبه شب بيست و يكم ربيع ديگر ( الاخرى ) به قريهء عبد الرب‌آباد من قرى دشتبى من اعمال قزوين به سن هشتاد درگذشت . . . و از وى سه پسر و يك دختر مخلف شد : عالى جنابان ملا كاظم و آقا رضى الدين ساكن عبد الرب‌آباد مىباشند و شيخ اجل حبر نحرير ملك الافاضل ابو المعالى شيخ محمد مهدى شمس العلماء كه خلف اوسط آن بزرگوار است در دوائر علميهء دولتى قرين افتخار است . سپس قطعه‌اى در 27 بيت در وصف پدر و مصيبت فقدان پدر و برادر و خواهر و زوجهء خويش آورده متضمن ماده تاريخ كه از آن مىگذريم « 20 » .\r\nاما در شرح حال خودش نيز ، اين تواضع و افتادگى را همچنان حفظ كرده و تنها بدين شرح اكتفا نموده ! « 21 »\r\n« شيخ محمد مهدى عبد الرب‌آبادى شمس العلماء . در عموم علوم شرقيه با اساتيد شركت مىكند و بالخصوص در فنون ادب و شجون حديث و شعب تاريخ و احوال رجال از صناديد به شمار مىآيد و خويشتن را در صناعت انشا كما يراد او يشاء نخستين شخص عصر مىپندارد . به دار السلطنهء قزوين صرف و نحو را در حضرت پدرش حاج آخوند سابق - الذكر كه عالمى جليل بود تحصيل نمود . . .\r\nآنگاه از قزوين به طهران آمد و سالى چند در مدرسهء دوستعلى خان نظام الدوله به تكميل مراتب همى پرداخت تا مقارن اول قرن ثانى سلطنت جاودانى برحسب انتخاب نواب رضوان‌مآب عليقلى ميرزا اعتضاد السلطنه وزير علوم در مجلس تأليف كتاب‌نامهء دانشوران ناصرى شرف عضويت يافت .\r\nهمانا آن فاضل فرزانه و استاد يگانه از فرط فطانت و شدت ذكاء وحدت ذهن و توقد خاطر و لطف قريحه و سعهء تتبع و غزارت تبحر از آيات عصر است و آحاد دهر و آثار بسيار دارد و از آن جمله است كتابى كه برحسب امر اعلى حضرت . . . در شرح احوال مذاهب اربعهء اهل سنت\r\n\r\n\r\n","description":"","footnote":"\r\n( 20 ) - المآثر و الاثار چاپ سنگى ص 167 ، چاپ سربى ص 225 .\r\n( 21 ) - ايضا چاپ سنگى ص 169 ، چاپ سربى 228 .\r\n","page_name":" پيشگفتار 25 ","page_number":27},
  {"content":"\r\n\r\nو جماعت ساخته . . . « 22 »\r\nبارى از آنچه گذشت و به قراين ديگر ، روشن مىگردد كه كار تهيهء كتاب در دار التأليف به صورت دسته‌جمعى انجام مىگرفته و اين درست همان روشى است كه امروزه نيز براى تهيه كتابهاى عظيم و مفصل مورد قبول قرار گرفته است . كتاب لاروس را همه مىشناسيم . اين كتاب كه مختصر آن در يك جلد و مفصل آن در قطعهاى مختلف و مجلدات عظيم تدوين شده با همين روش به وجود آمده . ولى هم آن يك جلدى و هم آن مجلدات متعدد كلا به نام « لاروس » چاپ و منتشر شده درحالىكه صدها اديب و لغت‌شناس و حقوقدان و مورخ و مهندس و گياه‌شناس و طبيب و جغرافيادان و دانشمند اقتصاد در تنظيم قسمتهاى مختلف آن دست داشته‌اند .\r\nچرا راه دور برويم . در همين كشور خودمان مجموعهء عظيم و ارزنده و سودمندى به اسم لغت‌نامه دهخدا فراهم آمده كه همگان با آن آشنا هستند .\r\nاين مجموعه چه در حد تفصيل كه در 222 دفتر طبع شده ، چه در قطع كوچكترى كه در دست تهيه است و پنج شش شمارهء آن منتشر گرديده همه‌جا مطلقا به نام لغت‌نامهء دهخدا خوانده شده و لا غير . ولى آيا تمام لغات و اعلام و اماكن و كتب و اصطلاحات فنى آن را ميرزا على اكبر دهخدا به تنهايى نوشته و به دست خود تحرير كرده و به انشاء خود نوشته ؟ خدا مىداند كه از روز شروع تا هنگام ختم اين كتاب عظيم الحجم جليل القدر چه كسانى دست‌اندركار بوده و هريك به قدر وسع و همت خود در تكميل آن كوشيده‌اند و هم‌اكنون نيز كسانى در اين سازمان در راه تهيهء اثرى جامعتر و پربارتر و صحيحتر رنج مىبرند . اما كتاب همچنان به نام دهخدا است . آيا مىتوان گفت كه دهخدا دانشمندانى چون شادروانان جلال همايى و احمد بهمنيار و پروين گنابادى و محمد معين و ديگران را به زور و تهديد و جور و ستم وادار به كار كرده و حاصل ذوق و انديشه و دانش آنان را به نام خود نموده . يا مجموعهء دقيق و كم‌نظيرى كه روان‌شاد دكتر محمود مصاحب بنيان نهاده و دو جلد آن به نام دائرة المعارف فارسى انتشار يافته و متضمن است بر صدها و صدها مطلب مختلف تاريخى و\r\n\r\n\r\n","description":"","footnote":"\r\n( 22 ) - اين مطالب اگر از قلم اعتماد السلطنه است در شرح فضايل يك همكار كه آفرين بر او و اگر از قلم شيخ مهدى است در وصف خودش كه واى بر او .\r\n","page_name":" پيشگفتار 26 ","page_number":28},
  {"content":"\r\n\r\nادبى و رياضى و امثال آن . آيا كلا و مقاله به مقاله و كلمه به كلمه به سعى و كوشش « مصاحب » جمع شده و به سرانگشت خطنويس او نگاشته آمده ؟\r\nهرگز چنين چيزى نيست و آن شادروان هرگز ادعاى تخصص و تبحر در رشته‌هاى مختلف علمى و ادبى و فنى نداشته . آنچه در اين كتاب ارزندهء دقيق ممتع آمده نتيجهء همكارى بسيارى از اهل فضل و ارباب دانش است كه با تهيهء مطالب خواه به صورت تحقيق ، خواه به صورت ترجمه در تكميل و تتميم كتاب كوشيده‌اند . اين جمع بنابر تشخيص دكتر مصاحب انتخاب شده و هريك با دستور العمل‌هاى شفاهى يا راهنمائىهاى كتبى وى به كار ترجمه يا تحقيق پرداخته و نتايج زحمات خود را به دو تقديم داشته‌اند و او پس از جرح و تعديل و تصحيح و حذف و اضافه و رعايت تناسب مواد و توجه به تفصيل و اختصار و نحوه نقطه‌گذارى و ديگر نكات ، آن مطالب جزء را با كل طرح هماهنگ كرده و به مطبعه فرستاده و آن جمله را به صورت كتابى به هموطنان خويش و به جهان دانش عرضه داشته بىآن‌كه نام كسى را در كتاب ذكر كرده ، يا از آن جمع كسى ادعايى بر كتاب يا اقامهء دعوايى بر دكتر مصاحب نموده باشد .\r\nاعتماد السلطنه خود صريحا به دسته‌جمعى بودن كار دار التأليف اشاره كرده و همكارى دانشمندان دستگاه علمى را سپاس گزارده و از آنان به احترام تمام ياد نموده و مقصود و منظور خويش را از اين كوشش و جوشش علمى و ادبى بيان داشته و در خاتمه درر التيجان چنين نوشته :\r\n« اين ذرهء بىمقدار و ضعيف خاكسار اگر تحمل اين قسم زحمات نموده و زياده از چهل سال تمام زندگانى خود را صرف تحصيل كرده وجها من الوجوه به عيش و تنعم كه جوانى داعى آن است نپرداخته و با اداى تكاليف نوكرى ( خدمت ادارى و دربارى ) در سفر و حضر آنى از آموختن غفلت نورزيده و متجاوز از سى جلد كتاب در علوم متنوعه خاصه در جغرافيا و تاريخ طبع و تأليف نموده و منتشر ساخته ، خداوند تبارك و تعالى گواه است كه منظور و مقصودى نداشته جز اين‌كه به پارسى زبانان دنيا دو خدمت كرده باشم :\r\nاول آن‌كه سبك و اسلوب انشاء و مراسلات سابقه را كه فهم آن براى قاطبهء مردم مشكل مىنمود جرح و تعديل نمايم و رسم مغلق‌نويسى و قيد به سجع و قافيه را براندازم .\r\n\r\n","description":"","footnote":"","page_name":" پيشگفتار 27 ","page_number":29},
  {"content":"\r\n\r\nثانى آن‌كه به نشر معلومات مهمه پردازم و افسوس مىخورم كه زبان حاليهء ما با السنهء خارجه مخلوط شده و ميدان لغت فرس تنگ است و در هيچيك از ممالك آسيا ايجاد آكادمى نشده كه رفع اين عيب كند و اقلا سى چهل هزار لغت فارسى به دست ما باشد كه در تحرير و تقرير ، محتاج به لغات غير فارسى نباشيم .\r\nدر اين رياست مطبوعات و دار الترجمه - كه حالا على الرسم المعمول به اسم وزارت ناميده مىشود - چه در تأليفات شخصى خود ، چه در مؤلفات جديدهء سايرين ، به قدرى كه قول و نصيحتم نفوذ داشت راهنمائى و خدمت كردم و مطلقا از استهزاء مستهزئين پروا نداشتم و خود را همسر و هم‌شأن آنها نپنداشتم . چه آن فرقه بعضى جهولند و اغلب عنود بلكه جمله حسود . ترك تواضعى كه به سهو از من بينند يا حرفى از مفسدى غماز شنوند برنجند و كمر قتلم بندند و زحمات چندين سالهء مرا كه در عالم علم و مدنيت معروف است هيچ پندارند و جزء ترهات شمارند و بارها اين كار شده و من از آن دلتنگ نشده‌ام بلكه بر جهل جاهلان ترحم نموده بيشتر از پيشتر درصدد برآمده كه راه آگاهى و اطلاع آنها را باز نمايم و درى از دانش به روى ايشان گشايم و به حمد الله تعالى كه زحمات من به هدر نرفته اجر جمله را از ولىنعمت بىمنت خود يافته‌ام . راهى را كه از به دو عمر براى سير و سلوك خود تعيين كرده بودم پيموده و تاكنون بفضل الله تعالى از آن منحرف نشده‌ام . اگر قصور عاليه نساختم و به تيمار كالسكه و كمندهاى اسب نپرداختم و مخازن خود را از شالهاى كشميرى پر نساختم و به واسطهء زر و زيور به دوستان خود شأن و مرتبت نفروختم و اظهار جلال و تجمل نكردم نه از آن بود كه از درياى مكرمت پادشاهى كمتر از ديگران بهره يافتم بلكه مرا هم همان نعمت شامل گشت . ولى به اندازه‌اى ، دور از رسم و راه اسراف و تبذير ، به مصرف معيشت و مايلزم نوكرى خود رساندم و باقى را صرف تهيه و تدارك لوازم خدمت ملت نمودم . بالجمله دانشمندان فاضل متبحر از هر ملت كه يافتم دور خود جمع كردم و به قدر استطاعت كفالت ايشان نموده و مىنمايم . اگرچه نان جوين و جامهء پشمين من درخور معاش ايشان نيست ، چون در عنصر خود قرار گرفته و چنانند كه السمك فى الماء ، با من و اين آب و نان قليل ساخته‌اند و خيالات ديگر را به دور انداخته اللهم كثر امثالهم و ضاعف اقبالهم .\r\n\r\n","description":"","footnote":"","page_name":" پيشگفتار 28 ","page_number":30},
  {"content":"\r\n\r\nنيز زياده از چهار هزار جلد كتاب از هر زبان از فرنگ و مصر و قسطنطنيه و هند خريده‌ام و به اعانت آن اشخاص و معاونت اين اسباب از مدد بخت ، به اين سعادت رسيده . اگر با آنها كه امروز محشورم ، اغلب قدر مرا ندانند ، ممكن است ، بعد از صد سال ديگر كه رسم برپا نمودن مجسمهء دانشمندان در ايران برقرار شود ، فرضا كه از فلزات گرانبها و احجار نفيسه ، به پاداش خدمات علميه كه نموده‌ام مجسمهء مرا نسازند اقلا از گل و گچ آن را مجسم دارند .\r\nمزيدا للتوضيح گويم تاريخ اشكانيان - چنان‌كه ذكر نموديم - تمام شد . حالا شروع مىكنيم به تاريخ ساسانيان و براى همين رشته تاريخ ، از كتب فارسى و عربى و عبرى و لاتينى و هندى و فرانسوى و انگليسى و آلمانى زياده از پانصد نسخه حاضر كرده‌ام و تاريخ اين سلسله را كه پادشاهان حقيقى ايران هستند ، بعون الله تعالى زنده خواهم نمود و خدا و خداوندپرستى شيوهء ديرينهء خود و اجدادم بوده و اين راه را جمله به قدم صدق پيموده‌ايم » .\r\nغير از اين بيان جامع و مانع اعتماد السلطنه دربارهء كار گروهى ارزنده‌اى كه بنيان نهاده بود و خضوع و ادبى كه نسبت به همكاران و همقطاران داشته و همه‌جا ابراز كرده ، در ضمن آثار خود نيز صريحا به زحمت و رنج همكاران اشاره كرده و با تجليل فراوان از آنان ، حق ايشان را محترم داشته است . مثلا در همان كتاب مطلع الشمس ، اعتماد - السلطنه هرجا كه به مطالب تهيه شده از جانب شيخ مهدى شمس العلما رسيده صريحا و واضحا با ادب تمام نام او را برده است بدين‌گونه :\r\n« خلاصهء شرح اخبار و ترجمت احوال امام‌زاده محمد بن جعفر ( ع ) به جمع و تنميق و تتبع و تلفيق جناب صدر الافاضل و حجة الاماثل الشيخ - محمد المشتهر بالمهدى العبد الرب‌آبادى خصه الله بجلايل النعم و عظايم - الايادى » ( ص 52 ) و باز :\r\n« شرح اخبار و ترجمت احوال شيخ ابو يزيد بسطامى قدس سره به جمع و تنميق و . . . ( ص 76 ) و ترجمهء احوال على بن مهزيار الاهوازى ( ص 12 ) و شرح احوال و تراجم رجال مملكت طوس ( 219 ) و امثال آن .\r\n\r\n","description":"","footnote":"","page_name":" پيشگفتار 29 ","page_number":31},
  {"content":"\r\n\r\nمطلب به درازا كشيد و با همه كوششى كه در ايجاز و اختصار مقدمه داشتم به تفصيل بلكه اطناب انجاميد . با اين حال از ذكر يك نكته ناگزيرم و آن اين‌كه اگر محمد حسن خان به نحوى شايسته و بايسته مورد توجه مردم قرار نگرفته بدان علت است كه وى فرزند ميرزا على خان حاجب - الدوله است و حاجب الدوله قاتل امير كبير . مردم ايران امير كبير را دوست مىدارند و رفتار وى را در دورهء صدارت به جان و دل مىستايند .\r\nزيرا در سراسر تاريخ ، مردم ايران از ظلم شاهان و زنان و مردان خاندان سلطنت رنج برده بودند و در سالهاى اخير ، سياست استعمارى و رفتار عمال روس و انگليس دردى بر دردهايشان افزوده بود . امير با اين هردو به جنگ برخاست . هم با دربار فاسد قاجارى روبرو شد هم با سياست استعمارى . اين خود آرزوى مردم بود . ازاين‌رو نام امير كبير در ذهن هر ايرانى يادآور يك حماسه است . حماسه‌اى كه سه سال بيشتر دوام نيافت و به سرانجامى هم نرسيد . اما به ملت ايران آگاهى داد كه در سايهء كار و كوشش و درستى و وظيفه‌شناسى ، ايرانى مىتواند در اين دنياى پرآشوب جايى براى خود باز كند . از اين گذشته امير مردم اين سرزمين را دوست مىداشت و رنج آنان را رنج خويش مىدانست و سعادتشان را سعادت خويش . اقدامات وى در جهت ايجاد دار الفنون براى بالا بردن ميزان دانش و فرهنگ ايرانيان و ترويج و تأكيد وى در مورد آبله‌كوبى و تأسيس قشون تازه و نيروى دريايى و ايجاد روزنامه و امثال آن همه براى ترقى ايران و ايرانى بود . مردم ايران اين مطلب را فهميده بودند و ازاين‌رو امير و خاطرهء مبارزات وى را با عوامل داخلى و ايادى خارجى گرامى مىداشتند و به‌همين اندازه قاتل او را مردى زشتكار و خونخوار و سنگدل مىدانستند و چنين نيز بود . لذا هر ايرانى طبعا با شنيدن نام حاجب الدوله دچار احساسى عميق از نفرت و اشمئزاز مىشد و بالطبع پسر چنان مردى نمىتواند محبوب چنين مردمى قرار گيرد . خواه‌ناخواه محمد حسن خان تاوان جنايت پدر را مىپردازد . كما اين‌كه نفرت و كينهء مرحوم قزوينى هم نسبت به محمد حسن خان ، دانسته يا ندانسته ، از همين‌جا نشأت مىگيرد .\r\nزيرا در همين وفيات معاصرين ، به محض آن‌كه نام وى بر قلم قزوينى جارى مىگردد مىنويسد « پدرش حاجى على خان از مير غضبان ناصر الدين شاه بوده و هموست كه مأمور قتل امير كبير ميرزا تقى خان\r\n\r\n","description":"","footnote":"","page_name":" پيشگفتار 30 ","page_number":32},
  {"content":"\r\n\r\nگرديد » و در كتاب انقلاب ايران براون هم باز تا سخن از اعتماد السلطنه پيش مىآيد ، مىنويسد : محمد حسن خان اعتماد السلطنه فرزند حاجى على خان حاجب الدوله فراشباشى بنام و رئيس دژخيمان ناصر الدين شاه . » بهتر است به اصل مطلب يعنى كتاب مرآة البلدان بپردازيم و اين بحث را رها كنيم .\r\n اين سخن پايان ندارد اى عمو * داستان آن دقوقى را بگو \r\n* * * مرآة البلدان - چنان‌كه از نامش پيداست - كتابى است در شرح شهرها و قرى و قصبات ايران‌زمين يعنى ايران بزرگ كه شامل منطقه‌اى بود از رود سيحون تا ماوراء فرات و از دربند باب الابواب در شمال بحر - خزر تا جزاير و سواحل خليج فارس .\r\nاين كتاب كه براساس كتب جغرافيائى مؤلفين قديم و سفرنامهء سياحان و مكتشفين جديد نوشته شده بدبختانه ناتمام مانده و تنها چهار مجلد از آن پرداخته آمده است آن هم نه هر چهار مجلد در جغرافيا بلكه از اين مجلدات تنها قسمت اول و چهارم مربوط است به جغرافيا و دو جلد دوم و سوم شرح سلطنت سى سالهء ناصر الدين شاه است از جلوس وى در 1264 تا سال 1294 يعنى سال سىام پادشاهى وى .\r\nتوضيح آن‌كه جلد اول تا پايان حرف « ت » و كلمهء « تهران » كشيده شده و به مناسبت تهران ، پايتخت ( دار الخلافهء ) دولت قاجارى و توسعهء اخير آن در سال 1284 و عنوان جديد « دار الخلافهء ناصرى » اعتماد - السلطنه فرصت را مغتنم شمرده براى تجليل از مخدوم خود ناصر الدين شاه ، و شرح سلطنت سى سالهء او را بر قلم آورده و نگاشته است . و در حقيقت دو جلد دوم و سوم ، تاريخ است و به‌طور مشخص جدا از سبك و شيوهء دو جلد ديگر و حتى نام ديگر . زيرا اعتماد السلطنه خود اين دو جلد را « مآر السلطان » نام نهاده است . اين « مآثر السلطان » در واقع اساس و مايهء كتاب ديگر اوست به نام منتظم ناصرى . جلد سوم منتظم ناصرى همين مآثر السلطان است كه شرح وقايع سالهاى 1194 تا 1264 يعنى شرح\r\n\r\n","description":"","footnote":"","page_name":" پيشگفتار 31 ","page_number":33},
  {"content":"\r\n\r\nوقايع سلطنت آقا محمد خان قاجار و فتحعلى شاه و محمد شاه در ابتداى آن و شرح حوادث سالهاى بين 1294 تا 1300 در انتهاى آن افزوده شده است و به نظر مىآيد كه اعتماد السلطنه نخست جلد سوم منتظم ناصرى را در ذهن خود طرح كرده و سپس آن را با افزودن دو جلد ديگر در شرح حوادث گذشته از سال اول هجرت نبوى تا سال 1193 يعنى مرگ كريم خان زند و آغاز دولت قاجارى تتميم و تكميل كرده است .\r\nمرآة البلدان به ترتيب الفبائى و بيشتر براساس مطالب ياقوت حموى در كتاب نفيس معجم البلدان تنظيم شده ولى مؤلف ، اقوال ديگر جغرافىدانان اسلامى و ايرانى چون ابن الفقيه ابو بكر احمد بن محمد بن اسحاق مؤلف مختصر البلدان ( چون اصل البلدان كه كتاب عظيمى بوده فعلا در دست نيست ولى ظاهرا ياقوت از آن استفاده كرده ) و احمد بن ابى يعقوب ملقب به ابن واضح مؤلف « البلدان » و ابو الحسن على مسعودى مؤلف مروج الذهب و حمد الله مستوفى مؤلف نزهة القلوب و ابن بطوطهء طنجى نويسندهء تحفة النظار يا سفرنامهء ابن بطوطه و امثال آنان را نيز مورد مطالعه و استفاده قرار داده است .\r\nاعتماد السلطنه براى تهيهء كتاب نفيس مرآة البلدان از بررسى سفر - نامه‌هاى سياحان و بازرگانان خارجى نيز غافل نمانده بلكه از اين منابع ارزنده نيز به حد مستوفى سود برده و در بسيارى از موارد ، به تفصيل تمام از كتب شاردن و تاورنيه و نظاير آنان نقل كرده و از اين طريق بر غناى كتاب افزوده است .\r\nاما دريغ كه مرآة البلدان ناتمام مانده و اين تأليف عظيم اعتماد - السلطنه در زمينهء جغرافيا از چهار جلد ( و در حقيقت دو جلد ) تجاوز نكرده و جلد اول تا حرف « تا » و چهارم تا حرف « ج » يعنى كلمهء « جى » « 1 » خاتمه يافته و بقيهء مطالب نانوشته مانده است .\r\nدر خصوص جلد پنجم مرآة البلدان ، محمد حسن خان اعتماد السلطنه خود شرحى در پايان جلد اول منتظم ناصرى نوشته و عينا چاپ سنگى كرده بدين شرح :\r\n\r\n\r\n","description":"","footnote":"\r\n( 1 ) - يعنى پايان كلمات مصدر به حرف « ج » و « چ » ( كه اصطلاحا « جيم فارسى » خوانده مىشود ) .\r\n","page_name":" پيشگفتار 32 ","page_number":34},
  {"content":"\r\n\r\nبسمه تعالى جلد پنجم مرآة البلدان اگرچه مىبايست متمم تفصيلات ژغرافيائى ممالك ايران بوده باشد ، ليكن به واسطهء به دست نيامدن اطلاعات لازمه ، اين كار به عهدهء تعويق ماند و در عوض ، تاريخى مرتب و منظم از سنهء اول هجرت نبوى صلوات الله عليه و آله الى هذه السنة خيال داشت تأليف نموده به حليهء طبع درآورد و از ابتداى هذه السنة ئيلان‌ئيل باز شروع به همان خيال حقيقى و منظور اصلى كه تأليف مرآة البلدان است نمايد .\r\nبه واسطهء تطويل مطلب و صحت و دقت كامل در تطبيق تواريخ آسيا و تواريخ اروپ ، علاوه بعضى وقايع و حوادث عمده كه به واسطهء اطلاعات خارجى بايد تحصيل نمود و نهايت دقت را در تصحيح آن به كار برد ، اين تاريخ هم به انتها نرسيد . بنابراين از ابتداى هجرت الى سنهء 656 را كه انقراض خلافت است ، در اين مجلد گنجاند و از 656 الى يومنا هذا را ان شاء الله تعالى در هذه السنة ئيلان‌ئيل جمع نموده خواهم نگاشت و از سنهء 1300 اگر زندگانى باشد ، با تحصيل اسناد صحيحه ، باز شروع به مجلدات مرآة البلدان خواهم نمود . و اين تاريخ [ را 
  ] موسوم به « منتظم ناصرى » نمود .\r\nالعبد الفانى محمد حسن المراغه‌اى\r\nدر پايان جلد دوم منتظم نيز باز يادى از آرزوى ديرين خويش در ادامه و اتمام مرآة البلدان نموده است بدين‌گونه :\r\nهو الله تعالى در سنهء ماضيه كه شروع به تاريخ « منتظم ناصرى » شد و ما را از جادهء معين يعنى نشر ژغرافياى ايران و تأليف مرآة البلدان ناصرى خارج ساخت و دليل اين انحراف را نيز ذكر كرده اظهار داشتيم كه به واسطهء نداشتن اطلاعات صحيحه در بعضى\r\n\r\n","description":"","footnote":"","page_name":" پيشگفتار 33 ","page_number":35},
  {"content":"\r\n\r\nنقاط ممالك محروسه و بلاد و قراى آن بود كه مىخواستيم پس از تحصيل آن اطلاعات باز متوجه مقصود اصلى برويم . اين بود كه كتاب مسطور يعنى تاريخ منتظم ناصرى را از سال هجرت نبوى ( ص ) شروع نموده به سال 656 هجرى كه سال انقراض خلافت خلفاى بنى عباس در بغداد باشد ختم كرديم . در هذه - السنة ، قصد اين بود كه از سال 657 شروع كرده تا همين سال تاريخ وقايع عالم را سال به سال بنگاريم و در سال آينده باز مجلدات ديگر مرآة البلدان را تأليف نمائيم . دو چيز مانع شد :\r\nيكى اقتضاى ادب و تكليف چاكرى و خانه‌زادى و حق نمك و تربيت كه سلاطين عليهء قاجاريه بر آباء و اجداد و خود اين بنده دارند و به اين ملاحظه نخواستم شرح سلطنت اين سلسلهء جليله ادام الله بقائهم را در ذيل تواريخ ديگر بنويسم بلكه مجلد مخصوص از ابتداى سلطنت شاه شهيد سعيد آقا محمد شاه قاجار انار الله برهانه الى آخر سنهء 1300 هجرى ، سال به سال به‌همين سبك و وضعى كه در سنوات قبل نوشته شده ولى مفصل و مبسوط بنگارم .\r\nثانى آن‌كه باز اطلاعات وافيهء مشبعه از بعضى بلاد ايران به دست نيامده اگرچه برحسب امر همايون بندگان اعلى حضرت . . . جناب جلالت‌مآب اجل آقاى امين المللك « 1 » ادام الله جلاله به حكام بلاد ممالك محروسه ابلاغ نمودند و حضرت سكندرشان اسعد امجد ارفع اعظم و الا . . . افخم اكرم معظم ظل السلطان دولت عليهء ايران ادام الله تعالى اقباله العالى نيز احكام عديدهء مؤكده به حكام بلادى كه جزء فرمانفرمائى خودشان است صادر فرموده‌اند كه اطلاعات لازمهء منظوره را به ما بدهند و يقين است به جهت اواسط اين سنه ، آن اطلاعات به ما خواهد رسيد و ان شاء الله اگر خدا و سايهء خدا تقدير و تأييد\r\n\r\n\r\n","description":"","footnote":"\r\n( 1 ) - يعنى ميرزا على خان پسر ميرزا محمد خان دبير مهام خارجه . ميرزا على خان همان است كه بعدها امين الدوله شد و وزارت رسائل يافت و در زمان مظفر الدين شاه به صدارت رسيد .\r\n","page_name":" پيشگفتار 34 ","page_number":36},
  {"content":"\r\n\r\nفرمايند در سنهء 1301 باز داخل در جادهء اوليهء خود خواهيم شد .\r\nاين جلد ثانى منتظم كه الحال از طبع خارج شده با نهايت سربلندى مىتواند ادعا كند كه به زبان فارسى بلكه به عربى و فرانسه كتابى به اين جامعى و به اين ترتيب تابه‌حال تأليف نشده است . . .\r\nالعبد الفانى محمد حسن بن على المراغه‌اى الشهير به « صنيع - الدوله » تاريخ اين شرح سه‌شنبه 19 رجب المرجب .\r\nچنان‌كه از اين شرح برمىآيد ، اعتماد السلطنه براى آن‌كه زودتر و بهتر بتواند مطالب مربوط به جغرافياى هر شهر و ولايتى را جمع‌آورى نمايد ، چنين انديشيده بود كه طبق پرسشنامه‌اى از حكام ولايات و ايالات ايران بخواهد تا كليهء اطلاعات مربوط به حوزهء حكومت خود را گردآورى نموده به دفتر دار التأليف ارسال دارند . براى تنفيذ بيشتر بخشنامه ، مراتب را به شاه نيز عرضه داشته و از مخدوم خود درخواست كرده بود كه در اين زمينه وى را تأييد و تقويت نمايد ؛ ناصر الدين شاه هم كه ذاتا دوستدار تاريخ و جغرافيا و ادب و شعر بود ، به توسط امين الملك - يعنى ميرزا على خان پسر ميرزا محمد خان سينكى - اوامرى در تأييد اعتماد السلطنه صادر كرده تا حكام ولايات هرچه زودتر اطلاعات مربوط به حوزهء حكومت خود را به تهران فرستند . ظل السلطان هم كه در آن تاريخ بر نيمى از ايران يعنى بر اصفهان و يزد و فارس و عراق و بروجرد و عربستان ( خوزستان ) و لرستان و كرمانشهان و كردستان و گلپايگان و خوانسار فرمانروائى داشت به تقليد از پدر ، به ولات و حكام زيردست خود دستور كتبى فرستاده بود كه هريك از آنان مطالب مربوط به حوزهء حكومت خويش را تهيه نموده ارسال دارند .\r\nبديهى است كه حكام و ولات نه سواد اين كار را داشتند نه فرصت و رغبت آن را . بنابراين ، حكام در هر شهر يك يا چند نفر از دانشمندان و اهل اطلاع و علاقمندان به كتب تاريخى و جغرافيائى و جمعى از مطلعين محلى را انتخاب كردند و جمع و تحرير اطلاعات مورد نظر را به ايشان محول نمودند .\r\n\r\n","description":"","footnote":"","page_name":" پيشگفتار 35 ","page_number":37},
  {"content":"\r\n\r\nبا اين همه تأكيد و ارسال بخشنامه ، ظاهرا باز هم مطالب مورد نظر به موقع نرسيده و اعتماد السلطنه نتوانسته به ادامهء مرآة البلدان مشغول شود .\r\nزيرا چهار سال بعد - يعنى در سال 1304 قمرى - هم كه اعتماد السلطنه كتاب عظيم مطلع الشمس را تأليف كرد ، در آغاز آن كتاب چنين آمده ( به اختصار ) :\r\n. . . اما بعد شايد بعضى از مطالعه‌كنندگان اوراق ، فرض و گمان كنند كه ما از جادهء اصلى خود خارج شده به واسطهء صعوبت مسلك و مشكلاتى كه چنين راهى را بالطبع در پيش است ، از آن طريق عدول كرده و منحرف گرديده‌ايم و از نگارش مجلدات مرآة البلدان ناصرى كه سامع و قايل به ملاحظهء سطور و فصول آن شائق و مايل مىباشند صرف‌نظر نموده‌ايم اما پس از آن‌كه به عين رضا در اين صحيفه تصفح نمودند يقين نمايند كه مقصودى از تأليف منتظم ناصرى جز جمع‌آورى اسناد و اسباب اين خجسته كتاب نداشته و آن حشو مليح عذر صريح تعويق و مؤيد ميل طبيعت و تشويق و تلافى بيكارى ايام تعطيل و اشتغال به نوعى از تحصيل بوده . . .\r\nدر نگارش مرآة البلدان ناصرى درحالى قلم عطف عنان نمود كه حرف جيم را به آخر رسانيد و مىبايست به نگارش بلاد و اماكن مبدو به حرف حا و خا بپردازد و اعظم ولايات كه بايد شرح مبسوط آن در حرف « خا » درج و نگاشته شود خراسان است كه از جهت وسعت و فسحت ارجاء و كثرت بلاد و آبادانى . . .\r\nبه وصف اهميت موصوف مىباشد . در اثناى جمع‌آورى اسناد و اسباب منظوره و مقارن اختتام مجلدات منتظم ناصرى اتفاقى حسن افتاد . يعنى موكب منصور اعلى حضرت . . . عزيمت خراسان و زيارت ارض اقدس فرمود و نگارنده را كه سالهاست در اسفار داخله و خارجه به شرف التزام ركاب اعلى مستسعد و مباهى مىباشد ممكن بود كه در ضمن اين سفر خير اثر اغلب بقاع و بلاد و اماكن با استعداد و حظاير و مضاجع و مدارس و مساجد . . . برأى العين مشاهده نمايد و معلومات سابق را بر\r\n\r\n","description":"","footnote":"","page_name":" پيشگفتار 36 ","page_number":38},
  {"content":"\r\n\r\nمشهودات لاحق بيفزايد و كتابى تأليف نمايد و آن را « مطلع - الشمس » نام دهد . . . و چون اين فرخنده جلد به اعتبارى جلد سيم مرآة البلدان ناصرى و مخصوص جغرافى اماكنى از خراسان است كه در اين سفر مشهود شده ، به علاوهء دو راه معروف دار الخلافهء باهره به آن خجسته سامان ، باقى شرح خراسان و حرف خا به انضمام حرف حا در جلد چهارم نگاشته خواهد شد ان شاء الله تعالى .\r\nو انا العبد الباغى حسن بن على المراغى .\r\nو بالاخره در انتهاى همين جلد اول مطلع الشمس ، يك بار ديگر اعتماد السلطنه به حسرت از مرآة البلدان ياد مىكند و اظهار اميدوارى مىنمايد كه مجلدات ديگر مرآة البلدان نوشته آيد . بدين‌گونه :\r\n« مخفى نماند كه در سنهء ماضيه قوىئيل خيريت دليل ، چون به تأييدات پروردگار جليل جلد سوم منتظم ناصرى كه تاريخ وقايع مهمهء يك صد و اند سال سلطنت سلسلهء جليلهء قاجاريه ابد الله تعالى ملكهم بود به اتمام رسيد ، خواستيم شروع به مقصود اولى و مقصد اصلى يعنى تأليف بقيهء مرآة البلدان ناصرى نمائيم درصورتىكه هنوز لوازم و تدارك منظور و اطلاعات كاملى كه بيش از پنج سال است ، برحسب امر اولياى دولت عليه ، به توسط حكام بلاد و ممالك محروسه ، از اقطار و نقاط مختلفهء ايران خواسته‌ام به دست نيامده است يعنى بعضى از مأمورين به ملاحظات سخيفه هنوز براى اين خدمت به دولت و به مملكت و وطن خود حاضر نشده‌اند اما با زاد راه مواظبت و مخارج گزاف كه به مأمورين مخصوص داده شده و به ملاطفت جمعى از دانشمندان هر ناحيه كه محض علوشان و بزرگىمنش و پاكى طينت و خوبى فطرت و قصد و نيت صحيح كه مجانا و بلاعوض به وطن مألوف خود خدمت مىنمايند به قدر كفايت اطلاع حاصل شده كه مجلدات ديگر مرآة البلدان مفصل و مشروح نگاشته شود و بالجمله دامن اجتهاد بر كمر زده بوده كه بدان كار شروع نمايد كه موكب اعلى حضرت . . . عزيمت\r\n\r\n","description":"","footnote":"","page_name":" پيشگفتار 37 ","page_number":39},
  {"content":"\r\n\r\nخراسان فرمودند و اين ذرهء بىمقدار به شرف ملازمت مفتخر بود و يك قسمت خراسان را سياحت نمود وقت را غنيمت شمرده اوقات خود را علاوه بر آنچه كه فريضهء نوكرى است صرف راحت در اين سفر طولانى پرزحمت ننمود و در تمام چهار ماه و دو سه روز ذهاب و اياب و توقف مشهد مقدس شب و روز نياسود تا اطلاعات كافى و وافى از تمام قرى و قصبات و شهرها و آبادانيهاى عرض راه به دست آورد . . . از اين جهت كتابى مدون ساخته مطلع الشمس ناميد » .\r\nو انا العبد الباغى محمد حسن بن على المراغى 26 رمضان - المبارك 1301 .\r\nظاهرا اين آخرين بارى است كه اعتماد السلطنه از مرآة البلدان و آرزوى اكمال و اتمام آن ياد كرده ولى مجلدات مرآة البلدان همچنان در همان چهار جلد باقى مانده و هرگز صورت اتمام نپذيرفته است . علت اين امر بر كسى روشن نيست . زيرا با اين‌كه در همين پايان جلد اول مطلع - الشمس تصريح مىكند كه « به قدر كفايت اطلاع حاصل شده كه مجلدات ديگر مرآة البلدان مفصل و مشروح نگاشته شود » معلوم نيست چرا دست بدين كار نبرده و با آن‌كه تأليف و تكميل مرآة البلدان را « مقصود اولى و مقصد اصلى » مىدانسته چرا لااقل يك جلد ديگر از آن كتاب را منتشر نساخته ؟ از تاريخ اتمام منتظم ناصرى در حدود سيزده سال و از تاريخ اتمام مطلع الشمس تقريبا يازده سال ، اعتماد السلطنه فرصت داشته كه اين كار را به پايان برد يا دست‌كم يك دو مجلد از آن را به انجام رساند . اما وى دنبالهء كار را رها كرده و ديگر براى اتمام آن كتاب دست به قلم نبرده است .\r\nاگر از علت ناتمام گذاردن مرآة البلدان بىخبريم ، از اين مطلب خبر داريم كه در طول سالها مقدارى زياد از اين اطلاعات از ولايات مختلف به ادارهء دار التأليف و اصل شده و ظاهرا همهء آن اطلاعات محفوظ باقى مانده است .\r\nاين اطلاعات كه در اندازه‌هاى كوچك و بزرگ نوشته شده در هشت دفتر به قطع رحلى جلد شده تا از جابه‌جائى يا گم شدن اوراق جلوگيرى شده باشد .\r\nشرح دقيقى از اين هشت دفتر كه كلا در كتابخانهء وزارت دارائى ثبت و ضبط گرديده در فرهنگ ايران‌زمين ( جلد ششم سال 1337 ) به قلم\r\n\r\n","description":"","footnote":"","page_name":" پيشگفتار 38 ","page_number":40},
  {"content":"\r\n\r\nدوست معزز آقاى ايرج افشار آمده و ايشان مشروحا محتويات هر دفتر را معرفى كرده‌اند . در اين مجموعه اغلب بدين مطلب تصريح شده كه به امر شاه قاجار يا به دستور اعتماد السلطنه فراهم آمده و پيداست كه چون همگى مربوط به جغرافياى ولايات مختلف و متضمن شمار نفوس و نوع معيشت و شرح حال علما و فضلا و وصف ابنيه و آثار هنرى و ذكر حدود و مختصات شهرها و ولايات است ، همان خميرمايهء كتاب مرآة البلدان بوده كه اعتماد - السلطنه با همهء دلبستگى به ادامهء كار مرآة البلدان فرصت نيافته آن اطلاعات را در تهيه و تنظيم مجلدات بعدى مورد استفاده قرار دهد و آرزوى اتمام آن كتاب را به گور برده است .\r\nاينك با تشكر از آقاى ايرج افشار ، به استناد مقالهء ايشان تحت عنوان « فهرست نسخه‌هاى خطى كتابخانهء وزارت دارائى » محتويات آن مجلدات هشتگانه را به اختصار مىآوريم تا مزيد فايدتى براى اين مقدمهء ناچيز گردد :\r\nجلد اول : تاريخ قم ، متضمن اعداد نفوس اهالى شهر و بلوك برحسب خانوار ، دكاكين و محلات شهر .\r\nكتابچهء مختصر از اوليت قم و تمصير آن و تعداد ده طايفه از قبايل سكنهء آنان .\r\nتفصيل حالات و املاك و مستغلات و قنوات و بلوكات دار الايمان قم ( 1296 ) .\r\nتاريخ قم ( با ذكر اين عبارت كه « چون رأى امناى دولت بر تأليف و تصنيف كتاب مرآة البلدان فى احوالات بلاد ايران قرار گرفته بود كه در هر شهرى بصيرى و خبيرى از اهل ولايت باشد كه احوالات آن ولايت را به قدر قوه و دانش خود بنگارد و اتمام اين عمل را در دار الايمان قم ، از بندگان . . . ميرزا سيد مهدى حكمران اين ولايت خواسته و بندگان شوكت‌مدار انجام اين خدمت را از چاكر خواسته » . مؤلف اين رساله « محمد بيك ولد حسينقلى بيك ميرآب قنات ناصرى » است و تاريخ تحرير 1295 ) .\r\nكتاب احوالات كاشان به تاريخ 1296 متضمن بقاع متبركه و مشاهد\r\n\r\n","description":"","footnote":"","page_name":" پيشگفتار 39 ","page_number":41},
  {"content":"\r\n\r\nمعروفه ، مدارس و مساجد معروفه ، موقوفهء خيرات شهر كاشان ، نفوس اهالى ، معادن كاشان .\r\nسواد كتابچهء دستور العمل چاكر خانه‌زاد عبد الغفار در مسافرت به خوزستان ( 1299 ) به دستور ظل السلطان مورخ 1300 . اين عبد الغفار همان دانشمند معروف عصر ناصرى ، ميرزا عبد الغفار خان نجم الملك است .\r\nترجمهء جغرافياى بغداد كه « به‌طور يادگارى تقديم كتابخانهء مباركه جناب صنيع الدوله شده فى ذى الحجه 1301 . العبد محمد عارف » .\r\nرساله دربارهء خوزستان از لحاظ زمين‌شناسى و جانورشناسى و اصلاحات لازمه بخصوص در سرحد محمره و وصف قبايل آن حدود .\r\nجلد دوم : كتابچه راجع به درهء لار « جغرافيا و تاريخ درهء لار » كه ظاهرا تحقيقات خود اعتماد السلطنه است . در سفر 1298 در التزام ركاب ناصر - الدين شاه .\r\nكتابچه از شميران به لار تا سوادكوه .\r\nسفرنامه موسوم به « تحفة الفقرا » از ميرزا على خان از مشهد تا يزد و نائين به تاريخ 1300 .\r\nكتابچهء خوار از بلوكات معتبرهء طهران .\r\nكتابچه راجع به آسياى مركزى .\r\nكتابچه راجع به مساجد و تكايا و دكاكين و تعداد نفوس اصفهان و باغات شاهى ، آسياها و يخچالها و قراولخانه‌ها و كارخانجات و بيوتات مسكونه ( 1287 ) .\r\nكتابچهء تاريخ اصفهان از ميرزا حسين تحويلدار ( كه آقاى دكتر منوچهر ستوده چاپ كرده ) .\r\nكتابچه راجع به بلوكات و بعضى از قراى اصفهان ( نطنز ) .\r\nكتابچهء وضع قديمه و حاليهء شهر ميبد ( استخراج اعتماد السلطنه از تاريخ مفيدى و معجم البلدان ) .\r\nجلد سوم : جزء جمع فارس برحسب بلوك و دهكده .\r\n\r\n","description":"","footnote":"","page_name":" پيشگفتار 40 ","page_number":42},
  {"content":"\r\n\r\nفهرست بلوك و توابع فارس .\r\nمجمع الاخيار و تذكرة الابرار تأليف سيد عبد الله داعى دزفولى در ذكر امام‌زادگان و بقاع خير داخل و خارج دزفول مورخ 1296 .\r\nتفصيل شهر شوشتر ( ترجمهء سفرنامهء يك اروپائى است ) .\r\nتذكرهء شوشتر ( تأليف سيد عبد الله شوشترى ) مورخ 1296 .\r\nتعداد نفوس و استعداد املاك فلاحيه و توابع آن .\r\nعدد نفوس مخلوقين شوشتر .\r\nعدد بيوت و نفوس بلدهء دزفول در 1286 .\r\nخوارزم ( يادداشتهاى متفرق تاريخى و جغرافيائى ) .\r\nاحصائيهء شمس‌آباد و جوين و قدرآباد .\r\nنفوس قلعه‌جات اسفراين .\r\nجلد چهارم : گيلان و مردابهاى بحر خزر اثر خودز كو ( به فرانسه ) .\r\nتفصيل منطقهء تركمانان تكه و تجن اثر استوارت ( انگليسى ) .\r\nترجمهء كتاب مذكور به توسط « خانه‌زاد على مترجم دار الترجمهء همايونى » .\r\nتفصيل اوضاع و احوال تراكمه ( ترجمه از انگليسى ) .\r\nفهرست اسامى اقوام اتراك ( به تركى ) متضمن شرحى دربارهء آسياى مركزى و ناحيه جيحون .\r\nتشخيص اسامى بلوكات و قرى و رساتيق محال قاينات و سيستان و عدد سكنهء محال مزبوره .\r\nكتابچهء دهات خرقان .\r\nترجمهء سياحت‌نامهء ماركوپولو در ايران ( ترجمهء محمود در سال 1305 ) .\r\nصورت فرامين مندرجه در قفقاز ( مشتمل بر يكصد و دوازده مكتوب بسيار مهم از لحاظ اسناد مربوط به جنگهاى دورهء اول ايران و روس ، از رجال مهم ايران و روسيه ) .\r\nتركمنستان ( رساله به زبان فرانسه و خط بارون نورمان بلژيكى ) .\r\nگزارش گارسايگر از مسافرت بلوچستان ( به فرانسه 1881 ) .\r\n\r\n","description":"","footnote":"","page_name":" پيشگفتار 41 ","page_number":43},
  {"content":"\r\n\r\nجلد پنجم : كتابچهء اسامى قرى و مزارع عراق و درجزين .\r\nدهات گروس .\r\nصورت اسامى دهات سيلاخور و جاپلق و بختيارى .\r\nتعريف قرى و دهات ملاير .\r\nبيان حالات ايلات كردستان و ذكر اسامى و ماليات ديوانى ، طوائف فارس .\r\nكتابچهء جغرافياى ولايت نهاوند ( 1298 ) .\r\nحالات ايلات ساكنه در اراضى توابع و مضافات كرمانشهان و طوائف متنوعهء هريك به قلم حسينقلى خان سلطانى كلهر ( 1302 ) .\r\nاسامى عشاير و ايلات و طوائف كردستان .\r\nكتابچهء نفوس و جغرافى بلدهء طيبهء همدان .\r\nبقيهء صورت نفوس و قراى جمعى همدان و دهات درجزين و محال سردرود .\r\nيادداشتى دربارهء تاريخ همدان به قلم عز الدوله عبد الصمد ميرزا ( 1300 ) .\r\nرساله در باب همدان .\r\nاطلاعاتى دربارهء مقابر و مشاهير متبركه و امام‌زاده‌هاى ساروق از توابع فراهان .\r\nاحصائيه سنندج .\r\nحديقهء ناصريه در جغرافياى كردستان و وقايع تاريخى و شرح حال ولات كردستان از 564 تا 1309 هجرى .\r\nجلد ششم : تفصيل اسامى دربندهاى منازل و محلات ارض اقدس .\r\nنفوس اهالى محلهء آخوند محلهء قزوين همراه با صورت حمامها و بقاع متبركه و مساجد و مدارس و شيشه‌گرخانه و كاروانسرا و انبارهاى آب .\r\nنفوس محلهء ديمج قزوين ( 1299 ) .\r\nكتابچهء نفوس سكنه و اهالى محلهء قملاق قزوين ( 1299 ) .\r\nكتابچهء تعيين نفوس محلهء سوق الاغنام و تشخيص مساجد و تكايا و بقاع و حمامات و خانات و دكاكين و آب‌انبار ( محرم 1299 ) .\r\n\r\n","description":"","footnote":"","page_name":" پيشگفتار 42 ","page_number":44},
  {"content":"\r\n\r\nتفصيل عدد نفوس محلهء پنبه‌ريسه .\r\nاسامى دهات ولايت قزوين .\r\nكتابچهء نفوس محلهء مغلاوك از محلات قزوين .\r\nكتابچهء نفوس محلهء خيابان .\r\nكتابچهء نفوس محلهء گلينه و بقعهء مسجد و آب‌انبار قزوين .\r\nكتابچهء نفوس محلهء درب كوشك قزوين .\r\nاسامى و عدد نفوس محلهء فشتهول و بلاغى قزوين .\r\nكتابچهء تعداد نفوس محلهء راه‌چمان قزوين .\r\nكتابچهء تعداد نفوس محلهء تنورسازان قزوين .\r\nكتابچهء تعداد نفوس محلهء دباغان قزوين .\r\nصورت عدد نفوس ساكنين محلهء سركوچه ريحان قزوين .\r\nجغرافياى قديم و جديد طالقان قزوين به خط محمد حسين فروغى ( 1301 ) .\r\nكتابچهء نفوس محلهء خندق‌بار قزوين .\r\nمحلات و ساير بلوك .\r\nكتابچهء نفوس و اسامى اهالى انزلى ، غازيان و ميان پشته .\r\nاوراقى دربارهء تعداد نفوس خوانسار و گلپايگان .\r\nاسامى بلوك و قراى خوى و سلماس .\r\nتحرير جغرافياى خمسه به خط اعتماد السلطنه ( 1296 ) .\r\nتاريخ و جغرافياى خمسه و توابع .\r\nرساله در تاريخ كردستان .\r\nوضع ساوجبلاغ فكرى .\r\nصورت عدد و خانوار و تفصيل آب و هوا و طبيعت و زمين و قراى زنجان .\r\nصورت قرى و مزارع ولايت خلخال .\r\nصورت جزء جمع خلخال .\r\nخلخال .\r\nكتابچه در باب اسماء انهار و دهات و محلات و مساجد و مواضع رشت و توابع .\r\n\r\n","description":"","footnote":"","page_name":" پيشگفتار 43 ","page_number":45},
  {"content":"\r\n\r\nجلد هفتم : روزنامهء سفر جيرفت و ساير بلوك گرمسير و سردسير كرمان .\r\nاسامى نفوس و حمام و مسجد و دكاكين و باغات بلوك زرند .\r\nكتابچهء عدد نفوس بلوك اقطاع راين از بلوك كرمان ( 1286 ) .\r\nكتابچهء عدد نفوس قريه‌جات و مزارعات كرمان و آثار قديم و مساجد و باغات . . . .\r\nكتابچهء اسامى نفوس و تفصيل مزارعات و باغات و عمارات و حمام و دكاكين بلوك انار و نوق و كسكويه و راور و كوهپايه و كوبنان .\r\nسياههء عدد نفوس و مساجد و بازار و دكاكين كرمان ( 1286 ) .\r\nجلد هشتم : رساله در شرح حال عرفاى كرمان و منجمين و دانشمندان و متكلمين آن خطه .\r\nسياههء اسامى نفوس و مزارعات و باغات و حمام و مسجد و دكاكين و عمارات و قلعجات بلوك سيرجان .\r\nكتابچهء عدد نفوس رابر و اسفندقه و طوايف مهنى و بلوك جبالبارز ( جبال بارز ؟ ) .\r\nرساله در احوال و قراى ولايت كرمان برحسب ترتيب قرى و مزارعات با ذكر ابنيه و آثار و دكاكين هر شهر و قريه .\r\nرساله دربارهء نور ( به توسط آقاى دكتر منوچهر ستوده چاپ شده ) .\r\n\r\nكيفيت تصحيح\r\nچنان‌كه پيش از اين بيان داشتم قسمت جغرافيائى مرآة البلدان يعنى مجلدات اول و چهارم بيشتر مبتنى است بر اقوال ياقوت حموى و ديگر جغرافيادانان اسلامى و ايرانى ، و مجلدات دوم و سوم ، نسخهء اول و پيش‌نويسى است براى جلد سوم تاريخ منتظم ناصرى و در چنين صورتى بهترين روش تصحيح آن است كه حتى الامكان مندرجات كتاب با مآخذ اصلى مطابقه و مقايسه شود . من نيز چنين كردم تا اگر احيانا در ضبط اسامى اشخاص و اماكن ، كاتبان و استنساخ‌كنندگان\r\n\r\n","description":"","footnote":"","page_name":" پيشگفتار 44 ","page_number":46},
  {"content":"\r\n\r\nو احتمالا گردآورندگان مطالب را سهوى روى داده يا كلمه‌اى و جمله‌اى افتاده باشد ، صورت اصل را ضبط نمايم و از خطاى بيشتر يا لغزشهاى مجدد و مكرر بپرهيزم و اين موارد را كلا در ذيل صفحات اشاره كرده‌ام .\r\nاعتماد السلطنه گاه از سفرنامه‌هاى سياحان خارجى نقل كرده و در اين موارد نيز از مقابلهء متن كتاب با سفرنامه‌ها خوددارى ننمودم و خلاصه تا آنجا كه توانستم به مآخذ اصلى كتاب مراجعه نمودم . و چون در خلال مطالب گاه‌به‌گاه از رجال عصر قاجارى به همان صورت معمول زمان به القاب ياد شده به معرفى صاحبان القاب پرداختم و بعضى از اشتباهات يا اختلافاتى را كه بين متن كتاب و مآخذ و منابع اصلى بود در پاى صفحات ذكر كردم و احيانا در هنگام ضرورت به توضيحاتى نيز در ذيل صفحات مبادرت ورزيدم و آنچه را هم كه اعتماد السلطنه به عنوان توضيح در حواشى كتاب آورده بود ، در ذيل صفحات با علامت ( ا ع ) نقل كردم تا حقى از آن بزرگ‌مرد ضايع نشود .\r\nاما در مورد فهرستهاى مربوط به اعلام و اماكن و كتب بايد بگويم كه زحمت استخراج و تهيه و ترتيب و تنظيم آن ، آن هم در چنين كتاب عظيم پرمطلبى كلا بر دوش آقاى مير هاشم محدث بود .\r\nدر چاپ سنگى مرآة البلدان تصاويرى وجود دارد كه ما كليهء آنها را در پايان كتاب آورديم زيرا در ميان صفحات كتاب ، آوردن تصاوير در شرايط امروزين احتمالا ايجاد دشواريهائى فنى مىنمود .\r\nاما در پايان كتاب اعتماد السلطنه گزارشى مجمل و شتاب‌زده از ادارات دولتى و اسامى شاغلين به دست داده كه چون در كتابهاى ديگر او نيز با اندك تغييرى اين اسامى آمده و ربطى به مطالب متن كتاب ندارد . از تكرار آن خوددارى گرديد .\r\nاكنون كه اين مقدمه به پايان مىرسد صميمانه تشكر مىكنم از آقاى مير هاشم محدث كه با شوروشوق جوانى در راه تصحيح و نشر متون مهم تاريخى و جغرافيائى سرازپا نمىشناسد و اگر كوشش و جنبش او نبود ، من\r\n\r\n","description":"","footnote":"","page_name":" پيشگفتار 45 ","page_number":47},
  {"content":"\r\n\r\nهرگز فرصت مبادرت به تحرير و استنساخ كتاب عظيم مرآة البلدان نداشتم و او دست و بازوى من در اين كار بود . خدايش جزاى نيكو دهاد .\r\nتشكرى هم دارم از كاركنان محترم چاپخانهء دانشگاه تهران كه با گشاده‌روئى تمام همهء كج‌سليقگيها و ديرپسنديهاى مرا تحمل كردند و اين كتاب را بدين خوبى و زيبائى از كار درآوردند .\r\nدروس . اول فروردين 1364 شمسى دكتر عبد الحسين نوائى\r\n\r\n","description":"","footnote":"","page_name":" پيشگفتار 46 ","page_number":48},
  {"content":"\r\n\r\n\r\n[ مقدمه 
  ]\r\nبسم اللّه الرّحمن الرّحيم\r\nبعد از حمد نامحدود و درود غيرمعدود معروض مىدارد كه از قديم الايام متبحرين علماء و دانشمندان هر ملت و مملكت از ممالك روى زمين به علم تاريخ و جغرافيا منفردا و منضما يك نوع ميل فطرى و توجه مفرط داشته‌اند و كتب علماى سابق از ملل مختلفه كه در دست است دليل اين مدعاست و در اين زمان مخصوصا ميل به انكشاف نقاط غير معلومهء زمين در جميع خواطر راسخ و به ترقى و شيوع اين مطلب ، قلوب مايل است و به قدرى پيروى اين علم را كرده‌اند كه مىتوان گفت الحال قطعه‌اى از قطعات ربع مسكون و نقطه‌اى از نقاط ارباع ثلاثهء حاليه نيست كه مسافرين و طالبين اين فن به راى العين نديده و شرح آن قطعات و نقاط را كماهى به رشتهء تحرير نكشيده باشند و فى نفس الامر چه علمى ارفع و چه اطلاعى انفع از اين است كه مردم بصيرت و معرفت به احوال سياره‌اى كه در آن ساكن‌اند به‌هم رسانند و وضع جبال و تلال و شطوط و انهار و قصبات و قرى و امصار اين كوكب سياره كه مسكن اين بشر خاكى خاطى بىخبر است بدانند و از تقسيم آن به اقاليم به ثغر و حد هر مملكت بلد و بصير و به احوال گذشته و حاليهء آن اماكن خبر شوند .\r\nزمين را كه خلاق عالم مسكن بنى آدم قرار داده نقاط آن را از حيثيت آب و هوا و نزهت و صفا مختلف الاوضاع و غير مماثل به يكديگر ساخته كه عام و خاص بدون استثنا و اختصاص در شگفت و حيرتند . در وسط بحار ذخار كه سه قسمت از پنج قسمت كرهء محيط است جزايرى ديده مىشود لم يزرع و خراب و برخى ديگر مسكون و معمور است . در بعضى سواحل بحار بنادر آباد و داير كه بطبعه مأمن و مخرج و مدخل\r\n\r\n","description":"","footnote":"","page_name":" 1 ","page_number":49},
  {"content":"\r\n\r\nسفاين هستند و يا مصنوع انسانى است كه از روى شعور و دانائى آنجاها را قابل و حاضر اين كار نموده‌اند و بر خلاف در بعضى بحار ديگر سواحل به نحوى صعب و سخت است كه تا چند ميل نزديك شدن به آن موجب خطر و خطب است . حوالى قطبين هميشه در شدت برودت و درياها و اراضى آن پيوسته منجمد و پوشيده از يخ است و اراضى محاذى خط استوا به شدت گرم يا معتدل است . اختلاف تنها در برد و حر و بحر و بر نيست بلكه اختلاف در جنس انسانى از يد و اهالى بعضى قطعات ابيض و بعضى قطعات ديگر اسودند . سكنهء چين و ژاپن و مغولستان را رنگ گونه و خلقت بشره ديگرگون بلكه ساير اعضايشان شباهتى با اجزاى ساير مخلوق ندارد . اجساد وحشيهاى ينگى دنيائى « 1 » همچون رنگ مس سرخ است . در سوابق ايام ، به واسطهء نداشتن راه مراودهء ملل با يكديگر خيلى صعب و مشكل بود ليكن حالا به‌واسطهء راه‌آهن مسافرت از جبل - الطارق به دامنهء كوه ارال نهايت سهل است . با كشتيهاى بخار در كمال سهولت و آسانى مىتوان از درياى محيط آتلانتيك « 2 » به پاسيفيك رفت و در اغلب درياها سفر نمود . اين است كه حالا به واسطهء سهولت مراوده تمام كرهء ارض را مىتوان مخلوق واحد شمرد و ملل مختلفهء سكنهء اين كره را كه در قديم از يكديگر دور و بىخبر و از حال هم مستحضر نبودند به يكديگر شناساند . چنان‌كه پانصد سال قبل ، اهالى قطعات مشرقى هيچ اطلاعى از ينگى دنيا نداشته بحر محيط آتلانتيك مانع از بلديت اهالى و وصول به ينگى دنيا بود . مسافرين با جرئت هوشيار از قبيل كريستف كلمب و غيره اين انكشاف ژاك را كردند و خدمتى به مجمع انسانيت و مدنيت نمودند . اقليم افريقيه را كه جز بعضى بلاد مشهورهء آن را قديما نمىدانسته و حالا اغلب اماكن آنجا را ديده‌اند و شرح آن را نوشته‌اند و نقشه برداشته . مع هذا باز سالى نيست كه سياحان و مسافرين دانشمند دست از جان نشويند و به جهت ترقى علم جغرافيا و انكشاف نقاط جديده راههاى\r\n\r\n\r\n","description":"","footnote":"\r\n( 1 ) - ينگى ، ينى به معناى جديد است و ينگى دنيا به معناى دنياى نو و اين نام بر قارهء آمريكا اطلاق مىشد .\r\n( 2 ) - محيط اتلانتيك يعنى اوقيانوس اطلس و محيط پاسيفيك به معناى اوقيانوس آرام است . محيط ترجمهء  Oce ? an  است كه امروزه اوقيانوس گوئيم .\r\n","page_name":" 2 ","page_number":50},
  {"content":"\r\n\r\nپرخطر نپويند و به داخلهء افريق سفر نكنند . چنان‌كه مسافرت ليونگستون « 3 » حكيم انگليسى در پنج سال قبل شاهد اين مقال است . همين اقليم افريق كه سابق از سمت سوئز مصر چسبيده به خاك آسيا بود ، به واسطهء بحر مصنوعى « 4 » كه منتج فوايد عظيمه است حالا از آسيا جدا و جزيرهء مائيه شده . در مشرق فرنگ و افريق ، ملل قديمهء كرهء ارض سكنى دارند كه اقليم آسيا باشد . در ميان اين ملل قديمه ، ايران هميشه برترى و مزيت و قدمت به سايرين داشته و نگارش علم تاريخ و جغرافى اين مملكت چنان كه شايد اقدامى به عمل نيامده . اين بندهء ذليل محمد حسن بن حاجى على - خان اعتماد السلطنه - غفر الله له - خود را مصمم نمود كه شرح حال ايران را از حيثيت تاريخ و جغرافى مرقوم دارد كه وطن من و مملكتى است كه در آن مسكن دارم و شاكرم كه در عهد سلطنت جاويد آيت شاهنشاه جم‌جاه آرايش تخت‌وگاه سركار اعليحضرت قوى شوكت اقدس همايون ناصر الدين شاه قاجار - خلد الله ملكه و سلطانه - كه محيى مراسم علوم و محدث نفايس رسوم و مشوق ارباب دانش و هنر خصوصا در علم جغرافيا ماهر و متبحرند به تأليف اين كتاب اقدام مىنمايم و به جهت نوشتن چنين كتابى كه حاوى جغرافيا و تاريخ هردو مىباشد و به عبارة اخرى جغرافى تاريخ است كتب زياد لازم بود كه به آنها رجوع و خلاصه آنچه راجع به اين دو علم است موضوع و مطلب صحيحا مرقوم شود . بنابراين كتب سفرنامهء همايونى كه به قلم معجز رقم مبارك رقم زده شده بود و كتب تواريخ مورخين قديم يونانى و مورخين رومى و مورخين لاتين و مورخين مصر و مورخين عرب و عجم و مورخين فرنگ و مورخين تركستان و سياحت‌نامهء مسافرين كه از قديم الايام به‌طور سياحت به ايران آمده از يونانى و رومى و لاتين و عرب و ترك و غيره همه را جمع نموده و چون ياقوت حموى در معجم البلدان در زمان سياحت خود در ايران در اواسط مائهء هفتم هجرى در هر شهرى گذشته تفصيل آن شهر را از حيثيت تاريخ\r\n\r\n\r\n","description":"","footnote":"\r\n( 3 ) - غرض ديويد ليوينگستون  Livingston  سياح و كشيش انگليسى است كه قسمتى از افريقاى شرقى و افريقاى مركزى را يعنى نواحى زامز و فلات درياچه‌هاى بزرگ را پيمود ( 1873 - 1813 ) .\r\n( 4 ) - غرض كانال سوئز است كه فرديناند دولسپس فرانسوى ايجاد كرد و اين كانال ، پس از سالها رنج و كار مداوم در سال 1869 افتتاح شد .\r\n","page_name":" 3 ","page_number":51},
  {"content":"\r\n\r\nكما هو حقه ضبط و به هر شهرى مرور ننموده از اشخاص موثق تحقيق و در كتاب مذكور ثبت كرده است و در ميان دانشمندان عرب و عجم كتابى كه در اين علم به خوبى علم است همين معجم البلدان است . ما هم وضع كتاب او را بنيان اين كتاب قرار داده آنچه راجع به ايران بود به وضع و ترتيب حروف تهجى در كتاب خود درج نموديم و آنچه مقدور مىشد از كتب فرنگى و يونانى و لاتينى و عربى و فارسى و سياحت‌نامه‌هاى مسافرين قديم و جديد ضميمهء آن كرديم و هرقدر ميسور بود از حالت حاليه شرحى داده شود چه اماكنى را كه خود بشخصه در اسفارى كه ملتزم ركاب ظفر انتساب شاهنشاهى بوده و نيز سفر حكومت عربستان والد اعتماد السلطنه حاجى على خان - غفره الله تعالى - و سفر مأموريت به تحصيل فرنگستان و غيره بسيارى از اماكن و بلاد ممالك محروسه را سياحت كرده و ديده و چه از اشخاص موثق تحقيق نموده و شنيده بودم الحاق كردم و نيز اشعار عربى و فارسى اساتيد با علم و اطلاع كه مىتواند دليل و مؤيد مطلبى و موجب ثبوت مقصدى باشد در شرح آن مطلب آن را نگارش مىدهد كه مايهء مزيد ايقان و مزيت اين كتاب گردد و اسباب تفنن و تفريح مطالعه‌كنندگان باشد .\r\nفى الواقع مقصود كلى نوشتن جغرافياى حاليهء ايران نبود . زيرا كه براى اقدام اين عمل اسباب و تدارك زياد ضرور و لازم و مدت متمادى طول مىكشيد بلكه مطلب اصلى از تأليف اين كتاب نوشتن تاريخ شهرها و حوادث عظيمه كه در ازمنهء قديمه روى داده بود و در اين ضمن اگر از حالت حاليه هم اطلاع صحيحى پيدا شده بود نوشته شد و در ضمن طهران ، وقايع سلطنت سلسلهء جليلهء قاجاريه و امور عظيمه كه در اين دولت ابد مدت روى داده و مخصوصا شرح حالات سلطنت سى سالهء شاهنشاه جم‌جاه - خلد الله ملكه و سلطانه - نوشته مىشود . ولى بنابر احترام ذات ملكوتى صفات مقدس خسروانه ، جلد اول را به خاتمهء سنين پادشاهى شهريار مبرور ماضى محمد شاه غازى - طاب الله ثراه - ختم نموده شرح سلطنت سى سالهء شاهنشاه جم‌جاه - روحنا فداه - را زينت و صدر جلد ثانى قرار مىدهد . پس بنابراين كتابى كه موسوم به « مرآة البلدان ناصرى » است لغت تاريخى و جغرافيهء ايران است و اقوال مورخين و سياحان\r\n\r\n","description":"","footnote":"","page_name":" 4 ","page_number":52},
  {"content":"\r\n\r\nقديم و جديد كه راجع به ايران است در اين كتاب ثبت مىشود و از كتب مبسوطهء زياد در جغرافياى قديم ايران كه به دست داريم مطالب آنها را خلاصه كرده مىنگاريم . لهذا به مطالعه‌كنندگان اين كتاب عرضه مىدارد كه با كمال سهولت و آسانى مىتوانند اسامى قصبات و قرى و امصار را پيدا كرد و تاريخ حوادثى را كه آنجا روى داده است به طريق ايجاز و اختصار فهميد و حالت هر شهرى در هر زمانى تاكنون معلوم و مفهوم مىگردد و مشخص مىشود كه كدام‌يك از شهرها را در قديم عظمتى نبوده و الحال در مدارج ترقى و تزايد است و نيز بلادى كه در ازمنهء سالفه ترقى داشته و در اين زمان تنزل دارد و سبب اين تنزل چه بوده است ؟\r\nفى الواقع روح و حيات دادم بعضى شهرها و اماكن را كه مرده و خراب بودند و مرور دهور اين اماكن را از خاطر برده بود . تاريخ را به جغرافيا الحاق و جغرافيا را به تاريخ الصاق نمودم و گمانم اين است كه اين خدمت بزرگى است كه به ملت و دولت ايران كرده باشم . و استعانت مىجويم در انجام اين عمل از خداى قادر لم يزل .\r\nعبد الجانى صنيع الدوله\r\n\r\n","description":"","footnote":"","page_name":" 5 ","page_number":53},
  {"content":"\r\n\r\n\r\nفصل در تحقيق معنى عرض و طول و غيره\r\nبر سطح افق ، چهار نقطهء اصلى واقع است كه معروفند به جهات اربعه و آنها از اين قرار است : شمال ، جنوب ، مشرق ، مغرب .\r\nاما شمال نقطه‌اى است كه به‌سمت قطب شمال باشد و قطب شمال در نزديك ذنب دب اصغر كه آن را « بنات النعش » نامند واقع است و جنوب مقابل است با شمال و مشرق و مغرب معروف است و ما بين چهار جهت مذكوره چهار نقطهء ديگر فرض شده :\r\nاول : شمال‌شرقى و آن واقع است ما بين نقطهء شمال و نقطهء مشرق .\r\nدوم : شمال غربى كه واقع است ما بين شمال و مغرب .\r\nسيم : جنوب شرقى و آن واقع است ما بين جنوب و مشرق .\r\nچهارم : جنوب غربى و آن واقع ما بين جنوب و مغرب .\r\nو قاعدهء يافتن جهات اصلى اين است كه در روز به واسطهء آفتاب معلوم كنند از اين قرار كه اگر ساعت غروب كوك حاضر داشته باشيم مغرب آن سمت است كه بر سردسته غروب آفتاب آنجا واقع باشد و مشرق آن سمت است كه بر سردسته طلوع آفتاب آنجا باشد و اگر ساعت ظهر كوكى حاضر باشد در شش ساعتى سحر تخمينا آفتاب به‌سمت مشرق است و در شش ساعتى ظهر به‌سمت مغرب و در آفاق ايران ، حوالى ظهر به‌سمت جنوب است و چون شخصى طورى بايستد كه طرف راستش به‌سمت مشرق باشد نقطهء شمال در برابر روى اوست و مغرب در طرف يسار و جنوب در وراء . اما در شب اگر هوا صاف باشد به‌واسطهء كوكب جدى معلوم كنند كه بر طرف ذنب بنات النعش است و قطب شمال در نزديكى اوست .\r\n\r\n","description":"","footnote":"","page_name":" 6 ","page_number":54},
  {"content":"\r\n\r\nدايرهء استوا كه مرور كرده است بر مركز زمين و قايم است بر خط و اصل ما بين دو قطب شمال و جنوب و به اين دايره كرهء زمين به دو جزء متساوى قسمت مىشود آن جزء كه به‌سمت شمال افتاده نصف شمالى كرهء زمين است و آن نصف ديگر نصف جنوبى و بقاع خط استوا احر مواضع زمين است از آن جهت كه اشعهء آفتاب به‌طور قيام در آنجا فرود آيد و چون دايرهء استوا را از اطراف ممتد نمائيم فلك را به دايره قطع نمايد كه آن را معدل النهار گويند . دايرهء نصف النهار آن است كه مرور نمايد بر قطبين زمين و بر نقطهء سمت الراس و اين قايم باشد بر دايرهء استوا و كرهء زمين را بر دو جزء قسمت كند كه يك جزء را نصف شرقى و جزء ديگر را نصف غربى نامند .\r\nچون اين مقدمات معلوم شد در باب تعيين مواضع بلاد گوئيم :\r\nاهم مطالب جغرافيائى معرفت بعد هر موضع است از دايرهء استوا و تاكنون عادت بر اين جارى نشده كه چنين بعد را به حسب فرسنگ و ميل معلوم كنند بلكه به حسب درجات و دقايق استعلام نمايند پس محيط دايرهء استوا و هكذا دايرهء نصف النهار را بر سيصد و شصت جزء متساوى قسمت نموده‌اند و هر جزء را درجه گويند و درجه را بر شصت دقيقه قسمت كنند و از اين قرار بايد گفت كه بعد فلان موضع از دايرهء استوا فلان عدد درجه و فلان عدد دقيقه است و وجه تغيير اصطلاح اين است كه در زمان قديم از معمورهء زمين چيزى معلوم نبود جز قطعه‌اى كه وسعت آن در جهت مشرق مغرب زيادتى داشت بر بعدى كه از جهت شمال جنوب داشت و چون در تقدير وسعت سطوح اقل دو بعد آن را عرض گويند و اكثر را طول پس عرض قدر معلوم از صفحهء زمين در جهت شمال جنوب بود و طولش در جهت مشرق مغرب و متأخرين تبعيت نموده اصطلاح متقدمين را تغيير ندادند باوجود آن‌كه حالا نمىتوان گفت كه سطح زمين در كدام جهت اطول است و در كدام جهت اقصر و بنابر اصطلاح قوم بايد بعد زمين را در جهت شمال جنوب عرض خواند و در جهت مشرق مغرب طول .\r\nو به دايرهء استوا عرض بر دو جزء منقسم شود يكى را عرض شمالى گوئيم و ديگرى را عرض جنوبى و هركدام از اين دو نوع عرض از استوا ممتد مىشود تا به يكى از دو قطب و از صفر درجه مىرسد به نود درجه .\r\nو حال اگر بگوئيم كه عرض فلان بلد فلان قدر درجه و دقيقه\r\n\r\n","description":"","footnote":"","page_name":" 7 ","page_number":55},
  {"content":"\r\n\r\nاست مثلا عرض طهران سى و پنج درجه و چهل دقيقهء شمالى است نمىتوان محل حقيقى آن را بر صفحهء زمين درست به دست آورد ، چون‌كه نمىدانيم در كدام نقطه واقع است از محيط دايره كه به عرض سى و پنج درجه و چهل دقيقهء شمالى فرض نمائيم . پس لازم شد كه مواضع بلاد را نيز نسبت دهند به دايرهء عظيمهء ديگر كه قايم باشد بر دايرهء استوا و اختيار نمودند يكى از دواير بىشمار نصف النهار را كه كرهء زمين را در جهت شمال جنوب قطع مىكند و چنين دايره را نصف النهار اصلى و نصف النهار اول و مبدا گويند و به چنين دايره نسبت مىدهند مواضع بلاد مختلفه را مثلا گوئيم طهران فلان قدر درجه سمت مشرق يا سمت مغرب نصف النهار اصلى واقع شده است . حال مشخص نموديم كه طهران در سى و پنج درجه و چهل دقيقه عرض شمالى واقع است ، پس اگر علاوه بر آن بگوئيم كه مثلا چهل و هشت درجه به‌سمت مشرق نصف النهار اصلى واقع است موضع حقيقى آن خوب بر صفحه زمين معلوم مىشود . دايرهء نصف النهار اصلى طول را بر دو جزء منقسم كند يكى را طول شرقى گوئيم و ديگر را طول غربى و عوض آن‌كه بگوئيم طهران فلان قدر درجه به سمت مشرق يا به‌سمت مغرب نصف النهار اول واقع است چنين گوئيم كه فلان درجه طول شرقى يا غربى اوست و هركدام از دو طول شرقى يا غربى ابتدا از نصف النهار اصلى تا صد و هشتاد درجه ممتد مىشود و چون وسعت و طول جميع دواير نصف النهار متساوى است و از هيچ بابت اختلافى ندارد سببى موجود نيست كه در اختيار نصف النهار اصلى بعضى از آنها را بر بعض ديگر ترجيح دهيم . لهذا طوايف مختلفه در خصوص اختيار نصف النهار اصلى اتفاق ننموده‌اند . مثلا در زمان قديم چون منتهاىآبادى در جهت مغرب جزاير خالدات را مىدانسته‌اند جزيرهء « فر » « 1 » را كه غربى آنهاست مبدا طول گرفتند و اين مبدا را هنوز در ايران و ممالك آلمانى معمول دارند و اما در فرانسه ، به فرمان لوئى سيزدهم ، در سال هزار و چهل و چهار هجرى ، مبدا را از پاريس گرفتند از دايرهء نصف - النهارى كه به رصدخانهء آنجا گذرد و حال اين مبدا در اكثر ممالك معمول است و ما نيز در اين كتاب مستطاب هرجا طولى ذكر كنيم مبدا را همين دايره نصف النهار پاريس گرفته‌ايم .\r\n\r\n\r\n","description":"","footnote":"\r\n( 1 ) -  Fer  غربىترين جزيرهء مجمع الجزاير كانارى .\r\n","page_name":" 8 ","page_number":56},
  {"content":"\r\n\r\n\r\nفصل در تحقيق اقاليم سبع و حدود آن\r\nمتقدمين ربع مسكون را بر نصف قطعه‌اى از نصف شمالى كرهء زمين قرار مىدادند و در جنوب خط استوا به وجود عمارتى قايل نبودند و جزيرهء « فر » را مبدا يا منتهاى عمارت مىدانستند و از زمان بطلميوس همان جزيره را مبدا طول جغرافى مىگرفتند و معظم معموره را در جهت عرض به هفت قسمت مىكردند و طول هركدام از مغرب بود به‌سمت مشرق و عرض هركدام را چنان اختيار مىكردند كه به ترتيب فضل اطول ايام يكى برتالى خود نيم ساعت باشد و هركدام از اين هفت قسمت را اقليمى مىخواندند و مبدأ اقليم اول را بعضى از خط استوا مىگرفتند و برخى از آن مدار كه اطول ايامش دوازده ساعت و سه ربع باشد و عرضش دوازده درجه و بيست دقيقه و وسط اقليم اول آن مدارى بود كه نهار اطولش سيزده ساعت باشد و عرضش شانزده درجه و سى و هفت دقيقه و مبدا اقليم دوم مدارى كه اطول ايامش سيزده ساعت و ربع باشد و عرضش بيست درجه و دوازده دقيقه و مبدأ اقليم سيم مدارى كه نهار اطولش سيزده ساعت و سه ربع باشد و عرضش بيست و هفت درجه و سى دقيقه و مبدأ اقليم چهارم مدارى كه نهار اطولش چهارده ساعت و ربع باشد و عرضش سى و سه درجه و سى و هفت دقيقه و مبدأ اقليم پنجم مدارى كه نهار اطولش چهارده ساعت و سه ربع باشد و عرضش سى و هشت درجه و پنجاه و چهار دقيقه و مبدأ اقليم ششم مدارى كه نهار اطولش پانزده ساعت و ربع باشد و عرضش چهل و سه درجه و بيست و دو دقيقه و مبدأ اقليم هفتم مدارى كه نهار اطولش پانزده ساعت و سه ربع باشد و عرضش چهل و هفت درجه و دوازده دقيقه . و وسط اقليم هفتم مدارى كه نهار اطولش شانزده ساعت باشد و عرضش چهل و هشت درجه و پنجاه و دو دقيقه . و آخر اقليم هفتم نزد جمهور مدارى كه اطول نهارش شانزده ساعت و ربع باشد و عرضش پنجاه و سه درجه و چنين مدار مرور كند از وسط مملكت اروپا كه اكنون معظم معموره است . و بعضى آخر اقليم هفتم را منتهاى عمارت مىگفتند .\r\n\r\n","description":"","footnote":"","page_name":" 9 ","page_number":57},
  {"content":"\r\n\r\n\r\nفصل فى كشف الرموز\r\nمع - معجم البلدان .\r\nتق - تقويم البلدان .\r\nمر - مراصد الاطلاع .\r\nاث - آثار الاول .\r\nاثا - آثار البلاد .\r\nنز - نزهة القلوب .\r\nزين - زينة المجالس .\r\nابن - ابن خلكان .\r\nو ما بقى را به اسم و رسم مىنگارد .\r\n\r\n","description":"","footnote":"","page_name":" 10 ","page_number":58},
  {"content":"\r\n\r\n\r\n[ اماكن جغرافيايى 
  ]\r\n\r\n[ حرف الف 
  ]\r\n\r\nآبج [ مع - مر 
  ] :\r\nنام محلى است كه ابو عبد الله محمد بن محمود بن مسلم در آن متولد شد . يا همان آبه است كه در ذيل ذكر آن خواهد شد . و الحاق حرف جيم در آخر او به جهت نسبت است « 1 » چنان‌كه اهل ارميه را ارمياجى گفته‌اند .\r\n\r\nآبر [ مع - مر 
  ] :\r\nقريه‌اى است از قراى سيستان كه مولد ابو الحسن محمد بن حسين الآبرى است . اين شخص از كبار محدثين و در عداد حفاظ است و كتابى مبسوط در شرح حال محمد بن ادريس شافعى تأليف نموده كه نهايت قابل توصيف است . سياحت مصر و شام و عراق و خراسان كرده و به روايتى در رجب سيصد و سى درگذشته .\r\n\r\nآبسكون [ مع - مر 
  ] :\r\nيا ابسكون شهر كوچكى است در كنار درياى طبرستان ( بحر خزر ) . آن قسمت از دريا كه مجاور اين شهر است نيز معروف به آبسكون است . مسافت او تا گرگان سه روز راه است . مولد ابو العلى احمد بن صالح بن محمد بن صالح التميمى است كه در شهر صور در كنار درياى شام منزل گرفته .\r\nحمد الله مستوفى ، در ذكر بحار ، در ضمن احوال بحر خزر گويد :\r\n« در اين دريا كما بيش دويست جزيره است . مشهورتر از همه آبسكون\r\n\r\n\r\n","description":"","footnote":"\r\n( 1 ) - گمان نمىرود كه الحاق حرف « جيم » به جهت نسبت باشد بلكه نوعى معرب ساختن است چنان‌كه شهر ميانه را نيز ميانج گفته‌اند . ظاهرا « ها » ى آخر كلمات غير عربى در تعريف تبديل به جيم شده مانند ساده ، ساذج و نمونه نموذج .\r\n","page_name":" 11 ","page_number":59},
  {"content":"\r\n\r\nاست كه اكنون در آب پنهان است » . و علت پنهان شدن اين جزيره را در دريا اين دانسته كه هنگامى كه مغول به جهت جنگ و دشمنى سختى كه با خوارزم و خوارزمشاهيان داشتند راه جيحون را از خوارزم بگردانيدند و به خزر اتصال دادند . و چون اين دريا از هيچ سمت به درياهاى ديگر راه ندارد چون اين آب بر او افزود لابد قدرى از خشكى را دريا نمود و آبسكون در آب پنهان شد . مؤلف گويد اين قول عليل است . اقوال او « 2 » نيز بعينه چون تحقيق صاحب نزهة القلوب است .\r\nچيزى كه علاوه مىگويد اين است كه گويد سلطان محمد خوارزمشاه در اين جزيره مدفون است چنان‌كه همهء مورخين گفته‌اند .\r\nمؤلف گويد : آبسكون همين شبه‌جزيرهء ميانكاله است . زيرا كه جزيره‌اى كه در جغرافى قديم نوشته‌اند در سمت شرقى مازندران نزديك استراباد نيست مگر شبه‌جزيرهء مذكور و الان آثار قديم كه دلالت بر آباد بودن آن در يك عصرى بنمايد ابدا وجود ندارد . بلكه استعداد آبادى هم در آن مشاهده نمىشود . يحتمل موضعى [ را 
  ] كه آباد بوده آب گرفته و مغمور دريا شده باشد . در شوال سنهء 1292 كه در ركاب همايون شاهنشاهى ، مؤلف به سفر مازندران رفته بود شبه‌جزيرهء ميانكاله را كه محاذى اشرف است به دقت ملاحظه نمود . بلكه مرداب ميانهء اشرف و ميانكاله را كه در شمال اشرف و جنوب ميانكاله واقع است سير كرده آبادىاى كه در ميانكاله شده ابتداى آن پنج سال قبل است . در اين مدت دو قلعه به حكم همايون بنا شده : يكى در محل موسوم به پلنگان محاذى اشرف است كه تمام شده و توپ و سرباز و تفنگچى دارد . ديگرى قلعهء سرتك است كه قريب به اتمام است . در تمام شبه‌جزيرهء ميانكاله آب جارى وجود ندارد . به حفر چاهها كه زياده از يك ذرع عمق ندارد ، تحصيل آب بدمزه‌اى مىتوان كرد كه در حقيقت همان آب درياست كه جزئى ملح او به واسطهء تقطير شدن در شن‌زار قدرى كم شده است .\r\n\r\nآبندون [ مع 
  ] :\r\nقريه‌اى است از قراى جرجان . ابو بكر احمد بن محمد بن على بن ابراهيم بن يوسف بن سعد جرجانى آبندونى كه از ثقاة رواة است در اين قريه متوطن بوده .\r\n\r\n\r\n","description":"","footnote":"\r\n( 2 ) - اشاره به صاحب زينة المجالس است .\r\n","page_name":" 12 ","page_number":60},
  {"content":"\r\n\r\n\r\nآبه [ مع 
  ] :\r\nحافظ ابو بكر احمد بن موسى بن مردويه گويد : « آبه قريه‌اى است از قراى اصفهان و دهكده‌اى است از دهات ساوه كه موطن جرير بن عبد الحميد بوده » . آنچه من تحقيق كرده‌ام شهر كوچكى است محاذى ساوه كه به جهت قافيه شدن با ساوه آن را آوه هم گفته‌اند . مردمش شيعه و چون مردم ساوه سنى بودند بينهما دائم منازعه بود . قاضى ابو نصر گفته ،\r\nشعر\r\n و قائلة ابتغض اهل آبة * و هم اعلام نظم و الكتابة\r\nفقلت اليك عنّى انّ مثلى * يعادى كل من عادى الصحابة \r\n\r\nآبه [ تق 
  ] :\r\nشهرى است در طرف مشرق همدان منحرف به سوى شمال آن بلده .\r\nمسافت آن تا همدان هفده فرسخ و تا قزوين شانزده فرسخ . و حالت قزوين به آبه مثل حالت آبه است به همدان . يعنى در طرف مشرق و منحرف به سوى شمال اوست . ياقوت حموى در مشترك گويد : « مسافت ما بين آبه و ساوه پنج ميل واقع ميانهء رى و همدان است » « 3 » .\r\nآبه سه موضع است :\r\nاول : قصبهء نزديك ساوه ميانهء رى و همدان . ميانهء آبه و ساوه نهرى عظيم در جريان است كه در بهار طغيان مىكند . اتابك شيركوه پل بىنظيرى عبارت از هفتاد طاق بر روى آن نهر ساخت .\r\nدوم : قريه‌اى است از اصفهان .\r\nسيم : دهى است در مصر در خاك بهنسا در صعيد مصر .\r\n\r\nآوه [ نز 
  ] :\r\nاز اقليم چهارم است از بناهاى اردشير بابكان . دور باروى آن پنج هزار قدم و هوايش معتدل و آبش از رودخانهء گاوماسا - و در صورت صحت ، اين گاوماسا غير از رودخانه گاوماسائى است كه منبع آن از نهاوندست - و در آن شهر در زمستان يخ‌آب در چاه مىبندند چند دفعه تا فرومىخورد و در تابستان همچنان يخ‌آب باز مىدهد . و چون آن\r\n\r\n\r\n","description":"","footnote":"\r\n( 3 ) - برگزيدهء مشترك ياقوت حموى ( ترجمهء محمد پروين گنابادى . چاپ مؤسسهء انتشارات امير كبير . سال 1362 ) ص 17 .\r\n","page_name":" 13 ","page_number":61},
  {"content":"\r\n\r\nقدر آب يخ كه فروخورده بود باز دهد ، بعد از آن آب ساده مانند ديگر چاهها دهد . غله و پنبهء آنجا بسيار نيكو بود . اما نانش خوب نيست .\r\nاز ميوه‌ها انجيرش نيكوست . مردمش سفيد چهره‌اند . حقوق ديوانيش به تمغا مقرر است و ده هزار دينار ضمانى آن باشد و از آن ولايتش كه چهل پاره ديه است هفت هزار دينار مىباشد . شهر و ولايتش داخل بلوك ساوه است .\r\nتحقيقاتش « 4 » در باب آبه مطابق است با حمد الله . جز اين‌كه گويد اكنون در شهر و ولايت او معمورى نمانده است . مؤلف گويد از نواب و الا اعتضاد السلطنه « 5 » وزير علوم شنيدم در سفرى كه موكب اقدس همايون به جانب دار السلطنهء اصفهان انتهاض فرمود همين‌كه به ساوه رسيدند ميرزا - تقى خان امير نظام كه آن وقت سمت صدارت اين دولت جاويد شوكت را داشت از نواب معظم اليه خواهش بازديد بند ساوه را نمود . در رجب 1267 نواب معظم اليه خود آن بند و سد و پل را بازديد نموده اظهار داشتند كه ميانهء ساوه و آوه به‌طرف مشرق كوهستانى است به راه تفرش و بعضى بلوك عراق كه چند نهر آب از اراضى عراق مىآيد و در آنجا به‌هم اتصال يافته يكى مىشود . چون اين آب از آنجا به رودخانهء شور و هرز مىرفته سدى و پلى كه عبارت از شش طاق باشد يكى از وزراى قديم ساوه در آنجا بست و بنا نمود كه اراضى ساوه را به اين آب مشروب سازد . اينك سد خراب ولى پل بىعيب و آبادست و قبر معمار آن سد و پل نيز در همانجاست كه از غصه دق كرده و مدفون شده . هم نواب معظم اليه گويند در همان سفر شبى در آبه بودم . كثرت گزندگان مانع راحت و آسايش خيال بود و جمعى از همراهان ملسوع و ملدوغ « 6 » و اين رباعى را\r\n\r\n\r\n","description":"","footnote":"\r\n( 4 ) - يعنى تحقيقات صاحب زينة المجالس .\r\n( 5 ) - عليقلى ميرزا پسر فتحعلى شاه ( متولد در 1234 و متوفى در شب عاشوراى 1298 ) رئيس مدرسهء دار الفنون و نخستين وزير علوم .\r\n( 6 ) - ملسوع به معنى گزيده شدهء مار و عقرب و ملدوغ به معنى گزيده شده و مار گزيده است ( فرهنگ فارسى معين ) .\r\n","page_name":" 14 ","page_number":62},
  {"content":"\r\n\r\nبه اين مناسبت به نظم آوردم .\r\nرباعى\r\n گويند قديم آوه شهرى بوده است * جارى در وى بزرگ نهرى بوده است\r\nهركس كه درين شهر نموده است وطن * شك نيست كه مستوجب قهرى بوده است \r\n\r\nآجنقان [ مع 
  ] :\r\nقريه‌اى است نزديك سرخس . مولد ابو الفضل محمد بن عبد الواحد - الاجنقانى . عراقيان آجنگان گويند .\r\n\r\nآخر :\r\nاولا قصبه‌اى است در ناحيهء دهستان ما بين گرگان و خوارزم .\r\nبعضى او را از جمله قراء دهستان دانسته‌اند . ثانيا دهكده‌اى است در حوالى دامغان در نه فرسخى سمنان .\r\n\r\nآديو خان [ مع 
  ] :\r\nيكى از قراى نهاوند است .\r\n\r\nآران :\r\nمؤلف گويد دهى است در كاشان . شاردن فرانسوى در سفرنامهء خود گويد در زمان صفويه دو هزار خانوار در اين دهكده ساكن بودند و چندين كارخانهء حريربافى و زرىبافى داشته و از اين دو هزار خانوار ، هزارش عمله‌جات كارخانجات بودند . باغات زياد نيز داشته .\r\n\r\nآزادان [ مع 
  ] :\r\nيا ازادان : اولا يكى از دهات هرات است . ثانيا نام قريه‌اى است نزديك شهر اصفهان . مؤلف گويد قريه‌اى الحال به‌همين اسم و رسم در اصفهان ، آباد است .\r\n\r\nآزاذوار [ مع - مر 
  ] :\r\nازادوار : شهر كوچكى است در اول خاك جوين از طرف قومس .\r\nولى از اعمال نيشابور محسوب مىشود . بعضى از اهل فن آن را شهر بزرگ جوين خوانده‌اند . ابراهيم بن عبد الرحمن بن سهل آزاذى ( ازادى ) كه ابو موسى كنيهء او بوده منسوب به اين محل است .\r\n\r\nآزر [ مع 
  ] :\r\nمحلى است ما بين اهواز و رامهرمز .\r\n\r\n","description":"","footnote":"","page_name":" 15 ","page_number":63},
  {"content":"\r\n\r\n\r\nآسك [ مع - مر 
  ] :\r\nبر وزن آدم شهرى است از نواحى اهواز ميانهء ارجان و رامهرمز و مسافت آن با ارجان دو روزه راه است . آب و نخل فراوان دارد . در حوالى اين شهر ، در دشت چشمه‌اى است پرآب كه آبش بد است . و در آنجا ايوانى است عالى . ميانهء ايوان و چشمه ، گنبدى قباد پدر انوشيروان بنا نموده كه ارتفاعش بيش از صد ذراع است . مسعر بن مهلهل « 7 » گويد در هيچ‌جا گنبدى بهتر و محكمتر از اين گنبد نديده‌ام . در اطراف آن مقبرهء چند نفر مسلمان است كه هنگام تسخير اين شهر كشته شده‌اند . در اينجا جنگى ميانهء خوارج و مسلمين واقع شده رئيس بعضى از خوارج ابو بلال مرداس بن اردويه بود كه با چهل نفر از تابعين خود از ظلم عبيد الله بن زياد ترك توطن بصره نموده به اين شهر آمده و معيد بن اسلم الكلابى با دو هزار نفر از جانب عبيد الله به مقاتله و دستگير نمودن او مأمور شده و او با چهل نفر متابعين خود ايشان را هزيمت داده .\r\n\r\nآشب [ مع 
  ] :\r\nمحلى است از طالقان كه هوايش ردى است و برف در آن بسيار مىبارد . و اشب نام قلعه‌اى است كه از قلاع هكاريه در موصل و اعظم آنهاست « 8 » . زنگى بن آقسنقر آن را خراب كرد .\r\n\r\nآلوزان :\r\nقصبه‌اى است در حوالى سرخس .\r\n\r\nآلين [ مع 
  ] :\r\nاز قراى مرو است در طرف پائين رودخانهء خارقان .\r\n\r\nآمل [ مع - مر 
  ] :\r\nاعظم بلاد طبرستان و در دشت واقع و از اقليم چهارم است طبرستان\r\n\r\n\r\n","description":"","footnote":"\r\n( 7 ) - مسعر بن مهلهل الخزرجى الينبوعى مشهور به « ابو دلف » شاعر و سياح عرب است كه دو رساله دربارهء سفرهاى خود نوشته : يكى سياحت وى در ميان قبايل ترك آسياى مركزى و رسالهء ديگر در مورد سفرهايش در ايران شمالى و غربى و منطقهء ارمنستان . ياقوت حموى از هردو رسالهء وى استفادهء فراوان كرده است .\r\n( 8 ) - هكاريه به فتح هاء و تشديد كاف نسبت است براى بلده و ناحيه و قرائى كه واقع است در بالاى موصل در بلد جزيرهء ابن عمر كه اكراد در آن موضع ساكن‌اند و ايشان را هكاريه گويند .\r\n","page_name":" 16 ","page_number":64},
  {"content":"\r\n\r\nبعض از خاكش كوهستان و بعض ديگر دشت است ) . از آمل تا سارى هجده فرسخ و تارويان دوازده فرسخ و تا شالوس [ - چالوس 
  ] كه به سمت گيلان است بيست فرسخ است . در آمل سجاده و فرشهاى بزرگ بسيار ممتاز مىبافته‌اند . در اوايل اسلام هزار نفر ساخلو داشته . خيلى از فضلا در اين شهر متولد شده كه همه معروف به طبرى هستند . و ذكر فتح آمل در طبرستان بيايد .\r\nآمل از بناهاى طهمورث است . شهرى بزرگ و هوايش به گرمى مايل . جامع ميوه‌هاى سردسيرى و گرمسيرى است و هيچ حاجتى به هيچ بلدى ندارد .\r\nصاحب تقويم البلدان نقل از قانون ابو ريحان بيرونى نموده مىگويد :\r\n« آمل دار الحكومهء طبرستان است و از قزوين بزرگتر مىباشد » . احمد كاتب گفته : « آمل در حوالى درياى ديلم است » . مهلبى گفته : « از آمل تا شالوس كه شهرى است در كنار دريا ، نه فرسخ است » .\r\nآمل دو موضع است : يكى شهرى است در طبرستان . معروف است گوسفندى كه بدين شهر وارد مىكنند بعد از شش ماه پوست و استخوان مىشود و اصلا گوشت در بدن او نمىماند و دنبهء او مثل دم مىشود .\r\nابو جعفر محمد بن جرير طبرى منسوب به اين شهر است . ديگر شهرى است در غربى جيحون در سمت بخارا كه مسافت او با رود جيحون يك ميل است .\r\nمؤلف گويد شرحى در باب بناى آمل در تاريخ طبرستان ، كه از مؤلفات ظهير « 9 » و نقل و خلاصه از كتاب اولياء الله آملى و على بن جمال الدين على بن محمود رويانى است ، مسطور است كه خلاصهء آن اين است :\r\n« از ديلميان دو برادر بودند يكى را نام اشناد و ديگرى را يزدان بود .\r\nبه طبرستان آمده هريك به محلى اقامت نموده بنياد عمارتى كردند .\r\nدهى كه يزدان ساخته بود به يزدان‌آباد موسوم و دهى كه اشناد بنا كرده\r\n\r\n\r\n","description":"","footnote":"\r\n( 9 ) - يعنى سيد ظهير الدين مرعشى مؤلف كتاب « تاريخ طبرستان و رويان و مازندران » .\r\nاين كتاب را نخست برنهارد دورن با مقدمه‌اى به آلمانى در سال 1266 ه . ق 1850 ميلادى در سن پطرزبورغ چاپ كرد و سپس عباس شايان در سال 1333 شمسى . سومين چاپ اين كتاب در سال 1345 شمسى به كوشش محمد حسين تسبيحى صورت گرفت .\r\n","page_name":" 17 ","page_number":65},
  {"content":"\r\n\r\nبود به اشناد رستاق مشهور شد ( يزدان‌آباد گويا همان ايزده [ ايزدده ؟ 
  ] است كه آثار خرابهء او باقى است ) . اشناد را دخترى بود ماه منظر .\r\nپادشاه جهان فيروز كه دار الملك او بلخ بود سيماى آن دختر را به خواب ديده عاشق او شد و چون بىقرار بود با موبدان اظهار داشت . موبد موبدان او را ملامت و منع كرد . ولى شاه نتوانست خوددارى كند و به مرزبانان بلاد نوشت كه دخترى به اين نشان هرجا هست پيدا كنند و به درگاه فرستند . ولى اثرى به ظهور نرسيد . مهر فيروز نامى از اقرباى شاه بود .\r\nشاه انجام مقصود را از او خواست . مهر فيروز متعهد انجام شده و چون همه جا غير از طبرستان فحص كرده بودند او به طبرستان آمد و به دهكدهء طوسان كه اكنون اهالى مازندران آن را كوسان مىنامند و موطن سادات بابلكان است رسيد و به والى ولايت كه از گماشتگان شاه بود پيوست و تا يك سال در تجسس بود . بعد از يك سال ، با چند سوار راه كنار دريا پيش گرفته مىراند و چون اين راه محل عبور نبود ، سواران همراه او در گل‌ولاى جويها بماندند و اسب خود او نيز در جوئى فرورفت . پياده و تنها گام مىزد تا به سرچشمه‌اى رسيد . دخترى ديد ريس كتان از آب مىكشيد و به سنگ مىزد . نشانيها كه شاه داده بود در آن دختر موجود بود . به همراهى دختر به خانهء دختر آمده برادران و پدر آن دختر را ديد و چون از ناصيهء مهرفيروز آثار بزرگى ظاهر بود ، مقدمش را گرامى داشتند و به رسم ديلميان سه روز از او چيزى نپرسيدند و مهمانى كردند .\r\nبعدها از حالت او جويا شدند . گفت از خويشان شاهم و به تماشاى طوسان آمده‌ام و با نوكرهاى خود به شكار روانه شده آنان در گل‌ولاى بمانده من به اينجا رسيدم . بعد از آن خواهش كرد كه آن دختر را به نكاح او درآرند . بعد از مشورت با عموى او يزدان ، با بهجتى كامل قبول كردند .\r\nآنگاه حكايت تعشق شاه را بگفت و براى شاه خواستگارى كرده دختر را به‌زودى روانهء خدمت شاه كردند . روزى شاه سؤالى از دختر نموده دختر در جواب به زبان طبرستانى نظما جوابى مليح داده شاه مبتهج گرديده فرمود بخواه از من آنچه را كه خواهى . دختر گفت خواهش من اين است كه شهرى در محلى كه موطن من بوده در حوالى رود هرمز بنافرمائى .\r\nشاه امر كرد مسئول او را معمول داشتند و شهرى در محلى كه به پاىدشت معروف است بنا كردند . بعدها معلوم شد كه آب هرمز بدانجا نمىرسد\r\n\r\n","description":"","footnote":"","page_name":" 18 ","page_number":66},
  {"content":"\r\n\r\nاعلام كردند . دختر گفت موضع را تغيير دهند . در محلى كه مانه و بعد از آن آستانه سرهم مىناميده‌اند بنياد حصار شهر آمل كردند و خندقى عريض كه عمقش سى و سه ارج و طولش چهارصد جريب كه هر جريبى چهل ارش است حفر كردند . و چون آن دختر آمله نام داشت آن شهر را آمل نام نهادند . و براى آمله در موضعى كه اكنون كوچه گازران گويند قصرى ساختند . دخمهء آمله نيز در همان موضع بوده » . انتهى .\r\nمؤلف گويد عرض شمالى آمل سى و شش درجه و پانزده دقيقه و طول شرقيش از پاريس پنجاه درجه و سى دقيقه . جمعيت [ آن 
  ] در زمستان چهل هزار و در تابستان بيست هزار مىشود . در نزديكى آمل بنائى است مخروبه كه سه برج آن باقى مانده . معروف است آتشكده بوده . مسافت ما بين آمل و بارفروش تقريبا هشت فرسخ است .\r\nمسعودى گويد : آمل در دو طرف رودخانه ساخته شده و در وسط رودخانه جزيره‌اى است كه عمارت حاكم در آنجاست و قصر سلطنتى هم در يك سمت آن جزيره بنا شده كه به واسطهء پل بسيار خوبى وصل به زمين است . اهالى آمل مركب‌اند از يهودى ، مسلمان ، عيسوى ، گبر . پادشاه اين شهر و جميع رجال دولت و خواص او يهودى مذهبند . [ يعنى در زمان مسعودى 
  ] . چرا كه از اهل خزر مىباشند و مذهب يهودى در مملكت خزر متداول است . از اهالى روس هم در آمل مسكن دارند . [ باز هم مقصود زمان مسعودى است . 
  ] و در يكى از محلات خارج شهر به آنها جا داده شده . رسم ايشان اين است كه اموات خود را به سبك هنود مىسوزانند .\r\nبه علاوه مردى كه مىميرد ، زن و مال سوارى و اسلحه و زينت او بايد با او بسوزد و اگر زن بميرد نيز شوهر او را بايد با او بسوزانند . و اگر مردى بميرد كه زن نگرفته باشد به اهالى محله اطلاع مىدهند كه كدام زن است كه ميل رفتن به بهشت را داشته باشد ؟ و به اين واسطه به اين مرده شوهر كند . هركه مايل شد و به مرده شوهر كرد با آن مرده او را آتش مىزنند . و عقيدهء آنها اين است كه ارواح اين دو باهم در بهشت مىروند .\r\nدر بعضى از تواريخ ، بخصوص در تاريخ طبرستان ، ديده شده كه فريدون از بيشهء تميشه كه در حوالى آمل است بر ضحاك خروج كرد و گرزى كه به شكل سر گاوى بود به دست گرفت و رو به اصفهان تاخت .\r\nشعر فردوسى مؤيد صحت اين قول است :\r\n\r\n","description":"","footnote":"","page_name":" 19 ","page_number":67},
  {"content":"\r\n\r\nنظم :\r\n ز آمل گذر سوى تميشه كرد * نشست اندر آن نامور بيشه كرد \r\nآمل در سمت غربى رودخانهء هراز ساخته شده . در دويست سال قبل سه هزار خانه داشته . در حوالى آمل معدن آهنى است بسيار مفيد و آهن زياد در سوابق ايام از او عمل مىآورده‌اند . از شهرهاى قديم معروف ايران و مولد ابو جعفر محمد بن جرير صاحب تفسير و تاريخ مشهور است كه در سنهء دويست و بيست و چهار متولد شد . و در شوال هزار و دويست و نود و دو ، كه با اردوى مبارك همايون ، مؤلف به مازندران سفر كرده بود ، به آمل رسيد . اگرچه كسالت مزاج داشتم و هوا هم به واسطهء باران شديد براى گردش مساعدتى نداشت ، اما در يك روز توقف آنجا ، آنچه معلوم شد اين است كه شهر آمل خيلى پرجمعيت است بخصوص در فصل زمستان . شش ماه از سال را اهالى اين شهر به درهء لاريجان بلكه به دماوند و فيروزكوه به ييلاق مىروند و شش ماه ديگر را در آمل مىباشند .\r\nدويست سال قبل اگر سمت غربى رودخانهء هراز آباد بوده در اين وقت سمت شرقى نيز آباد است . پل طولانى كم عرضى از سنگ و آجر كه عبارت از ده طاق است بر روى اين رودخانه بنا شده . نسبت اين بنا را به اعراب مىدهند . ولى از ظاهر وضع چنان مىنمايد كه قديمتر از فتح اسلام اين مملكت بنا شده باشد . در انتهاى پل سمت غربى رودخانه قريب سه هزار ذرع كنار رودخانه را با سنگ و آجر سد بسته‌اند كه هنگام طغيان آب به شهر خرابى وارد نياورد . در نزديكى پل اين رودخانه آثار قلعه‌اى قديمى است كه الحال كاروانسرا شده است . از دو سه نفر شنيدم كه خرابه‌هاى زياد كه به اصطلاح خودشان « آثار گبرى » مىنامند در حوالى شهر آمل زياد است . هنگامى كه لشكر مغول سلطان محمد خوارزمشاه را تعاقب مىكردند اين شهر را قتل‌عام نمودند . شخصى نقل مىكرد كه هركه در آمل خانه مىخواهد بنا نمايد به هيچوجه محتاج به ابتياع مصالح نيست .\r\nزمين را مىخرد و در كندن پى و بنيان آن‌قدر آجر كهنه به دست او مىآيد كه به هيچوجه محتاج به خريدن مصالح خارجى نمىشود . شهر آمل به قدرى مستعد است كه مىتوان با جزئى توجه و خرجى او را بهترين شهرى از شهرهاى ايران نمود . بخصوص بعد از ساختن اين راه تازه كه به حكم همايون شاهنشاه عصر ساخته شده و مجملى از تفصيل آن اين\r\n\r\n","description":"","footnote":"","page_name":" 20 ","page_number":68},
  {"content":"\r\n\r\nاست : چون راه آمل به عراق ، به واسطهء بعضى پرتگاهها و مضايق و باتلاقها و نبودن پلها بر روى هراز و ساير رودخانه‌ها و نبستن بعضى سدها مايهء تعسر عبور قوافل مازندران به عراق و روندگان عراق به مازندران بود و هر سالى خاصه در زمستان چندين نفس محترم هلاك و دواب و اموال بسيار تلف و عرضهء خسار مىشد ، راى جهان‌آراى شاهنشاهى كه مبتنى بر اشاعهء عدل و افاضهء خير و تسهيل مشكلات و تحصيل ترقيات و ترفيه عباد و تعمير بلاد است متعلق و متوجه رفع اين غايله گرديده در رمضان سنهء هزار و دويست و هشتاد و نه ، جناب حسنعلى خان وزير فوايد « 10 » را كه از رجال آزمودهء كارديدهء صاحب علم اين دولت جاويد شوكت است به اين مهم عالى مأمور فرمود . معظم اليه اين راه را مسطح و موسع و صاف و هموار نموده در مدت وقتى بندها و سدها و پلهاى زياد در مواضع لازمه در كمال استحكام به قاعدهء علم هندسه بسته به اتمام رساندند . اينك از آمل تا دار الخلافهء باهره همه‌جا راه طورى است كه دو عراده و كالسكه كه بخواهند از پهلوى يكديگر عبور كنند بدون تصادف و مزاحمت يكديگر از هم مىگذرند و در هيچ نقطه و موضع از براى عابرين زحمتى نيست . بعد آمل از دار الخلافهء ناصره تقريبا بيست و پنج فرسخ به خط مستقيم و از راه معروف متداول بيست و هفت فرسخ است .\r\n\r\nآمل :\r\nشهرى است از شهرهاى قديم ايران در خراسان در چهارده فرسخى بخارا در سمت جنوب آن و در هفده فرسخى مروشاهجان . امير تيمور گوركان در سنهء هزار و سيصد و نود و دو مسيحى مطابق هفتصد و نود و پنج هجرى به غلبه و يورش آن را مسخر نمود و هم‌اكنون نهايت آباد و در سمت غربى جيحون واقع و تجارت آن رونقى كامل دارد . ياقوت حموى گويد آن را آمل‌زم ( موضعى است در چهار منزلى اين آمل ) و آمل‌شط و آمل‌مفازه نيز گويند . زيرا كه ميانهء اين آمل و مرو بيابان پرخطرى\r\n\r\n\r\n","description":"","footnote":"\r\n( 10 ) - منظور امير نظام گروسى حسنعلى خان است كه ساليان دراز در پستهاى نظامى و مناصب سياسى خدمت كرده چند سال سفير ايران در فرانسه و انگلستان و آلمان بوده و چند عنوان و منصب وزارت داشته يك چند به عنوان پيشكار مظفر الدين ميرزا وليعهد همه‌كارهء آذربايجان بوده و سرانجام در ضمن حكومت كرمان در سال 1317 قمرى درگذشته و در مقبرهء شاه نعمة الله ولى در ماهان روى در نقاب خاك كشيده .\r\n","page_name":" 21 ","page_number":69},
  {"content":"\r\n\r\nاست . و اين آمل را آمو و آمويه نيز نامند .\r\n\r\nآباده [ مع 
  ] :\r\nشهر كوچكى است در فارس . قلعهء محكمى دارد . از رودخانهء كر مشروب مىشود . حاصلش گندم و انگور است . اين شهر با چند قريهء تابع آن سالى بيست و پنج هزار و پانصد دينار به ديوان مىدهند .\r\nصاحب تقويم البلدان گويد : دو نهر است كه كر ناميده مىشود :\r\nيكى عظيمتر و آن ميانهء آذربايجان و اران واقع و به منزلهء حد است كه از كوه باب الابواب ( دربند ) ابتدا مىكند و به بحر خزر مىريزد . ديگرى نهرى است در فارس .\r\nآباده شهر كوچكى است . هوايش معتدل است . مواضع بىشمار از توابع آنجاست . عسل آباده زياد است .\r\nمؤلف گويد : آباده از آباديهاى بزرگ ما بين اصفهان و شيراز است .\r\nتا اصفهان تقريبا از سى فرسخ كمى متجاوز و تا شيراز از چهل فرسخ قليلى بيشتر است . خرابهء زياد در اطراف اين آبادى موجود است كه دليل بر آبادانى قديم آنجاست . در سمت شمال شيراز و طرف نقطهء ما بين جنوب و غرب اصفهان واقع شده . در قديم قلعه‌اى در آنجا بوده از قرار تقرير بعضى از مسافرين فرنگى كه در آنجا سفر كرده‌اند ، الحال بيشتر سكنهء آباده در ميان همان قلعه منزل دارند و جمعيت آنها زياده از پنج هزار است .\r\nميوه‌خانهء شيراز و اصفهان آباده است . باغاتش زياد و انواع و اقسام فواكه آنجا به عمل مىآيد ( معلوم مىشود آن وقت باغاتش بيش از حالا بوده ) .\r\nصنعت مخصوص اهالى آنجا قاشق‌سازى است كه از چوب مىسازند و در صفحات اصفهان و شيراز معروف و متداول است . اين قاشقها منبت و بسيار نفيس و قد بعضى از آنها سه‌چارك است . اين طرز منبت‌كارى در هيچ‌جاى فرنگستان نيست . حتى در سويس و آلمان هم كه اين حرفه داير است به اين درجه و كاملى نيست . علاوه بر قاشق ، جعبه‌هاى بسيار خوب چوبى ساخته و منبت مىنمايند .\r\n\r\nابان [ مع 
  ] :\r\nشهر كوچكى است در كرمان در حوالى روذان ( رودان ) .\r\n\r\nابرشتويم [ مع - مر 
  ] :\r\nكوهى است نزديك بذ در خاك مغان آذربايجان . بابك خرمى كه\r\n\r\n","description":"","footnote":"","page_name":" 22 ","page_number":70},
  {"content":"\r\n\r\nدر زمان معتصم خروج كرده در اينجا مقام داشته . ابو تمام در مدح ابو سعيد محمد بن يوسف الثغرى گفته ،\r\nشعر\r\n و فى ابرشتويم و هضبتيها * طلعت على الخلافة بالسعود \r\n\r\nابرشهر [ مع - مر 
  ] :\r\nبه روايت سكرى ، اسم شهر نيشابور است . مركب از ابروشهر و گاهى الف را حذف مىنمايند .\r\n\r\nابرقوه [ مع - مر 
  ] :\r\nو بعضى ابرقويه نوشته‌اند . اهل فارس ابركوه ( به معنى فوق الجبل ) و گاهى وركوه نيز گويند . ابو سعيد گويد : ابرقوه شهر كوچكى است در بيست فرسخى اصفهان . اگر سهو نكرده [ باشد 
  ] اين ابرقوه غير از ابرقوه فارس است . اصطخرى گويد ابرقوه در انتهاى سرحد فارس در سه يا چهار فرسخى يزد واقع است . و گويد ابرقوه شهر پرجمعيتى است به قدر ثلث اصطخر . دور شهر درختان و باغ ندارد . ولى اراضى آن حاصلخيز و سرمايهء اهالى است . نيز اصطخرى گفته : در حوالى ابرقوه تل خاكسترى است كه عقيدهء سكنه اين است كه خاكستر آتش ابراهيم است كه بر او برد و سلامت شد . در ابستاق « 11 » كتاب مجوس است كه سعدى ( سودابه ) دختر تبع « 12 » ( به عقيدهء مسعودى شمر بن يرعش است ) زوجهء كيكاوس عاشق پسر كيكاوس « 13 » ، كيخسرو شد « 14 » و او را به مواصلت خود دعوت نمود . كيخسرو ابا كرد . سعدى از او رنجيده او را متهم نمود و قضيه را به عكس اظهار كرده گفت كيخسرو از من كام مىجويد . كيخسرو كه اين شنيد براى برائت خود آتشى عظيم افروخته گفت اين آتش\r\n\r\n\r\n","description":"","footnote":"\r\n( 11 ) - منظور اوستا كتاب آسمانى زرتشتيان است .\r\n( 12 ) - سلاطين يمن را تبع مىگفته‌اند ( ا ع ) .\r\n( 13 ) - كيخسرو پسر سياوش است پسر كيكاوس ، سودابه‌هم عاشق سياوش شده نه كيخسرو .\r\n( 14 ) - سودابه و سياوش داستانى است مشترك بين ايران و چين . امكان دارد كه سكاها واسطهء اين نقل و انتقال باشند . نام اين دختر در داستانهاى باستانى چينى « سو - دا - گى » است . ر ك « آئينها و افسانه‌هاى ايران و چين باستان » تأليف و تحقيق جى ، سى ، كوياجى ( ترجمهء جليل دوستخواه ، كتابهاى جيبى ، تهران ، 1354 ) ص 116 - 119 .\r\n","page_name":" 23 ","page_number":71},
  {"content":"\r\n\r\nامتحان من است وارد بر اين آتش مىشوم و از آن عبور مىكنم اگر خيانتى در خاطر من بوده اين آتش مرا خواهد سوخت و اگر نسوختم دليل موجهى است بر پاكى دامن من . اين بگفت و پا در ميان آتش نهاده از طرف محاذى به سلامت بيرون آمد و رفع تهمت از او شد « 15 » و اين تل خاكستر از اين آتش است و امروز در ابرقوه آن تل خاكستر را كوه ابراهيم مىنامند و حال آن‌كه حضرت ابراهيم ( ع ) فارس را نديده و واقعهء نار خليل در كوثا بوده « 16 » و در كتابى ديده‌ام كه حضرت ابراهيم ( ع ) به ابرقوه آمده مردم را منع كرد كه با گاو شخم زمين نكنند و بدين جهت باوجود گاو زياد هرگز آن را به شخم نمىدارند . ابو بكر بن محمد معروف به حربى شيرازى از براى من حكايت كرده گفت شنيدم از پسر دختر ظهير فارسى كه مىگفت سه مرتبه در فصول مختلفه به ابرقوه آمدم هرگز داخل شهر نديدم باران بيايد و عقيدهء سكنه اين است كه اين فقره از تأثير دعاى حضرت خليل است . و ابو القاسم على بن احمد ابرقوهى وزير بهاء الدوله ابن عضد الدوله ابن بويهء ديلمى منسوب به اين ابرقوه است .\r\nنيز اصطخرى در تعيين مسافت بين يزد و نيشابور ذكرى از ابرقوه مىنمايد كه بعضى از آن اين است كه ابرقوه دهى است معمور كه هفتصد مرد در آن است و آب جارى دارد و موضعى خرم و با فسحت و نعمت است و او را در عداد منزلى معدود مىنمايد كه معلوم مىشود اين ابرقوه غير از ابرقوه معروف است .\r\nتقويم البلدان نقل از مشترك ياقوت [ كرده گويد 
  ] ابرقوه شهر مشهورى است در نواحى اصطخر فارس و قصبه‌اى است در بيست فرسخى اصفهان . آثار الاول مطابق است با آنچه ذكر شد . صاحب تذكرهء هفت اقليم گويد تپه‌اى در ابرقوه معروف و موسوم است به تل سياوش . مؤلف گويد اين عقيده اقرب به صحت است زيرا كه سياوش بن كيكاوس را نوشته‌اند متهم به عشق سودابه ( سعدى ) شد نه كيخسرو .\r\n\r\n\r\n","description":"","footnote":"\r\n( 15 ) - در خصوص آزمايش با آتش كه در نزد زردشتيان « و رنگ » خوانده مىشود رجوع فرمائيد به مقالهء هوشنگ اعلم ( ماهنامهء فرهنگ سال اول شمارهء دوم ص 35 - 45 ) .\r\n( 16 ) - كوثا دو دهكده است در بابل كه ما بين آن دو تلهاى خاكستر است . معروف است كه اينها خاكستر نار خليل است ( ا ع ) .\r\n","page_name":" 24 ","page_number":72},
  {"content":"\r\n\r\nصاحب زينة المجالس نوشته ابرقوه از اقليم سيم است . قديم اين بلده را در پايان كوهى ساخته بودند و از اين جهت او را ابركوه مىگفتند .\r\nاو خراب و عوض او در دشت شهرى ساختند . هوايش معتدل ، آبش از قنات از ميوه‌ها انارش ممتاز ، مردمش ارباب حرفه و سليم الطبع . مزار طاوس الحرمين آنجاست و سقف قبول نمىكند . گويند يهودى اگر چهل روز در ابرقوه بماند هلاك مىشود . از قراى آن فراغه است كه در آن سروى است چندان بلند كه مانند آن در عالم نيست و چون سرو كاشمر مشهور است .\r\n\r\nا برده [ مع 
  ] :\r\nقصبه‌اى است در حوالى طوس . وطن شيخ بهاء الدين عمر .\r\n\r\nابزار [ مع - مر 
  ] :\r\nدهى است در دو فرسخى نيشابور . وطن حميد بن موسى و ابراهيم احمد الابزارى .\r\n\r\nابزقباذ [ مع - مر 
  ] :\r\nبعضى انرقباز نوشته‌اند . هلال بن محسن ، بزقباد مىنويسد و عقيدهء او اين است كه موضعى است ميانهء بصره و واسط متعلق به مذار مجاور ميسان و دست ميسان . ابن فقيه و ديگران گويند ابرقباذ عبارت است از خاك ارجان ميانهء اهواز و فارس . و در كتب عجم نوشته‌اند ابزقباذ را « 17 » را قباد بن فيروز پدر انوشيروان عادل بنا كرد و اسيرهائى [ را 
  ] كه از همدان گرفته بود در آنجا سكنى داد و گويند همان ارجان است . ابو زكرياى ساجى در تاريخ بصره گويد : عتبة بن فزوان پس از تسخير ايله « 18 » نيز دست ميسان را متصرف شد بعد از آن ابزقباذ را محاصره و مسخر نمود .\r\nاين شخص نيز ابزقباذ نوشته و اگر دو روايت آخرى صحيح است پس ابزقباذ غير ارجان است « 19 » .\r\n\r\n\r\n","description":"","footnote":"\r\n( 17 ) - اين كلمه در اصل « به از آمد قباد » بوده اندك‌اندك بدين‌گونه درآمده .\r\n( 18 ) - چنين است در مرآة البلدان ولى ظاهرا غلط است . زيرا ايله برحسب نوشتهء ياقوت در معجم البلدان و مولف حدود العالم شهركى است در شام بر كنار مديترانه بر حد ميانهء مصر و شام . آنچه در اينجا مناسب به نظر مىرسد ابله است نه ايله ( ر ك به معجم البلدان و حدود العالم ) .\r\n( 19 ) - در خصوص ارجان و نامهاى ديگر آن رجوع شود به كتاب « خوزستان و كهكيلويه و ممسنى » تأليف احمد اقتدارى ( انجمن آثار ملى ، تهران ، 1359 ) ص 222 به بعد كه كليهء اقوال جغرافىنويسان پيشين را آورده است .\r\n","page_name":" 25 ","page_number":73},
  {"content":"\r\n\r\n\r\nابند [ مع 
  ] :\r\nمحل معروفى است در خاك جندشاپور نزديك اهواز .\r\n\r\nابهر [ مع - مر 
  ] :\r\nشهرى است مشهور ميانهء قزوين و زنجان و همدان . عجم آن را « اوهر » گويند كه مركب است از اب و هر ، كه به معنى آب آسياست . در سال بيست و چهارم هجرى در زمان عثمان بن عفان ، در وقتى كه مغيرة بن شعبه والى كوفه و جرير بن عبد الله بجلى حاكم همدان و براء بن عازب حاكم رى بود ، براء به اتفاق جرير اين شهر را فتح كرد . اهل اين شهر اول به مقاتله برخاسته لشكر اسلام قلعهء ابهر را محاصره نموده بعد سكنه امان خواستند . براء امان داد و از اينجا به قزوين شتافت و قزوين را به قهر و غلبه مسخر كرد .\r\nابهر قلعهء بسيار محكمى دارد . گويند شاپور ذو الاكتاف بنا كرد .\r\nدر دوازده فرسخى قزوين و پانزده فرسخى زنجان است . بعضى ديگر ابهر را از بناهاى كيخسرو بن سياوش دانند و گويند قلعهء آن را دارا بنا كرد و خراب شد . اسكندر دوباره روى همان خرابه قلعه‌اى بنا كرد . عدهء كثيرى از فضلا منسوب به اين شهرند .\r\nصاحب تقويم البلدان به نقل از مشترك [ گويد 
  ] دو ابهر است : يكى ذكر شد ديگرى قصبه‌اى است در نواحى اصفهان .\r\nصاحب نزهة القلوب گويد ابهر از اقليم چهارم . قلعه‌اى از گل دارد .\r\nدارا بن داراى كيانى ابتدا نمود و برادرش اسكندر رومى تمام كرده و بر آن قلعه قلعه‌اى ديگر بهاء الدين حيدر از نسل اتابك نوشتكين شيرگير سلجوقى ساخت و به حيدريه موسوم گردانيد . دور باروى آن پنج هزار و پانصد قدم است . هوايش سرد و آبش از رودخانه‌اى كه بدان شهر منسوب است و از حدود سلطانيه برمىخيزد و به ولايت قزوين مىريزد .\r\nغله و ميوهء آن بسيار است و خوب . اما نانش چندان خوب نيست . پنبه در آن كم به عمل مىآيد . نوعى از گلابى و نوعى از آلو و گيلاس آن ممتاز است . مردمش سفيد چهره و متملق و شافعى . ولايتش بيست و پنج پاره ده\r\n\r\n","description":"","footnote":"","page_name":" 26 ","page_number":74},
  {"content":"\r\n\r\nاست . حقوق ديوانى آن با ولايتش يك تومان « 20 » و چهار هزار دينار است .\r\nمؤلف گويد : ابهر در شصت هزار ذرعى غربى قزوين و چهل هزار ذرعى شرقى سلطانيه است . در ربع فرسخى شهر قلعهء خرابه‌اى است موسوم به دارا . گويند دارا كه مغلوب اسكندر شد بنا نموده . در بعضى كتب نوشته‌اند خانه‌هاى ابهر از خانه‌هاى اغلب شهرها بهتر ساخته شده .\r\nباغات باصفا بسيار دارد . ابهر رود از وسط شهر عبور مىكند . از آثار قديم مسجدى در ابهر باقى است . عرض شمالى سى و شش درجه و بيست دقيقه و طول شرقى چهل و پنج درجه و چهل و دو دقيقه . در يكى از كتب جغرافياى فرانسه نوشته‌اند كه ابهر كمتر از هزار و صد خانهء عالى ندارد .\r\nدر آثار الاول ابهر سه موضع است : دو موضع ذكر شد . سيم كوهى است در حجاز . زينة المجالس مطابق است با نزهة القلوب .\r\n\r\nابيورد [ مع - مر 
  ] :\r\nبه عقيدهء عجم يك قطعه از خراسان را كيكاوس به اورد بن گودرز اجاره داد و او در آن قطعه شهر ابيورد را بنا نهاد و براين نام موسوم كرد . هوايش غير سالم و آبش بد است . عبد الله بن عامر در سنهء سى و يك هجرى اين شهر را فتح كرد . بعضى فتح اين شهر را به احنف بن قيس تميمى نسبت داده‌اند . اهالى اين شهر پيوك به بدنشان درمىآيد « 21 » . يكى از\r\n\r\n\r\n","description":"","footnote":"\r\n( 20 ) - تومان لغتى است مغولى به معناى ده هزار . در دورهء مغولان ، ميزان درآمدهاى دولت ( حقوق ديوانى ) به تومان سنجيده مىشد . به مناطقى كه شمار مردان جنگى آنها به ده هزار مىرسيد تومان مىگفتند مثل تومان مراغه يا تومان نخجوان ( نزهة القلوب ص 99 ) سابقا فرماندهء ده هزار نفر را امير تومان مىخواندند ( لغت‌نامهء دهخدا ) .\r\n( 21 ) - پيوك - پيو كرمى است مانند قيطان كه زير پوست و روى عضلات در مواضعى كه عصب زيادتر است توليد شود و طول آن گاهى به 57 سانتىمتر مىرسد . سلمانيها و قصابان محلى مهارت دارند كه آن را بدون پاره شدن كرم از زير پوست خارج كنند .\r\nبدين ترتيب كه وقتى از محلى كه سر اين كرم در زير پوست واقع است روى پوست جوش يا تاولى ايجاد شود آن جوش يا تاول را شكافنند و سر كرم را از روى پوست به اندازهء يكى دو سانتيمتر خارج كنند و آن را دور چوب كبريتى پيچند و چوب كبريت را به همان حالى كه كرم دور آن پيچيده روى زخم گذارند تا روز بعد مجددا آن را باز كنند و چند سانتىمتر از آن را بيرون كشند و باز دور همان چوب كبريت پيچند و رها كنند . اين عمل چند روز تكرار شود تا به تدريج همهء كرم از زير پوست خارج شود . اگر در حين عمل يا بىدقتى مريض ، كرم - كه قسمتى از آن خارج شده - پاره شود و سر پارگى آن زير پوست باشد به علت\r\n","page_name":" 27 ","page_number":75},
  {"content":"\r\n\r\nسرچشمه‌هاى رود اترك نزديك ابيورد است .\r\nدر آثار الاول [ گفته 
  ] ابيورد شهرى است به خراسان ، نزديك سرخس از بناهاى باورد . ابو على فضيل بن عياض رحمه الله منسوب به اين شهر است . در نزهة القلوب گفته ابيورد از اقليم چهارم است .\r\n\r\nاثول [ مع 
  ] :\r\nموضعى است در خوزستان .\r\n\r\nاجان :\r\nصاحب معجم البلدان يك اجان در حرف الف و جيم ذكر كرده يك اوجان در حرف الف و واو . در اجان گويد شهر كوچكى است در آذربايجان واقع در راه رى در ده فرسخى تبريز . باره و بازارى دارد و بيشتر آن خراب است و گويد من خود اين شهر را ديده‌ام . و در اوجان گويد شهرى است در آذربايجان از اقليم چهارم . در فرامين قديم جزء رستاق مهران‌رود محسوب بوده ولى اين سهو است . بناى اوجان را بيژن نبيرهء گودرز كرده و غازان خان دوباره آن را ساخته و شهر اسلام نام نهاده و ديوارى دورش كشيده كه سه هزار قدم طول داشته . هوايش ردى و از آب كوه سهند مشروب مىشود . حاصلش گندم و سبزيجات .\r\nسكنه سفيدپوست و شافعى مذهب ، چند نفر هم عيسوى دارد . صد و ده هزار دينار به خزانه مىدهند . آباديهاى عمدهء متعلق به اين شهر سريزان و خبكان است .\r\nدر تقويم البلدان گفته اوجان شهر كوچكى است در آذربايجان .\r\nچشمه‌هاى آب زياد و اشجار كمى دارد . بازارها در اوست . رستاقش خرم و پرمنفعت است « 22 » .\r\nدر زينة المجالس گفته اوجان را بيژن بن گيو ساخته غازان خان تجديد عمارت آن نموده از سنگ و گچ باروئى بر آن كشيده كه دور آن\r\n\r\n\r\n","description":"","footnote":"\r\nترشحاتى كه از بدن كرم زير پوست خارج گردد محل كرم باد كند و بسيار دردآور و خطرناك باشد . اين كرم در بدن ساكنان بنادر جنوب ايران مخصوصا اطراف لارستان ، بندر لنگه و بندرعباس شيوع دارد ( فرهنگ فارسى معين ) .\r\n( 22 ) - رستاق موضعى است كه قراء و مزارع در آن باشد فقط درون شهر و قصبه ( ا ع ) .\r\nبىگمان اين كلمه معرب روستاست .\r\n","page_name":" 28 ","page_number":76},
  {"content":"\r\n\r\nسه هزار قدم بوده . آبش از كوه سهند است . ميوه ندارد .\r\nمؤلف گويد اوجان الحال چمنى را گويند كه محل اردو و مشق افواج آذربايجان است . اين چمن بسيار خوش آب‌وهوا و هوايش سرد و نهايت سبز و خرم مىباشد . خاقان مغفور ( فتحعلى شاه ) البسه الله حلل النور عمارتى آنجا بنا نموده كه الآن باقى است . اين چمن آبادى بزرگى هم دارد .\r\n\r\nآذربايجان [ مع - مر 
  ] :\r\nاين لغت را چندين قسم خوانده‌اند كه در ذكر آن حاجتى نيست .\r\nابو عون اسحاق بن على در زيج خود گفته آذربايجان از اقليم خامس و طولش هفتاد و سه درجه و عرضش چهل درجه است . ابن مقفع گويد آذربايجان ناميده شده است به اسم آذرباد ابن ايران ابن اسود ابن سام ابن نوح ( ع ) . به عقيدهء ديگرى به اسم آذرباد بن بيور اسب موسوم گرديده .\r\nبعضى گفته‌اند آذر به لغت پهلوى اسم آتش است و بايگان به معنى حافظ و خازن است . در اين صورت به معنى آتشكده و نگهدارندهء آتش است و اين اقرب به صحت است . زيرا كه در نواحى آذربايجان آتشكده بسيار است « 23 » .\r\nحد آذربايجان از مشرق بردعه و از مغرب زنجان است و متصل مىشود حد آن از جهت شمال به بلاد ديلم و جبل و طرم ( طارم ) و مملكتى است وسيع . از مشاهير بلاد آن يكى تبريز است كه الآن دار الحكومه و بزرگتر شهر اين مملكت است و سابقا دار الحكومهء آن مراغه بوده . از شهرهاى آن خوى و سلماس و ارميه و اردبيل و مرند و غير از اينها نيز در بلاد آذربايجان هست . و اين قطعه زمين ، قطعه‌اى است بزرگ و مملكتى است عظيم كه اغلب آن كوهستان است . و در اين مملكت قلاع كثيره مىباشد . فايده و منافع آن بسيار و فواكه آن زياد و من هيچ ناحيه را نديده‌ام كه باغاتش بيش از اين نواحى و مياه جاريه و چشمه‌سارهاى آن زيادتر از آبهاى روان و عيون اين مملكت باشد و مسافر در اين اراضى محتاج به حمل آب نيست زيرا كه هرجا پا گذارد در زير اقدام او آب سرد گواراى خوب است . مردم اين مملكت با صباحت و لطيف پوست‌اند و\r\n\r\n\r\n","description":"","footnote":"\r\n( 23 ) - گفتهء استرابون جغرافيادان يونانى به نزد اهل خرد درست‌تر است كه در طى حملهء اسكندر به ايران ، سردارى به نام اتورپات اين سرزمين را در مقابل خارجيان حفظ نمود و اين سرزمين به نام او « اتورپاتگان » خوانده شد .\r\n","page_name":" 29 ","page_number":77},
  {"content":"\r\n\r\nزبان مخصوصى دارند كه آن را آذريه مىگويند و غير از خودشان كسى نمىفهمد . مردمان سهل القبول خوش معاشرتى دارد . عيبى كه دارند قدرى بخيلند . از خصايص اين مملكت است كه فتنه‌خيز است و غالب در اين بلاد نايرهء جنگ و جدال در اشتغال است و هرگز خالى از اين‌گونه حوادث نيست به‌همين جهت هميشه شهرهاى آن خراب و قراى آن باير است و درين عهد در تصرف سلطان جلال الدين بن سلطان محمد خوارزمشاه است . و در عهد خليفهء دوم عمر بن خطاب لشكر اسلام اين مملكت را فتح كرد . وقتى كه مغيرة بن شعبه را اين خليفه والى كوفه كرد ، فرمانى به همراهى او براى حذيفة بن يمان فرستاد و او را مأمور تسخير و تصرف آذربايجان نمود . نامه در نهاوند به حذيفه رسيده با لشكرى جرار رو به آذربايجان نهاد . چون به اردبيل - كه الآن يكى از بلاد آن مملكت است - رسيد مرزبانان آذربايجان از باجروان و ميمد و بذ و سراب و شيز و ميانج و غيره جمع شده چند روز ابتدا جنگ سختى با لشكر اسلام كردند و آخر كار به صلح انجاميده هشتصد هزار درهم كه تقريبا معادل هشتصد هزار تومان است به حذيفه دادند كه لشكر اسلام دست از قتل و نهب و اسر بكشند و آتشكده‌ها را خراب نكنند و متعرض اكراد بلاشجان « 24 » و سبلان ( ساولان ) و ميان‌رودان « 25 » نشوند و مانع اهل شيز نگردند كه آداب مذهبى خودشان را معمول دارند . خاصه در اعياد و رسومى كه دارند واضح و آشكارا بدان عمل نمايند و ظاهرا رقص و شادى كنند . پس از استقرار اين صلح ، حذيفه لشكر به مغان و جيلان كشيد و آن دو جا را نيز مقهور كرده خراجى براى ايشان مقرر و صلح نمود . بعد عمر حذيفه را معزول و عتبة بن فرقد را به‌جاى او منصوب كرد . عتبه از موصل يا شهرزور به آذربايجان آمد و مردم اردبيل را كما كان مطيع و اهالى بعض نواحى ديگر را ياغى ديده مجددا با آنها مقاتله نموده غالب شد و غنيمت بسيار عايد او گرديد . پسر عتبه ، عمرو نيز در اين سفر با پدر بود .\r\nواقدى گويد مغيرة بن شعبه آذربايجان را در سال بيست و دو هجرى مسخر كرده ماليات بر آن بست . ابو منذر هشام بن محمد از ابو مخنف روايت\r\n\r\n\r\n","description":"","footnote":"\r\n( 24 ) - بلاشجان - بلاش‌گان .\r\n( 25 ) - لابد منظور آن منطقه است كه امروز ميان‌دوآب ( مياندوآب ) خوانده مىشود .\r\n","page_name":" 30 ","page_number":78},
  {"content":"\r\n\r\nكرده گويد مغيره آذربايجان را در سنهء بيست هجرى فتح كرد و چيزى نگذشت كه ياغى شدند . مجددا اشعث بن كندى به آذربايجان تاخته قلعهء باجروان را مفتوح و به همان شرايطى كه مغيره با ايشان صلح كرده بود او نيز صلح كرد و آن صلح تاكنون باقى است . مداينى گفته بعد از آن‌كه مشركين نهاوند منزم شدند ، لشكر اسلام به اوطان خود مراجعت كردند و نماند با حذيفه مگر لشكر كوفى و با اين لشكر ، آذربايجان را فتح كرد و پس از گرفتن هشتصد هزار درهم با اهالى صلح كرد و هنگامى كه خليفهء سيم عثمان بن عفان ، وليد بن عقبه را حكومت كوفه داد عتبة بن فرقد را از ولايت آذربايجان عزل نمود . اهل آذربايجان شوريدند . وليد در سنهء بيست و پنج هجرى باز ايشان را مقهور و مطيع كرد و سردار لشكر وليد در اين فتح عبد الله بن احمسى بود كه در مغان و طيلسان « 26 » به غارت واسر پرداخته غنيمت زياد يافت و بعد به شرايط صلح حذيفه با ايشان صلح كرد .\r\nصاحب نزهة القلوب گفته بلاد آذربايجان نه تومان است و بيست و هفت شهر دارد . هواى اكثر مواضع به سردى مايل و بعضى جاها معتدل .\r\nحدودش با عراق عجم و مغان و گرجستان و ارمن و كردستان پيوسته .\r\nحقوق ديوانى آذربايجان در عهد سلاجقه دو هزار تومان بوده . زينة - المجالس مطابق با نزهة القلوب نوشته . جز اين‌كه گويد حقوق ديوانى اين مملكت در زمان سلاجقه ششصد و پنجاه هزار تومان پول اين زمان بوده . در آثار الاول چيزى كه علاوه است اين است كه از رودهاى نامى اين مملكت ، رس است ( همان ارس مقصود است ) و اين رود چون عظيم الجريان است و در زمين مجراى آن سنگ بسيار مىباشد كشتيها داخل آن نمىتوانند شد و در دو طرف آن‌جاهائى است كه سيل خاك آنها را برده و هولناك شده و در اطراف آن آشيانه‌هاى عقاب بسيار است . و در آذربايجان چشمه‌اى است كه از آن آب بيرون مىآيد و منجمد و سنگ سخت مىشود و مردم قالب خشت برده پر از آن آب مىنمايند چون زمان كمى مىگذرد آن آب منعقد شده خشتى مىشود سنگى .\r\nمؤلف گويد محل مغها كوه ساولان بوده كه در نزديكى اردبيل\r\n\r\n\r\n","description":"","footnote":"\r\n( 26 ) - ظاهرا بلكه محققا « طلشان » يا « طالشان » منظور است يعنى ناحيهء طالش در مغرب درياى خزر و شمال گيلان پشت ارتفاعات شرقى آذربايجان .\r\n","page_name":" 31 ","page_number":79},
  {"content":"\r\n\r\nاست و آتش‌پرستان او را به نامى مىناميده‌اند كه معنى آن « مكان شريف » است . بعضى از مورخين قديم گفته‌اند : فريدون وقتى تاج سلطنت ايران را به او عرضه داشتند در دامنهء اين كوه به عبادت مشغول بود . ولى قولى ضعيف است . گبرها غالبا در دامنهء كوه ساولان عبادت مىكرده‌اند .\r\nبعضى گويند چون آذربايجان مولد زردشت است به اين اسم موسوم شده .\r\nشاردن در سفرنامهء خود مىنويسد « آذربايجان مركب از سه تومان و چند قصبه است . طولش از بادكوبه الى خلخال نود و پنج فرسخ و عرض آن پنجاه و پنج فرسخ » . انتهى .\r\nاين مملكت معمور و اراضيش حاصلخيز و داراى هر نوع ميوهء ممتاز .\r\nمشحون به تلال و جبال كثير المنفعه و از معادن آنچه را به كار آيد دارد و انهار جاريه‌اش لا تعد و لا تحصى است . درياى كوچكى نيز در ارميه دارد كه تقريبا دويست فرسخ سطح مربع آن است . از طرف شمال محدود به خاك روس و از طرف مغرب به خاك عثمانى و از جنوب به عراق و از شمال مشرق به گيلان . جمعيت اين مملكت تقريبا چهار كرور بلكه زيادتر و ساحتى سپاه‌خيز است . ايلات و احشام گلهء گوسفند و گاو نگاه مىدارند و منافع زياد مىبرند . در اغلب از چمنها ايلات ايلخى « 27 » هم دارند .\r\nانواع حبوبات در اراضى آن به عمل مىآيد . دو كوه بلند دارد : سبلان و سهند كه سبلان در غربى اردبيل و سهند نزديك تبريز است و اغلب كوهستانهاى اين مملكت مستور از برف است . آبهاى معدنى در اين ايالت است كه اطباى فرنگ به دقت رسيده و فوايد كلى در آن ديده‌اند .\r\n( هد ) « 28 » قدما كه در تواريخ يونانى و رومى ضبط است همين آذربايجان است . محصول عمدهء اين مملكت گندم ، جو ، برنج ، ذرت ، زعفران ، خشخاش ، توتون ، كتان و پنبه است .\r\nشهرهاى معروف آذربايجان كه بعضى قديم بوده و برخى الآن هست [ عبارتند از 
  ] : تبريز ، اردبيل ، مراغه ، ارميه ، خوى ، سلماس ، ساوجبلاغ ، قراچه‌داغ ، خلخال ، اشنويه ، اهر ، دهخوارقان ، مرند ، اوجان ، ميانج ، گرمرود و غيره كه احوال هريك به ترتيب حروف تهجى بيايد .\r\n\r\n\r\n","description":"","footnote":"\r\n( 27 ) - ايلخى عبارت از چهارپايانى است كه آنها را در صحرا براى چرا رها كنند ، رمهء اسب .\r\n( 28 ) - متن : « ند » .\r\n","page_name":" 32 ","page_number":80},
  {"content":"\r\n\r\n\r\nاذكان [ مع - مر 
  ] :\r\nبر وزن زنجان ناحيه‌اى است از كرمان از بلوك رودان .\r\n\r\nاذون [ مع - مر 
  ] :\r\nبر وزن مصون قريه‌اى است از نواحى شهر قصران كه در خارج نواحى رى واقع است .\r\n\r\nاران [ مع 
  ] :\r\nايالت بزرگى است و بلاد آن بسيار است از جمله جنزه است كه عامه او را گنجه گويند و بردعه و شكمور و بيلقان . ميان آذربايجان و اران نهرى است معروف به رس ( ارس ) . آنچه مجاور اين نهر است از جانب مغرب و شمال از اران است و آنچه از جهت مشرق در پهلوى اين نهر واقع است از آذربايجان مىباشد .\r\nنصر گويد اران از اصقاع ارمينيه است و نيز اسم است براى حران كه شهر مشهورى است در بلاد مضر و قديم دراوخز به عمل مىآورده‌اند .\r\nايضا قلعهء معروفى است از نواحى قزوين .\r\nدر تقويم البلدان در ذكر انهار گويد : « نهر كر فاصله است ميانهء اران و آذربايجان و مثل حد است در ميانهء اين دو مملكت » .\r\nصاحب آثار الاول نوشته : « اران سه موضع است : اول ناحيه‌اى ميان آذربايجان و ارمينيه ، بلاد و قصبات و قراى بسيار دارد و نزديك است به شيروان . دوم و سيم ذكر شد » .\r\nدر نزهة القلوب آورده كه از كنار آب ارس تا كر ميانهء اين دو نهر اران است . زينة المجالس مطابق است با نزهة القلوب .\r\n\r\nاربعاء [ مع - مر 
  ] :\r\nابو الحسن محمد بن حسن زبيدى اين لفظ را به‌طورى كه از سيبويه استدراك كرده به فتح همزه و سكون راء و فتح باء و عين و الف ممدوده ضبط كرده و گويد جز اين لفظ اسم بر وزن افعلا نيامده . و بعضى اربعاء به ضم همزه و باء خوانده‌اند . بالجمله بلده‌اى است به خوزستان معروف به سوق الاربعاء و در دو طرف نهرى واقع است و بازارى در اوست . و جانب شرقى آبادتر و مسجد جامعى نيز دارد . در مشترك و نيز مراصد و مواقع\r\n\r\n","description":"","footnote":"","page_name":" 33 ","page_number":81},
  {"content":"\r\n\r\nديگر معجم البلدان ياقوت گفته است ميان سوق الاربعاء « 29 » و عسكر مكرم شش فرسخ است . مسجد جامع هرجا ذكر شود مقصود مسجد بزرگى است كه از هر جاى شهر مردم بدان مسجد آيند نه مسجد كوچك محله .\r\n\r\nاربق [ مع 
  ] :\r\nبعضى اربق و اربك نيز گفته‌اند ، اما اربك غير از اربق « 30 » است و بعد از همين لفظ ذكر آن بيايد .\r\nبالجمله اربق از نواحى رامهرمز است كه در خوزستان مىباشد .\r\nابو الحسن محمد بن على بن مضر الكاتب در كتاب المفاوضه نوشته است كه حكايت كرد مرا قاضى ابو الحسن احمد بن الحسن الاربقى در اربق . يكى از اجلهء فضلاء و قاضى اربق كه در ماه رمضان در اين شهر امامت داشته است گفت وقتى يكى از جفاكاران عجم حكمرانى اربق يافت و جماعتى دور او جمع شدند كه به من حسد مىبردند و كراهت داشتند از مقدم بودن من و به سعايت ايشان منصب قضا را از من گرفت و خواست خطابت و امامت را نيز بگيرد ، مردم شوريده و مسلمانان مساعدت نكردند . من به او اين ابيات نوشتم :\r\nشعر\r\n قل للذين تألبوا و تحزبوا * قد طبت نفسا عن ولاية اربق\r\nهبنى صدرت عن القضاء تعديا * ء اصدعن حذقى به و تحققى\r\nو عن الفصاحة و النزاهه و النهى * خلقا خصصت به و فضل المنطق \r\n\r\nاربك [ مع 
  ] :\r\nشهرى و ناحيه‌اى است از اهواز صاحب قرى و مزارع و در آن قرى و مزارع پلى است كه ذكر آن در غزوات اوايل اسلام مىشود . لشكر اسلام اربك را در عهد خليفهء دويم در سنهء هفده هجرى به سردارى\r\n\r\n\r\n","description":"","footnote":"\r\n( 29 ) - سوق الاربعاء ( چهارشنبه بازار ) در مجاورت سوق بحر ، در مشرق دجيل و در ساحل رودخانه‌اى كه شهر را به دو محله قسمت مىكرد و آن دو محله را پلى چوبى به‌هم متصل مىساخت جاى داشت ( سرزمينهاى خلافت شرقى لسترنج ، ترجمهء محمود عرفان ) ص 261 .\r\n( 30 ) - اربق يا اربك از بخشهاى رامهرمز بوده . ياقوت ، اربق و اربك را دو جاى مختلف دانسته ( معجم البلدان ج 1 ص 171 ) . پل اربق ( اربك ) سر راه رامهرمز به اهواز بوده ( خوزستان و كهكيلويه تأليف احمد اقتدارى ص 179 ) . اعتماد السلطنه با اتكاء به معجم - البلدان ، اربق و اربك را از هم جدا كرده .\r\n","page_name":" 34 ","page_number":82},
  {"content":"\r\n\r\nنعمان بن مقرن المزنى فتح كردند . و اين پيش از فتح نهاوند بود .\r\n\r\nارتيان [ مع 
  ] :\r\nقريه‌اى است از ناحيهء استو من اعمال نيشابور « 31 » .\r\n\r\nارجان [ مع 
  ] :\r\nفارسيان ارقان « 32 » تلفظ نمايند . اصطخرى گفته ارجان شهر بزرگى است پرنعمت كه نخل و زيتون بسيار دارد . ميوه‌هاى گرمسيرى و سردسيرى هردو در آن موجود است . اين شهر هم برى است و هم بحرى .\r\nنيز كوه و دشت هردو دارد . آبش وافر و مسافتش تا دريا يك روزه راه است و تا شيراز شصت فرسخ است و نيز همين‌قدر مسافت اوست تا سوق الاهواز . به عقيدهء عجم از بناهاى قباد بن فيروز پدر انوشيروان عادل است . گويند همين‌كه سلطنت را دوباره از يد جاماسب برادرش بيرون آورد و با روم نيز جدال نموده ميافارقين و آمد را مسخر نمود آنگاه شهرى بنا كرد و ابزقباد ناميد و آن ابزقباد همان ارجان است و اسيريهاى ميافارقين و آمد را در اين شهر سكنى داد و ناحيه‌اى را كه اين شهر در آن بود ايالتى مخصوص كرد و بعضى رستاقات از رامهرمز و ناحيهء شاپور و الكه اردشير خره و نواحى اصفهان به اين ايالت منضم ساخت . گويند در فتح اسلام از ارجان نيز ذكرى هست نمىدانم همين ارجان است يا غير از اين است و روايت صحيح است يا عليل . و نيز نوشته‌اند كه ايالت ارجان پيش از تشكيل قدرى از خاكش متعلق به اصفهان و قدر ديگر به اصطخر و قدر ديگر به رامهرمز بود . در اسلام اين ايالت مشكل شد . محمد بن احمد فقيه از محمد بن احمد اصفهانى روايت كرده گويد غارى است به ارجان در كوهى . آبى از آن غار بيرون مىآيد از سنگ شبيه به عرق و از او موميائى سفيد خيلى خوبى به عمل مىآيد و اين غار را درى است از آهن كه قفل\r\n\r\n\r\n","description":"","footnote":"\r\n( 31 ) - ناحيهء استوهمان خبوشان ( قوچان ) است . قريهء ارتيان امروز جزء شهرستان دره‌گز است .\r\n( 32 ) - در كتب جغرافيائى اين كلمه غالبا به صورت ارغان يا ارگان آمده . در احسن التقاسيم مىخوانيم : « ارگان ، خوره‌اى مهم در دشت و كوه و كنارهء دريا . پر از خرما و انجير و زيتون بادرآمد و بركت است . از عضد الدوله نقل كرده‌اند كه من عراق را براى نام و ارجان را براى درآمدش مىخواهم ( ترجمهء علينقى منزوى ، ج 2 ، ص 630 ) . ر ك ايضا « خوزستان . . . » ص 217 تا 221 .\r\n","page_name":" 35 ","page_number":83},
  {"content":"\r\n\r\nمىكنند و بعد از قفل با مهر سلطان نيز مهمور مىنمايند و مستحفظين دارد . روز معينى از سال قاضى و ريش سفيدهاى شهر به در غار مىآيند و در حضور آنها در را باز مىكنند و مردى برهنه داخل مىشود هرقدر موميائى جمع شده برمىدارد و در شيشه‌اى مىنمايد و آن نهايت صد مثقال يا كمتر است « 33 » . و چون آن مرد بيرون آيد ثانيا در مقفل و ممهور مىشود و موميائى مذكور را مىبرند خدمت سلطان . خاصيت اين موميائى جبر عظام منكسره است . كسى كه استخوان او شكسته قدرى از آن مىخورد ، در خوردن اول آن استخوان منجبر مىشود . عقيدهء اصطخرى و بشارى اين است كه اين غار در ناحيهء دارابجرد است كه عن‌قريب ذكر آن بيايد .\r\nاز ارجان تا نوبندگان شيراز بيست و شش فرسخ است . قاضى ابو بكر احمد بن محمد بن حسين ارجانى شاعر مشهور كه قاضى شوشتر بوده با جمعى ديگر از فضلاء منسوب به اين ارجان مىباشند . شعب بوان كه به كثرت اشجار و صفا موصوف است ميان آن دو واقع و در محل آن شرح داده مىشود . تقويم البلدان مطابق است با معجم البلدان و آثار الاول نيز مطابق است با معجم البلدان جز اين‌كه گويد قاضى ابو بكر ناصح الدين كه مسلما اشعر فقهاست ارجانى است و در اين شعر موطن خود را ذكر نموده ،\r\nشعر\r\n فقد درست تلك المعالم كلها * كما درست فى الدهر ارجاء ارجان \r\nصاحب نزهة القلوب گفته [ ارجان 
  ] شهر بزرگى بوده در استيلاى ملاحده خرابى تمام به او راه يافته . هوايش گرمسير عظيم است . آبش از رود طاب كه از ميان آن ولايت مىگذرد . بر روى آن آب پلى است ثكان نام آن است . حاصل و فواكه و مشموماتش زياد خوب بخصوص انار\r\n\r\n\r\n","description":"","footnote":"\r\n( 33 ) - البلدان ابن فقيه ترجمهء ح ، مسعود ( بنياد فرهنگ ايران ، 1349 ) ص 13 . ضمنا اين نكته شايان توجه است كه نام مؤلف البلدان ، ابو بكر احمد بن محمد بن اسحاق همدانى مشهور به « ابن فقيه » است نه محمد بن احمد چنان‌كه اعتماد السلطنه در متن آورده است ( ر ك به مقدمهء ح .\r\nمسعود بر ترجمهء مختصر البلدان كه اقوال ديگران من‌جمله ابن النديم را دربارهء وى جمع آورده است ) .\r\n","page_name":" 36 ","page_number":84},
  {"content":"\r\n\r\nملسش زياد تعريف دارد « 34 » . در آن حدود قلاعى است چون قلعهء طيفور « 35 » و دز كلات . و خرابى اين شهر از سكنهء اين قلاع بوده است .\r\nمردم ارجان مصلح و به خويشتن مشغولند .\r\nمؤلف گويد عقيدهء جغرافى [ دانان ؟ 
  ] فرنگ اين است كه ارجان از شهرهاى معتبر فارس و نزديك خوزستان و دورش حصار محكمى است و هفت دروازه و مساجد زياد و بازار معمورى دارد . پلى در نزديكى شهر است كه از بناهاى نامى محسوب مىشود . بندرى در كنار درياى فارس دارد موسوم به « مه‌رويان » « 36 » شايد كه بندر ديلم حاليه باشد . به‌زعم بعضى ارجان ، بهبهان است « 37 » .\r\n\r\nارجاق ( آباد ) [ نز 
  ] :\r\nدو قصبه است در قبله كوه سبلان افتاده . قصبه‌آباد را قباد بن فيروز ساخت . هوايش معتدل و سرد ، آبش از كوه سبلان جارى ، باغستان و فواكهش خصوص انگور و گردو زياد ، قرب بيست موضع از توابع آنجاست . حقوق ديوانيش هفت هزار دينار .\r\n\r\nارد :\r\nناحيه‌اى است در فارس كه بيمارستان شهر است « 38 » .\r\n\r\nاردكان [ مع 
  ] :\r\nقصبه‌اى است در حوالى شيراز . و محلى است نزديك يزد . بعضى گفته‌اند اردكان قصبه‌اى است در دامنهء كوه شش پير از كوههاى فارس .\r\nدر قديم شهر بزرگى بوده حالا زيادتر از پانصد خانوار ندارد .\r\nمؤلف گويد اردكان قصبهء معتبرى است از توابع يزد در دو منزلى\r\n\r\n\r\n","description":"","footnote":"\r\n( 34 ) - و آنجا انار مليسى سخت نيكو باشد . . . ( نزهة القلوب تصحيح محمد دبيرسياقى ، 1336 ، ص 56 ) .\r\n( 35 ) - در نسخ اين كلمه به صور مختلف آمده ( همان مأخذ و همان صفحه ) .\r\n( 36 ) - « مه‌رويان » در متن آمده كه درست نيست و صحيح « مهروبان » است .\r\n( 37 ) - خوزستان و كهكيلويه اقتدارى ص 224 .\r\n( 38 ) - در شمال آن [ دشت روان 
  ] بين كوشك زرد و ده گردو مرغزار خرم و سرسبز « آورد » يا « ارد » واقع است كه به گفتهء اصطخرى شهرهاى عمدهء آن بجه و تيمرستان . . .\r\nكه در فارسنامهء ابن بلخى طيمرجان نوشته ، بوده است ( اراضى خلافت شرقيه ص 302 و 303 ) .\r\n","page_name":" 37 ","page_number":85},
  {"content":"\r\n\r\nآن به راه اصفهان آب و هوايش خوب ، مردمش خالى از صنعتى نيستند .\r\nبعضى آلات و ادوات از آهن مىسازند كه قابل توصيف است . قرى و مزارع بسيار دارد و سكنهء بعضى دهكده‌هاى آن مجوس مذهبند . در قصبهء اردكان اقسام حلوا خاصه حلواى ارده را نهايت خوب سازند .\r\n\r\nاردبيل [ مع 
  ] :\r\nمشهورترين شهرهاى آذربايجان و قبل از فتح اسلام دار الحكومهء آذربايجان بود . طولش هشتاد درجه و عرضش سى و شش درجه و سى و سه دقيقه . از اقليم رابع است . ابو عون در زيج خود گفته طولش هفتاد و سه درجه و نصف و عرضش سى و هشت درجه . شهر بزرگى است . در سنهء ششصد و هفده هجرى اين شهر را ديدم . در فضائى از زمين كه بسيار وسعت دارد واقع و در خارج و داخل شهر انهار جاريهء كثير المياه بسيار است .\r\nمعذلك يك درخت ميوه نه در داخل شهر و نه در خارج و نه در فضائى كه واقع است وجود ندارد و اگر درختى از درختهاى ميوه بنشانند با وجود صلاحيت هوا و خوبى آب وجودت زمين مثمر نمىشود و سببش معلوم نيست و اين از عجايبى است كه من ديده‌ام . ميوهء اين شهر را از پشت كوه از جاهائى كه يك روزه راه و كمتر و بيشتر مسافت دارد مىآورند و تا درياى خزر دو روز راه است . در راه جنگل و بيشه‌ها است كه زمين آن باتلاق و عبور از آن غير مقدور است و هرگاه دشمنى قصد اهل اين شهر نمايد پناه مىبرند به اين جنگلها و چون دشمنها از معابر جنگلها درست آگاه نيستند باتلاقها مانع ورود ايشان به جنگل مىشود و اهالى محفوظ مىمانند . بنابراين اين جنگلها گريزگاه و پناه اهل اردبيل است . و از اين جنگلها مىبرند و قطع مىنمايند چوبى [ را 
  ] كه براى ساختن كاسه‌هاى صاف است از درخت خدنگ . صاحب صنعت در اين شهر زياد است كه كارهاى ايشان به رسم معمول بىعيب و خوب است . ولى پارچه كه براى فروش در خارج به عمل مىآورند بهترين آنها خالى از عيبى نيست . روزى از يكى از كارگرهاى اين شهر خواهش كردم كه پارچهء بىعيبى به من بنمايد . گفت همچنين چيزى در اين شهر معدوم است . پارچهء بىعيب ممتاز از رى مىآيد . بالجمله بعد از رفتن من از اين شهر ، لشكر مغول به قصد تسخير اين شهر آمده ميانهء اهالى و ايشان جنگها واقع شد و مدافعه‌هاى خوب كردند و دو دفعه لشكر مغول را هزيمت دادند . ولى\r\n\r\n","description":"","footnote":"","page_name":" 38 ","page_number":86},
  {"content":"\r\n\r\nثالثا آن لشكر به تسخير اين شهر آمده بر اهالى فايق شده شهر را به غلبه گرفتند و به نحو بدى خراب كردند و بسيارى از مسلمين را كشتند و كسى جان از دست ايشان نبرد مگر آنهائى كه از ايشان پنهان شدند . آنگاه مغول رفتند و باقى ماند آن شهر خراب با سكنهء كمى . اما الآن از اول آبادتر است . گويند اردبيل از بناهاى فيروز و موسوم به باذان فيروز بوده .\r\nابو سعيد گويد يحتمل اين شهر منسوب باشد به اردبيل ابن ارمينى ابن لنطى ( لفطى ) ابن يونان ( بسطى ) . وزنهء اردبيل بزرگ و عبارت است از هزار و چهل درم . اردبيل تا سراب دو منزل و تا تبريز هفت روزه راه و تا خلخال دو روز . جمعى از اهل علم در هر فنى منسوب به اين شهرند .\r\nصاحب نزهة القلوب نوشته [ اردبيل 
  ] از بناهاى كيخسرو بن سياوش كيانى است در پاى كوه سبلان . هوايش نهايت سرد و از اين جهت غله‌اى كه بدروند تمام آن را در آن سال نتوانند خورد كرد و بعضى تا سال ديگر بماند و غير از غله حاصل ديگر نياورد . آبش از كوه سبلان جارى و گوارا و محلل و به‌همين واسطه سكنه اكول‌اند . اكثر شافعى و بعضى مريد شيخ صفى الدين مىباشند . ولايتش صد پاره ديه و همه سردسير است . سر كوه سبلان قلعه‌اى بوده بسيار محكم كه آن را بهمن دز يا روئين دز مى گفته‌اند . وقتى كه كيخسرو با فريبرز بن كاوس بر سر پادشاهى جنگ داشتند قرار دادند هركه اين قلعه را بگيرد سلطنت او را باشد . كيخسرو بگرفت و پادشاه شد . آن قلعه اكنون خراب است . دز سندان « 39 » كه مقتل بابك خرمى بوده در كوه اردبيل است به جانب گيلان . حقوق ديوانيش هشتاد و پنج هزار دينار ثبت دفاتر است .\r\nزينة المجالس مطابق است با نزهه القلوب . تقويم البلدان نقل از ابن حوقل [ نموده گويد 
  ] از اردبيل تا زنجان پنج منزل و تا خوى كه آخر شهر آذربايجان است بيست و هفت فرسخ است . در دو فرسخى كوه سبلان واقع مىباشد . مهلبى گفته اين شهر در شمال آذربايجان است و در طرف مغرب او كوهى است كه دائما مستور به برف است و تا تبريز پانزده فرسخ است . مردمش تندخو هستند . در آثار الاول گفته ابو حامد آندلسى گويد در بيرون شهر اردبيل در ميدان آن سنگى است بزرگ ، زياده از صدر طل .\r\n\r\n\r\n","description":"","footnote":"\r\n( 39 ) - نزهة القلوب : « دز شيدان » ص 93 و نسخه بدلها در حاشيه .\r\n","page_name":" 39 ","page_number":87},
  {"content":"\r\n\r\nهر وقت اهل شهر محتاج به باران مىشوند آن سنگ را با عراده حمل نموده به شهر مىآورند . مادامى كه سنگ در شهر است باران مىبارد ، همين‌كه سنگ را بيرون بردند باران قطع مىشود . موش در اين شهر بىنهايت وافر است به خلاف ساير بلاد و به‌همين جهت گربه نزد سكنه خيلى مرغوب و عزيز است و خريد و فروش مىشود و بازار و تجار و دلالهاى مخصوص دارد كه آواز مىكنند گربه‌اى است شكارى و رام و تربيت شده كه گريز پا و دزد نيست . هركه طالب باشد به فلان قيمت فروخته مىشود .\r\nمؤلف گويد : اين بلد از بلاد معظمهء آذربايجان و در سمت راست بلوك چاى « 40 » در يكصد و چهل هزار ذرعى در طرف مشرق تبريز است . مقبرهء شيخ صفى الدين رحمه الله و بعضى از اولاد او در اين شهر مىباشد . آب و هوايش مساعد هر نوع زراعت و فلاحت ، زمينش قابل هر قسم كشت و زرع و الحال قلعه‌اى دارد كه در زمان سلطنت خاقان مغفور ( فتحعلى شاه ) نواب نايب السلطنهء مبرور عباس ميرزا - طاب ثراهما - كه سمت وليعهدى دولت عليهء ايران را داشت ، به سركارى يك نفر از صاحب‌منصبان فرانسوى كه با جنرال قاردان سفير فرانسه كه از جانب ناپلئون اول آمده بود ، بنا نهاده « 41 » .\r\nبالجمله اين شهر در زمان صفويه زياد معمور و آباد شد و موقوفات زيادى براى طلاب و محصلين قرار دادند . كتابخانهء اردبيل معروف دنيا و اغلب كتب به زبان عربى و قليلى از آن فارسى و تركى و جلدهاى آن غالبا طلا و نقره بوده . اما حالا چيزى از آن باقى نيست . در سنهء هزار و هفتصد و چهل و شش مسيحى مطابق هزار و صد و پنجاه و نه هجرى نادر شاه افشار در دشت مغان « * » - كه در نزديكى اردبيل است - شمشير خود را\r\n\r\n\r\n","description":"","footnote":"\r\n( 40 ) - ظاهرا بايد « بالق چاى باشد . باليق يا باليغ در تركى به معناى ماهى است .\r\n( 41 ) - نتوانستم نام اين افسر فرانسوى را بيابم . حتى از ماجراى حصار اردبيل به دست فرانسويان خبرى نيافتم . سرهنگ گاسپارد روويل فرانسوى كه در سال 1812 و 1813 يعنى پس از آمدن و رفتن فرانسويهاى هيئت گاردان به ايران آمده مىنويسد : « در سراسر ايران فقط دو شهر داراى استحكاماتى به سبك اروپائى است . اين دو شهر خوى و عباس‌آباد است » ( ترجمهء جواد محيى ، بنگاه گوتمبرگ ، تهران ، 1337 ص 70 ) .\r\n* - اشارهء مؤلف به اجتماع مغان است در سال هزار و صد و چهل و هشت قمرى برابر با هزار و هفتصد و سى و پنج ميلادى . اما سال هزار و صد و پنجاه و نه غلطى فاحش است .\r\n","page_name":" 40 ","page_number":88},
  {"content":"\r\n\r\nاز غلاف بيرون آورده خدماتى را كه به ممالك ايران كرده بود شرح داد .\r\nآنگاه شمشير را غلاف كرده گفت تا به حال آنچه توانستم كردم . بعد پادشاهى را براى خود اختيار كنيد . سرداران و بزرگان ايران متفقا او را به سلطنت قبول نموده « نادرشاه » گفتند و در شهر اردبيل تشريفات تاجگذارى به عمل آمد « 42 » .\r\nبالجمله چون اردبيل در موضعى واقع شده كه راه تفليس و طهران و تبريز و بادكوبه و گيلان و دربند از آنجاست تجارتخانهء معتبرى است . تاورنيه « 43 » تاجر فرانسوى كه در زمان شاه عباس ثانى به ايران آمده نوشته است :\r\n« تجارت ابريشم در اردبيل با رونق است ( تقدس اهالى اين شهر در اين عصر به درجه‌اى است كه مطلقا در آن شرب خمر نمىشود . بلكه ارامنه‌اى كه در اين بلد ساكنند قادر به صرف هيچ مسكرى نيستند ) . خلق ايران يا به جهت اعتقاد مذهبى ، يا به سبب تملق به خانوادهء صفويه ، از بلاد بعيده به زيارت مقبرهء شيخ صفى الدين مىآيند . چندين مسجد و مدرسه در حوالى اين مقبره است . درهاى اين مدارس از نقره مىباشد . ضريح مرقد شيخ صفى خاتم و در چهار گوشه گوهاى طلا نصب كرده‌اند . قناديل طلا و نقره از سقف گنبد آويخته‌اند » .\r\nدر سنهء هزار و ششصد و سى و هفت مسيحى مطابق با هزار و چهل و هفت هجرى اولاريوس « 44 » نام سفير والى هولستن « 45 » كه به دربار شاه عباس اول مامور بود به اردبيل رسيد . او نوشته است : « اردبيل از شهرهاى قديم آذربايجان و مقر سلطنت سلاطين عظيم الشان ايران و اكنون مدفن شيخ صفى جد پادشاه ايران است . اسم قديم اردبيل ، اربلا بوده « 46 » .\r\n\r\n\r\n","description":"","footnote":"\r\n( 42 ) - تشريفات تاجگذارى نادر در همان دشت مغان به عمل آمد ( يادداشتهاى گاتوغى كوس ، ترجمهء سپنتا ، 1347 ) ص 94 .\r\n( 43 ) -  Jean Baptist Tavernier . \r\n( 44 ) -  Adam olearius . \r\n( 45 ) -  Holstein  اعتماد السلطنه تلفظ فرانسوى اين ناحيه را ذكر كرده . اين ناحيهء آلمانى را به آلمانى « هولشتاين » مىگويند .\r\n( 46 ) - اولئاريوس هم اشتباه كرده اربلا همان اربيل فعلى از شهرهاى عراق است اردبيل را ايرانيان قديم « باذان فيروز » مىگفتند ( اراضى خلافت شرقيه ص 181 ) .\r\n","page_name":" 41 ","page_number":89},
  {"content":"\r\n\r\nزبان اهالى تركى و شهر واقع است در وسط صحرائى كه اطراف آن كوه است . در فصل پائيز امراض مزمنه در اردبيل زياد است بخصوص مرض نوبه كه از گيلان سرايت مىكند . در اين فصل در وسط روز ، بادهاى سخت در اين شهر مىوزد كه سكنهء آن اين كلام را ضرب المثل داشته‌اند : صبا اردبيل نيم‌روز كردميل . نيز اولاريوس مىنويسد پادشاه ايران منافع زياد از اردبيل برمىدارد و عمدهء منافع از ايلات است كه فصل بهار به مراتع اطراف اردبيل براى چرانيدن احشام و اغنام خود مىآيند . هر گوسفندى كه به اين مراتع وارد شود دو شاهى بايد بدهد به ديوان . و در اين عهد اردبيل را باروئى و قلعه‌اى نيست و هر خانه باغى دارد . مسافرى كه از خارج وارد شهر مىشود ، از كثرت باغات ، اين شهر جنگل به نظرش مىآيد بر خلاف سابق . در سقف كتابخانهء اردبيل كه گنبد مانند ساخته شده قدحهاى چينى بسيار بزرگ كار چين در نقل‌دانها گذاشته‌اند . از قرار مذكور آشپزخانهء مقبرهء شيخ صفى روزى هزار نفر را غير از خدمه غذا مىدهد و روزى سه مرتبه غذا صرف مىشود . اغذيه عبارت است از آش و پلاو . مخارجى كه ديوان به اين آشپزخانه مىدهد روزى پنجاه تومان است و دو مساوى اين نيز از نذورات كه مردم مىآورند عايد مىشود . وقت غذا طبلى براى اخبار مىزنند . قبورى كه در اردبيل است عبارتند از : قبر شيخ صفى ، قبر شيخ صدر الدين پسر شيخ صفى ، قبر شيخ زين الدين پسر شيخ صدر الدين « 47 » ، قبر سلطان حيدر شهيد پسر شيخ زين الدين ، قبر شيخ حيدر پسر سلطان جنيد « 48 » ، قبر شاه اسماعيل پسر شيخ حيدر ، قبر شاه طهماسب پسر شاه اسماعيل ، قبر شاه اسماعيل ثانى پسر شاه طهماسب ، قبر شاه محمد خدابنده پسر شاه اسماعيل « 49 » ، قبر\r\n\r\n\r\n","description":"","footnote":"\r\n( 47 ) - ظاهرا منظور شيخ على فرزند شيخ صدر الدين است كه به شيخ على يا خواجه على شهرت دارد . اگر چنين باشد قبر وى در فلسطين است به نام مزار شيخ على عجمى ( تاريخ ادبى ايران تأليف براون ج 4 ترجمهء رشيد ياسمى ) ص 36 متن و حاشيه .\r\n( 48 ) - اولئاريوس اشتباه كرده . سلطان حيدر پسر شيخ جنيد است و جنيد پسر ابراهيم ملقب به شيخ شاه و ابراهيم پسر خواجه على سياهپوش و او پسر شيخ صدر الدين بن شيخ صفى .\r\n( 49 ) - شاه محمد خدابنده برادر شاه اسماعيل ثانى بود نه پدر وى .\r\n","page_name":" 42 ","page_number":90},
  {"content":"\r\n\r\nاسماعيل ميرزا و حمزه ميرزا و شاه عباس اول « 50 » برادر و پسرهاى شاه محمد خدابنده » . انتهى .\r\nاسم قديم اردبيل ، آذربهمن بوده . يكى از محسنات اين شهر اين است كه در دامنهء كوهى كه در سمت جنوب است واقع است و اين كوه مانع است از اين‌كه بادهاى گرم پرسميت درياى خزر در اين شهر بوزد و در عهد سلاطين صفويه اين شهر ملجاء و پناه عامهء مقصرين مملكت ايران بوده هركه هرجا تقصير بزرگ مىنموده كه بيم جان داشته به اين شهر مىگريخته و در مقبرهء شيخ صفى بست مىنشسته و در امان بوده . يك تاى نعلين از نعال شريفهء حضرت نبوى صلى الله عليه و آله زينت‌افزاى مقبرهء شيخ صفى است . بعضى از علما منسوب به اين شهرند از جمله مرحوم ملا احمد اردبيلى است كه از اجلهء علما بوده و زهد و تقدس او به درجهء كمال است « 51 » .\r\n\r\nاردستان [ مع - مر 
  ] :\r\nاصطخرى گويد اردستان شهرى است ميان كاشان و اصفهان و مسافت او تا اصفهان هجده فرسخ و تا زواره دو فرسخ و واقع در طرف بيابانى كه مشهور است به « مفازهء كوه كركس » . بناى آن محكم و باروئى دارد و در هر محله يك قلعه و در هر قلعه يك آتشكده‌اى هست . گويند انوشيروان عادل در اين شهر متولد شده و هنوز بناهاى او در اين شهر باقى است . بالجمله اين شهر عمارات و باغات بزرگ باصفا و رستاقات زياد دارد . مردمش اهل علم و راى و طايفه‌اى از اهل علم منسوب به اين شهرند . پارچه‌هاى بسيار خوب در اين شهر نسج و به اطراف و بلاد بعيده مىبرند . در تقويم البلدان نوشته بعضى اسم ين شهر را به كسر الف تلفظ نموده‌اند . صاحب نزهة القلوب گفته ولايتى است قريب پنجاه پاره ديه و در محصول شبيه\r\n\r\n\r\n","description":"","footnote":"\r\n( 50 ) - بازهم اشتباه اولئاريوس است كه قبر شاه عباس را در اردبيل نوشته . قبر وى ظاهرا و على المشهور در امامزاده حبيب بن موسى در پشت مشهد كاشان است ر ك تاريخ اجتماعى كاشان تأليف حسن نراقى ( انتشارات مؤسسهء مطالعات و تحقيقات اجتماعى ، 1345 ش ) .\r\n( 51 ) - منظور ملا احمد بن محمد است كه در نجف زيست و در همانجا مدفون شد و به « مقدس » يا « مقدس اردبيلى » شهرت دارد ، وى در صفر سال 993 درگذشت ( ريحانة الادب ج 4 ص 62 ) .\r\n","page_name":" 43 ","page_number":91},
  {"content":"\r\n\r\nبه كاشان و در او بهمن ابن اسفنديار آتشكده ساخته بود . در زينة المجالس گفته اين شهر را بهمن ابن اسفنديار بنا كرده است .\r\nمؤلف گويد اردستان در يك‌صد و بيست هزار ذرعى اصفهان و هم‌اكنون چنان‌كه ياقوت گويد مردمان فاضل از آن بيرون مىآيد .\r\nمرحوم ميرزا محمد سعيد متخلص به « فدا » كه از اجلهء فضلاء و شعراء و به شرف مدحت‌سرائى خاقان خلد آشيان و شهريار مبرور - البسهما الله حلل النور فى رياض السرور - مشرف بوده اردستانى است « 52 » .\r\n\r\nاردشير خره [ مع - مر 
  ] :\r\nبه فتح خاء و فتح راء اسمى است فارسى و مركب و معنى آن بهاء اردشير است و اردشير يكى از سلاطين عجم مىباشد . و اردشير خره يكى از الكه‌هاى بزرگ ايالت فارس است كه بلاد واقعه در آن شيراز و جور و ميمند و سيمكان و خبر ( خفر ) و خوار و سيراف و كام فيروز و كازرون و غيره است از شهرهاى معتبر فارس . بشارى گفته اردشير خره الكه‌اى است قديمى كه رسم كرده است آن را نمرود بن كنعان و سيراف بن فارس آن را معمور نمود و اكثر خاك اين الكه ممتد در كنارهء دريا و نهايت گرم و كم‌ميوه و دار الحكومهء آن سيراف و از شهرهاى آن مائين و نوبندگان و كران و زيرباد و غيره .\r\nاصطخرى گويد اردشير خره در عظمت تالى الكه و ناحيهء اصطخر است و ناحيهء فناخره جزء اين الكه و در آن شهرهاست از جور بزرگتر مثل سيراف و شيراز . ولى اعتبار جور از اين جهت است كه اردشير آن را بنا كرده و دار الملك خود قرار داده است و شيراز اگرچه دار الحكومهء فارس و جايگاه و محل رتق و فتق امور ديوانى و دار الاماره است اما\r\n\r\n\r\n","description":"","footnote":"\r\n( 52 ) - ميرزا محمد سعيد فدا از سادات حسينى اردستان كه مردى دانشمند بود و شعر هم مىگفت و بيشتر به مدايح ائمهء هدى مىپرداخت . يك‌بار وقتى حاجى محمد حسين خان صدر اصفهانى حصار نجف اشرف را كشيد فدا قصيده‌اى گفت و صدر او را چهار صد تومان صله بخشيد . فتحعلى شاه كه آوازهء دانش و هنر فدا را شنيده بود وى را با احترام تمام به تهران دعوت نمود و فدا به تهران آمد و فتحعلى شاه او را سخت معزز و محترم داشت . در سراسر دوران فتحعلى شاه و محمد شاه وى مورد حرمت و رعايت دربار قاجارى قرار داشت . ظاهرا تا هزار و دويست و شصت و شش حيات داشته ( ر ك تذكرهء اختر ص 159 تحت عنوان فداى اصفهانى و مجمع الفصحاء ج 5 ص 805 ) .\r\n","page_name":" 44 ","page_number":92},
  {"content":"\r\n\r\nشهرى است جديد كه در اسلام بنا شده « 53 » .\r\nمستوفى در نزهة القلوب گويد اردشير خره منسوب است به اردشير بابكان و اول شهر اين كوره فيروزآباد است ( نام همان‌جور است كه ذكر شد و شرح آن بيايد ) . در فارس آن را دار الملك اصطخر گرفته بودند و اين كوره قديمىتر از ديگر كوره‌هاست . زينة المجالس مطابق است با نزهة القلوب . مؤلف گويد شرح اين بلاد الكه در محل خود داده خواهد شد .\r\n\r\nاردوال [ مع - مر 
  ] « 54 » :\r\nشهر كوچكى است ميانهء واسط و جبل و خوزستان . چند زيارتگاه دارد . بعضى به‌جاى اردوال ، اردوان گفته‌اند .\r\n\r\nاردوباد [ نز 
  ] :\r\nقصبه‌اى است در آذربايجان و باغستان زياد دارد و غله و انگور و ميوه‌اش نيكو و آبش از كوههاى قبان ( كيان ) خيزد و فاضل آن آب در ارس ريزد « 55 » . زينة المجالس مطابق است با نزهة القلوب .\r\n\r\nاردهن [ مع - مر 
  ] « 56 » :\r\nقلعهء محكمى است از اعمال رى از ناحيهء دماوند و طبرستان . ميانهء آن قلعه و رى سه روز راه است .\r\n\r\nارز [ مع - مر 
  ] :\r\nشهر كوچكى است در ابتداى جبال طبرستان از ناحيهء ديلم . قلعهء\r\n\r\n\r\n","description":"","footnote":"\r\n( 53 ) - كوره‌هاى پارس پنج كوره‌اند و بزرگتر و فراختر كورهء اصطخر است و اصطخر شهرى است بزرگ . چند اردشير خوره باشد به بزرگى و به اردشير خوره شهرهاست چون شيراز و سيراف ، اما جور قصبهء اردشير خوره است به حكم آن‌كه او بنا كرد و دار الملك وى آنجا بود و شيراز اگرچه قصبهء پارس است و ديوان سراى امارت آن‌جانب محدث است در مسلمانى ساخته‌اند ( ص 96 و 97 مسالك و ممالك اصطخرى ) .\r\n( 54 ) - ظاهرا همين‌جاست كه در كتاب البلدان ابن فقيه « ارتوى » ضبط شده ( ص 26 ) و در احسن التقاسيم : « ارتوان » ص 357 .\r\n( 55 ) - آبش از كوههاى قبان خيزد و فضلابش به ارس ريزد ( ص 102 نزهة القلوب ) .\r\n( 56 ) - در همين قلعه بود كه سلطان محمد خوارزمشاه مقدارى از جواهر و نفايس را پنهان كرد ولى بعد به دست مغولها افتاد و باز در همين قلعه بود كه به امر جلال الدين خوارزمشاه استخوانهاى پدرش را پس از انتقال از آبسكون دفن كردند ولى مغولها آن استخوانها را از خاك برآورده آتش زدند ( تاريخ مغول عباس اقبال صفحات 38 ، 41 و 130 ) .\r\n","page_name":" 45 ","page_number":93},
  {"content":"\r\n\r\nمحكمى دارد . ابو سعيد منصور بن حسين آبى در تاريخ خود نوشته است :\r\n« ارز قلعه‌اى است به طبرستان كه محكمترين قلاع روى زمين است و قلعه‌اى كه شبيه يا قريب اين قلعه باشد در حصانت و مناعت و وسعت و فسحت و كثرت بساتين و آسياهاى دايره در هيچ‌جا نيست و آب آن زيادتر از حاجت و فاضل آن به اوديه مىرود » .\r\n\r\nارزكان [ مع - مر 
  ] :\r\nآنچه من گمان مىكنم ارزكان يكى از قراى فارس و در كنار دريا واقع است . ابو عبد الرحمن عبد الله بن جعفر بن ابى جعفر ارزكانى كه از ثقاة زهاد و در سنهء سيصد و چهارده درگذشته منسوب به اين قريه است .\r\n\r\nارزنان [ مع - مر 
  ] :\r\nاز دهات اصفهان است و ابو سعد محمد بن محمد حافظ ارزنانى المعلم الاعجمى منسوب به اين دهكده است .\r\n\r\nارزنقاباد [ مع 
  ] :\r\nقريه‌اى است از قراى مروشاهجان .\r\n\r\nارسابند [ مر 
  ] :\r\nنيز قريه‌اى است در دو فرسخى مروشاهجان . جماعتى از اهل علم منسوب به اين قريه‌اند .\r\n\r\nارس [ تق 
  ] :\r\nاسم رودى است كه از كوههاى قاليقلا خارج مىشود در محلى كه طول آن شصت و هفت و عرض چهل و يك و مىگذرد از دبيل كه دار الحكومهء ارمينيه است « 57 الف » و طول آن هفتاد و سه و عرض سى و نه و نصف است بعد مىگذرد به اراضى ورثان « 57 ب » بعد متصل مىشود در\r\n\r\n\r\n","description":"","footnote":"\r\n( 57 الف نسخه : « اردبيل » . كه مسلما غلط است . در مسالك و ممالك اصطخرى آمده :\r\n« دبيل شهرى است بزرگتر از اردبيل . قصبهء ارمينيه باشد . سراى امارت آن جايگه بود » ( ترجمه ص 158 ) .\r\n( 57 ب ) ورثان شهرى است در حدود آذربايجان ، در دو فرسخى ارس و هفت فرسخى بيلقان .\r\n","page_name":" 46 ","page_number":94},
  {"content":"\r\n\r\nنزديكى بحر خزر به نهر كر و ممتدا به درياى خزر مىريزند « 58 » .\r\nابن حوقل گويد رود ارس خارج مىشود از ارمينيه و مىگذرد به ورثان و مىگردد از پشت مغان و پشت نهر كر و مىريزد به درياى طبرستان . در نزهة القلوب گفته آب ارس از جنوب به شمال مىرود و از كوههاى قاليقلا و ارزن الروم برمىخيزد و به ولايت ارمن و آذربايجان واران مىگذرد و به آب كر و قراسو ضم شده در حدود ولايت گشتاسفى به درياى خزر مىريزد « 59 » و در اراضى مجراى آن زراعت بسيار مىشود و امتداد اين رود صد و پنجاه فرسنگ است . اقوال آثار الاول در ضمن آذربايجان ذكر شد .\r\nمؤلف گويد ارس كه مورخين يونانى آن را « آراكس » مىناميده‌اند از رودهاى عظيم آسياست . سرچشمهء اين رود در جبال ارمينيه الكبرى است . جريانش از مغرب به مشرق است و رودخانه‌هاى آرپه چاى و آق چاى و قراسو داخل اين رود مىشود و از جنوب بادكوبه به بحر خزر مىريزد .\r\nاين رود عظيم و جريانش تند اما چندان عمق ندارد . در قديم هرچه خواسته بودند بر روى آن پلى استوار نمايند ممكن نشده بود يعنى هرچه ساخته بودند به جهت طغيان آب در فصل بهار خراب شده هنوز آثار خرابى اغلب از آن پلها باقى است . من خود در شعبان هزار و دويست و هشتاد كه به مأموريت اقامت پاريس مىرفتم از جلفا از روى ارس گذشتم . چون اوايل زمستان بود ، آب رودخانه قسمى منجمد بود كه از روى يخ عبور نمودم . در مراجعت در شعبان هزار و دويست و هشتاد و سه كه اواخر پائيز بود آب يخ نكرده بود . به واسطهء كرجى عبور نمودم .\r\n\r\n\r\n","description":"","footnote":"\r\n( 58 ) - در تقويم البلدان آمده : « آن [ ارس 
  ] رودى است كه از كوههاى قاليقلا در طول 67 درجه و عرض 41 درجه بيرون مىآيد پس بر دبيل در طول هفتاد درجه و ثلث درجه و عرض سى و هفت درجه و نصف درجه مىگذرد آنگاه به ورثان آيد و در نزديك بحر خزر با كر تلاقى كرده تشكيل يك رود مىدهند ( ترجمهء عبد المحمد آيتى ص 81 چاپ بنياد فرهنگ ايران سال 1349 ) .\r\n( 59 ) - نزهة القلوب چاپ ملك الكتاب ، ص 213 . در اراضى خلافت شرقيه نيز عين اين جملات نقل شده ص 192 .\r\n","page_name":" 47 ","page_number":95},
  {"content":"\r\n\r\nارشت و تاشفين [ ا ث 
  ] « 60 » :\r\nدو مزرعه‌اى است حاصلخيز از اعمال قزوين و مسافت اين دو تا قزوين سه فرسخ است . از عجايب ارشت و تاشفين اين است كه در ارشت آهن صلاحيت دارد كه از او آلات و ادوات سازند به‌عكس تاشفين و در تاشفين خمرهء صباغى خيلى خوب و به‌عكس در ارشت كه صلاحيت اين كار را پيدا نمىكند و در تاشفين آهنگر نيست . چنان‌كه در ارشت نيز صباغ نيست و اين معروف است و مردم همه‌جا اطلاع دارند .\r\n\r\nارشق [ مع - مر 
  ] :\r\nكوهى است در خاك مغان از نواحى آذربايجان نزد بذشهر بابك خرمى .\r\n\r\nارغنداب « 61 » :\r\nنام رودخانه و آبادى است ميانهء عراق عجم و آذربايجان .\r\n\r\nارغيان [ مع - مر 
  ] :\r\nالكه‌اى است در نواحى نيشابور . گويند مشتمل است بر هفتاد و يك قريه و دار الحكومهء آن داونيز است « 62 » .\r\n\r\nارقانيا [ مع - مر 
  ] :\r\nدرياى خزر را اسامى عديده است كه در محل خود مذكور است .\r\nابو ريحان گويد ارسطو درياى خزر را ارقانيا ناميده .\r\n\r\nارك [ مر 
  ] :\r\nاسم است براى ابنيهء عاليه‌اى كه در زرنج شهر سجستان است ميانهء دروازهء كركويه و دروازهء بيشك « 63 » ، خراب بود عمرو ليث صفارى\r\n\r\n\r\n","description":"","footnote":"\r\n( 60 ) - تاشفين را در هيچ‌جا نيافتم ولى آرشت در جزء بخش قاقزان قزوين وجود دارد .\r\n( 61 ) - مقايسه شود با ازگنداب ( سرزمينهاى خلافت شرقيه ص 369 ) اما آن ازگنداب در ميانهء عراق عجم و آذربايجان نيست .\r\n( 62 ) - شهر جاجرم را « ارغيان » نيز مىگويند و كلمهء ارغيان به‌طور اخص نام روستاى آن است ( سرزمينهاى خلافت شرقيه ص 418 ) .\r\n( 63 ) - بيشك ظاهرا همان شهر زاوه است . دروازهء بيشك سيستان دروازه‌اى بوده كه راهيان شهر زاوه از آن دروازه بيرون مىرفتند .\r\n","page_name":" 48 ","page_number":96},
  {"content":"\r\n\r\nساخت و دار الحكومه و ارك قرار داد و حالا به اين اسم معروف است .\r\n\r\nارم‌خاست [ مع 
  ] :\r\nبه ضم اول و فتح ثانى و بعضى به سكون ثانى گفته‌اند دو ناحيه است به طبرستان كه ارم‌خاست عليا و ارم‌خاست سفلى نامند .\r\n\r\nارم [ مع 
  ] :\r\nبه ضم اول و فتح ثانى و نيز بعضى به سكون ثانى خوانده‌اند .\r\nاصطخرى گويد ولايتى است در خاك طبرستان نزديك سارى و اهالى آن شيعه هستند و حاكم‌نشين است و تا سارى يك روزه راه مسافت دارد .\r\nو عقيدهء من اين است كه همان ارم‌خاست است « 64 » .\r\n\r\nارم [ مع - مر 
  ] :\r\nبه ضم اول و سكون ثانى يكى از اصقاع آذربايجان است . در آنجا جمعى كثير براى جنگ و مدافعهء سعيد بن العاص جمع شدند . سعيد ، جرير بن عبد الله الجبلى را به جنگ آن جماعت مأمور كرد . جرير آن جماعت را منهزم و سركردهء ايشان را به دار زد .\r\n\r\nارميه [ مع - مر 
  ] :\r\nبه ضم همزه و سكون راء و فتح ياء مخفف يا مشدد شهر عظيم قديمى است به آذربايجان . تا درياچهء ارميه سه چهار ميل مسافت دارد .\r\nبه عقيده و زعم بعضى شهر زردشت است و مجوس آن را بنا كرده‌اند . در سنهء ششصد و هفده من اين شهر را ديده‌ام . شهر خوب پرمنفعت كثير الفواكه است و باغات آن بسيار است و آبش زياد و هوايش سالم مىباشد . عيبى كه دارد ازبك بن پهلوان بن ايلدگز كه حاكم اين شهر است رعايت و توجهى از آن نمىنمايد « 65 » . تا تبريز سه روز راه و تا اربل هفت منزل\r\n\r\n\r\n","description":"","footnote":"\r\n( 64 ) - « ارم‌خواست » يا « ارم‌خواسته » شامل دو قريهء بالا و پائين بود و در حدود يك روزه راه تا سارى فاصله داشت ( سرزمينهاى خلافت شرقى ص 397 ) .\r\n( 65 ) - اعتماد السلطنه بدون ذكر مأخذ عين عبارت ياقوت را آورده . اين اتابك ازبك فرد ماقبل آخر خاندان اتابكان آذربايجان است و همان است كه سلطان جلال الدين خوارزمشاه ، زن او را به زور و تزوير تصاحب كرد و او از شدت اندوه درگذشت . ر ك جامع التواريخ رشيدى ص 394 ( به تصحيح بهمن كريمى ، تهران ، 1338 ) و جهانگشاى جوينى ج 2 ص 156 و ابن الاثير در حوادث سال 622 .\r\n","page_name":" 49 ","page_number":97},
  {"content":"\r\n\r\nاست . درياچهء آن را جداگانه شرح خواهم داد . منسوب به اين بلد را ارموى و ارمجى و ارمياجى گويند .\r\nدر تقويم البلدان گفته ارميه در غربى درياچهء تلاست و قلعهء تلا بر روى كوهى است كه آن كوه در جزيره‌اى است كه در همين درياچه است .\r\nهلاگو خان به جهت حصانت اين قلعه اموال خود را در آن نهاده بود .\r\nمهلبى گفته ارميه آخر حد آذربايجان است از جهت غرب و در غربى سلماس در شانزده فرسخى آن واقع است . موصل در سمت غربى ارميه در چهل فرسنگى آن مىباشد . بعضى علما گفته‌اند ارميه شهرى است صاحب بارو واقع در وسط معموره در آخر جبال و اول خاك مسطح در پشت جبال عجم در طرف شمال و غرب درياچهء تلا در يك منزلى آن .\r\nآثار الاول مطابق است با ساير جز اين‌كه گويد در درياچهء ارميه نبات و ماهى موجود نيست . در نزهة القلوب نوشته ارميه از اقليم چهارم است و شهرى بزرگ و دورش دوازده هزار قدم . كنار درياچهء چيچست واقع ، هوايش گرم و آبش از عيون آن جبال برمىخيزد و به بحيرهء چيچست مىريزد . باغستانش زياد از ميوه‌ها انگور حلوقى و امرود و آلوى پيغمبرى و آلوزرد نهايت خوب مىشود و بدين سبب تبارزه ( تبريزيها ) اگر صاحب حسنى را در لباس ناسزا يابند گويند انگور حلوقى است در سبد دريده .\r\nمردمش اكثر سنىاند . صد و بيست پاره ديه از توابع آن است و ضياعش ارتفاع « 66 » تمام دارد حقوق ديوانيش هفتاد و چهار هزار دينار است .\r\nزينة المجالس مطابق است با نزهه القلوب .\r\nمؤلف گويد درياچهء ارميه را در قديم « تلا » مىناميده‌اند . از شهر ارميه تا تبريز سى و دو فرسخ است . قديم اين شهر را « طبارما » مىخوانده‌اند . در غربى تبريز واقع است و درياچهء آن بيش از چهار ذرع عمق ندارد . آبش به شدت شور و بدمزه و با عفونت نفت و قير و چند جزيره دارد . بزرگتر از همه جزيرهء شاهى است كه آب شيرين دارد . حيوانات نبانى الشكل در اين درياچه زياد است . مدارس ارميه بسيار و توتون آن بهترين توتون ايران است . مرحوم خلد آشيان آقا محمد شاه قاجار\r\n\r\n\r\n","description":"","footnote":"\r\n( 66 ) - ارتفاع به معنى غله و حاصل است ( فرهنگ فارسى معين ) .\r\n","page_name":" 50 ","page_number":98},
  {"content":"\r\n\r\nدر سنهء هزار و دويست و ده در ارميه كه تاج سلطنت را بر سر نهاد « 67 » اين نطق را كرد : « حالا كه مايل شديد من تاج بر سر بگذارم بدانيد كه زحمات شما بعد ازاين‌رو به تزايد است . چرا كه تاج سلطنت ايران را كه بر سر مىگذارم آن‌قدر خواهم كوشيد كه بر جميع سلاطين ماضيهء ايران از حيث اقتدار و شان مزيت يابم » . بعدها به اردبيل آمده شمشيرى كه بالاى مقبرهء شيخ صفى رحمة الله عليه بود برداشته به كمر بست . مقصود از برداشتن اين شمشير اين بود كه در راه دين و رواج مذهب شيعه اين شمشير را به كار خواهد برد . اين عمل كه از شاه شهيد به ظهور رسيد چند سال بعد ناپلئون اول هم شمشير فردريك بزرگ را از سر مقبرهء او بعد از فتح برلن برداشت و به كمر بست .\r\n\r\nارنبويه [ مع - مر 
  ] :\r\nقريه‌اى است از قراى رى و قبر كسائى و محمد بن حسن فقيه در آن است . رنبويه نيز گويند .\r\nمؤلف گويد اين دهكده الحال خالصهء ديوان است . شاه شهيد آقا محمد شاه قاجار آن را به مصطفى قلى خان برادر خود كه جد امى مؤلف است به سيورغال ابدى عطا فرموده بود و هنوز در تصرف مؤلف است . چند سال قبل زمين را به جهت زراعت شخم مىزدند . ريشهء درختى كهنه پيدا شد كه هر وقت به آتش مىانداختند بوى صندل مىداد . بعد معلوم شد ريشهء درخت كاج همين‌كه كهنه شد بوى شبيه به بوى صندل مىدهد . شايد در قديم الايام عمارت و باغى آنجا بوده و حالا منهدم است . از آب جاجرود مشروب مىشود . سالى يك صد خروار غله ارتفاع آنجاست . سكنهء آنجا از طايفهء كردبچه مىباشند . از دهات ورامين است .\r\n\r\nارن وثرن :\r\nدو شهر است از طبرستان .\r\n\r\nاروند :\r\nاسم كوهى است بسيار سبز و خرم كه شهر همدان در سايهء آن كوه\r\n\r\n\r\n","description":"","footnote":"\r\n( 67 ) - آقا محمد خان قاجار دوبار تاجگذارى كرده يك بار در 1200 پس از مرگ عليمراد خان زند و بار ديگر در 1210 پس از برافكندن لطفعلى خان زند ( ر ك منتظم ناصرى در حوادث سالهاى 1200 و 1210 ) .\r\n","page_name":" 51 ","page_number":99},
  {"content":"\r\n\r\nاست و اهل همدان در نظم و نثر خود تعريفها و توصيفها از اين كوه كرده‌اند و او را از بزرگترين مفاخر شهر خود شمرده‌اند و هرگاه در غربت بوده‌اند اظهار شوق به رؤيت و نزهت و تفرج اين كوه كرده‌اند و به جهت وجود اين كوه تفضيل و ترجيح داده‌اند شهر همدان را به ساير بلدان . و عين القضاة عبد الله بن محمد ميانجى در وقتى كه محبوس بود « 68 » نامه‌اى به اهل همدان نوشت و اين دو شعر را در آن درج فرمود ،\r\nشعر\r\n الاليت شعرى هل ترى العين مرة * ذرى قلتى اروند من همدان\r\nديار نهاينطت على تمائمى * و ارضعت من فطانها بلبان \r\nمعروف است كه اكثر آبهاى كوهها از پائين كوههاست مگر اروند كه آب آن بالاى آن و منبع مياه در قله است . شاعرى ديگر در تفضيل همدان و اروند بر بغداد در ضمن خطاب به معشوقه‌هاى بغدادى گويد ،\r\nشعر\r\n ابغداد كم تنسيه اروند مربعا * الاخاب من يشرى ببغداد اروندا \r\nو ضمير تنسيه راجع به نفس شاعر است .\r\nيكى از اهل همدان روايت كرده گويد خدمت حضرت ابى عبد الله جعفر بن محمد الصادق عليه السلام رفتم . حضرت فرمودند كجائى هستى ؟\r\nعرض كردم از جبال ، فرمود از كدام شهر ؟ گفتم همدان . فرمود از كوه همدان كه آن را راوند مىنامند آگاه هستى ؟ عرض كردم جعلنى الله فداك اين كوه را اروند مىنامند . حضرت فرمود بلى چشمه‌اى از چشمه‌هاى بهشت در اين كوه است . اهالى همدان را عقيده اين است كه چشمه‌اى كه حضرت فرمود همان چشمه‌اى است كه در قلهء اروند است و در اوقات مخصوصى از سال آب از آن بيرون مىآيد از شكاف سنگى ، و اين آب نهايت گوارا و سرد است . اگر كسى يك روز و يك شب صد رطل از اين\r\n\r\n\r\n","description":"","footnote":"\r\n( 68 ) - عين القضاة محمد بن عبد الله بن محمد بن على ميانجى همدانى از عرفاى تندرو قرن ششم است كه بر اثر بدگوئى حسودان و بد انديشان به الحاد و كفر متهم شده در عين جوانى در سال 533 به مرگ محكوم گرديد . او را بر دار كردند و پوستش را بركندند و در بوريائى آلوده به نفت پيچيدند و آتش زدند ( مقالهء نگارنده در مجلهء يادگار سال سوم شمارهء 2 ص 63 تا 70 و ريحانة الادب ج 3 ص 144 ) .\r\n","page_name":" 52 ","page_number":100},
  {"content":"\r\n\r\nآب يا بيشتر بخورد سنگينى و ضررى به او نمىرسد بلكه در مزاج او منفعت مىنمايد .\r\nدر روايت ديگر است كه اگر شخصى صد رطل از اين آب بخورد باز ميل به خوردن آن دارد و چون آن اوقات معين منقضى شود آب چشمه خشك و ديگر اثرى از آن نيست تا سال آينده و وقت مخصوص و يك روز در ظهور و انتفاء پس‌وپيش نمىشود . و اين آب براى بسيارى از مرضى نافع است و از اطراف مريضها براى طلب اين آب مىآيند . گويند هر وقت جمعيت زياد سرچشمه مىآيند آب زياد مىشود و هر وقت كم باشد كم است . محمد بن بشار همدانى قصيده‌اى گفته كه مطلعش اين است ،\r\nشعر\r\n سقيا لظلك يا اروند من جبل * و ان رميناك بالهجران و الملل \r\nدر نزهة القلوب در ذكر جبال آنچه از اين كوه گويد اين است كه در قبلى همدان است و معروف و دورش تقريبا سى فرسنگ و هرگز قلهء آن از برف خالى نيست . از بيست فرسنگ راه و زياده آن كوه را توان ديد . بر قلهء آن چشمه‌اى است بر سنگ خارا ، از بالاى آن سنگ اندكى آب ترشح مىكند و آن را به تابستان توان ديد و به زمستان در برف پنهان است . من آنجا رسيدم شب جمعه بود . گفتند در هفته در يك شبانه‌روز اين آب به زمين مىرسد و روان مىشود و در ديگر ايام نمىتواند رسيد .\r\nدر عجايب المخلوقات و طبقات ناصرى آمده كه آب از كوه الوند به چهل و دو رود به شيب مىآيد و عيون آن ما لا نهايه است . زينة المجالس در ذيل حال همدان شرحى از اين كوه گويد كه مطابق است با نزهة القلوب جز اين‌كه گويد مشهور است چهار هزار چشمه در اين كوه هست و چهل و دو رودخانه از آن سرازير مىشود .\r\nمؤلف گويد اين كوه را الحال الوند گويند به تبديل راء به لام و من خود دو مرتبه آن را سياحت كرده‌ام . مرتبهء اول در سنهء هزار و دويست و هفتاد و شش كه والد مأمور حكومت عربستان و لرستان بود از درهء عباس‌آباد كه بزرگترين و بهترين دره‌هاى الوند است عبور نموده به تويسركان رفتم و اين در اواسط تابستان بود . مرتبهء ثانى در هزار و دويست و هشتاد و هشت كه در ركاب ظفر انتساب همايونى شرف التزام داشتم و موكب پادشاهى به عراق عرب و زيارت اماكن مشرفه تشريف\r\n\r\n","description":"","footnote":"","page_name":" 53 ","page_number":101},
  {"content":"\r\n\r\nمىبردند چهارشنبه شانزدهم رجب بود . تفصيل اين دوره را معاينه همان‌طور كه به قلم معجز بيان همايون در روزنامهء سفر عتبات مرقوم شده مىنگاريم :\r\n\r\n« احوال الوند » نقل از كتاب سفرنامهء همايونى\r\nروز چهارشنبه شانزدهم رجب صبح برخاسته سوار شديم به دلالت و بلدى سلطان سليم « 69 » ميرزا به درهء عباس‌آباد رفتيم . مسافتى طى كرديم تا به ابتداى دره رسيديم . دره‌اى است وسيع ، آب زيادى صاف و روشن از وسط دره جارى است . دو طرف دره همه اشجار است . در اين فصل كه پائيز و خشكسال است باز خيلى باصفا بود . حالت بهار اين دره و زمان طراوت و پرآبى آن را قياس مىتوان كرد . خلاصه رانديم .\r\nامين حضور « 70 » ، معتمد الملك « 71 » ، مهديقلى خان « 72 » ، موچول خان « 73 » ، محقق « 74 » و غيره بودند . معتمد الملك مراجعت كرد به تلگرافخانه رفت همه‌جا آمديم تا بيشه و اشجار تمام شد . در انتهاى رودخانه آب دو شعبه شد : يك شعبه از درهء راه تويسركان جارى است\r\n\r\n\r\n","description":"","footnote":"\r\n( 69 ) - ظاهرا منظور سلطان سليم ميرزا پسر سى و نهم فتحعلى شاه است از بطن جيران خانم از قبيلهء كوكلان تركمان . سلطان سليم ميرزا در سال 1288 شصت ساله بود .\r\n( 70 ) - آقا على آشتيانى از رجال دربار ناصر الدين شاه ( شرح حال رجال ايران ، ج 2 ص 341 - 348 ) .\r\n( 71 ) - يحيى خان كه بعدها مشير الدوله شد و وزير خارجه . وى برادر ميرزا حسين خان سپهسالار بود .\r\n( 72 ) - مهديقلى خان مجد الدوله پسر دائى ناصر الدين شاه ( شرح حال رجال ايران ج 4 ص 178 - 184 و رجال عصر ناصرى از دوستعلى خان معير الممالك فصل 11 ) .\r\n( 73 ) - موچول خان منظور غلامحسين خان صديق السلطنه زيندارباشى است كه عكاسى ياد گرفته بود و چون پسر ددهء شاه بود در نزد شاه تقربى تمام داشت . عكسهائى را كه شاه از زنان حرم برمىداشت او ظاهر مىكرد ( شرح حال رجال ايران ج 3 ص 5 تا 7 ) .\r\n( 74 ) - محمد حسن خان محقق ( خان محقق ، محقق ، محقق السلطنه ) ( شرح حال رجال ايران ج 5 ص 225 تا 231 ) .\r\n","page_name":" 54 ","page_number":102},
  {"content":"\r\n\r\nشعبهء ديگر از دره‌اى ديگر مىآيد . بالاى اين دره در سنگ بزرگى به خط ميخى دو لوح نوشته شده است . رفتم ملاحظه كردم هيچ عيب نكرده است . اثر قلعهء خرابى هم بالاى كوه مشرف به اين خطوط ديده مىشد . بىاندازه خستگى و دلتنگى داشتم كه اين خطوط را نتوانستم بخوانم . قدرى پائين‌تر آمدم نزديك آب صافى كه جارى بود آفتاب‌گردان زدند . ناهار خوردم . ميرزا على خان و محمد حسن خان هم آمدند . بعد از ناهار سوار شده از راه گردنهء شهرستانه كه به تويسركان مىرود رانديم .\r\nراه همه‌جا سينه‌كش و چندان تند و سربالا نيست در نزديكى قله يكباره سربالا مىشود . اما راهش خوب است . بالاى گردنه نشستيم و دوربين انداختم . سلطان سليم ميرزا دهات جلگهء تويسركان را معرفى كرد . جلگهء تويسركان بسيار قشنگ و سبز و باصفا و ييلاق است و دهات زياد معتبر دارد . شهر تويسركان پيدا نبود . كوهى فاصله و مانع است قدرى از درختهاى قصبه نمودار بود . كوهى پيداست . گفتند خان كورمز است .\r\nدر وسط صحرا مجرد واقع است . بالاى آن مسطح اطراف سنگ و كمر گفتند تكه بز دارد . كوه بيستون پيدا بود . كوههاى نهاوند و لرستان ديده مىشد . جلگه و قصبهء كنگاور نمايان بود . قدرى نشسته تماشا كردم .\r\nانار و چاى خوردم . نماز خواندم در سر اين گردنه مراد خان ياور از اهالى تويسركان مستحفظ و تفنگچى گذاشته است كه در عبور و مرور مردم دزدى واقع نشود . زمين تويسركان بالنسبه از زمين همدان خيلى ارتفاع دارد . سرازيرى اين سمت خيلى كمتر از سمت همدان است . بايد تقريبا هزار ذرع مرتفع باشد . امروز لرستانى زيادى ديده شد كه زغال بار گرفته و به گاو حمل كرده بودند ازين راه به همدان مىرفتند . بعضى دهات كه در جلگهء تويسركان نزديك دامنهء الوند ديده مىشد اسامى آنها را پرسيدم از اين قرار است : شهرستانه كه وقف است . تيميان ملكى مراد خان ياور و غيره ، سيستانه ملكى كريم خان و غيره . اشتران [ ملكى 
  ] مراد خان و غيره . كرزان ملكى حاجى سعد الدوله . وردوتين [ ملكى 
  ] « 75 » حاجى حسين ميرزا و سلطان سليم ميرزا . حاجى ميرزا على مشكوة الملك هم پيدا شد . بعد از نماز سوار شده برگشتيم . راه دور بود خسته شدم راه سنگلاخ بود تا به آخر درهء عباس‌آباد رسيديم . نزديك منزل معير الممالك آمديم .\r\n\r\n\r\n","description":"","footnote":"\r\n( 75 ) - شايد منظور وردآور بالا و پائين و ميان باشد .\r\n","page_name":" 55 ","page_number":103},
  {"content":"\r\n\r\nطلاشويها زمينى حاضر كرده بودند . رفتيم پياده شدم . اسبابى كه از خاك بيرون آوردند ديدم از هر قسم چيزها بود : طلاى ريزه ، نقرهء شكسته ، پول مسكوك مختلف ، طلا و نقرهء ساختهء قديم ، طلاى مليله ، اسباب ساخته از سرب و مس و پول سياه ، ميخ زياد ، پيكان تير بسيار بزرگ ، خيلى آنجا معطل شديم . اما حاجى ميرزا على سخت منكر طلاجوئى است » .\r\nهمين‌قدر الحاق مىشود كه همدانيها اين لوح را كه به خط ميخى مرتسم است « گنجنامه » مىخوانند . اما آنچه عقيدهء مؤلف است ظاهرا تاريخ فتح مملكتى بوده كه يكى از سلاطين مدى كه پايتختشان اكباتان كه حال به همدان معروف است داده است نوشته‌اند و يا تقسيم‌نامهء آب درهء عباس‌آباد است « 76 » .\r\n\r\nاروى [ مع - مر 
  ] :\r\nقريه‌اى است در دو فرسخى مرو .\r\n\r\nاريوجان [ مع - مر 
  ] :\r\nنمىدانم اين اسم چه قسم ضبط شده ؟ مسعر گفته است اريوجان شهر بسيار خوبى است در ناحيهء ماسبذان در طرف راست حلوان به راه همدان در صحرائى كه همهء اطرافش كوه است . اشجار آن زياد است .\r\nدر مراصد گويد احجار آن زياد است . غروق‌گاه بسيار دارد . گوگرد و زاج و بوره و نمكها خيلى در آن يافت مىشود آبش به‌طرف بندنيجين مىرود و در آنجا نخلستانها از آن مشروب مىشود و ميانهء اريوجان و بند نيجين و رذ ( رد - راذ ) كه قبر مهدى خليفه در آن است چندان مسافتى نيست « 77 » .\r\n\r\nآزادان [ مع 
  ] :\r\nقريه‌اى است نزديك اصفهان . مؤلف گويد از قرار تقرير ثقاة هم‌اكنون آزادان آباد و از دهات خوب اصفهان است « 78 » .\r\n\r\n\r\n","description":"","footnote":"\r\n( 76 ) - از كتيبه‌هاى ميخى در همدان يكى كتيبهء اردشير دوم هخامنشى است كه مطلبش ستايش ايزد است و معرفى خود و يكى كتيبهء ديگرى از همين پادشاه مشعر بر معرفى خود و ذكر اقدام خويش در ساختن كاخ به خواست ميترا و آناهيتا .\r\n( 77 ) - منها اريوجان و هى مدينة حسنة فى صحرا بين جبال كثيرة الشجر ( الرسالة - الثانية لابى دلف مسعر بن مهلهل الخزرجى ص 23 چاپ مسكو ، 1960 ) .\r\n( 78 ) - دو قريه به نام آزادان در نزديك اصفهان وجود دارد ( فرهنگ آباديهاى ايران از دكتر مفخم پايان ، امير كبير ، تهران 1339 ) .\r\n","page_name":" 56 ","page_number":104},
  {"content":"\r\n\r\n\r\nآزادمردآباد [ مع 
  ] :\r\nآزادمرد اسم شخصى است و اين لفظ به عربى ترجمه مىشود به « رجل الحر » و آباد عمارت است و آزادمردآباد قلعه‌اى است محكم در نواحى همدان و آزادمردنام آباد كرده « 79 » .\r\n\r\nآزاد [ نز 
  ] :\r\nشهر كوچكى است در آذربايجان ، حاصلش غله و پنبه و انگورش فراوان و شرابش شهرتى عظيم دارد . آبش از كوههاى قبان ( قپان ) برمىخيزد و فاضلش به رود ارس مىريزد . مردمش سفيدچهره اما عوان طبع ( يعنى مايل به ظلم ) حقوق ديوانيش هجده هزار و سيصد دينار است .\r\n\r\nآزادوار [ مع - مر 
  ] :\r\nشهر كوچكى است كه آن را ديده‌ام دار الحكومهء الكهء جوين كه از اعمال نيشابور است محسوب مىشود و كسى كه از رى بدين طرف آيد اول شهرى كه در اين الكه بيند آزادوار است و در اين زمان معمور و صاحب اسواق و مساجد است . در بيرون شهر يكى از تجار راهگذر كاروانسرائى بنا كرده است و جماعت كثيرى از اهل علم منسوب به اين شهر است .\r\n\r\nازجاه :\r\nقريه‌اى است از قراى خابران ( جابران ) « 80 » از نواحى سرخس .\r\nعدهء كثيرى از فضلا منسوب به اين قريه مىباشند .\r\n\r\nآزرميدخت [ مع - مر 
  ] :\r\nاسم دختر خسرو پرويز است كه چهار ماه بعد از خواهرش پوران‌دخت پادشاهى ايران كرد بعد او را مسموم نمودند و درگذشت .\r\nدور نيست كه اين شهر كه موسوم به اين اسم است منسوب به او باشد . بالجمله آزرميدخت شهر كوچكى است نزديك قرمسين . و از بعضى شنيده‌ام كه در اين اسم راء را به زاء مقدم داشته‌اند در تلفظ و گويا بهتر باشد .\r\n\r\n\r\n","description":"","footnote":"\r\n( 79 ) - آزادمردآباد امروز جزء اراك است ( فرهنگ آباديهاى ايران ) .\r\n( 80 ) - ازجه از ولايت ابيورد ( خابران - خاوران ) ( سرزمينهاى خلافت شرقى به نقل از ياقوت ص 420 ) .\r\n","page_name":" 57 ","page_number":105},
  {"content":"\r\n\r\nمؤلف گويد اكنون كه چنين شهرى وجود ندارد يحتمل چون قرمسين كه شهر قديم كرمانشاه بوده خراب شده و شهرى كه حالا برقرار است تازه ساخته شده آزرميدخت همين شهر بوده . و الله اعلم .\r\n\r\nازم [ مع - مر 
  ] :\r\nناحيه‌اى است از شيراز . آبهاى گوارا دارد . هوايش سازگار است .\r\nجمعى از فضلا منسوب به اين ناحيه‌اند . و ازم ايضا منزلى است ميانهء سوق الاهواز و رامهرمز .\r\n\r\nازن [ مع - مر 
  ] :\r\nقلعه‌اى است در كوههاى همدان . گويا از ناو از ناوه هم بنويسند « 81 » .\r\n\r\nازواره [ مع - مر 
  ] « 82 » :\r\nشهر كوچكى است از اصفهان واقع در دشت . ابو نصر احمد بن على الازوارى منسوب به اين شهر است و اين شخص شيخى بوده جليل القدر مدتى رياست همين شهر را به‌طور كفايت نموده است و بيشتر اوقات خود را در شهر اصفهان گذرانيده است .\r\n\r\nازه [ مع - مر 
  ] :\r\nيكى از بلاد فارس است .\r\n\r\nاسبار [ مع - مر 
  ] :\r\nقريه‌اى است در حوالى دروازهء جى از محلات قديم شهر اصفهان كه آن را اسبارويس نيز گويند .\r\n\r\nاسپهبد [ مع - مر 
  ]\r\nو بيشتر به صاد اين كلمه نوشته مىشود . اسمى است مخصوص حكمرانان طبرستان مثل اين‌كه كسرى اسم مخصوص سلاطين عجم و قيصر ، مخصوص ملوك روم است . يك ناحيه از طبرستان را به اين اسم ناميده‌اند . شايد به جهت انتساب به حكمرانان به اين نام ناميده شده باشد .\r\n\r\n\r\n","description":"","footnote":"\r\n( 81 ) - امروزه « ازنا » خوانده مىشود بر كنار خط آهن جنوب .\r\n( 82 ) - همان‌كه امروز زواره خوانده مىشود ( ر ك نزهة القلوب كه بناى آن را منسوب به زواره برادر رستم مىداند ) .\r\n","page_name":" 58 ","page_number":106},
  {"content":"\r\n\r\n\r\nاسبيدرستاق [ مع - مر 
  ] :\r\nسفيد رستاق است كه ناحيه‌اى از نواحى فهلو است و فهلو به‌زعم حمزه عبارت است از نواحى اصفهان .\r\n\r\nاسبيد رود [ مع - مر 
  ] « 83 » :\r\nسفيدرود است كه نهر مشهورى از انهار آذربايجان باشد . مخرج آن باوسيس و مصب آن درياى خزر است . اصطخرى گفته اسبيدرود ميانهء اردبيل و زنجان است و كوچكتر از آن است كه كشتى در آن كار كند و مخرجش بلاد ديلم و از زير قلعه‌اى كه معروف است به قلعهء سلار كه سميران باشد مىگذرد .\r\nمؤلف گويد موافق عقيدهء ياقوت ، سميران قلعهء محكمى است در بالاى نهرى كه جارى است در ميان جبال تارم كه حكمران الموت آن قلعه را خراب كرده .\r\n\r\nاسبيدهان [ مع - مر 
  ] :\r\nموضعى است نزديك نهاوند .\r\n\r\nاستادبران [ مع - مر 
  ] :\r\nاز دهات اصفهان است .\r\n\r\nاستاد خرد [ مع - مر 
  ] :\r\nدهكده‌اى است از رى .\r\n\r\nاستارقين [ مع - مر 
  ] :\r\nگمان من اين است كه از دهات همدان باشد « 84 » .\r\n\r\nاستان البهقباد [ مع - مر 
  ] :\r\nسه محل است به اين اسم و براى امتياز يكى را عليا و يكى را سفلى و يكى را متوسط نامند و در ذيل لفظ بهقباد ذكر مىنمائيم .\r\n\r\nاستان‌سو [ مع - مر 
  ] :\r\nحمزة بن حسن گويد بنا به روايت ابو السرى سهل بن حكم اين اسم\r\n\r\n\r\n","description":"","footnote":"\r\n( 83 ) - سفيدرود فعلى كه از كوههاى كردستان سرچشمه مىگيرد و در منجيل با شاهرود متصل مىگردد و از اينجا به بعد سفيدرود خوانده مىشود .\r\n( 84 ) - چنين كلمه‌اى نيافتم . آيا با استانجبين از مضافات هروآباد اشتباه نشده ؟\r\n","page_name":" 59 ","page_number":107},
  {"content":"\r\n\r\nاست براى كل الكهء موسومهء به جبل كه متضمن ده ناحيه است .\r\n\r\nاستادند [ مع - مر 
  ] « 85 » :\r\nناحيه‌اى است به خراسان . گمانم اين است كه از نواحى بلخ است .\r\n\r\nاستراباد [ مع - مر 
  ] :\r\nشهر بزرگ معمورى است از اعمال طبرستان ميانهء سارى و گرگان از اقليم پنجم . طول آن هفتاد و نه درجه و پنجاه دقيقه و عرض آن سى و هشت درجه و سه ربع . جمع كثيرى از كبار رجال اهل علم از هر فنى منسوب به اين شهرند و به روايت ابن بنا خاك نشابور را كه از نواحى خراسان است نيز به اين اسم مىنامند . در تقويم البلدان [ نوشته 
  ] : « مهلبى گفته است استراباد در يك حد طبرستان واقع است و تا آمل كه حاكم‌نشين طبرستان است سى و نه فرسخ است و بعضى ميانهء تاء و راء استراباد الفى علاوه كرده‌اند ولى الآن به‌همين ضبطى كه ذكر شد مشهور است » .\r\nمؤلف گويد اين روايت صاحب تقويم البلدان نهايت متين است و اين لفظ در نظم و نثر فصحاى عجم با زيادتى الف ضبط است چنان‌كه منوچهرى گويد ،\r\nشعر\r\n تا طرب و مطرب است مشرق و تا مغرب است * تا يمن و يثرب است آمل و استارباد \r\nنيز مهبلى گفته استراباد بلده‌اى است از بلاد مازندران . ياقوت در مشترك گفته استر اسم شخصى بوده و آباد به معنى عمارت است يعنى شهرى كه استر بنا كرده . و استراباد نيز قريه‌اى است از نواحى نسا .\r\nبالجمله استراباد را تاريخ مخصوصى است .\r\nدر نزهة القلوب گفته استراباد از اقليم چهارم و شهر وسط است نزديك به درياى خزر ، آب و هواى معتدل دارد . حاصلش غله و ميوه و شلتوك و انگور و ابريشم باشد .\r\nدر آثار الاول [ نوشته 
  ] استراباد سه موضع است دو ذكر شد سيمى\r\n\r\n\r\n","description":"","footnote":"\r\n( 85 ) - ظاهرا « استوناوند » باشد كه « استتاوند » هم نوشته‌اند و آن دژى بوده در دوازده فرسخى رى . به نوشتهء ياقوت اين قلعه را « جرهد » نيز مىگفتند و پايگاه اسپهبد زرتشتى مذهب طبرستان بوده ( سرزمينهاى . . . ص 397 ) .\r\n","page_name":" 60 ","page_number":108},
  {"content":"\r\n\r\nناحيه‌اى است در سواد مشهور به كرخ بيسان ( سواد ، دو موضع است يكى نزديك بلفامن اعمال دمشق و آن را سواد گويند به جهت سياهى احجار آن . ثانى نام رساتيق و ضياع عراق است كه لشكر اسلام در عهد خليفهء دوم فتح كردند كه در محل خود مشروح خواهد شد ) .\r\nمؤلف گويد در تاريخ طبرستان در ضمن بناى گرگان مسطور است كه بناى استراباد را گرگين ميلاد نموده به اين معنى كه گرگين ميلاد به نحوى كه در شاهنامهء فردوسى - عليه الرحمة - به نظم آورده در سفرى كه به همراهى بيژن به ارمنيه به كشتن گرازان رفت و از بيژن شجاعتهاى فوق العاده ديد بر او رشك برده او را به غدر و مكر دربند مهر منيژه دختر افراسياب و بالمآل به چنگ افراسياب انداخت و بيژن در چاهى محبوس افراسياب شده گرگين ميلاد به ايران مراجعت كرده دروغى چند در فقدان بيژن به‌هم بياراست ولى مطلب معلوم شده كيخسرو او را محبوس كرد و پس از چندى رستم او را شفاعت نموده مستخلص شد ولى از گيو و گودرز همواره به جهت اين غدر خائف بود . و در تاريخ طبرستان مىنگارد كه رى به تصرف گرگين ميلاد بود و زمستان قشلاق او در كرج رود [ بود 
  ] و تپه‌اى كه در آنجاست اثر عمارت اوست و ييلاق او در لار بودى و به سبب غدر مزبور در قيد كيخسرو بود و گيو در قم و گودرز در اصفهان وطن داشت و گرگين در آن قرب جوار نمىتوانست زيست . لهذا پس از استخلاص از قيد كيخسرو درخواست نموده به گرگان آمد و آن شهر را بنياد نهاد . مساحت گرگان چهار فرسخ و موطن مرزبانان طبرستان بود .\r\nو گرگين ميلاد را در گرگان مقام ميسر نشد لهذا آن شهر را خراب كرده در موضع معروف به غرق استران ، استراباد را بنا كرد و اين شهرى كه الآن هست بساخت و به مرور عمارات آن مضاعف گشت و چون شاه در فارس بود به بساطبوسى او رفته لار فارس را وضع و عمارت كرد و در آن مقيم شد . اولاد او نيز اكنون حاكم ولايت لارند و لار رستمدار از آن تاريخ ويران شد . انتهى .\r\nاستراباد از بلاد معظمهء ايران و يونانيان آن را هيركانيا ناميده‌اند .\r\nبندر گز واقع در ساحل بحر خزر بندرگاه استراباد و بهترين بنادر اين درياست . صد و بيست هزار ذرع از دار الخلافهء ناصره و شصت و چهار هزار ذرع از اشرف ، بعد آن است . بناى اين شهر قديم و لفظش مركب است\r\n\r\n","description":"","footnote":"","page_name":" 61 ","page_number":109},
  {"content":"\r\n\r\nاز استر و آباد . استر مخفف استاره به معنى كوكب و آباد به معنى عمارت است و اين‌كه صاحب تقويم البلدان نقل كرده كه اين شهر را استارباد هم گويند مؤيد اين قول است و استارباد همان مخفف استاره آباد است . در زمان زردشت كه عجم اجرام مضيئه را مظاهر انوار قدسيه مىشمرده‌اند و كواكب را زايد الوصف معظم مىگرفته اين شهر را بنا كرده و به اين اسم موسوم نموده‌اند و يمكن بهمن معروف به اردشير دراز دست استر را كه برادرزادهء مردخاى يهودى و دخترى صاحب جمال بود چون به حبالهء نكاح خود درآورده يهود را آزادى داده اين شهر را بنا كرده و به اسم زوجه و معشوقهء خود ناميده باشد و يحتمل اين اتفاق در بناى آستره كه ذكر آن بيايد رو داده باشد . استرومردخاى از طايفهء يهود و در زمان يكى از بخت النصرها اينها را به بابل آوردند اردشير ، استر را به زنى گرفته و نهايت به او مايل بود . شرح آن در ذيل لفظ همدان بيايد ان شاء الله تعالى .\r\nبالجمله به عقيدهء بعضى از فرنگيان ، امير تيمور گوركانى اين شهر را فتح و قتل‌عام كرد . دور اين شهر قلعه و خندق نيز دارد . عمارات سلاطين قاجار بخصوص شاه سعيد شهيد آقا محمد شاه طاب‌ثراه در استراباد موجود است . اغلب عمارات شهر از آجر است و شرافتى كه مخصوص اين شهر است و بر ساير بلاد آن را ترجيح و تقديم مىدهد اين است كه موطن شريف سلاطين و خوانين عظيم الاقتدار قاجار است .\r\nچون اسمى از اين سلاطين با تاج و نگين در ميان آمد لازم شد كه آنچه مورخين صحيح القول كه خالى از عصبيت‌اند در شرح حال و نسب زاهر و حسب فاخر اين سلسلهء ابد پيوند نگاشته‌اند بنگاريم :\r\n\r\n[ اصل و نسب ايل قاجار 
  ]\r\nاولا شرحى در اصل اين ايل جليل و موطن اصلى ايشان ابو المعالى عبد الرزاق بيك در تاريخ مآثر سلطانى كه به نام حضرت نايب السلطنه عباس ميرزا طاب‌ثراه نوشته نگاشته است و هو هذا :\r\nايل جليل قاجار از اجلهء اتراك جلاير و جلاير از نيرون و سابانويان از جلاير است و سرتاق پسر سابا و قاجار پسر سرتاق نويان است . در ميان اتراك قاجار سه طايفه بوده يكى از سلدوس و يكى از تنگقوت و يكى از جلاير . آن‌كه از سلدوس بوده به ايران نيامده و آن‌كه از تنگقوت است\r\n\r\n","description":"","footnote":"","page_name":" 62 ","page_number":110},
  {"content":"\r\n\r\nمعدودى است كه در جزء طوايف مغول است و آن‌كه از جلاير است صاحب دولت شدند و از كنار رود جيحون تا حدود رى در زير حكم سرتاق [ پدر قاجار 
  ] « 86 » بوده و او به فرمان اباقاآن به اتابيكى ارغون معزز بوده ( اتابيك به معنى لله است ) و ارغون تربيت يافتهء اوست و مملكت مختصهء به سرتاق از قزل آغاج مغان تا حدود نيشابور بوده و دار الملك او گرگان و نسلش در گرگان و استراباد زياد شد و در عهد غازان محمود خان و نيز سابق از هزارهء خاص از تومان تايجو بود . بعد از آن‌كه غازان پسر تايجورا به ياسا رسانيد تومان تايجورا به قاجار مفوض كرده قاجار نهايت اعتبار را به‌هم رسانيد و ولايت پدرش نيز در دست او بود و در قديم فرزندان جلاير را « كويانك » مىگفتند و اين لغت ختائى و به معنى خان بزرگ و پادشاه باشد و ميسرهء لشكر چنگيز خان را ايشان داشته‌اند و در رشادت و مملكت گيرى نهايت مشهور بوده‌اند و در عهد منگوقاآن ، منكسارنويان از جلاير ، امير ديوانخانه بوده و آروق و بوقا پسران كلاى با هلاكوخان به ايران آمدند و ملازم اباقا خان بودند و به تربيت اباقا خان امير بزرگ شدند و سرتاق نويان پسر سابانويان كه در زمان طفوليت ارغون خان در خراسان و مازندران امير الامراء بود پسرى داشته قاجار نام ، نسل قاجار از اوست . ابتداى توالد و تناسل اين سلسلهء عليه در مازندران و استراباد و خراسان از فرزندان قاجار شده و در هر عهد مصدر جلايل امور فرمانفرمائى و سردارى و سپهسالارى و سرحددارى بوده‌اند و چون نوبت سلطنت صفويه شد شاه عباس ماضى از كثرت و عدت آن جماعت خائف گرديده ايشان را منشعب و هريك شعبه را در صقعى از اصقاع « 87 » ممالك مسكن داد چنان‌كه بيايد .\r\nثانيا تفصيلى در كشف اين مسئله نواب و الا وزير علوم اعتضاد - السلطنه ابن الخاقان المغفور فتحعلى شاه در اكسير التواريخ مىنگارند و الحق آنچه نواب معظم اليه نگاشته‌اند به حكم و مدلول صاحب البيت ادرى\r\n\r\n\r\n","description":"","footnote":"\r\n( 86 ) - در مآثر سلطانى نيست بر خلاف آنچه از بيان اعتماد السلطنه استنباط مىشود وى مطالب كتاب مآثر سلطانى را جرح و تعديل كرده و حتى كلمات مغولى را ترجمه كرده چنان‌كه در مآثر سلطانى « بزرگ يارغوچيان » آمده و اعتماد السلطنه به‌جاى آن « امير ديوانخانه » نوشته .\r\n( 87 ) - صقع ( به فتح اول ) به معنى ناحيه و كرانه و گوشهء زمين است . اصقاع جمع آن مىباشد .\r\n","page_name":" 63 ","page_number":111},
  {"content":"\r\n\r\nبالبيت معتمد عليه ائمهء تاريخ و از اين قرار است :\r\n« به قولى اصل اين قاجار از ايلات تركمان است . ولى به عقيدهء اكثر مورخين اين طايفه از طوايف ترك و تركستان مىباشند . در تسميهء ايشان به اين اسم خلاف است . قومى گويند قاجار از نژاد قراچارنويان پدر چهارم امير تيمور صاحب قران‌اند و قراچارنويان در عهد چنگيز خان و منگوقاآن منصب امير الامرائى داشته . چون در اتراك رسم است طوايف را به اسم بزرگان آن موسوم مىنمايند چنان‌كه سلاجقه به اسم سلجوق بيك معروف شدند و نظاير اين بسيار است اين طايفه به قراچار مشهور گشتند و از كثرت استعمال قراچار ، قاجار باشد .\r\nطايفه‌اى ديگر گويند در نواحى تركستان قصبه‌اى بود موسوم به تركستان . اين ايل جليل در آن آبادى سكنى داشتند . پنج برادر بودند كه در آن قوم رتبهء سالارى داشتند و بزرگ آن پنج نفر ، قاجار خان بود و به اين واسطه موسوم به اين اسم شدند . چون هلاكوخان مغول به حكم برادر خود منگوقاآن مأمور به قلع قلاع ملاحده شد اين طايفه با او همراه و از جانب او مأمور به سرحد شام شدند . پس از سلطنت مغول كه امير تيمور گوركانى استقلال يافت آنگاه كه بر مملكت روم غلبه كرد نظر به قرابت و ايليت اين طايفه جليله را خواست به ماوراء النهر كه موطن اصلى ايشان بود روانه نمايد . چون انسى به آن مكان داشتند مايل نبودند . ولى بعضى كرها از جيحون عبور كردند و جمعى در اران و حدود گنجه و بردع ساكن شدند . چون دولت گوركانى زوال يافت و ممالك ايران به سوانح سلاطين آق‌قوينلو كه به عقيدهء بعضى از همين سلسله بودند و قراقوينلو و ازبكيه دچار شدند ، بعدها بساط سلطنت صفويه گسترده شد ، امير پير محمد قاجار با چند تن از بزرگان اين طايفهء عليه به شاه اسماعيل صفوى كمك و امداد و خدمات زياد نمودند و در عهد شاه عباس ماضى ، شاهوردى خان قاجار و محمد خان زياد اغلى قاجار و شاهقلى خان قاجار جد اعلاى اين شاهنشاه معدلت شعار و جمعى ديگر از بزرگان اين ايل جليل مأمور به محاصرهء گنجه و قراباغ شدند و نهايت شجاعت در اين سفر از ايشان بر عرصهء ظهور رسيد و گنجه را محمد خان زياد اغلى فتح نموده چنان‌كه در تاريخ اين فتح يكى از شعراى آن عهد گفته است :\r\n« تاريخ فتح گنجه كليد شماخى است » . شاه عباس از اين سلسلهء عليه و\r\n\r\n","description":"","footnote":"","page_name":" 64 ","page_number":112},
  {"content":"\r\n\r\nاتفاق ايشان متوهم گرديد و محض تفرقه ، بعضى از اين ايل جليل را به دفع تركمان صاين خانى به قلعهء مبارك‌آباد استراباد فرستاد و برخى را به مرو شاهجان خراسان و آن سرحدات روانه نمود . ولى شاهقلى خان به محل اقامت خود متوقف بود و تمكين جلا ننموده اما سالى يك مرتبه به استراباد آمده به همراهى لشكر استرابادى با تركمانيهء صاين خانى كارزار مىنمود و ايشان را قتل مىكرد و نصرت او را بود . حاكم استراباد از اين معنى خورسند و مايل به توقف آن سردار زورمند به استراباد بود و تكليف سردارى عسكر آن حدود را به آن دلير ارجمند مىنمود و او ابا مىكرد تا سفرى شيفتهء جميله‌اى استرابادى شده حصول وصال او مايهء وصول و فوز حاكم استراباد به مطلوب گرديد . از آن‌وقت اين شهر به شرافت توطن اين ايل جليل سمت امتياز و برترى بر ساير بلدان ممالك محروسه يافت » . انتهى .\r\nثالثا آنچه در كتاب مستطاب جام‌جم نواب و الا معتمد الدوله « 88 » ابن وليعهد - طاب ثراه - مسطور است و متعلق به شرح اين مطلب است اين است :\r\nنواب معظم اليه كشف اصل و نسب اين اروغ پرفروغ را راجع به كتاب « شمايل خاقان » از مصنفات ميرزا ابو القاسم قائم مقام ، روح الله روحه ، مىنمايد .\r\nمؤلف گويد قائم مقام مرحوم و بسيارى از مورخين ، اين ايل جليل را به خانان مشرق زمين يعنى تركستان منتسب دانسته‌اند . بعضى صريح گويند از احفاد چنگيزخانند و برخى گويند با چنگيز خان هم‌طايفه بوده‌اند .\r\nبالجمله نواب معظم اليه نگاشته‌اند كه اين سلسله از گنجه به استراباد آمده‌اند و اول كسى كه از گنجه به استراباد آمد شاهقلى خان بود و اين در اواخر دولت شاه سليمان صفوى اتفاق افتاد . از شاهقلى خان دو پسر به وجود آمد : يكى نواب فتحعلى خان - كه جد سلاطين قاجار است - ديگرى فضلعلى آقا كه جد خوانين كبار است . پس از ارتحال شاهقلى خان پسر بزرگ او فتحعلى خان رئيس قوم و بزرگ طايفه گشت و در فتنهء افغان هزار نفر سوار از اعيان قاجار به اعانت شاه سلطان حسين برد و در اصفهان به شاه سلطان حسين پيوست و زحمات او به جهت اين‌كه او را نزد شاه\r\n\r\n\r\n","description":"","footnote":"\r\n( 88 ) - يعنى فرهاد ميرزا پسر پانزدهم عباس ميرزا نايب السلطنه .\r\n","page_name":" 65 ","page_number":113},
  {"content":"\r\n\r\nسلطان حسين متهم نمودند كه خود مدعى سلطنت است مجهول ماند و ملا باشى و حكيمباشى « 89 » كه در قلب شاه رسوخ داشتند پيوسته از او سعايت كرده مىگفتند افغان دشمن خارجى و غريب است مىتوان چارهء او نمود . ولى به فتحعلى خان كه هزار سوار از خود دارد و بىاذن شاه به اصفهان آمده اطمينان حاصل نمىتوان كرد تا شاه ساده‌لوح را اين كلمات واهى مقبول افتاده شمشير جهانگشا را به او عنايت كرده اذن انصراف داد و آن شمشير در سلسلهء قاجاريه به شگون و ميمنت معروف است . القصه رفتن چنان لشكر را افغان از نتايج اقبال خود دانستند و الحق چنان بود . آخر الامر نواب فتحعلى خان باز از صدق نيت خود و اخلاصى كه به صفويه داشت وقتى كه شاه طهماسب ثانى به طهران آمد به خدمت او شتافت و خدمتها كرد و به همراهى او به خراسان رفت . در خراسان وجود او را نادر شاه مخل كار خود مىدانست و در نزد شاه طهماسب وسوسه كرد و از آن ملواح حكم به قتل او صادر كرد و در چهاردهم صفر هزار و صد و سى و نه هجرى در دور مشهد مقدس به دست مهدى بيك نامى به تحريك نادر شاه و اجازهء شاه طهماسب به درجهء رفيعهء شهادت رسيد و در مزار فايض الانوار خواجه ربيع مدفون گرديد . چهل و دو سال از عمر شريفش گذشته بود . طاب الله ثراه .\r\nمؤلف گويد : مطابق نگارش نواب و الا وزير علوم اعتضاد السلطنه و بعضى از مورخين ديگر ، بعد از ارتحال شاهقلى خان ، سه پسر از او عرصهء اين مملكت را مزين داشتند : اولى فضلعلى بيك ، دومى نواب فتحعلى خان ، سيمى مهر على بيك . بعد از رحلت شاهقلى خان ، حاكم استراباد با ميرزا احمد قزوينى با بعضى منافقين قاجار اتفاق كرده غفلة اين هرسه را گرفتند .\r\nنواب فتحعلى خان كه در رشادت از آن دو بيش بود از حبس فرار كرده به ميان تركمانيهء يموت رفت و آن دو برادر مقتول طايفهء آشاقه‌باش شدند و ايل تركمانيه - خاصه يموت - كمر خدمت نواب فتحعلى خان را بر ميان بستند و پس از چندى نواب طاب ثراه با مدد تركمانيهء مسطوره قلعهء مبارك آباد استراباد را متصرف شد و كشندگان برادر را به قصاص كشت و آن حدود را منتظم كرد . تا وقتى كه شاه سلطان حسين در اصفهان محصور محمود غليجائى افغان گرديد . دراين‌حال نواب فتحعلى خان ، نظر\r\n\r\n\r\n","description":"","footnote":"\r\n( 89 ) - ملا محمد حسين ملا باشى و ميرزا رحيم حكيمباشى .\r\n","page_name":" 66 ","page_number":114},
  {"content":"\r\n\r\nبه رعايت مودت و حقوق آن خاندان ، با لشكرى جرار به اصفهان آمده با افاغنه گرم كارزار شده برخى را دستگير و زمره‌اى را مقتول نمود .\r\nنزديكان شاه سلطان حسين از سخافت رائى كه داشتند شاه سلطان حسين را از مقدم آن بزرگوار خائف نموده آن شاه ساده‌لوح عذر نواب معظم اليه را بخواست و آن بزرگوار به استراباد روان شد و افغان بر شاه سلطان حسين غالب آمده او را مقتول نمودند و جور افاغنه عام و بعد از تصرف اصفهان و قم و كاشان به رى آمده بناى تعدى نهادند . اهالى رى ملجائى جز نواب فتحعلى خان نديده به ذيل استعانتش تمسك جستند . آن بزرگوار با لشكر جرار بر سر آن طايفه آمده ايشان را مخذول كرد و معروض او شد كه شاه طهماسب بن شاه سلطان حسين كه قبل از استيلاى افغان براى طلب امداد به آذريجان رفته بود اينك حكمرانى گيلان مىنمايد . نواب فتحعلى خان به ملاقات او نهضت فرمود . بين راه مسموع او گرديد كه شاه طهماسب از نواب معظم اليه آزرده است كه چرا درست به قلع افاغنه نپرداخته و خيال مخاصمت دارد . نواب طاب ثراه عطف عنان به جانب استراباد كرد و شاه طهماسب به محاربهء نواب مستطاب شامخ الالقاب شتافت و در حدود اشرف جنگ درگرفت . شاه طهماسب در ميان قتال دستگير شده او را نزد نواب نصفت انتساب آوردند . معظم اليه او را معزز و مكرم داشته تاج سلطنت بر سرش نهاد و لوازم پادشاهى او را به او داد و بارها با افاغنه جنگ و غلبه كرد . نظر به اين زحمات شاه طهماسب ، نواب مستطاب را « امير الامراء » لقب داد و دولت شاه طهماسب اندك قوامى گرفت و با امناى دولت به تسخير ارض اقدس شتافت . دراين‌حال نادر شاه افشار كه از افشاريهء ساكن قصبهء ابيورد و اندك مرتبتى در آن حدود حاصل كرده بود به خدمت شاه طهماسب رسيد و چون نواب فتحعلى خان به اصابت رأى احوال را ديگرگون مىديد به خيال انصراف به استراباد افتاده بود به عنوان اين‌كه در حوت مراجعت مىنمايم اجازه مىطلبيد و نادر شاه و ساير اعيان از رشك و حسدى كه بر شهامت آن بزرگوار داشتند قبل از انصراف به دست مهدى نامى روح پاكش را به ملكوت اعلى گسيل نمودند . ولى از قرارى كه در تاريخ جهانگشاى نادرى مسطور است خود شاه طهماسب راضى به اين امر نبوده چنان‌كه در وقتى كه در قتل نواب شهيد سعيد ، نادر شاه با شاه طهماسب سخن مىراند جوابى كه شاه طهماسب داد و عين عبارت ميرزا مهدى خان\r\n\r\n","description":"","footnote":"","page_name":" 67 ","page_number":115},
  {"content":"\r\n\r\nصاحب جهانگشا اين است كه : « قتل وى با رسم انصاف منافى است . همان حبس و قيد او را كافى » . برخى هم براين‌اند كه شاه طهماسب نيز اجازه داده و الله اعلم .\r\nاز آن بزرگوار دو پسر نامدار زينت‌بخش عالم بود : سلطان محمد حسن شاه و محمد حسين خان .\r\nالحق چنان‌كه نواب و الا وزير علوم در اكسير التواريخ نگاشته‌اند جزاى زحمات نواب مستطاب طاب ثراه چون جزا دادن به سنمار « 90 » بود . ولى مؤلف در اين مورد متمسك است به شعرى كه مقتبس است از آيهء شريفه و هو هذا ،\r\nشعر\r\n يريد المشركون ليطفؤها * و يأبى الله الا ان يشائا « 91 » \r\nهمان زحمات بود كه اولاد امجادش را رتبهء شاهنشاهى كل ممالك محروسهء ايران داد و آن فروغ است كه اين بلاد را روشن و رشك روضه و گلشن دارد .\r\nالحاصل خلاصهء مجموع اين نگارش كه مستخرج از عقايد حضرات مسطوره و غيره است و مؤلف را نهايت اعتماد بر آن حاصل ، اين است كه اين ايل نبيل كه از طايفهء چنگيز خان مىباشند بعد از مهاجرت از قراقرم چندى در شام متوقف و امير تيمور گوركانى بعد از فتح شام ايشان را كوچانيده به ايران آورد و از هفت ايلى كه متفق شده شاه اسماعيل را به تخت جهانبانى نشانيدند يكى اين ايل جليل است و شاه عباس ماضى از عدت و رشادت اين سلسلهء عليه متوهم شده ايشان را به سه شعبه منقسم ساخت چنان‌كه ذكر شد . شعبهء اول كه در گنجه بودند با نادر شاه افشار دست اتحاد داده خود را « قجر افشار » ناميدند . اين طايفه بعد از نادر\r\n\r\n\r\n","description":"","footnote":"\r\n( 90 ) - سنمار  Senemmar  معمارى رومى بود كه قصر خورنق را براى نعمان بن منذر ساخت . نعمان براى آن‌كه وى كاخى نظير يا بهتر از آن براى ديگرى نسازد دستور داد تا او را از فراز كاخ به زمين افكندند و « جزاء سنمار » ( پاداش سنمار ) ازاين‌رو در عرب مثل شده ( فرهنگ فارسى معين ) .\r\n( 91 ) - مضمون شعر مأخوذ است از آيهء شريفهء  يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ  ( سورة التوبة آيهء 32 ) .\r\n","page_name":" 68 ","page_number":116},
  {"content":"\r\n\r\nشاه روزبه‌روز رو به اضمحلال نهادند . شعبهء دويم كه موسوم به عضدانلو « 92 » و در مرو سكنى داشتند به واسطهء خرابى مرو متفرق شدند .\r\nرئيس سلسلهء سيم كه انجب از طوايف ديگر بود همت به سلطنت گماشت .\r\nبرخى از اين طايفه به « يخارىباش » مشهور و بعضى به « اشاقه‌باش » معروف گشتند و در تسميه به اين دو اسم دو روايت است : محققين فرنگى و ايرانى گويند اين ايل جليل همان اوقاتى كه در ايروان سكنى داشته‌اند آنهائى كه سمت بالاى رودخانه بودند يخارىباش و آنها كه در پائين رودخانه ساكن ، اشاقه‌باش نام يافتند .\r\nدر روضة الصفاى ناصرى كه از مصنفات مرحوم امير الشعراء رضا قلى خان متخلص به هدايت است مسطور است كه در سنهء يك هزار و بيست هجرى كه شاه عباس به مازندران و استراباد سفر كرد قلعهء مبارك‌آباد را در گرگان در جلو تركمان بنا كرد و اين ايل جليل را در آنجا مقام داد .\r\nقلعهء مزبوره چندان گنجايش نداشت و كوچك بود . ايل نبيل از قلعه خارج شده در دو سمت قلعه منزل نمودند . آنهائى كه در طرف بالاى قلعه بودند به يخارىباش مشهور و آنهائى كه در طرف پايين بودند به اشاقه‌باش معروف گشتند .\r\nبالجمله بعد از شهادت نواب فتحعلى خان طاب ثراه نادر شاه ، به جهت كينه‌اى كه با اين ايل جليل داشت پست پايه‌ترين مخلوقى را حاكم استراباد ساخت و او زمان بيك پسر محمد حسين خان بود كه به حكم رضا قلى ميرزا پسر نادر شاه ، شاه طهماسب را شهيد نموده بود و غرض نادر از اين حكومت صدمه رسانيدن به اولاد سلطان شهيد بود و در سنوح اين حوادث ، خان جليل الشأن محمد حسن خان پسر سلطان فتحعلى خان توقف خود را در استراباد مصلحت نديده به دشت تركمان نهضت‌فرما گرديد و در آنجا قشونى از دولتخواهان حقيقى جمع فرموده اغلب ولايات ايران را بعد از فوت نادر شاه مسخر فرمود و اين‌كه حاجى لطفعلى بيك بيگدلى متخلص به آذر در تذكرهء موسومه به « آتشكده » در آخر كار نادر و شورش ولايات نوشته : « قاجاريهء استراباد نيز بناى سركشى گذاردند » اشاره به مقدمهء اين مطلب است . بالجمله وقتى كه احمد خان ابدالى به خيال تسخير مازندران و بعضى بلاد كه به شرف تبعيت خان والاشان مشرف شده\r\n\r\n\r\n","description":"","footnote":"\r\n( 92 ) - اين كلمه به صورت « عز الدين لو » نيز در كتب آمده .\r\n","page_name":" 69 ","page_number":117},
  {"content":"\r\n\r\nبودند افتاده به اين حدود لشكر كشيد نواب عظيم الشان محمد حسن خان متوجه دفع او گشته او را منهزم و همراهان او را شكستى فاحش داد . در سنوح اين غائله ، كريم خان زند را موقع به دست آمده فارس و اصفهان را تصاحب نمود .\r\nنواب مستطاب مبرور ، بعد از هزيمت دادن قشون احمد خان و آزاد خان افغان ، از استراباد و مازندران و آذربايجان تجهيز لشكرى نموده به قصد كريم خان حركت فرمودند و او را از اصفهان دوانده در قلعهء شيراز محصور و متحصن كردند و هشت هزار نفر ساخلوى در اصفهان گذاردند و در سنهء هزار و صد و هفتاد و يك هجرى با سى هزار سوار جرار رو به شيراز نهادند و محاصرهء مذكوره اتفاق افتاده مدت آن به طول انجاميد .\r\nبعضى از اقوام آن شهريار ، به وعده‌هاى دلفريب كريم خان ، دست از صدق خدمت برداشته بناى تفتين ميان سرداران آن سلطان با تاج و تمكين نهاده و قشون به آن آراستگى به واسطهء افساد مفسدين متفرق گرديدند و تا مازندران نياسودند . شيخعلى خان از جانب كريم خان مأمور و قشون سلطان ايران را تا مازندران تعاقب كرده جمعى از دوستان آن سلطان مؤيد را دستگير كرد و در يكى از غزوات ، شخصى نابكار ، موسوم به سبزعلى بيك ، سلطان محمد حسن شاه طاب الله ثراه را شهيد نمود . بعد از شهادت شاه شهيد سعيد فرزند ارجمندش آقا محمد شاه قصد شيراز نمود و تا فوت كريم خان آنجا اقامت داشت . اگرچه در باطن كريم خان او را محبوس خود مىدانست ولى به ظاهر نهايت رعايت و احترام را از نواب معظم اليه مرعى و منظور مىداشت و در اغلب امور دولتى با آن يگانهء دانشمند و خديوبى مانند مشورت مىكرد و آراى صائبهء او را پيشنهاد و سرمشق حركت و سكون خود نموده به كار مىبست و فوايد مىبرد . از نوادر اتفاق كه در آن زمان اتفاق افتاد يكى اين بود كه خبر از اغتشاش استراباد رسيد . كريم خان انتظام آن حدود را به عهدهء حضرت آقا محمد خان موكول و فرمان و خلعتى او را فرستاده به حضور طلبيد . همين‌كه به حضور آمد ميرزا جعفر وزير كريم خان كه از اين فقره بىخبر بود در رسيد و مسئله را پرسيد . همين‌كه آگاه شد ، رو به نواب نصرت انتساب آقا محمد خان نموده گفت : رفتى رفتى كه ديگرت كى بينم . كريم خان از اين سخن به خيال افتاده جوياى حقيقت شد . ميرزا جعفر اظهار داشت\r\n\r\n","description":"","footnote":"","page_name":" 70 ","page_number":118},
  {"content":"\r\n\r\nكه رفتن آقا محمد خان همان و پادشاه شدن همان . لهذا آن خلعت و فرمان را پس گرفتند .\r\nآورده‌اند كه بعد از فوت كريم خان و پادشاه شدن آقا محمد شاه ، ميرزا جعفر را به حضور آن شاه جلالت دستگاه آوردند . شاه فرمود ميرزا جعفر اگرچه چند سال سلطنت مرا به عقب انداختى ولى چون به ولىنعمت خود خيانت نكردى و راست گفتى به تو اذيت نمىرسانم . اما از اين ممالك برون شو . مبادا وقتى از زحمت چندين ساله ياد كنم و بر من گران آيد و قصد تو كنم .\r\nدر اوقات سلطنت كريم خان ، حسينقلى خان كه معروف به جهانسوز شاه و والد ماجد خاقان صاحبقران كشورستان فتحعلى شاه قاجار نور الله مضجعه و برادر صلبى و بطنى آقا محمد خان بود در مازندران و دامغان رايت سردارى افراخته حكمرانى مىكرد و با لشكر كريم خان مصاف مىداد و در يكى از غزوات شربت شهادت نوشيد و خاقان صاحبقران فتحعلى شاه را كه معظم فرزند جهانسوز شاه و در هزار و صد و هشتاد و پنج هجرى به تولد مبارك عالم را مزين فرمود ، با اهل بيت جهانسوز شاه بعد از شهادت او به فارس آوردند . و حضرت آقا محمد شاه را جز جهانسوز شاه هفت برادر ديگر بوده كه اسامى ايشان از اين قرار است : جعفر قلى خان ، عليقلى خان ، مصطفى قلى خان ، مرتضى قلى خان ، رضا قلى خان ، مهديقلى خان ، عباسقلى خان كه در خردسالى درگذشت .\r\nبالجمله پس از فوت كريم خان ، حضرت آقا محمد شاه از شيراز معجلا به اصفهان و از اصفهان به رى انتهاض فرمود و در جمال‌آباد ورامين با رؤساى قاجاريهء يخارىباش و اشاقه‌باش عهد و ميثاقى مؤكد نموده كه سلطنت از طايفهء اشاقه‌باش و وزارت و سردارى يخارىباش را باشد و به استراباد تشريف‌فرما شدند و بر سرير شهريارى جلوس فرمودند و چند سال با بقية السيف زنديه مصاف داده ممالك محروسه را مصفى از شوايب و مهد امنيت و معدلت نمود و تخمينا از هزار و دويست هجرى ، دار الخلافهء ناصره پايتخت و مقر سلطنت سلاطين با تاج و نگين قاجار شد و اين تفصيل در لفظ « طهران » بيايد .\r\nپوشيده نماناد كه اين ايل جليل قاجار كه در استراباد سكنى داشتند از قديم يعنى قبل از آمدن به استراباد معروف به « قوانلو » بودند بدون\r\n\r\n","description":"","footnote":"","page_name":" 71 ","page_number":119},
  {"content":"\r\n\r\nانقسام به شعبهء يخارىباش و اشاقه‌باش و اين انشعاب چنان‌كه مسطور شد بعد حاصل گرديد و طايفهء موسوم به « دولو » در حوالى ايروان در قريه‌اى كه الحال هم موسوم به‌همين اسم است ساكن بوده‌اند و به اين واسطه ايشان را دولو گفته‌اند . اين‌كه در ضمن بعضى از اقوال ضعيفه ديده شده كه طايفهء دولو صاحب شتر بودند و قوانلو صاحب گوسفند ، محض غلط و وهم نگارندگان بىتحقيق است . ايل جليل قاجار هيچوقت ساربانى و چوپانى نكرده‌اند و جز داعيهء سلطنت و جهاندارى خيالى در مخيلهء ايشان راه نمىيافت و هم ايشان پيوسته مصروف اين مقصد عالى مىشد و بطون تواريخ و كتب صحيح الروايات شاهد اين معنى و گواهى امين است .\r\n\r\nاستن‌آباد [ مع - مر 
  ] :\r\nبه ضم اول و سكون ثانى و ضم تاء و سكون نون نام قلعه‌اى است در نواحى طبرستان كه استناوند باشد و عن‌قريب ذكر آن بيايد .\r\n\r\nاستوا [ مع - مر 
  ] « 93 » :\r\nبه ضم اول و سكون ثانى و ضم تاء الكه‌اى است از نواحى نيشابور .\r\nمعنى اين لفظ به زبان اهل خراسان محل مستوى كه خوب آفتابگير باشد مىباشد . اين الكه نود و سه دهكده دارد و حاكم‌نشين آن خبوشان است .\r\nاين عقيدهء ابو القاسم بيهقى است . ابو سعيد گويد استوا ناحيه‌اى است از نواحى نيشابور مشتمل بر نواحى كثيره و دهكده‌هاى بسيار و با خبوشان هم‌خاك است . اين ناحيه از نواحى خوب نيشابور است و حدود آن متصل است به حدود نسا . جمعى كثير از علماء و محدثين منسوب به اين ناحيه مىباشند .\r\n\r\nاستون‌آوند :\r\nبه ضم اول و سكون ثانى و تاء مثناه و واو ساكنه و نون و الف\r\n\r\n\r\n","description":"","footnote":"\r\n( 93 ) - استوا به ضم الف و سكون سين و فتح تاء دو نقطهء فوقانى يا ضم آن ناحيه‌اى است از نيشابور و قصبهء آن خوجان است ( تقويم البلدان ترجمهء عبد المحمد آيتى ، بنگاه ترجمه و نشر كتاب ، 1349 ه . ش ، ص 510 ) اين همان ناحيه‌اى است كه امروز شهرستان قوچان خوانده مىشود . خوجان را اكنون قوچان مىگويند . ر ك ايضا به احسن التقاسيم ( ج 2 ص 566 ) .\r\n","page_name":" 72 ","page_number":120},
  {"content":"\r\n\r\nو واو مفتوحه و نون ساكن و بعضى استاوند هم مىگويند و در استن‌آباد ذكر مجملى از آن شد . بالجمله قلعهء مشهورى است در دماوند از اعمال رى . او را « جرهد » هم مىنامند . اين قلعه از قلاع قديمه و حصون محكمه است . گويند زياده از سه هزار سال است كه آباد است . در زمان سلاطين عجم پناهگاه مصمغان حكمران اين ناحيه بوده و مصمغان مركب است از مص كه به معنى بزرگ است و مغان كه به معنى مجوس است يعنى بزرگ زردشتيان . خالد بن برمك اين قلعه را محاصره كرده و بر مصمغان آخرى غلبه نموده او را مقهور ساخت و مملكت را از تصرف او بيرون آورد و دو دختر داشت كه خالد آنها را به بغداد برده به خليفه مهدى عباسى داد .\r\nيكى از آن دو مادر منصور بن مهدى و اسمش بحريه است و يكى ديگر نيز پسرى آورد . بارى اين قلعه مكرر خراب و آباد شده و آخرين خرابى او به دست ابو على صغائى سردار لشكر خراسان و در سنهء سيصد و پنجاه هجرى بود . بعد از آن يكى از سلاطين ديالمه دوباره قلعه را بساخت و خزاين و ذخاير خود را در آن نهاد . بعد منتقل به فخر الدولهء ديلمى شد با همان ذخاير و دفاين . چندى هم قلعه به تصرف فاطميه بود . سلطان محمد ابن جلال الدوله ملكشاه سلجوقى ، امير سنقر كوچك ( كفچك ) را مأمور كرد كه قلعه را محاصره نموده پس از طول و امتداد مدتى فتح كرد و ويران ساخت . بعد از آن خبرى از آن نداريم « 94 » .\r\nدر آثار البلاد نوشته استوناوند قلعهء مشهورى است به دماوند از اعمال رى از قلاع قديمه و حصون حصينه . كسى قهرا اين قلعه را نگرفته\r\n\r\n\r\n","description":"","footnote":"\r\n( 94 ) - در كتاب سرزمينهاى خلافت شرقى به نقل از معجم البلدان ياقوت آمده است :\r\n« اين قلعه را « جرهد » نيز گويند و دوازده فرسخ تارى فاصله دارد و پناهگاه اسپهبد پادشاه قديم زرتشتى مذهب اين بلاد بوده است . اين قلعه را يحيى برمكى پس از محاصره تسخير كرد و دختران اسپهبد را اسير نموده به بغداد برد و يكى از اين دختران كه بحريه نام داشت همخوابهء منصور خليفهء عباسى شد و از او مهدى پدر هارون الرشيد متولد گرديد .\r\nفخر الدولهء ديلمى در سال 350 هجرى به تعمير آن دژ همت گماشت و سپس به تصرف اسماعيليه درآمد » در لغت‌نامه هم به نقل از ياقوت مطالبى چونان مطالب متن آمده كه دژ پناهگاه مصمغان ( نه اسپهبد ) بوده و خالد ( نه يحيى ) آن را به حصار گرفته و دو دختر مصمغان آخرى را به بغداد برده و مهدى خليفه آن دو را خريده و از ايشان دو فرزند يافته يكى از آن دو دختر ، مادر منصور بن مهدى ( نه مهدى بن منصور ) بوده تا اين‌كه بعدها باطنيه ( نه فاطميه ) بر آن سرزمين تسلط يافتند .\r\n","page_name":" 73 ","page_number":121},
  {"content":"\r\n\r\nاست تا وقتى كه ركن الدين بن سلطان محمد خوارزمشاه از بيم مغول در اين قلعه تحصن جست و اين سانحه در سال ششصد و هجده اتفاق افتاد . در آن‌وقت دو قلعه معروض ركن الدين شد : اردهن و استوناوند .\r\nولى با حصانت اردهن ، استوناوند پسند ركن الدين شد ( از حصانت اردهن گويند اگر يك تن واحد در آن باشد بر او غلبه نمىتوانند كرد و قلعه را نمىتوانند گرفت مگر آذوقهء آن شخص تمام شود ) . بالجمله مغول دور استوناوند را گرفته هيزم بسيارى جمع كرده در آنجا آتش زدند تا سنگها شكافته خلل كلى در استحكام و مناعت آن روى داد و مغول صعود به قله نموده ركن الدين با آنها جنگ كرده تا مقتول شد .\r\n\r\nاستيا [ مع - مر 
  ] :\r\nبه كسر همزه و سكون سين و كسر تاء ، مشهورترين شهرهاى غور است و غور عبارت است از كوههاى واقعه ميانهء هرات و غزنين كه هريك در موضع خود ذكر مىشود . من از پاره‌اى مردم استيا استفاده كرده‌ام .\r\n\r\nاسدآباد [ مع - مر 
  ] :\r\nبه فتح همزه و سين و سكون دال . و عجم اغلب سين را ساكن خوانند . شهرى است در يك منزلى همدان از طرف عراق و ميانهء او و مطابخ كسرى سه فرسخ است « 95 » و تا قصر اللصوص ( كنگاور ) چهار فرسخ . اين شهر از بناهاى اسد بن قباذى السرو است در وقتى كه با تبع از اين نواحى مىگذشت بساخت . جماعت بسيارى از اهل علم منسوب به اين شهرند . در نزهة القلوب گفته اسدآباد شهر كوچكى است از اقليم چهارم هوايش معتدل و آبش از كوه الوند و قنوات و حاصلش پنبه و غله و ميوه و انگورش بسيار خوب . مردمش سفيدچهره و حقوق ديوانيش يك تومان و پنج هزار و پانصد دينار است . ولايتش سى و پنج پاره ديه است .\r\nتقويم البلدان نقل از مشترك ياقوت [ نموده گويد 
  ] از اسدآباد تا همدان نه فرسخ و تا دينور هفده فرسخ است . و نيز اسدآباد قريه‌اى است در خاك\r\n\r\n\r\n","description":"","footnote":"\r\n( 95 ) - در احسن التقاسيم آمده كه : « ايوان كسرى در يك فرسنگى شهر است » ( احسن التقاسيم ترجمهء علينقى منزوى ص 587 ) . ياقوت اين بناهاى ساسانى را « مطابخ كسرى » خوانده به معناى آشپزخانه‌هاى كسرى .\r\n","page_name":" 74 ","page_number":122},
  {"content":"\r\n\r\nبيهق از اعمال نيشابور خراسان در عهد هشام بن عبد الملك ، اسد بن عبد الله - القسرى در سنهء صد و بيست هجرى كه از جانب برادرش حاكم خراسان بود بنا كرده .\r\nمؤلف گويد اسدآباد در اين عهد شهر نيست بلكه قصبه‌اى است معمور . سكنهء آن افشار . اراضى حاصلخيز و صاحب باغات . ميانهء او و همدان كوه طولانى مرتفع عظيمى كه گردنهء او را اهل همدان گدوك « 96 » اسدآباد گويند و از اين كوه به همدان و نيز به اسدآباد دو راه است : يكى سخت‌تر و نزديكتر و از اين راه توپ و كالسكه ممكن نيست عبور كند و ديگرى دور تر و سهلتر و عراده‌رو است . در فصل برف غالبا عبور از آنها نهايت صعب است .\r\n\r\nاسفانبر :\r\nاسبانبر هم مىنويسند به فتح الف و سكون سين و فاء و الف و نون مكسوره و باء موحدهء ساكنه و راء . هفت شهر است در عراق كه مداين كسرى نامند اسفانبر يكى از آنهاست « 97 » . گويا اسم آن اصلا اسفابور [ بوده 
  ] و معرب شده به اسفانبر .\r\n\r\nاسفنجين [ مع - مر - اثا 
  ] :\r\nقريه‌اى است در رستاق همدان . در آن مناره‌اى عاليه است از سمهاى گورخر و در باب حاء ذكر آن بيايد .\r\n\r\nاسفذن [ مع - مر 
  ] :\r\nبه كسر الف و سكون سين و فتح ذال معجمه قريه‌اى است از قراى رى .\r\n\r\nاسفرايين [ مع - مر 
  ] :\r\nبه فتح الف و سكون سين و فتح فاء و راء و الف و ياء مكسوره و ياء اخرى ساكنه و نون شهر كوچك محكمى است از نواحى نيشابور در\r\n\r\n\r\n","description":"","footnote":"\r\n( 96 ) - گدوك به معنى گردنه و كتل است ( فرهنگ فارسى معين و لغت‌نامهء دهخدا ) .\r\n( 97 ) - در زمان يعقوبى از اين هفت شهر پنج شهر وجود داشته : شهر كهنه يعنى تيسفون و يك ميل در جنوب آن اسفانبر و مجاور آن روميه ، هرسه در شرق دجله و در غرب دجله به اردشير و يك فرسخ زير آن ساباط كه به قول ياقوت در نزد ايرانيان به « بلاش‌آباد » معروف بوده .\r\n","page_name":" 75 ","page_number":123},
  {"content":"\r\n\r\nنصف راه جرجان . اسم قديم آن « مهرجان » بوده اين اسم را يكى از پادشاهان به اين محل داده است به سبب خضرت و نضرت آن و مهرجان الآن قريه‌اى است از اعمال اسفرايين . ابو القاسم بيهقى گويد اصل اين اسم اسپرآئين بوده مركب از اسپر كه به معنى مجن است و آئين كه رسم و عادت است گويا در قديم اهالى آن غالبا با سپر گردش مىكرده‌اند لهذا به اين اسم موسوم گرديد . گويند اين ناحيه چهار صد و پنجاه و يك قريه دارد . على بن نصر غندروجى اظهار شوق در اشعار به رؤيت اسفرايين و اهل آن مىكند و از جملهء اشعار او اين است :\r\nشعر\r\n سقى الله فى ارض اسفرايين عصبتى * فما تنتهى العلياء الا اليهم \r\nعدهء كثيرى از فضلاء منسوب به اين شهرند از جمله ابو حامد احمد بن محمد بن احمد الفقيه امام الاسفراينى كه در بغداد اقامت داشته و فقه تدريس مىنموده و رياست مذهب شافعى به او منتهى گرديده . گويند هفتصد نفر فقيه در مجلس درس او حاضر مىشد و هر وقت شافعى او را مىديده از ملاقات او مسرور مىگشته . در سيصد و چهل و چهار هجرى متولد شده در شصت و چهار سالگى به بغداد آمده .\r\nدر تقويم البلدان گفته قباد سلطان عجم اسفرايين را مهرجان ناميد به جهت صفا و نزهت آن زيرا كه مهرجان اطيب اوقات فصول است ( مهرجان معرب مهرگان و نام ماهى است از ماه‌هاى پائيز ) . در لباب مسطور است كه مهرجان به كسر ميم و سكون هاء و فتح جيم و الف و نون اسم بلدهء اسفرايين است . در نزهة القلوب نوشته اسفرايين از اقليم چهارم است . شهرى وسط و در مسجد آنجا كاسهء بزرگى است كه دور آن دوازده گز خياطى است و از آن بزرگتر كاسه كسى پيش از آن نساخته است « 98 » . و بر جانب شمال آن شهر قلعه‌اى است محكم آن را « دز » خوانند و قرب پنجاه پاره ديه از توابع آنجاست . هوايش معتدل ، اما\r\n\r\n\r\n","description":"","footnote":"\r\n( 98 ) - اين كاسه‌هاى بزرگ را كه در اغلب مساجد مىتوان يافت در قديم « مهرآس » مىناميدند و امروزه « سنگاب » مىگويند . كلمهء مهراس مىرساند كه وجود چنين كاسه‌هاى عظيمى ، براى شست‌وشو در روزگار مهرپرستان بوده . شايد سخن حافظ ناظر به چنين مطلبى بوده آنجا كه مىگويد :\r\n شست‌وشوئى كن و آن‌گه به خرابات خرام * تا نگردد ز تو اين دير خراب آلوده \r\n","page_name":" 76 ","page_number":124},
  {"content":"\r\n\r\nچون آب از رودخانه‌اى كه در پاى قلعه است مىآيد و آنجا درخت گردكان بسيار است ناسازگار است . ولايت و توابع آن قنوات دارد و همه محصول از غله و انگور و ميوه دارد . زينة المجالس مطابق است با نزهه - القلوب .\r\nدر آثار البلاد گفته اسفرايين بلدهء مشهوره‌اى است در خاك خراسان .\r\nمردمش اهل خير و صلاح از مفاخرتهاى اين بلده ابو الفتوح محمد بن - الفضل الاسفراينى است كه امامى فاضل و عالمى زاهد بود . وقتى كه مسأله‌اى از او مىپرسيدند اسرع ناس بود در جواب و هرگاه ايرادى مىكردند اسكت خلق بود در خطاب و با صحت عقيده و خصال حميده . التفات آن به دنيا و اهل دنيا بسيار كم بود . مدتى در بغداد اقامت داشت . همين‌كه عزم معاودت به خراسان نمود اصحاب او از مهاجرت او شكايت كردند . گفت بايد لابد به خراسان بروم گويا خداوند تعالى اراده فرموده كه تربت من در جوار مرد صالحى باشد . اين بگفته رو به خراسان نهاد . چون به بسطام رسيد ارتحال فرمود و در جنب مزار شيخ ابا يزيد بسطامى مدفون شد .\r\nعيسى بن عيسى كه يكى از اكابر صوفيه است حكايت نموده كه ابو يزيد را در خواب ديدم گفت مهمانى به ما وارد مىشود او را اكرام كن . در همان اوقات كه اين خواب را ديدم شيخ ابو الفتوح به بسطام آمد و درگذشت .\r\nلهذا من موضعى را كه در جوار شيخ براى مدفن خود اختيار كرده بودم مضجع او قرار دادم . رحمه الله تعالى .\r\nمؤلف گويد اسفرايين در ايالت خراسان و در صد و دوازده [ هزار 
  ] ذرعى نيشابور و صد و هشتاد و هشت [ هزار 
  ] ذرعى مشهد مقدس است .\r\n\r\nاسفزار [ مع - مر 
  ] :\r\nبه فتح همزه و سكون سين و فاى آن مضموم و مكسور هردو صحيح است شهرى از نواحى سجستان است از جانب هرات . جمعى از فضلاء منسوب به اين شهرند . حمد الله مستوفى در نزهة القلوب اين شهر را در ارباع خراسان نگاشته و گويد شهرى وسط بوده و چند پاره ديه توابع دارد و باغستان بسيار و ميوه و انگور و انار فراوان دارد . در صور الاقاليم گويد اهل آنجا همه سنى و شافعى مذهب و در دين متعصبند . در تذكرهء هفت اقليم اسم حاليهء آن شهر را « سبزر » نوشته . سابقا در حوالى اين شهر قلعه‌اى سنگى بود كه آن را مظفركوه مىناميده‌اند . چون‌كه بالاى كوه\r\n\r\n","description":"","footnote":"","page_name":" 77 ","page_number":125},
  {"content":"\r\n\r\nبوده خيلى حصانت و سختى داشته ولى زمين توى قلعه و حوالى آن سست و طورى بوده كه به كندن خيلى كمى به آب مىرسند . از قرار عقيدهء مبارك شاهى ، در آن خاك رستاق كوچكى است زاول نام كه از هشتاد نهر مشروب مىشود و آسياى زياد دارد .\r\n\r\nاسفس [ مع - مر 
  ] :\r\nبه كسر الف و سكون سين و فتح فاء و سين قريه‌اى است از قراى مرو نزديك فاز « فاس » آن را اسبس نيز گويند .\r\n\r\nاسفنج [ مع - مر 
  ] :\r\nبه كسر الف و سكون سين و فتح فاء و سكون نون و جيم قريه‌اى است از خاك ارغيان از نواحى نيشابور . آن را اسبنج هم گويند .\r\n\r\nاسفيذار :\r\nبه فتح الف و سكون سين و كسر فاء و ياء ساكنه و ذال معجمه و الف و راء اسم ولايتى است در كنار درياى ديلم مشتمل برقراى واسعه و اعمال بزرگ و حكمران اين ولايت چون در جبال شامخهء صعب المرور و ضيق المسالك مسكن دارد به اين واسطه محروس است و از كسى اطاعت و تمكين ندارد .\r\n\r\nاسفيداسنج [ مع - مر 
  ] :\r\nرستاقى است از نواحى هرات . در اخبار ذكر آن بسيار مىشود .\r\n\r\nاسفيذان و قمستان [ نز 
  ] :\r\n( اسفندان ) شهر كوچكى است در فارس و حصارى دارد و قمستان دهى بزرگ است هردو سردسير و در كوه آنجا غارى محكم و عظيم و بزرگ است . سكنه در ايام مخوفه پناه به آن مىبرند .\r\n\r\nاسفيذبان [ مع - مر 
  ] :\r\nبه فتح الف و سكون سين و كسر فاء و ياء ساكنه و ذال معجمهء مفتوحه و باء و الف و نون قريه‌اى است از قراى اصفهان و نيز دهكده‌اى است از دهات نيشابور .\r\n\r\nاسفيذجان [ مع - مر 
  ] :\r\nناحيه‌اى است در جبل در خاك ماه كه عن‌قريب ذكر آن بيايد .\r\n\r\n","description":"","footnote":"","page_name":" 78 ","page_number":126},
  {"content":"\r\n\r\nزياد بن خراش عجلى خارجى و اتباعش در اين ناحيه مقتول شدند « 99 » .\r\n\r\nاسفيذدشت [ مع - مر 
  ] :\r\nيعنى صحراى سفيد قريه‌اى است از نواحى اصفهان . ابو حامد احمد ابن محمد بن موسى بن الصباح الخزاعى الاسفيذ دشتى منسوب به اين قريه است .\r\n\r\nاسفيذ [ مع - مر 
  ] :\r\nشهر آبادى است در كوهستان كرمان .\r\n\r\nاسفيذرودبار [ مع - مر 
  ] :\r\nيعنى ناحيهء سفيدرود . گمان من اين است كه موضعى باشد به همدان يا محله‌اى از محلات آن يا قريه‌اى از قراى آن مىباشد .\r\n\r\nاسفيذن [ مع - مر 
  ] :\r\nدهكده‌اى است در رى و آن را اسفذن هم نوشته‌اند .\r\n\r\nاسفينقان [ مع - مر 
  ] :\r\nبه كسر الف و سكون فاء و ياء ساكنه و نون مفتوحه و قاف و الف و نون شهر كوچكى است از نواحى نيشابور .\r\n\r\nاسكبون [ مع - مر 
  ] « 100 » :\r\nبه فتح الف و سكون سين و كسر كاف و باء موحده و واو ساكنه و نون يكى از قلاع فارس است در نهايت حصانت از رستاق مائين . صعود به آن قلعه زايد الوصف صعب و ممكن نيست به غلبه آن را بتوان مفتوح كرد . در اين قلعه چشمهء آب گرمى هست .\r\n\r\nاسكلكند [ مع - مر 
  ] :\r\nبه كسر الف و سكون سين و كسر كاف اول و سكون لام و فتح كاف ثانى و سكون نون و دال مهمله شهر كوچكى است در طخارستان\r\n\r\n\r\n","description":"","footnote":"\r\n( 99 ) - زياد بن خراش عجلى مردى دلير و كينه‌جو بود و با سيصد سوار بر معاويه شوريد و به سرزمين مسكن رسيد و زياد بن ابيه با سپاهى به سوى او گسيل شد و با وى جنگيد و سرانجام به سال 52 هجرى قمرى در شدت جنگ به قتل رسيد ( از اعلام زركلى به نقل از لغت‌نامهء دهخدا ) .\r\n( 100 ) - ظاهرا صورت غلطى است از اشكنوان ، قلعهء معروف فارس .\r\n","page_name":" 79 ","page_number":127},
  {"content":"\r\n\r\nبلخ . خاكش حاصلخيز و رستاقات زياد دارد و گاهى همزهء آن ساقط مىشود .\r\n\r\nاسنان [ مع - مر 
  ] :\r\nبه ضم الف و سكون سين قريه‌اى است از قراى هرات .\r\n\r\nاسواريه [ مع - مر 
  ] :\r\nبه فتح الف و سكون سين و واو و الف و راء مكسوره و ياء مشدده و هاء از دهات اصفهان است . بسيارى از فضلاء منسوب به اين قريه‌اند و نسبت داده‌اند به اين لفظ اسوار را كه يكى از اساورهء فرس است كه به بصره به محلى كه بنى تميم در آن بودند فرود آمده و در صفحه‌اى از آن مسكن نمودند و بعضى از متأخرين سهوا ايشان را از بنى تميم شمرده . در نهر اساوره ذكر آن بيايد « 101 » .\r\n\r\nاشتاخوشت [ مع - مر 
  ] :\r\nبه فتح الف و سكون شين و تاء و الف و خاء معجمهء مفتوحه و واو و شين و تاء قريه‌اى است كه ميانهء او و مرو سه فرسخ است .\r\n\r\nاشترج [ مع - مر 
  ] :\r\nبه ضم الف و سكون شين و تاء مضمومه و راء ساكنه و جيم قريه‌اى است در بالاهاى مرو كه آن را اشترج بالا مىنامند يعنى اشترج الاعلى .\r\nبه اين قاعده بايد اشترج الاسفل هم باشد .\r\n\r\nاشتر [ مع - مر 
  ] :\r\nبه فتح الف و سكون شين و فتح تاء و راء ناحيه‌اى است ميانهء نهاوند و همدان . ابن فقيه گويد در كوه نهاوند دو صورت است از برف يكى به شكل گاو و يكى به شكل ماهى و اين دو ، طلسم است و در تابستان و زمستان به حال خود باقى و ظاهر و مشهود همه‌كس مىباشد و هرگز آب نمىشود . گويند اين دو صورت ، حافظ آب نهاوندند كه كم نشود .\r\nو از همين كوه آب دو قسمت مىشود نصف آن به‌طرف مغرب جارى و رستاق\r\n\r\n\r\n","description":"","footnote":"\r\n( 101 ) - اسوار به معنى فارس و تيرانداز و اساوره جمع آن است ( ا ع ) . در اين مورد كلمهء سوار ( اسوبار در پهلوى ) به معنى مرد دلير و جنگاور است درست به همان معناى شواليه  Chevalier  در فرانسه و ديگر كشورهاى اروپائى .\r\n","page_name":" 80 ","page_number":128},
  {"content":"\r\n\r\nمعروف به رستاق اشتر را مشروب مىنمايد . اين رستاق را اهالى ، رستاق ليشتر مىنامند . ميانهء اشتر و نهاوند ده فرسخ است و تا شاپور خوست دوازده فرسخ . جماعتى منسوب به اشترند از جمله ابو محمد مهران بن محمد اشترى بصرى است و بر من محقق نيست كه اين مرد منسوب به اين اشتر است يا يكى از اجداد او را اشتر نام بوده ( مقصودش الشتر لرستان است ) .\r\nمؤلف گويد صورت گاو و ماهى مسطوره در كوه نهاوند از برف الآن هم موجود است و آن را اهالى « گاوماسا » گويند كه به زبان فرس قديم به معنى گاو ماهى است و از زير آن از بطن حجر ، آب عظيمى خارج و جارى و به‌طرف بيستون كرمانشاه مىرود و منبع را سراب گاوماسيا گويند . اراضى بسيارى را مشروب مىسازد . و دهكده و ناحيهء اشترنام نيست جز دهكده‌اى كه اشتران نام آن است . و او در درهء خرم‌رود واقع ما بين تويسركان و همدان است و مسافت آن تا نهاوند هشت نه فرسخ است . مالك اين دهكده خوانين اشتران و ساكن در خود دهكده و بىدولت و تمولى نيستند . اشتران حاصلخيز و جاى خوبى است . و الشتر « 102 » ميانهء همدان و نهاوند نيست .\r\n\r\nاشرف :\r\nاز شهرهاى معروف مازندران واقع در محاذى شبه‌جزيرهء ميانكاله ( - ميانه كاله ) و مسافت آن تا درياى خزر دو هزار ذرع و تا بارفروش هجده فرسخ و نزديك فرح‌آباد است . و مردابى ميانهء اشرف و ميانكاله است كه در شمال اشرف و جنوب ميانكاله واقع مىباشد . شهر اشرف الآن زياده از پنج شش هزار نفر سكنه ندارد . ولى شاردن « 103 » مسافر فرانسوى كه در زمان سلطنت شاه عباس صفوى بدين شهر مسافرت كرده مىنگارد كه « شاه عباس اول چون مادرش مازندرانى بود « 104 » بر خود\r\n\r\n\r\n","description":"","footnote":"\r\n( 102 ) - ظاهرا همان است كه در صورة الارض ابن حوقل به صورت « لاشتر » آمده است ( ص 102 و 104 ) همچنين در مسالك و ممالك اصطخرى ( تأليف ابو اسحاق ابراهيم اصطخرى به كوشش ايرج افشار ، بنگاه ترجمه و نشر كتاب ، تهران ، 1340 ) ص 163 و 164 به صورت « اليشتر » هم ضبط شده ( ر ك سرزمينهاى خلافت شرقى ص 209 ) .\r\n( 103 ) -  J . Chardin \r\n( 104 ) - مادر وى خير النسا خانم بود ، دختر مير عبد الله خان از سادات مرعشى مازندران .\r\nشرح كيفيت پيوند خير النسا خانم با سلطان محمد ميرزا در كتاب « تاريخ خاندان مرعشى » آمده ( بنياد فرهنگ ، 1356 ) .\r\n","page_name":" 81 ","page_number":129},
  {"content":"\r\n\r\nمخمر نمود كه مازندران را آباد نمايد . بنابراين چندين هزار خانوار از ارامنهء گرجستان را كوچانيده در اشرف و ساير بلاد مازندران سكنى داده بود اما به واسطهء ناسازگارى هوا بسيارى از آنها تلف شده بودند . در زمان شاه عباس ثانى زياده از چهارصد خانوار ارامنه در اشرف و ساير بلاد مازندران نبوده » . انتهى .\r\nمؤلف گويد الحال از عمارات شاه عباس چند بنا باقى است از جمله عمارت بسيار خوب عالى كه واقع در بالاى تپه سمت غربى شهر است موسوم به صفىآباد كه به حكم همايون خسروانه مرمت و تعمير كامل شده .\r\nعجب اين است كه شاردن مىنويسد به واسطهء كاشىكارى در اغلب مدخلهاى اين عمارت بالاى درها صورت شير و خورشيد كه نشان ايران است مرتسم شده بود . حالا هم همان علامت باقى است . در وسط شهر باغى است موسوم به باغ چهل‌ستون مربع مستطيل در وسط آن عمارتى است مشتمل بر يك تالار كه در جنبين او چند اطاق ساخته شده . اين تالار در دو طرف ستونهاى خوبى دارد . اما آنچه من ملاحظه كردم اين تالار به بنائيهاى صفويه نمىماند . ظاهرا بناى اول خراب و بعد تازه ساخته شده . اگرچه معروف بود كه نادر شاه اين تالار را ساخته است . از عمارات صفويه چندين عمارت مخروبه ديده شد كه الحق بسيار باصفا بوده است .\r\nاهالى اشرف نسبت به ساير بلاد مازندران صحيح المزاج‌ترند و رنگ ايشان به سرخى مايل است . مرض نوبه و ساير امراض رديه كه در بعضى بلاد مازندران است در اشرف كمتر است تحقيق اين‌كه چون اهالى شهر آب خوردنشان از چشمه سارى است كه بلافاصله از كوه خارج شده داخل شهر مىشود و مثل ساير جاها نيست كه آب رودخانه مسافت بعيدى طى كرده از ميان شلتوك‌زارها عبور كند و رذائت حاصل نمايد و هنگام آشاميدن مضر و محدث نوبه و ساير امراض گردد . اشجار مركبات در اين شهر زيادتر از جاهاى ديگر است . در نيم‌جزيرهء « 105 » ميانكاله جنگل انار خودروست . رب انار اشرف كه معروف است حاصل انارهاى خودروى ميانكاله است . پنبه و ابريشم در اين شهر عمل مىآورند . چندين مسجد و حمام دارد من‌جمله مسجد نصير خان و مسجد جامع است كه در عهد صفويه ساخته شده . آب انبار بسيار بزرگى در حوالى عمارت شاه عباس\r\n\r\n\r\n","description":"","footnote":"\r\n( 105 ) - نيم‌جزيره تعبيرى است از آنچه ما امروز شبه‌جزيره مىگوئيم .\r\n","page_name":" 82 ","page_number":130},
  {"content":"\r\n\r\nمرحوم است كه در شدت گرما مردم آب خوردن از آن آب انبار برمىدارند نهايت خنك و گواراست . اگرچه در كوههاى نزديك اشرف از قديم برف چاهها داشته كه زمستان آنها را مملو از برف ساخته تابستان به جهت سلاطين كه به اشرف مىآمدند و نيز براى اهل بلد مىآوردند و طايفه‌اى مخصوص هم مشغول اين حرفه بوده‌اند كه الحال هم اعقاب آنها به اسم « يخكشى » معروفند . اما حالا اين رسم به‌هم خورده طايفهء يخكش تفنگچى و در جزء قشون دولتى خدمت مىكنند . حاجى ملا محمد اشرفى « 106 » كه از اجلهء علماى عصر است در اين شهر متولد شده و در شهر بارفروش به امامت و امر معروف اشتغال دارند . شاه عباس در اين شهر كارخانهء كشتىسازى بنا كرد .\r\n\r\nاشفند [ مع - مر 
  ] :\r\nبه فتح الف و سكون شين و فتح فاء و سكون نون و دال مهمله الكهء بزرگى است از نواحى نيشابور . حاكم‌نشين آن فرهاد گرداست . اول حدود آن مرج الخطباست « 107 » الى زوزن و بوزجان و اين الكه داراى هشتاد و سه قريه است . در اخبار عبد الله بن عامر ذكر اين الكه هست . عبد الله با لشكرش به اين الكه آمده زمستان در رسيد و لابد به نيشابور مراجعت كرد .\r\n\r\nاشفورقان [ مع - مر 
  ] :\r\nقريه‌اى است از قراى مرورود يا طالقان .\r\n\r\nاشكنوار [ مع - مر 
  ] :\r\nبه كسر الف و فتح كاف و سكون نون و واو و الف و راء شهرى است در فارس « 108 » .\r\n\r\nاشكنوان :\r\nنام قلعه‌اى است در فارس . مؤلف گويد با اين‌كه اين قلعه از مشاهير\r\n\r\n\r\n","description":"","footnote":"\r\n( 106 ) - غرض حاجى ملا محمد بن ملا محمد مهدى مازندرانى بارفروشى است معروف به « اشرفى » كه مردى دانشمند و متقى و جامع اصول شريعت و رسوم طريقت بود . وى در 1315 ه . ق درگذشته ( ريحانة الادب ج ا ص 75 ) .\r\n( 107 ) - مرج به معنى چراگاه و مرج الخطبا نام موضعى است در خراسان ( قاموس ) .\r\n( 108 ) - چنين شهرى در فارس در هيچيك از كتب ذكر نشده . ظاهرا همان اشكنوان است به تصحيف .\r\n","page_name":" 83 ","page_number":131},
  {"content":"\r\n\r\nقلاع فارس بوده عجب است كه جغرافىنگاران قديم كمتر متعرض ذكر آن شده‌اند . در تواريخ اخبار متعلقه به اين قلعه موجود است . از جمله حبس نمودن عميد الدين اسعد و تاج الدين پسر او در اين قلعه مىباشد و تفصيل از اين قرار است :\r\nعميد الدين اسعد كه از اجلهء فضلاء و شعراء و سمت وزارت اتابك مظفر الدين ابو شجاع سعد بن زنگى را داشت وقتى از جانب اتابك به رسالت نزد سلطان جلال الدين بن سلطان محمد خوارزمشاه رفت حسن مفاوضه و فضل و كمال او در حضرت خوارزمشاه موقعى يافته تكليف وزارت خود را به او نمود . او در اين امر متردد و بدون رد و قبول به خدمت اتابك شتافت . بعد از فوت اتابك سعد بن زنگى به سبب دريافت همين مطلب و بعضى اشعار كه عميد الدين در مدح خوارزمشاه گفته بود اتابك ابو بكر بن سعد از عميد الدين بدگمان شده او را و تاج الدين پسرش را در قلعهء اشكنوان محبوس نمود . در تاريخ وصاف مسطور است كه چون عميد الدين را اتابك حكم به حبس نمود اين رباعى معروض داشت :\r\n اى وارث تاج و ملكت و افسر سعد * بخشاى خداى را به جان و سر سعد\r\nبر من كه چو نام خويشتن تا هستم * همچون الف ايستاده‌ام بر سر سعد \r\nبالجمله به قول صاحب وصاف ،\r\nشعر\r\n و الطير اجناس تطير و انما * للغاتهن حبسن فى الاقفاس \r\nعميد الدين را در آن حبس در گذرانيدند . در حال حيات قصيده‌اى در آن مجلس گفته كه مطرح ادباء و فضلاء و مطلع آن اين است :\r\n من يبلغن حمامات ببطحاء * ممتعات بسلسال و خضراء \r\nو چون قلم و كاغذى در آن مجلس نبود عميد الدين قصيده را انشاء و تاج الدين بر سطوح ديوارها ثبت مىكرد . بعد از ارتحال عميد الدين « 109 » ، تاج الدين مستخلص و قصيده منتشر و به شروح فضلاء مشروح گرديد .\r\n\r\n\r\n","description":"","footnote":"\r\n( 109 ) - در خصوص عميد الدين اسعد ابزرى ( افزرى » رجوع شود به تاريخ وصاف ( ص 15 ) و فارسنامهء ناصرى ( ج ا ص 32 ، 33 و ج 2 ص 179 ) و تعليقات شد الازار از محمد قزوينى ص 517 - 521 .\r\n","page_name":" 84 ","page_number":132},
  {"content":"\r\n\r\nنواب و الا معتمد الدوله در كتاب جام‌جم نوشته‌اند قلعهء اشكنوان در بلوك ابرج و اكنون خراب است . و حمد الله مستوفى گويد ابرج ديهى بزرگ است در پايان كوهى افتاده و آن كوه پناه ايشان است چه تمامت خانه‌ها در آن كوه كنده‌اند و آبشان هم از آن كوه فرود مىآيد « 110 » .\r\n\r\nاشكوران [ مع - مر 
  ] :\r\nبه فتح الف و ضم كاف قريه‌اى است از قراى اصفهان . جمعى از فضلاء بر آن منسوبند .\r\n\r\nاشكيذبان [ مع - مر 
  ] :\r\nبه كسر الف و كاف و فتح ذال معجمه قريه‌اى است ميانهء هرات و فوشنج . امام ابو العباس اشكيذبانى و ابو الفتح محمد بن عبد الله بن الحسين الاشكيذبانى منسوب به اين قريه‌اند .\r\n\r\nاشكيشان [ مع - مر 
  ] :\r\nبه فتح الف و كسر كاف از دهات اصفهان است .\r\n\r\nاشند [ مع - مر 
  ] :\r\nبر وزن زرند از قراى بلخ است .\r\n\r\nاشنه [ مع - مر 
  ] :\r\nبه ضم الف و سكون شين و ضم نون و هاء بلده‌اى است در يكى از حدود آذربايجان در سمت اردبيل و تا ارميه دو روز راه و تا اردبيل پنج فرسخ و واقع ميان اين دو مىباشد . باغات بسيار دارد گلابى آن نهايت ممتاز و به جميع نواحى نزديك آن مىرود . عيبى كه در اين بلد است اين است كه خراب است . در سفر تبريز از اين شهر گذشتم آن را تماشا كردم « 111 » . جمعى از فضلاء به اين شهر منسوبند . ولى سه قسم به اين شهر نسبت داده‌اند : اشنانى ، اشنهى ، اشنائى . در نزهة القلوب اين بلده را اشنويه نوشته است و گويد شهرى وسط است از اقليم چهارم در شرقى كوه سبلان مايل به قبله افتاده است هوايش سرد است و آبش از رودى كه\r\n\r\n\r\n","description":"","footnote":"\r\n( 110 ) - در فارسنامهء ناصرى آمده است : « قلعهء اشكنوان كوهى است در بلوك ابرج از كوهستان بريده فرسخى ميانهء جنوب و مشرق قصبهء دشتك بلوك ابرج است ( ج 2 ص 332 ) .\r\n( 111 ) - سخن ياقوت حموى است .\r\n","page_name":" 85 ","page_number":133},
  {"content":"\r\n\r\nبدان منسوب است و از كوه سبلان برمىخيزد و در بحيرهء چيچست مىرود .\r\nحاصلش غله و ساير حبوبش بيشتر و انگور و ميوه‌اش كمتر و مردمش سفيد چهره و سنى مذهب و اكول . ولايتش قرب صد پاره ديه و چهار ناحيه دارد . حقوق ديوانيش هشتاد و يك هزار دينار است .\r\n\r\nاصبهانات [ مع - مر 
  ] :\r\nجمع اصبهانه شهرى است در فارس . نزهة القلوب در ضمن بيان خطهء شبانكاره گويد اصطهبنات شهرى پردرخت است . هواى معتدل دارد .\r\nدر او از هر نوع ميوه بود و آب روان بسيار دارد و در آن حدود قلعه‌اى محكم است . وقت نزاع سلاجقه با شبانكاريان ، اتابك چاولى آن را خراب كرد بعد از آن معمور كردند . زينة المجالس مطابق است با نزهه القلوب .\r\nمؤلف گويد يكى از محققين كه در صحبت نگارنده و چند سال به سياحت بعض بلاد ايران مىگذراند اين بلده را ديده گويد اولا چنان كه حمد الله گفته اصطهبنات مىنويسند نه اصبهانات . ثانيا قصبه است نه شهر ، يعنى برزخ ميان شهر و ده . ثالثا واقع است در پايهء كوهى كه از سر كوه تا پايه مشجر است به اشجار سردسيرى بر خلاف اغلب مواضع فارس و آبهاى جارى از سر كوه به قصبه جريان دارد . نزهت و خضرت آن به درجهء كمال است . هوايش در حد اعتدال مركبات مطلقا در آن يافت نمىشود . در اغلب كوچه‌هاى اين قصبه آب جارى ، ولى آن آب غير محلل است . مردمش بر خلاف مردم اغلب نواحى فارس متنسك و متورع و از مشرب عرفا و متألهين دور . مساجد آن از حوصلهء شهر بيشتر و از محسنات آن اين‌كه درختهاى گردكان وقفى دارد كه حاصل آن را به اطفالى كه در مساجد نماز مىگزارند « 112 » مىدهند كه مايهء تشويق خاطر ايشان به عبادت باشد . نادرا در اين شهر كسى ارتكاب به مناهى و ملاهى مىنمايد . ولى سكنه سخت‌دل‌اند . در خارج شهر مزارى فايض الانوار است معروف به پير مراد كه به عقيدهء اهالى ، امامزاده است . سند آن يكى از رؤياى صادقه و آثار صحت ظاهر و لايح است و وسيلهء قضاى حوائج .\r\nعلماى اعلام دارد . صناع آن خالى از استعدادى نيستند . عموم مردمش مآل انديش‌تر از ساير بلاد و قصبات فارس‌اند . در كوهستان آن جنگل\r\n\r\n\r\n","description":"","footnote":"\r\n( 112 ) - متن : « مىگذارند » .\r\n","page_name":" 86 ","page_number":134},
  {"content":"\r\n\r\nمختصر و معادن كه قديم در آن كار كرده‌اند موجود است . حيات و افاعى « 113 » نقيع السم دارد . گراز در آن جبال بسيار و مصادم زراعت است . در يك منزلى شهر فسا و تقريبا چهار فرسنگى نوبندگان معروف و با شعب بوان نيز بيش از يك روزه راه مسافت ندارد . در داخل قصبه مقبره‌اى است كه به عقيدهء سكنه مزار مغربى معروف كه از اجلهء عرفاست مىباشد و اهالى به سبب همين عقيده نهايت به آن مزار بىاعتنائى دارند .\r\n\r\nاصبهانك :\r\nمصغر اصفهان است و در زبان فارسى علامت تصغير اين است كه در آخر كلمه كافى ملحق مىنمايند مثل اصبهانك يعنى اصبهان كوچك و تصغير را بايد دانست كه بر چند معنى است : اولا معنى حقيقى مثل مثل مذكور . ثانيا تصغير تحبيب مثل پسرك يعنى پسر دوست داشتهء من .\r\nثالثا تصغير تعظيم مثل شعر معروف مرقوم در مغنى اللبيب : دويهيه تصغر منها الانامل . و غيره .\r\nبالجمله ياقوت گويد اصبهانك شهر كوچكى است در راه اصبهان .\r\nمؤلف گويد اصفهانك كه همان اصبهانك باشد تقريبا در چهار فرسنگى اصفهان در راه فارس و اينك قريه‌اى است . پوشيده نباشد كه در زبان عجم ، باء و فاء قلب به يكديگر مىشود مثل اصبهان و اصفهان ، بيوراسب و بيوراسف و قس على ذلك .\r\n\r\nاصفهان [ مع - مر 
  ] :\r\nبيشتر مردم اين لفظ را به فتح الف تلفظ مىنمايند و بعضى به كسر الف خوانده‌اند . از جمله سمعانى و ابو عبيد بكرى اندلسى مىباشند كه مكسور تلفظ كرده‌اند . به‌هرحال اصفهان شهر عظيم مشهورى است از شهرهاى معتبر معروف ايران و به حدى در توصيف آن مبالغه كرده‌اند كه از حد اقتصاد « 114 » گذشته و به اسراف رسيده . و اصبهان اسم است براى اقليم بتمامه و شهر اين اقلم اولا جى بوده بعد يهوديه . بالجمله از نواحى جبل است و واقع در آخر اقليم رابع . طول اصفهان هفتاد و چهار درجه و دو ثلث ، عرضش سى و چهار درجه و نصف . در تسميهء آن به اين اسم\r\n\r\n\r\n","description":"","footnote":"\r\n( 113 ) - حيات جمع حيه به معنى مارها و افاعى جمع افعى است ( ا ع ) .\r\n( 114 ) - اقتصاد - ميانه‌روى .\r\n","page_name":" 87 ","page_number":135},
  {"content":"\r\n\r\nاختلاف كرده‌اند . ارباب تواريخ گفته‌اند ناميده شده اين شهر به اسم اصبهان بن فلوج بن لنطى بن يونان بن يافث . ابن كلبى گويد ناميده شده به اسم اصبهان بن الفلوج بن سام بن نوح . ابن دريد گفته اصبهان مركب است از اصب و هان و اصب به معنى سوار و هان به معنى شهر است يعنى شهر سواران . در معجم البلدان فرانسه به‌طور مسطور معنى شده و در عربى به عكس يعنى نوشته است اصب به معنى بلد و هان به معنى سوار است .\r\nگويا غلط كاتبى است . ديگرى گفته است اصب به لغت عجم به معنى فرس و هان علامت جمع است پس معنى آن سواران خواهد بود و اصبهى سوار است . حمزة بن حسن گويد اصبهان اسمى است مشتق از جنديه ( يعنى لشكرى ) . زيرا اين لفظ را چون به فارسى رد كنند اسپاهان مىشود يعنى لشكرها و اسپاه اسم لشكر و سگ است و لشكر و سگ را يك اسم داده‌اند . از آن‌كه كار هردو يكى است يعنى هردو حارس و مستحفظند و اسپاه را كه مخفف كنند اسپه شود و بنابر مأخذ مزبور دو اسم به دو ولايت كه محل اجتماع لشكر عجم بوده داده‌اند : يكى اصفهان و يكى سگان و سگستان كه معرب آن سجستان است و ذكر آن بيايد . ابن حمزه در اشتقاق اصبهان چيزى مىگويد كه عوام خيلى مايلند به آن . مىگويد اصبهان يعنى هم جند الله يعنى ايشان لشكر خدايند . مقصودش اين است كه آن اسپاه آن اشاره به ذات احديت است . چه‌قدر شبيه است اين قول به آنچه عبد الاعلاى قاضى در وجه تسميهء عصفور گفته است « 115 » و آن ابن است كه از او پرسيدند كه عصفور را چرا عصفور مىگويند ؟ گفت به جهت اين‌كه عصى و فر يعنى عصيان كرد و فرار نمود . و معروف است كه حمل لواى پادشاهان عجم از آل ساسان مخصوص اهل اصفهان بوده و اين علتى دارد كه همه‌كس از آن آگاه نيست و آن اين است كه ضحاك ( ده آك - بيوراسب مساوى ذو الحيتين ) « 116 » همين‌كه ظلمش به اهل مملكت به درجهء كمال رسيد و به عقيدهء عجم مقرر بود كه هرروز دو نفر را بكشند و مغز سر آن دو نفر را طعمهء دو مارى كه در دو كتف او بودند نمايند نوبت رسيد به آهنگرى از اهل اصفهان ، كابى نام « 117 » . آهنگر پيش\r\n\r\n\r\n","description":"","footnote":"\r\n( 115 ) - عصفور به معنى گنجشك است ( ا ع ) .\r\n( 116 ) - يعنى صاحب دو مار ( ا ع ) .\r\n( 117 ) - مقصود كاوه است ( ا ع ) .\r\n","page_name":" 88 ","page_number":136},
  {"content":"\r\n\r\nدامنى چرمى خود را كه به جهت محفوظ بودن از شرارهء آتش بود بر سر چوبى كرده و مردم را به جنگ ضحاك و بيرون آوردن فريدون - جد ساسانيان - خواند و گفت فريدون را از محلى كه در آن مختفى است بايد بيرون آورد و پادشاه نمود . مردم نيز قبول نموده دور او جمع شدند و به‌همين شورش سلطنت ضحاك زوال يافت و فريدون ، شاه شد و در سلطنت فريدون ، عجم را قصهء طولانى پرخرافاتى است . بالجمله آن علم چون مايهء نصرت شد و حامل آن اصفهانى بود بعدها حمل لواء ، خاصهء اهل اصفهان شد .\r\nمسعر بن مهلهل گويد هواى اصفهان سالم و جو آن پاكيزه ، از هوام « 118 » خالى است . جسد مردگان دير پوسيده مىشود و از سلامت هوا ، گوشت مطبوخ تا يك ماه غير فاسد مىماند و گاه مىشود كه بعد از هزاران سال جسد مرده را در آن خاك نپوسيده مىيابند . خاكش بهترين خاكهاى كره و سيب در آن هفت ماه دوام دارد كه تر و تازه مىماند .\r\nگندمش از سن محفوظ . يعنى به قدرى كه آفت سن به گندم جاهاى ديگر مىرسد به گندم اصفهان نمىرسد و من از بعضى عقلاى اصفهان حكايت نپوسيدن اجساد موتى را پرسيدم گفت اين فقره مخصوص قبرستان مصلى است نه هر موضع اصفهان . هيثم بن عدى گويد در فارس ( مقصودش عجم است ) عظيم‌تر از دوالكه و ايالت نيست يكى در دشت و آن گسكر است و يكى در كوهستان و آن اصفهان است و خراج هريك از اين دو ايالت دوازده هزار هزار مثقال طلا بود . مساحت اصفهان هشتاد فرسخ در هشتاد فرسخ و شانزده رستاق دارد كه هر رستاقى را سيصد و شصت قريه است و اين رستاقات قديمه است و رستاقات جديده علاوه است كه اسامى از اين قرار است : جى ، ماربين ، لنجان ، برائان ، برخوار ، روىدشت ، اردستان ، كرذان ، براباذان ، راذان ، فريدن ، قهستان ، قامندار ، جرم كاشان ، تيمرة الكبرى ، تيمره الصغرى ، مكاهن الداخلة ، زاد حمره يا حمزه ، رستاق جاپلق ، رستاق تيمره ، رستاق اردستان ، رستاق ورگان . در معجم البلدان عربى علاوه بر آنچه مسطور شد رستاق اباباد و رستاق و رانقان نيز ثبت است . نهر اصفهان معروف به زنده‌رود است . آب گواراى بسيار خوبى دارد و بعض شعرا در تعريف آب زنده‌رود گفته‌اند ،\r\n\r\n\r\n","description":"","footnote":"\r\n( 118 ) - هوام به معنى گزندگان و بعضى حشرات موذيه است .\r\n","page_name":" 89 ","page_number":137},
  {"content":"\r\n\r\nشعر\r\n لست آسى من اصبهان على شىء * سوى مائها الرحيق الزلال\r\nو نسيم الصبا و منخرق الريح * و جو صاف على كل حال\r\nو لها الزعفران و العسل الماذى * و الصافنات تحت الجلال \r\nاز اين جهت حجاج يكى از كسانى را كه حاكم اصفهان كرده بود به او مىگفت ترا حاكم شهرى كرده‌ام كه سنگش سرمه است و مگسش نحل و علفش زعفران . شاعرى ديگر گفته :\r\nشعر\r\n لست آسى باصبهان على شىء * انا ابكى عليه عند رحيل\r\nغير ماء يكون بالمسجد الجامع * صاف مروق مبذول \r\nو خاك اصفهان گرم و سخت و زياد محتاج به خاشاك است براى زراعت از همين جهت خاشاك در آن خيلى قيمت دارد . حكايت كرد مرا تاجرى اصفهانى ، گفت يكى از دولتمندهاى اين بلد مردم را ضيافت مىكرد به شرط آن‌كه در خرابه‌اى كه داشت تخليهء بطن نمايند و وقتى ديدم با مهمانى مباحثه مىكرد و مىگفت كجا رواست كه غذاى مرا بخورى و در جاى ديگر تخليه كنى ؟ ! شاعرى در خست اهل اصفهان گفته ،\r\nشعر\r\n باصبهان نفر خسوا و خاسوا نفرا * اذا رأى كريمهم غرة ضيف نفرا\r\nفليس للناظر فى ارجائها ان نظرا * . . . . \r\nوقتى مردى بر حسن بصرى وارد شد . حسن گفت [ از 
  ] مردم كجائى ؟ گفت اصفهان . گفت به زودى دور شو كه اهل اصفهان ميانهء يهود و مجوس و خورندگان مدفوعند .\r\nشهر اصفهان اول در موضعى بوده كه آن را جى گويند و آن الآن معروف به شهرستان است . بخت النصر بعد از غارت بيت المقدس يهود را از آنجا كوچانيده به اصفهان ساكن كرد و در يك‌طرف شهر جى محله‌اى براى آنها ساخت و ناميده شد به يهوديه . چون مدتى گذشت جى خراب شد مگر كمى از آن و يهوديه معمور شد و اين شهر حاليهء اصفهان همان يهوديه است . راوى اين قول منصور بن باذان است . و هم او گويد چون\r\n\r\n","description":"","footnote":"","page_name":" 90 ","page_number":138},
  {"content":"\r\n\r\nتفتيش نسب بزرگترين دولتمندها و تجار اين بلد را كنى ناچار يا يهودى يا مجوسى است .\r\nيكى از سياحان گفته در هيچ‌جا به قدرى كه در اصفهان زنا مىشود نمىشود و معروف است و از خواص هواى آن اين است كه شخص بخيل مىشود . صاحب ابو القاسم بن عباد هر وقت كه ارادهء ورود به اصفهان داشته مىگفته هركس حاجتى به من دارد قبل از ورود سؤال كند كه بعد از ورود ، من بخلى در خود مىبينم و يمكن كه آن حاجت را روا نكنم .\r\nو در بعضى اخبار وارد است كه دجال در اصفهان خروج مىنمايد .\r\nدر اصفهان ، علما در هر فنى از فنون علم بيرون آمده به اندازه‌اى كه از هيچ شهرى بيرون نيامده بخصوص علوم اسناد ( يعنى روايت و انساب و تاريخ ) و اين به جهت كثرت سن اهالى آن است . مع ذلك رغبت تمام به استماع احاديث دارند . حافظ قرآن در اصفهان بيش از آن است كه به شماره درآيد . تواريخ بسيار دارد . ولى در اين عصر خراب است هم شهر هم نواحى به جهت فتنه‌هاى زياد كه مأخذ آن تعصب و نزاع ميان شافعى و حنفى است و دائما ميان اين دو طايفه جنگ است و هر طايفه كه غالب آمدند محلهء ديگر را غارت مىكنند و مىسوزانند بدون اين‌كه ملاحظهء قرابت و آشنائى نمايند و سلطنتى هم در او دوام نكرده كه دفع اين مفاسد را بنمايد و همين حالت در قرى و رساتيق آن است .\r\nتفصيل فتح اسلام اصفهان را اين است كه در سال نوزده هجرى ، بعد از فتح نهاوند خليفهء ثانى ، عبد الله بن عتبان و عبد الله بن ورقاء رياحى و به عقيدهء بعضى عبد الله بن ورقاء اسدى را به فتح اصفهان مأمور و روانه كرد . ( سيف مىگويد بعضى كه اطلاع درستى ندارند يكى از دو عبد الله را عبد الله بن بديل بن ورقاء خزاعى نوشته‌اند و منشأ سهو لفظ ورقاء است و گمان كرده‌اند اين نسبت است به جد او و حال آن‌كه عبد الله بن بديل بن ورقاء روزى كه در جنگ صفين كشته شد چهارده ساله و در زمان عمر طفل بود ) . خلاصه عبد الله بن عتبان به جى آمد و حكمران اصفهان آن وقت فادوسفان « 119 » بود . همين‌كه فادوسفان از ورود دشمن آگاه شد جماعت كثيرى به مدافعه آورد و به مقاتله پرداختند . روزى فادوسفان به عبد الله گفت نه تو كسان مرا بكش نه من كسان ترا . خود به مبارزت\r\n\r\n\r\n","description":"","footnote":"\r\n( 119 ) - متن : « قادوسقان » . تصحيح قياسى .\r\n","page_name":" 91 ","page_number":139},
  {"content":"\r\n\r\nمن آى . اگر تو مرا كشتى تو و عساكرت فيروز خواهيد بود و اگر من ترا كشتم من و عساكرم ظفرمنديم . عبد الله به مبارزت فادوسفان آمد و گفت من به تو حمله كنم يا تو به من حمله مىكنى ؟ فادوسفان گفت من به تو حمله مىكنم و به او حمله كرده ضربتى با نيزه به او زده به غلطاق اسب خورده تنگ پاره شد . عبد الله به زمين خورد . ولى فورا برخاست و بر اسب برهنهء خود سوار شد و فادوسفان را به مقابله خواست .\r\nفادوسفان گفت دوست ندارم با تو كارزار كنم . زيرا كه ترا مرد تمامى ديدم . بيا با هم برويم به معسكر تو . در آنجا با تو مصالحه مىكنم و شهر را به تصرف تو مىدهم . به اين شرط كه اهالى ، هركس ميل به ماندن در اين شهر دارد جزيه بدهد و بماند و محفوظ باشد موافق شرايطى كه تاكنون نسبت به مغلوبين منظور داشته‌ايد و كسى كه ميل به ماندن ندارد برود و املاكشان از شما باشد . عبد الله قبول كرد و در آن وقت ابو موسى اشعرى هم از اهواز آمده به او پيوست و عبد الله و فادوسفان صلح كردند و همهء مردم از جى خارج و محكوم اعراب شدند . مگر سى نفر اصفهانى كه به كرمان رفتند . عبد الله و ابو موسى به جى - كه شهر اصفهان باشد - وارد شدند و عبد الله فتحنامه براى عمر نوشت و عمر فرمان داد كه عبد الله به كرمان به كمك سهيل بن عدى برود . عبد الله ، سايب بن اقرع را در اصفهان جانشين خود كرده و روانهء كرمان شد . ترجمهء صلحنامهء عبد الله و فادوسفان اين است :\r\n« بسم الله الرحمن الرحيم نامه‌اى است كه عبد الله به فادوسفان و اهل اصفهان و توابع آن مىنويسد . شما در امانيد مادامى كه جزيه مىدهيد و جزيهء شما به اندازهء وسع و استطاعت شماست كه بايد هر ساله به حاكم خود بدهيد و بر شماست كه دليل مسافرين مسلمانان شويد و راهشان را اصلاح نمائيد و هنگام ورود چه شب چه روز منزلشان بدهيد و از ايشان ميزبانى كنيد و به پيادگان آنها مال سوارى بدهيد و تحكمى بر ايشان نكنيد و بر ايشان است كه شما را نصيحت و آموزگارى كنند و اداى تكليف خود نمايند . آنچه جرايم سابقهء شماست معفوست و در امانيد . ولى اگر شرايط صلح تغيير كند و يكى از شما مغير آن باشد و از تسليمى كه نموده‌ايد درگذريد امانى براى شما\r\n\r\n","description":"","footnote":"","page_name":" 92 ","page_number":140},
  {"content":"\r\n\r\nنخواهد بود و اگر كسى سب مسلمى كند بندهء او مىشود و اگر كسى مسلمى را بزند ما مىكشيم او را . . . » . انتهى .\r\nعبد الله بن قيس و عبد الله بن ورقاء و عصمة بن عبد الله شهادت خود را در اين مصالحه‌نامه نوشته و عبد الله بن عتبان در اين فتح اشعارى گفته كه بعضى از آن اين است :\r\nشعر\r\n من المبلغ الاحياء عنى فانتى * نزلت على جى و فيها تفاقم\r\nحصرناهم حتى شروا ثم انتزوا * فصدهم عنى القنا و القواصم\r\nو جادله الفاذوسفان بنفسه * و قد رهدت بين الصفوف الجماجم\r\nفشاورته حتى اذا ما علوته * تفارى و قد صارت الينا الجرائم\r\nو عادت لفوحا اصبهان بنفسها * يدرلنا منها القرى و القماقم\r\nو انى على عهد قبلت جزاهم * عذاة تفادوا و العجاج القواتم\r\nليزكوا لنا عند الحروب جهادنا * اذا نطحت فى المازمين هماهم \r\nاين قول اهل كوفه است كه مىگويند ما اصفهان را فتح كرديم و اما اهل بصره و بسيارى از اهل سير روايت كرده‌اند كه همين‌كه ابو موسى اشعرى از جنگ نهاوند به اهواز بازگشت نمود اصفهان را گرفت بعد به قم آمد و مدتى در قم مانده آنجا را نيز فتح كرد و احنف بن قيس را به گرفتن كاشان فرستاد . احنف كاشان را به غلبه گرفت . بعضى ديگر مىگويند عمر بن خطاب به ابو موسى اشعرى نوشت كه عبد الله بن بديل رياحى را با لشكرى مأمور روانهء اصفهان كند . ابو موسى اطاعت كرده و عبد الله جى را گرفت و صلح كرد مشروط به اين‌كه خراج و جزيه بدهند و جان و مالشان ايمن باشد . ولى سلاح ايشان را از ايشان گرفت . و احنف بن قيس نيز يهوديه را گرفت و به‌طورى كه صلح جى استقرار يافت ، در يهوديه نيز احنف قرار صلح داد .\r\nبلادرى گويد : فتح اصبهان و رساتيق آن در اثناى بعض شهور سنهء بيست و سهء هجرى و بعض شهور سنهء بيست و چهار اتفاق افتاد در وقتى كه عمر خليفه بود و علماء اصفهان چندانند كه در حيز حساب و شمار نمىآيد .\r\nبعضى را كه شناخته نمىشود مگر به اصبهان من ذكر مىكنم از جمله حافظ امام ابو نعيم احمد بن عبد الله بن احمد بن اسحاق بن موسى بن مهران\r\n\r\n","description":"","footnote":"","page_name":" 93 ","page_number":141},
  {"content":"\r\n\r\nسبط محمد بن يوسف البنا الحافظ المشهور كه صاحب تصانيف و از تصانيف او حلية الاولياء و غيره است در محرم چهارصد و سى ، روز دوشنبه بيستم درگذشت و به مردنان مدفون شد . تولد او در رجب سيصد و سى بود .\r\nدر تقويم البلدان نوشته ابن حوقل گويد اصفهان در آخر كوهستان است از جهت جنوب و پرنعمت‌ترين شهرهاست . معدن سرمه دارد و از اصفهان كه به رى مىروند رو به مشرق مىروند و از كاشان و قم مىگذرند .\r\nاصل آن سپاهان است يعنى لشكرها . زيرا كه سپاه عجم در وقت بيكارى آنجا جمع بودند .\r\nدر آثار البلاد گفته اصفهان از مشاهير و اعلام بلاد است . صفات خوبى كه در نواحى عالم پراكنده است در آنجا جمع است . مردمش خوش‌صورت و حاذق در علوم و صنايع به درجه‌اى كه معروف است هرچه را اهل اصفهان تكميل كردند مردم ساير بلاد از اتيان به نظير و شبيه آن عاجزند . سيب يك سال در آن تر و تازه مىماند . شهر قديم را كه جى مىناميده‌اند گويند اسكندر بنا كرده . از عجايب اين‌كه سيب اصفهان مادام كه در اصفهان است چندان رايحه از او استشمام نمىشود . همين‌كه خارج شد بوى خوش آن عالمگير است و در هر قافله‌اى از آن سيب باشد همهء اهل قافله بوى خوش آن را مىشنوند « 1 » . يك نوع گلابى دارد كه آن را بلخى مىگويند . در هيچ شهرى نظير آن نيست . درخت آن را با بيد سفيد پيوند مىكنند . گلابى آن خيلى لذيذ مىشود . و صاحب صنعتهاى اصفهان را يد طولائى است در صنايع و تفوق دارند بر ارباب صنايع هرجا .\r\nيك مقنعه‌اى در اصفهان نسج مىنمايند از پنبه چهار ذرع به وزن چهار مثقال و فخار كوزه مىسازد به وزن چهار مثقال كه هشت رطل آب مىگيرد . ارباب علوم آن از فقهاء و ادباء و منجمين و اطباء بيش از هر جاست بخصوص فحول شعراى بزرگوار آن‌كه صاحب دواوين و از حيثيت لطافت كلام و حسن معانى و عجايب تشبيه و بدايع اقتراح تفوق بر همه كس دارند و از آن جمله « رفيع فارسى » دبير و « كمال زياد » و « شرف شفروه » و « عز شفروه » و « جمال الدين عبد الرزاق » و « كمال الدين اسماعيل » و « يمين مكى » و مثل اينها در هيچ‌جا نيست . و منسوب به اين شهر\r\n\r\n\r\n","description":"","footnote":"\r\n( 1 ) - مقصود صاحب آثار البلاد ، به است نه سيب ( ا ع ) .\r\n","page_name":" 94 ","page_number":142},
  {"content":"\r\n\r\nاست اديب فاضل ابو الفرج اصفهانى « 2 » صاحب كتاب اغانى و اين كتاب در اخبار عرب و عجايب آن طايفه و احسن اشعار ايشان و كتابى است در نهايت حسن كثير الفايده و در اين نوع تصنيف هيچكس سبقت بر ابو الفرج ندارد رحمه الله تعالى . و منسوب است نيز به اين شهر استاد ابو بكر بن - فورك « 3 » كه اشعرى بوده و در خداپرستى پروائى از لوم لائم « 4 » نداشته و در بغداد مدتى تدريس كرده بود و در علوم ، جامع و زياده از صد كتاب تصنيف كرده در فقه و اصول و اصول دين و تفسير ، و به نيشابور رفته و در آنجا مخصوص او مدرسه و خانه‌اى بنا كرده‌اند . راوى ابو القاسم القشيرى است .\r\nابن بطوطهء طنجى كه در هفتصد و بيست و هفت هجرى به ايران سفر كرده در كتاب خود [ كه 
  ] موسوم به « تحفة النظار فى غرايب الامصار و عجايب الاسفار » است گويد اصفهان از شهرهاى ايران واقع در عراق عجم از اعاظم بلاد و مزين‌ترين مداين ايران است . اما قسمت عمدهء اين شهر ويران است به جهت اختلاف سنى و شيعه . فواكه اصفهان معروف و بهتر از ميوه‌جات جميع شهرهاى ايران است . بخصوص زردآلوئى دارد كه قمر الدين نام آن است و در هيچ‌جاى عالم ميوه‌اى به اين خوبى يافت نمىشود . خربزهء آن بهتر از خربزهء بخارا و خوارزم است . سكنهء اصفهان خوش‌رو و نيكومنظر و لطيف طبع مىباشند . رنگ ايشان سرخ و سفيد و بسيار با سخاوت و شجاع‌اند . در طبخ اطعمه و ترتيب اشربه مهارت زياد دارند و بسيار مهماندوست\r\n\r\n\r\n","description":"","footnote":"\r\n( 2 ) - معروف به « حافظ اصفهانى » از اعاظم محدثين و حفاظ كه فقه و تصوف را با هم جمع آورده و مجلسى او را از خلصين شيعه دانسته است . وى كه از اجداد مجلسى بوده ظاهرا در اوايل غيبت كبرى در سال 334 يا 336 ولادت يافته و در سالهاى 402 يا 430 يا 434 در اصفهان درگذشته و در قبرستان آب‌بخشان مدفون شد . از تأليفات متعدد وى يكى « اخبار اصفهان » است كه در بريل ليدن چاپ شده و ديگر « طب النبى » و « حلية الاولياء » و « اربعين » در حالات حضرت مهدى ( ع ) ( ريحانة الادب ج 5 ص 184 و 185 ) .\r\n( 3 ) - محمد بن حسن بن فورك از ادبا و نحويون و متكلمين عارف و زاهد بوده كه مدتها در عراق مشغول تدريس بوده است . ظاهرا از تأليفات فراوان منسوب به او تنها « المشكل فى الحديث » باقى است ، نوشته‌اند كه معاصر صاحب بن عباد بوده . مرگ او در سال 406 روى داده و جنازه‌اش در محلهء حيره در نيشابور دفن شده ( ريحانة الادب ج 6 ص 107 ) .\r\n( 4 ) - اشارتى است به آيهء 54 از سورهء مائده :  يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ . . . \r\n لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ  .\r\n","page_name":" 95 ","page_number":143},
  {"content":"\r\n\r\nو غريب‌نوازند . وقتى كه غريبى را دعوت مىكنند مىگويند بيائيد در منزل ما ، نان و ماستى صرف نمائيد . همين‌كه مهمان وارد سراى ايشان مىشود در عوض نان و ماست ، انواع و اقسام مأكولات لذيذه به او مىخورانند . هر صنفى كلاه « 5 » مخصوصى دارند كه همان كلاه علامت حرفه و صنعت ايشان است و معلوم مىشود كه حرفهء اين شخص چيست .\r\nدر طبخ اطعمه به قدرى سليقه به كار مىبرند كه ما فوق ندارد . شخصى براى من نقل كرد كه فلانى مهمانى كرد و طعامى كه براى مهمانهاى خود طبخ نمود به‌جاى هيزم با شعلهء شمع كافورى تمام اغذيه را پخت ! ديگرى خواست اظهار شانى نمايد در عوض هيزم ، با ابريشم اغذيهء ضيافت خود را طبخ نمود . منزل من در اصفهان در مدرسهء شيخ على بن سهل بود . اين مرد مريد و شاگرد شيخ جنيد رحمه الله است و اين مدرسه در نزد اهالى اصفهان به قدرى متبرك است كه مردم به زيارت او مىآيند . موقوفات آن به قدرى است كه هر غريبى آنجا رود از هر جهت آسوده است . مدرس اين مدرسه شيخ قطب الدين حسين بن شيخ ولى الله مقدس است . يكى از كرامات شيخ قطب الدين كه من خود مشاهده نمودم اين است كه روزى به حجرهء من كه مشرف به بوستان خود او بود آمد . از اتفاق در آن روز جامه‌هاى عوضى شيخ را شسته در اين بوستان پهن كرده بودند كه خشك شود . در ميان البسهء شيخ خرقهء درويشى بود كه به اصطلاح آن وقت « هرز - ميخى » « 6 » مىگفتند . من در دل خود خيال كردم كه كاش اين خرقه از آن من بود . شيخ از ضمير من آگاه شده به يكى از خدام گفت آن خرقه را بياور و به ابن بطوطه بده . خادم خرقه را آورده تسليم كرد . من به پاى او افتادم و اظهار ارادت كردم . علاوه بر خرقه عمامه‌اى هم به من داد كه يدا بيد از حسن بن ابى الحسن بصرى به او رسيده بود و حسن اين عمامه را از امام المتقين على بن ابى طالب عليه السلام به‌طور خلعت گرفته بود .\r\n\r\n\r\n","description":"","footnote":"\r\n( 5 ) - عظيم اشتباهى است . در سفرنامهء ابن بطوطه آمده هر صنفى رئيسى انتخاب مىكند كه او را « كلور » مىنامند . اعتماد السلطنه « كلور » را « كلاه » پنداشته ( سفرنامهء ابن بطوطه ، ترجمهء محمد على موحد ص 191 ) .\r\n( 6 ) - در متن براساس سفرنامهء ابن بطوطه « هرزميخى » آمده . ولى درست آن هزار ميخ است . « هزار ميخى » خرقهء خشنى بوده با وصله‌هاى فراوان كه درويشان مىپوشيدند .\r\nخاقانى گويد :\r\n بركش ميخ غم ز دل پيش كه چرخ بركشد * اين خشن هزار ميخ از سر چرخ چنبرى \r\n","page_name":" 96 ","page_number":144},
  {"content":"\r\n\r\nآثار الاول مطابق است با ساير جز اين‌كه گويد اهالى موصوف به بخل‌اند . معروف است وقتى گرده‌اى نان درست شخصى به كورى سائل داد ، كور گفت در غربت محروس باشى . گفت از كجا دانستى غريبم ؟\r\nگفت سى سال است در اين شهر گدائى مىكنم و نديدم كسى گردهء نان درستى به من دهد مگر تو .\r\nدر نزهة القلوب گفته « 7 » : اصفهان در اوسه شهر است : اصفهان ، فيروزان ، فارفائان . او را از اقليم چهارم شمارند . ولى به حسب طول و عرض ، حكما آن را از اقليم سيم گرفته‌اند . در اصل چهار ديه بوده :\r\nكران ، كوشك ، جويباره ، در دشت ، با چند مزرعه . بعضى را طهمورث پيشدادى و برخى را جمشيد و ذو القرنين ساخته وقتى كه كيقباد اول پادشاه كيان و ساير كيانيان آن را دار الملك ساختند جمعيت آنجا زياد [ شد 
  ] و در ديهها عمارت كردند تا به تدريج آبادى به‌هم پيوست و شهرى بزرگ شد .\r\nركن الدوله حسن بن بويه آن را بارو كشيد . دور با روش بيست و يك هزار قدم كه عبارت از گام باشد . چهار محله و دوازده دروازه دارد و در تابستان و زمستان چندان گرما و سرما نبود كه كسى را از كار باز دارد و زلزله و صاعقه و باران كه موجب خرابى باشد در آن كمتر اتفاق مىافتد . در او بيمارى مزمن و و با نادر ديده شده . زنده‌رود در جانب قبله بر ظاهر شهر روان است و از او نهرها در شهرها جارى است و آب چاه در پنج يا شش گزى است و در اندك گودى به آب نزديك رسد . و هر تخم كه از جائى ديگر برند و در آنجا زرع كنند اگر بهتر از مقام اول ريع ندهد كمتر نيز ندهد الا انار كه آنجا نيكو نيارد و آن نيز از نيكوئى آب و هواست كه انار در هواى متعفن نيك آيد و تسعير غله و ديگر ارزاق پيوسته وسط بود اما نرخ ميوه در غايت ارزانى است و ميوه‌هاى آن نهايت خوب و نازك بود بتخصيص سيب و به و امرود بلخى و عباسى و زردآلوى سرمژى « 8 »\r\n\r\n\r\n","description":"","footnote":"\r\n( 7 ) - چون كيقباد اول كيانيان آن را دار الملك ساخت كثرت مردم حاصل شد .\r\nبر بيرون ديه‌ها عمارت كردند به تدريج با هم پيوست . . ( نزهة القلوب ، تصحيح محمد دبير سياقى ، طهورى ، 1336 ش ، ص 52 ) .\r\n( 8 ) - در نزهة القلوب ( تصحيح محمد دبير سياقى ) آمده است : « امرود بلخى و عثمانى و زردالو و سرمش و ترغش نيكوى باشد » . من تصور مىكنم نسخهء نزهة القلوب اعتماد السلطنه با نسخ مورد استناد مصحح كتاب مذكور اختلاف داشته . مصحح مزبور در ذيل سرمش نسخه بدلهائى به دست داده است به صورتهاى « سيرجى و مير فروسرجى » . گمان مىرود كه كلمهء -\r\n","page_name":" 97 ","page_number":145},
  {"content":"\r\n\r\nو سرجى و طرغش و خربزهء آن تمام شيرين است و اين ميوه‌ها را از بسيارى شيرينى شكمى بىآب نتوان خورد و كثرت خوردن آن مضر نيست و ميوه‌هاى آنجا را تا هند و روم مىبرند . و علفخوارهاى نيكو دارد و هر چارپائى كه در آنجا فربه شود دوچندان توانائى داشته باشد كه جاى ديگر فربه شود . در آن ولايت مرغزارهاى بزرگ دارد كه برترين آنها مرغزار موسوم به بلاشان است و شكارگاههاى فراوان دارد و همه شكارى در او باشد . و در اين شهر مدارس و خانقاه و ابواب خير بسيار است از جمله مدرسه‌اى كه خوابگاه سلطان سلجوقى است به محلهء جلبارى ( گلبارى ) .\r\nسنگى « 9 » به وزن كما بيش ده هزار من كه مهتر بتان بوده است در غزو هند به دست سلطان افتاده و از سلطان آن را برابر مرواريد باز مىخريدند نفروخت و بياورد و ناموس دين را در آستان آن مدرسه به رو در افكند .\r\nمردمش سفيدچهره و مردانه مىباشند و اكثرش شافعىمذهب و در عبادت درجه‌اى عالى دارند . اما بيشتر اوقات با هم در محاربه مىباشند . و رسم دوهوائى از آنجا برنيفتد و همهء خوشيهاى آن شهر را در هنگام اظهار دوهوائى با ناخوشى آن فتنه مقابل نمىتوان كرد و بدين سبب گفته‌اند :\r\n اصفهان شهركى است پرنعمت * جز جوانى در او نمىبايد\r\nهمه‌چيزش نكوست الا آنك * اصفهانى در او نمىبايد \r\nو كمال الدين اسماعيل گفته :\r\n تا « دردشت » هست و « جوباره » * نيست از كوشش و كشش چاره\r\nاى خداوند هفت سياره * پادشاهى فرست خونخواره\r\nتا « دردشت » « 10 » را چو دشت كند * جوى خون راند اوز « جوباره »\r\nعدد هردوشان بيفزايد * هريكى را كند به صد پاره \r\n\r\n\r\n","description":"","footnote":"\r\nسرجى تصحيف « سربى » باشد و آن نوعى است از گلابى كه فقط در ناحيهء سده اصفهان به دست مىآيد و بسيار ظريف و نازك است و از گلابى كوچكتر .\r\n( 9 ) - بتى سنگين به وزن كما بيش ده هزار من كه مهتر بتان هند بوده . . . ( نزهة القلوب ، ص 53 ) .\r\n( 10 ) - متن : « در و دشت » كه غلط است و صحيح « دردشت » است به معناى دروازه‌اى كه به‌طرف دشت باز مىشود . در دشت محله‌اى بوده از اصفهان همچنان‌كه جوباره . اين محلات بيشتر اختصاص به يهوديان داشته .\r\n","page_name":" 98 ","page_number":146},
  {"content":"\r\n\r\nحقوق ديوانيش به تمغا مقرر است در سنهء سى و پنج خانى ( يعنى كاروانسرا ) « 11 » سى و پنج تومان حاصل داشت ولايتش هشت ناحيه و چهارصد پاره ديه بيرون از مزارع كه در داخل ديه‌ها باشد .\r\nاول ناحيهء جى در نواحى شهر باشد و هفتاد و پنج پاره ديه دارد و طهران « 12 » و ماربانان و جاوان و شهرستان « 13 » - كه آن را شهر نواصفهان گويند - اسكندر رومى ساخته و فيروز ساسانى تجديدش كرده معظم قراى آن است .\r\nدويم ناحيهء ماربين پنجاه و هشت پاره ديه است . اكثر در جانب غربى شهر خوزان و قرطان « 14 » و رنان و اندوان « 15 » معظم قراى آن و به حقيقت اين ناحيه همچون باغى است جهت آن‌كه باغستان اكثر مواضع به همديگر پيوسته و در اين معنى گفته‌اند :\r\n ماربينى كه نسخهء ارم است * آفتاب اندر او درم درم است \r\nو در اين ناحيه قلعه‌اى بوده كه طهمورث ديوبند ساخته است آن را آتشگاه گفته‌اند و در او بهمن اسفنديار آتشكده ساخته بود .\r\nسيم ناحيهء كرارج سى و شش پاره ديه است . دشتى و اشكاوند و فيزادان « 16 » از معظم قراى اين ناحيه است و اين ناحيه نيز چون باغى است از پيوستگى ديه‌هاى با هم متصل .\r\nچهارم ناحيهء قهاب مىنامند . چهل پاره ديه است و هفشويه و راران قهجا و رستان « 17 » معظم‌ترين قراى اين ناحيت است . آب از كاريز مىخورند و بدين سبب قهاب مىخوانند .\r\n\r\n\r\n","description":"","footnote":"\r\n( 11 ) - كلمهء « خانى » ربطى به « خان » و « كاروانسرا » ندارد بلكه مربوط است به « خان مغول » . غازان خان در سال 701 تاريخى معمول كرد كه اول آن 12 رجب آن سال بود ولى اين تاريخ نگرفت و پس از مرگ غازان برافتاد .\r\n( 12 ) - امروز به نام تيرون ( تيران ) خوانده مىشود و اصفهانيان خود « تيران آهنگران » گويند .\r\n( 13 ) - تصحيح قياسى . متن : « مارمايان و جادوان و شهرستان » .\r\n( 14 ) - متن : « قرطمان » . قرطون ظاهرا همان است كه اكنون « گورتون » خوانده مىشود و گويند بهترين به اصفهان از آن ناحيت است .\r\n( 15 ) - متن : « اندائان » .\r\n( 16 ) - متن : « رشته و اشتكاوند و فرادان » .\r\n( 17 ) - متن : « رادان و رجاورسا » .\r\n","page_name":" 99 ","page_number":147},
  {"content":"\r\n\r\nپنجم ناحيهء برخوار سى و دو پاره ديه است و ديه جز معظم قراى آن و اين ناحيه را نيز آب از كاريز است و ديگر نواحى را آب از زنده‌رود .\r\nو در اين ناحيهء بريهء جز « 18 » بهمن بن اسفنديار آتشكده‌اى ساخته بود .\r\nششم ناحيهء النجان است كه بيست پاره ده مىباشد و گويان و قهدريجان « 19 » و كليشاد معظم قراى آن .\r\nهفتم ناحيهء برائان است . هشتاد پاره ديه است و اشكيشان و برسيان و رنين و سمنارت و جوزدان و فساران و كوهان و كاج و داذنان « 20 » از معظم قراى آن است .\r\nهشتم ناحيهء رويدشتين « 21 » شصت پاره ديه است . فارفائان قصبهء آن وقورطان و درزنه و اشكهران « 22 » و كمندان معظم قراى آن . و اين ديه‌ها را كه معظم قرى مىخوانند از آنهائى است كه در ديگر ولايات شهر مىخوانند . زيرا كه در هريك از آن ديه‌ها كما بيش هزار خانه باشد و بازار و مدارس و مساجد و خانقاه و حمامات دارد . حقوق ديوانى اصفهان پنجاه تومان است . از اكابر شيخ على اصفهانى را تربت آنجاست .\r\nاز اصفهان تا ديگر ولايات عراق عجم مسافات بر اين موجب است :\r\nتا اردستان سى و چهار فرسنگ ، تا ايذج « 23 » لر بزرگ چهل و پنج فرسنگ ، تا بروجرد لر كوچك شصت و شش فرسنگ ، تا جرفادقان ( گلپايگان ) سى و يك فرسنگ و نيم ، تا دليجان سى و پنج فرسنگ ، تارى هشتاد و شش فرسنگ ، تا شهر فيروزان شش فرسنگ ، تا ساوه شصت و چهار فرسنگ ، تا سلطانيه صد و شش فرسنگ ، تا قزوين نود و دو فرسنگ ، تا قم پنجاه و\r\n\r\n\r\n","description":"","footnote":"\r\n( 18 ) - تصحيح قياسى براساس نزهة القلوب : « و بدين ناحيت به ديه جز » . متن : « ناحيهء بريه » .\r\n( 19 ) - متن : « كوبه و قه‌دريجان » .\r\n( 20 ) - متن : « اشكشان و هرسيان و سرمين و سمنارت و خوردان و فساران و كواهان و كاج و دادنان » .\r\n( 21 ) - نزهة القلوب : « رودشت » .\r\n( 22 ) - متن : « درزنه و اسكران » .\r\n( 23 ) - متن : « ايدج » . تصحيح قياسى . ايذج درست است و امروز « ايذه » خوانده مىشود . اين شهر مركز اتابكان لر بوده و در شعر حافظ نيز آمده : « خيزد از صحراى ايذج نافهء مشك ختن » .\r\n","page_name":" 100 ","page_number":148},
  {"content":"\r\n\r\nدو فرسنگ ، تا قومشهء [ - قمشهء 
  ] فارس چهارده فرسنگ ، تا كاشان سى و دو فرسنگ ، تا كرج « 24 » چهل و پنج فرسنگ ، تا لردكان لر بزرگ سى و پنج فرسنگ ، تا نطنز بيست فرسنگ ، تا نائين بيست و شش فرسنگ ، تا نهاوند هفتاد و چهار فرسنگ ، تا همدان شصت و دو فرسنگ .\r\nانتهى .\r\nزينة المجالس مطابق است با نزهه القلوب جز اين‌كه گويد به چند گاه و با در آن ديار پيدا شود و خلق كثيرى را تلف كند . چنان‌كه در اين زمان كه سال هزار و چهار هجرى است طاعونى ظاهر شد كه اكثر اهل اصفهان جلاى وطن نمودند و خلق بسيار رخت سفر آخرت بستند و چون آن بليه درگذشت بار ديگر به مساكن خويش رجوع نمودند .\r\nزنده‌رود را زنده‌رود گويند به جهت آن‌كه آبش كمتر تلف شود و همه به مصرف زراعت رسد و نيز زاينده‌رود خوانند به جهت آن‌كه چون در موضعى آب رود را بالتمام باز بندند از اصل زهاب‌رود باز چندان حاصل شود كه رودى بزرگ گردد . در عجايب المخلوقات آورده‌اند كه فاضل آب زاينده‌رود در موضع گاوخانى به زمين فرومىرود و بعد از مسافت شصت فرسنگ در ولايت كرمان پيدا مىشود و به درياى فارس مىريزد . و مىگويند در قديم نى پاره‌اى را نشان كرده در گاوخانى فرورفت و در كرمان سر بيرون كرد . حمد الله مستوفى گويد اين روايت ضعيف است .\r\nبه جهت آن‌كه زمين كرمان از زمين گاوخانى ضعيفتر است . در بعضى مواضع اصفهان چون دو گز زمين را حفر كنند به آب رسد و آب چاهش در طعم و گوارندگى به آب زنده‌رود نزديك است . ميوه و حبوبش نيكو و باريع . انگور كشمشى و خربزهء گزوى و امرود بلخى كه آن را اهل اصفهان اميرى خوانند در آن نهايت خوب مىشود . سلطان محمد ملكشاه سلجوقى در سر مزار هارون ولايت كه به‌زعم اهل اصفهان از اولاد امام موسى كاظم عليه السلام است « 25 » عمارت عالى طرح انداخته به اتمام رسانيد « 26 »\r\n\r\n\r\n","description":"","footnote":"\r\n( 24 ) - متن : « كرخ » .\r\n( 25 ) - به قولى او را از احفاد حضرت امام على النقى دانسته‌اند و به قولى از اولاد زيد بن الحسن و از احفاد امام حسن مجتبى است . بعضى نيز او را از اولاد موسى بن جعفر نوشته‌اند ، نام وى را نيز هارون بن على و هارون بن موسى بن جعفر ذكر كرده‌اند اما هيچيك از اين اقوال سند متقنى ندارد ( رك ميزان الانساب تأليف آقا ميرزا محمد هاشم چهارسوقى ص 47 ) .\r\n( 26 ) - ظاهرا از اين بناى سلجوقى اثرى نمانده . بناى فعلى از روزگار شاه اسماعيل اول است ( ر ك گنجينهء آثار تاريخى اصفهان از لطف الله هنرفر ص 360 تا 369 ) .\r\n","page_name":" 101 ","page_number":149},
  {"content":"\r\n\r\nو سنگ بتى كه مذكور شد و از سلطان برابر مرواريد ، بت‌پرستان مىخريدند دونيمه كرده نيمى تراشيده ، اندر اين ايام به در مدرسهء ميرزا شاه حسين گذاشته آب در وى ريزند كه صادر و وارد بياشامند . و چنان مشهور است كه اصفهان هزار پاره ديه و مزرعه دارد .\r\nابن خلكان در وفيات الاعيان مختصرى از اصفهان مىنويسد از جمله اين است كه اصفهان را عجم اسپاهان مىگفته‌اند يعنى لشكرها و علت آن كه براى سلاطين عجم جنگ و غايله‌اى كه اتفاق مىافتاد لشكر ايشان به اصفهان جمع مىشدند كه به دفع آن غايله بپردازند .\r\nمؤلف گويد اصفهان از شهرهاى معظمهء ايران و سابق بر اين پايتخت بود . خاك اصفهان از طرف جنوب و مشرق محدود است به كوهى كه فاصله است ميان خاك اصفهان و بر خراسان و كرمان و از طرف شمال و مغرب به كوههائى كه از ميان دره‌هاى آن به شيراز مىروند . جمعيت آن در قديم دويست و پنجاه هزار نفر واقع در دشت در كنار زاينده‌رود كه شرح آن بيايد . اين رود در قديم از وسط شهر مىگذشته . دور شهر باروئى دارد كه الحال خراب است . ابنيهء عاليه‌اش بسيار على الخصوص ميدان شاه ، بازار قيصريه ، مسجد شاه ، عمارات سلطنتى و پل معتبرى كه به راه جلفا بر روى زاينده‌رود ساخته شده و سيصد و چهل ذرع طول آن است و معروف به سى و سه چشمه است زيرا كه سى و سه طاق دارد و بانى آن الله‌وردى خان كه يكى از امراى شاه عباس بوده مىباشد و پل خواجو كه از بناهاى بسيار معظمه و با سنگ ساخته شده و به اين وضع پل در هيچ جاى ايران و غيره نيست و دو مرتبه است و مسافرين اصفهان به شيراز از روى اين پل مىگذرند . و مدرسهء چهارباغ و بازار پشت مدرسهء چهارباغ معروف به بازارچهء بلند كه مثل اين بازار و بازار قيصريه بازارى در تمام ايران نيست . سابقا آبادى دور شهر اصفهان پنجاه هزار ذرع بوده هنوز كارخانجات ريسمان‌بافى و ابريشم‌بافى و زرىبافى اصفهان معروف است . بهترين تفنگ و طپانچه و تيغهء شمشير و قمه و قلمتراش و مقراض و ساير اصناف خرازى را از اصفهان به ساير بلاد ايران و خارجه مىبرده‌اند . هنوز در و پنجرهء كارخانهء كاغذسازى و شيشه‌گرى\r\n\r\n","description":"","footnote":"","page_name":" 102 ","page_number":150},
  {"content":"\r\n\r\nاصفهان موجود است و تا چند سال قبل به اين صنايع و ساير حرف ، اهالى آن مشغول بودند .\r\nبطلميوس « 27 » مصرى در كتاب جغرافياى خود اصفهان را اسپادان نوشته . در زمان خلفاى بنى عباس اصفهان پايتخت عراق بوده امير تيمور گوركانى در سنهء هزار و سيصد و هشتاد و هفت مسيحى مطابق هفتصد و هشتاد و نه هجرى اصفهان را مفتوح و هفتاد هزار نفر از اهل شهر را بكشت . اين شهر در زمان شاه عباس بزرگ پايتخت شد .\r\nشاردن مسافر فرانسوى مىنويسد : در زمان شاه سليمان صفوى يكصد و شصت مسجد و چهل و هشت مدرسه و هزار و هشتصد كاروانسراى و دويست و هفتاد و سه حمام و دو كرور جمعيت در اصفهان بود . در زمان محمود افغان شهر اصفهان ويران شد و در اين مورد لازم است كه شرح حال اصفهان را از سياحت‌نامه‌هاى قديم و جديد بنگاريم :\r\nشاردن از عظمت شهر و محلات اصفهان تعريف مىنمايد و مىگويد دور شهر و آباديهاى خارج شهر دوازده فرسخ است . اهل ايران محض مبالغه مىگفته‌اند : اصفهان نصف جهان . شاردن گويد گمان من اين است كه اصفهان در آسيا همان عظمت را دارد كه لندن در اروپا . و مىگويد در بازار و كوچه‌ها به قدرى ازدحام است كه امراء و اعيان ، فراش زيادى در جلو خود مىاندازند كه مردم را پس و پيش كنند . و گويد اگر نسوان در ايران به رسم فرنگستان روگشاده بودند مسلما جمعيت كوچه‌ها و بازارها بيش از اين مىشد .\r\nنيز شاردن گويد دور باروى اصفهان بيست هزار قدم است .\r\nكمپفر « 28 » مىگويد شانزده فرسخ دور شهر اصفهان است و در يك روز محال است دور شهر را گردش بتوان كرد و تمام اين مسافت ميان ديوار\r\n\r\n\r\n","description":"","footnote":"\r\n( 27 ) -  Ptolemaios Kladios  كه بطلميوس كلودى خوانده مىشود جغرافيادان و منجم معروفى بوده از مردم يونان . وى در ناحيهء صعيد مصر به دنيا آمده و در حدود 167 ميلادى درگذشته . كتاب معروف « مجسطى » و نظريهء معروفتر سكون زمين در مركز عالم و حركت خورشيد به دوروى از اوست .\r\n( 28 ) -  Engelbert Kaempfer  سفرنامهء اين سياحتگر و پزشك آلمانى كه در زمان شاه سليمان صفوى به ايران آمده توسط كيكاوس جهاندارى تحت عنوان « در دربار شاهنشاه ايران » چاپ شده ( انجمن آثار ملى ، 1350 ) .\r\n","page_name":" 103 ","page_number":151},
  {"content":"\r\n\r\nشهر مملو از خانه‌ها و باغات بود كه وصل به يكديگر بودند . از ابنيهء عاليه‌اى كه شاردن در اصفهان ديده عمارات سلطنتى صفويه بوده كه در آن وقت خود سلاطين در آن سكنى داشتند . علاوه بر عمارات ، كاروانسرا - هاى مرغوب و بازارهاى طولانى آباد داشته است . غالبا كوچه‌ها به‌طور خيابان بوده با اين‌كه در دو طرف كوچه‌ها نهرها حفر نموده و در اطراف آن اشجار غرس نموده بودند باز وسعت كوچه به قدرى بود كه چند عراده پهلوى هم مىتوانسته است حركت كند . عيبى كه شاردن مىگيرد اين است كه كوچه‌ها سنگفرش نبوده و در فصل بارندگى شدت گل‌ولاى مانع و مايهء تعذر عبور و مرور بوده . شهر اصفهان منقسم به دو قسمت بزرگ بوده : قسمتى موسوم به جوباره ، قسمت ديگر در دشت . اهالى نيز منقسم به دو طايفه بوده‌اند : آنهائى كه در جوباره بوده‌اند طايفهء نعمتى و طايفهء ساكنهء دردشت ، حيدرى . كشف اين اصطلاح به قول شاردن اين است كه حيدرى يك طايفه‌اى از دراويش را مىگفته‌اند كه به سلطان حيدر جد شاه اسماعيل صفوى كه در هشتصد و نود و شش هجرى به رحمت الهى پيوست ارادت مىورزيدند « 29 » . لباس اين سلسله كلاه سرخ‌رنگ پنج تركى از پوست گوسفند دباغى شده يا هر پوستى [ بوده 
  ] ، كتف‌اندازى بر كتف داشته‌اند . عصاى زمختى كه به اصطلاح دراويش « منتشا » گويند در دست راست و بوقى از شاخ كه « شاخ نفير » گويند در دست چپ . اما نعمتىها دراويشى هستند كه به شاه نعمة الله ولى ارادت مىورزند و مدفن شاه نعمة الله در ماهان - كه قريه‌اى از قراى كرمان است واقع در شش فرسنگى شهر - . لباس اين سلسله را شاردن نوشته كه كثيف‌ترين لباسهاى اهل ايران است . سرشان عريان و غالبا ديوانه‌وضع و در ميان اين دو سلسله به حدى عداوت است كه محال است به يكديگر برسند و صدمه نزنند .\r\nمحلات اصفهان هم رسم ايشان را تبعيت نموده اسم خودشان را حيدرى و نعمتى گذاردند و غالبا با هم در نزاع هستند و نزاع اين دو محلهء اصفهان سرايت به جميع ولايات ايران كرده است .\r\n\r\n\r\n","description":"","footnote":"\r\n( 29 ) - شاردن اشتباه كرده است . طايفهء حيدرى منسوبند به قطب الدين حيدر زاوه‌اى كه مدفنش اكنون به تربت حيدرى ( حيدريه ) معروف است . وى از عرفا بوده و در 618 درگذشته . اما سلطان حيدر پدر پادشاه اسماعيل در سال 893 درگذشته نه 896 . وى طاقيهء تركمانى را برداشته كلاهى دوازده ترك از سقرلاط قرمز بر سر گذاشت . ازاين‌رو مريدانش به قزلباش شهرت يافتند .\r\n","page_name":" 104 ","page_number":152},
  {"content":"\r\n\r\nاسامى دروازه‌هاى اصفهان از اين قرار است : چهار دروازهء سمت جنوب و مشرق : حسن‌آباد ، جوباره كه موسوم به دروازهء عباس‌آباد هم بوده است « 30 » ، كران ، سيد احمديان . چهار دروازهء سمت مغرب و شمال :\r\nدروازهء دولت ، دروازهء لنبان ، دروازهء طوقچى ، دروازه دردشت .\r\nبازار ممتد آن از دروازهء حسن‌آباد شروع مىشود و به دروازهء طوقچى منتهى مىگردد . و تمام طول شهر يك بازار بوده . از خانه‌هاى معارف اصفهان در عهد شاردن خانهء منشى الممالك ميرزا رضى بوده كه در پنجاه سال قبل از آن عهد قبرستان بزرگى بوده و به حكم شاه عباس ، ميرزا رضى آن قبرستان را عمارت كرده .\r\nشاردن گويد چيزى كه در ايران رسم نيست من نزديك خانهء منشى الممالك ديدم و آن قهوه‌خانه‌اى است كه مردم آنجا جمع شده قهوه و قليان صرف مىكنند و منشى الممالك منافع زيادى از اين قهوه‌خانه برمىدارد . منشى الممالك شخص سيم دولت است و هميشه در حضور پادشاه و قلمدانش به كمرش مىباشد و كاغذش در دستش و احكام پادشاهى را او نوشته به موقع اجرا مىرساند . ميرزا رضى از اولاد امام المتألهين خواجه نصير الدين طوسى عليه الرحمة مىباشد . از چيزهاى عجيبى كه در عمارت منشى الممالك ديدم يكى اين بود كه صورتهائى كه به كاشى نقش كرده بودند و به ديوار حياط نصب نموده و نيز تصاويرى كه در اطاق رنگ آميزى شده چشم چپ همه كور بود ! علت را پرسيدم . معلوم شد كه در مذهب اسلام رسم تصاوير حرام است و اگر كسى بىاحتياطى كند و در خانهء خود صورتى نقش نمايد مقدسين اهل اين ملت كه به خانهء آن شخص وارد مىشوند چشم چپ تصوير را مىكنند و اين عمل را ثواب مىدانند .\r\nمنشى الممالك از براى اين‌كه مبادا چشم چپ تصاوير اطاق يا حياط را بكنند و ساير اعضاى تصوير را ناقص كنند از ابتدا به نقاش سپرده كه از براى تصاوير اطاق و ديوار خانه‌اش چشم چپ قرار ندهد .\r\nاز خانهء منشى الممالك وارد ميدان شاه مىشوند . ميدان شاه مربع مستطيل است . طولش چهارصد و چهل قدم و عرضش يكصد و شصت قدم .\r\nنهر عظيمى در اطراف ميدان جارى و عرض نهر شش قدم و در اطراف نهر\r\n\r\n\r\n","description":"","footnote":"\r\n( 30 ) - شاردن : « كه نام ديگر آن دروازهء عباسى است » ( سفرنامهء شواليه شاردن فرانسوى ، قسمت شهر اصفهان ، ص 6 ) ترجمهء حسين عريضى ، اصفهان ، شهريور 1330 .\r\n","page_name":" 105 ","page_number":153},
  {"content":"\r\n\r\nپارچه‌هاى سنگ سياه نصب شده . عرض سنگهاى اطراف نهر به قدرى است كه چهار نفر پهلوى هم مىتوانند از روى سنگ عبور كنند . عماراتى كه در اطراف ميدان ساخته شده مشتمل بر دو مرتبه است مرتبهء تحتانى دكاكين است و يك قسمت رو به ميدان نگاه مىكند طرف ديگر رو به بازارى كه در خارج و حوالى ميدان است .\r\nمؤلف گويد حالا معدودى از حجرات تحتانى ميدان ، دكاكين و بيشتر آن سربازخانه و بالا مجموع سربازخانه است .\r\nفرقى كه مرتبهء فوقانى با تحتانى دارد اين است كه يك مهتابى در جلو بالاخانه‌ها قرار داده‌اند و محجرى جلو مهتابى ساخته‌اند كه از آجر و گچ است كه سالى يك مرتبه اين محجر را به الوان مختلف رنگ مىكنند .\r\nروبروى آلاقاپو مدرسهء صدر است . ( مؤلف گويد روبروى آلاقاپو مسجد شيخ لطف الله است كه گنبد بسيار عظيم كاشى دارد ) « 31 » . مسجد شاه و بازار شاه در همين ميدان است . از دوازده ممر وارد اين ميدان مىشوند .\r\nدر وسط ميدان قاپوقى « 32 » نصب است . در جلو مسجد شاه ، حوض بزرگى است كه هفتاد قدم دور اوست و هميشه آب جارى دارد . در اطراف ميدان منجنيقها قرار داده‌اند كه در اعياد بزرگ و مواقع خاص به اين منجنيقها فانوسهاى آهنى كوچك و ظريف به جهت چراغان مىآويزند و در هر چراغانى كمتر از پنجاه هزار از اين فانوسها روشن نمىشود . شاه عباس بزرگ زياد به اين نوع چراغانى ميل داشته و به‌همين جهت در غير اعياد و مواقع خاصه هم غالب اوقات حكم به چراغانى مىكرده و ليكن شاه صفى اول و شاه عباس ثانى و شاه صفى ثانى « 33 » - كه من معاصر او هستم - جز در پذيرائى سفرا يا اعياد بزرگ حكم به چراغانى نمىكنند .\r\n\r\n\r\n","description":"","footnote":"\r\n( 31 ) - مسجد صدر همان است كه امروزه مسجد شيخ لطف الله ناميده مىشود .\r\n( 32 ) - قاپوق چوبى عظيم و بلند بوده كه در ميان ميدانها نصب مىكرده‌اند و برفراز آن حلقه‌اى از طلا يا نقره وضع مىنمودند و سواران از يك‌جانب ميدان اسب دوانيده به پاى قاپوق كه مىرسيدند همچنان‌كه اسب در دويدن بود تير در كمان نهاده حوالهء حلقه مىكردند و هركس آن حلقه را بهتر مىزد حلقه از آن او بود ( فرهنگ فارسى معين ) .\r\n( 33 ) - پسر شاه عباس ثانى ابتدا به نام صفى ثانى تاجگذارى كرد اما چون خود او بيمار شد و براى مملكت دشواريها و گرفتاريها پيش آمد نام خود را تغيير داد و به نام شاه سليمان مجددا تاجگذارى نمود .\r\n","page_name":" 106 ","page_number":154},
  {"content":"\r\n\r\nدر جلو آلاقاپو [ - عالىقاپو 
  ] « 34 » صد و ده عراده توپ كوچك گذاشته‌اند و دو توپ بزرگ هم در نزديك در آلاقاپو در جنبين گذارده‌اند ولى توپهاى بزرگى كه در اصفهان بلكه در ساير بلاد ايران است نشان سلطنت اسپانيول دارد . اهل ايران ، بعد از آن‌كه قلعهء هرمز را متصرف شدند ، توپخانهء معتبرى [ را 
  ] كه در آنجا بود به مملكت خود آورده به جميع بلاد ايران تقسيم كردند . نقاره‌خانه در جلو آلاقاپو است ( مؤلف گويد نقاره‌خانه حالا مقابل و محاذى است با مسجد شاه واقع در روى بازار كلاهدوزها نزديك بازار قيصريه ) .\r\nشاردن گويد يك فقره را فراموش كردم بنويسم . ميدان شاه از حيثيت جريان نهر در اطراف آن و غرس درختهاى عظيمه در دو طرف نهر مىتوان گفت بهترين تفرجگاههاى روى زمين است . جز در مواقع خاصه و اعياد و اوقات پذيرائى سفرا ديگر هميشه ميدان مملو از جمعيت است . سمسارها و خرازىفروشها در سايهء اشجار ، امتعهء خود را پهن كرده بساط دارند . عجب اين است كه شب‌پرده‌اى روى امتعهء خود مىكشند و مىروند و از فرط امنيت محروس مىماند . از اول شب تا صبح چندين بار ميرشب با يك دسته گزمه در اين ميدان گردش مىكنند . چون هركس ميرشب باشد هر سرقتى كه بشود او مسئول [ است 
  ] و بايد غرامت بدهد دزدى كمتر مىشود . شاه عباس ثانى اين قسم دكاكين را منع كرده بود .\r\nولى چون از اين ممر روزى ده تومان عايد خزانه مىشد ، صدر و رئيس موقوفات مستدعى شد كه دوباره برقرار باشد .\r\nوقتى كه من در اصفهان بودم هر روز بعد از ظهر ، جلو دهليز مسجد كه در طرف جنوب ميدان واقع است ، خريد و فروش چهارپايان مىشد ( مؤلف گويد حالا سوق الدواب نزديك و در طرف قيصريه است ) . در دهليز مسجد ، اطباء و عطاران نشسته‌اند « 35 » . اطراف در مسجد از سنگ\r\n\r\n\r\n","description":"","footnote":"\r\n( 34 ) - عالىقاپو صحيح است به معناى باب عالى . تركان عثمانى دربار شاهى را باب عالى مىناميدند صفويه نيز به تقليد آنان عالىقاپو درست كردند . آلاقاپو به معنى « در سرخ » است كه تعبيرى غلط است .\r\n( 35 ) - شاردن نوشته كه در طاقنماهاى دهليز مسجد « پزشكان كه داروساز و دارو فروش نيز هستند در آن به طبابت و داروفروشى اشتغال دارند . زيرا در ايران كنونى - چنان‌كه در يونان مرسوم بود - طبيب ، دوافروش هم مىباشد ( سفرنامه ، قسمت اصفهان ، ص 33 ) .\r\n","page_name":" 107 ","page_number":155},
  {"content":"\r\n\r\nسماق است . فرش درگاه هم از همين سنگ است . در بالاى در كاشيكارى معرق بسيار خوبى شده و آيات شريفهء قرآن را كتيبه كرده‌اند . در مسجد خيلى بزرگ و نقره است يعنى تنكه نقره روى آن است « 36 » . مسجد هم مربع مستطيل است طولش نود و چهار قدم عرضش هفتاد و هشت قدم .\r\nدر وسط حوضى است از مرمر دور آن بيست و شش قدم است . مقصوره محاذى درى است كه وارد مسجد مىشود از سه ممر داخل مقصوره مىشوند . عرض ايوان وسط بيست و شش قدم و ايوانهاى جنبين هركدام پانزده قدم است . طول مقصوره شصت قدم و بالاى گنبد هلالى است از طلا و ارتفاع گنبد از چهار فرسخ نمايان است . مىتوان گفت بهترين ابنيهء ايران مسجد شاه اصفهان است . تابستانها در مقصوره و زمستانها در شبستان نماز مىگزارند . در بالاى محراب اين مسجد صندوقى است كه بست آن را طلا و نيز قفلى از طلا بر در او زده‌اند و وصل به ديوار است .\r\nمعروف است كه در اين صندوق دو وصلهء محترم است : يكى قرآنى به خط حضرت امام رضا عليه السلام و يكى پيراهنى به خون‌آلوده از حضرت سيد الشهداء عليه السلام و هيچوقت اين دو وصله را از صندوق بيرون نمىآورند مگر وقتى كه دشمنى رو به مملكت كند . آن‌وقت اين هردو را بر سر علمى نصب مىكنند و در جلو قشون مىكشند . جميع ديوارهاى مسجد كه رو به صحن است از كاشى معرق كه بهترين صنايع اهالى ايران است مزين است . بانى مسجد شاه عباس بزرگ و در حجرات فوقانى ، طلاب به تحصيل مشغولند . معروف است كه در زمان شاه عباس بزرگ سى نفر مجتهد در اين مسجد تدريس مىكرده‌اند . شاه عباس وقتى كه اين مسجد را مىساخت سنگ مرمر به قدر كفايت مسجد حاضر نداشت . مسجد كهنه‌اى « 37 » بود در اصفهان خواست سنگهاى مرمر او را كنده به اين مسجد نصب كند . علماى شهر مانع شدند و گفتند اين سرمشقى مىشود براى اخلاف تو . آنها هم اگر بخواهند مسجدى بنا كنند از مسجد تو مىكنند و به مسجد خود كار مىگذارند . در اين بين از اردستان خبر رسيد كه در اين ناحيه معدن مرمرى پيدا شده . شاه عباس از آن معدن ، مرمر آورده\r\n\r\n\r\n","description":"","footnote":"\r\n( 36 ) - شاردن : « در داراى دولنگه و از قطعات نقرهء قلمزدهء زركوب بسيار زيبا پوشيده شده » ( ايضا ص 33 ) .\r\n( 37 ) - منظور مسجد جامع عتيق است .\r\n","page_name":" 108 ","page_number":156},
  {"content":"\r\n\r\nبه كار مسجد برد . گويند در نقرهء مسجد را شاه صفى اول ساخته و وقف كرده . عجب اين است كه چهار منار خيلى مرتفع در اين مسجد بنا شده و بر خلاف ساير مساجد ايران كه مؤذن بالاى مناره اذان مىگويد در اين مسجد منبع است كه بالاى مناره اذان بگويند . علت را پرسيدم از متولى مسجد . گفت به سبب ارتفاع مناره است كه مشرف به حرمخانهء سلطنتى است و اگر مؤذن بالاى مناره صعود نمايد حرمخانه پيداست . موقوفات اين مسجد تقريبا دوازده هزار تومان است . متولى مسجد يكى از شاهزاده‌هاى خانوادهء سلطنت يا يكى از امراى بزرگ است .\r\nبازار شاه در طرف شمال ميدان است . دو دهليز هلالى دارد روبه ميدان ، در اين دهليز جواهريها و زرگرها مىنشينند . بالاى دروازه كه وارد بازار مىشود صورت يكى از جنگهاى بزرگ كه شاه عباس با طايفه‌اى از ازبك كرده مرتسم است . در بالاى نقش ساعت زنگ بسيار بزرگى در يكى از اضلاع صفحهء ساعت به خط فرنگى كلماتى مرقوم است « 38 » آنچه من فهميدم در سنهء هزار و سى و يك كه جزيرهء هرمز را دولت ايران فتح كرد اين ساعت در كليساى هرمز نصب بوده از آنجا كنده و به اين محل آورده و قرار داده‌اند . اين بازار شاه معروف به قيصريه است .\r\nاما عمارات سلطنتى كه بهترين ابنيهء حاليهء ايران و مدخلش از آلاقاپو است دور آنها تقريبا يك فرسنگ است . در موسوم به آلاقاپو به قدرى محترم است كه سلاطين خانوادهء صفويه سواره هيچوقت ورود به آن در نمىنمايند و به هريك از امرا كه منصبى داده مىشود با تعظيمات زياد بايد آستانهء آن در را ببوسد . در دو طرف آلاقاپو دو تالار بزرگ است :\r\nيكى جاى نشيمن امير ديوان است كه علاوه بر اجراى احكام عدليه ، عرايض مردم را به شاه مىدهد و در تالار ديگر قاپوچى باشى « 39 » مىنشيند كه ورود و خروج از عمارت به اجازهء اوست . در دو سمت اين دو تالار اطاقهاى ديگر است كه هميشه از قراولان خاصه چند دسته آنجا مقيم‌اند و از احترامات دهليز آلاقاپو است كه هر مقصرى آنجا پناه\r\n\r\n\r\n","description":"","footnote":"\r\n( 38 ) - به نوشتهء شاردن ، در بالاى ناقوسى به وزن هشتصد يا نهصد ليور كه بالاى نقش ساعت قراردارد به لاتينى حك شده بود :  « Santa Maria Pronolus mulieribus »  يعنى : اى حضرت مريم ! براى ما بيچارگان دعا كن .\r\n( 39 ) - قاپوچى باشى به معنى دربان باشى و رئيس دربانهاست ( فرهنگ فارسى معين ) .\r\n","page_name":" 109 ","page_number":157},
  {"content":"\r\n\r\nببرد ايمن است و جز شخص پادشاه كسى ديگر نمىتواند او را از آنجا خارج كند . وقتى كه من در اصفهان بودم تجار ورشكسته و اشرار و قطاع الطريق زياد در آلاقاپو بست بودند . سابق مساجد و خانهء علما بست بود . سلاطين صفويه اين رسم را برداشتند و در خانهء خود را به آنها نمودند .\r\nدر اسفار ، اصطبل پادشاه بست است . اين‌كه گفتيم پادشاه بنفسه مىتواند مقصرين را از آلاقاپو و اصطبل بيرون آورد قاعدهء آن اين است كه به حكم پادشاه اغذيه و اشربه را از آن شخص قطع مىكنند تا خود مجبور شده بيرون آيد . مستحفظ آلاقاپو دستهء صوفيان‌اند كه از ميان طايفهء قورچى آنها را ممتاز مىكنند . دستهء صوفيان آنهائى را مىگويند كه هميشه با شخص پادشاه حركت مىكنند . علاوه بر مرسومات معين از مطبخ شاهى به ايشان غذا داده مىشود .\r\nو از عمارات معروف ، تالار طويله است . اين تالار در وسط باغ بسيار بزرگى بنا شده . در خيابان وسط كه محاذى تالار است هجده آخور و [ از هر طرف نه آخور 
  ] « 40 » ساخته شده كه در پذيرائى سفرا اسبهاى خاصه را آنجا مىبندند با زنجيرهاى طلا و جلهاى مرصع و در پيش هر آخور يك سطلى از طلا و يك چكشى نيز از طلاست . ايلچيها را از خيابان وسط كه نه آخور اين طرف و نه آخور آن طرف است عبور داده مىبرند . اين تالار بزرگ صد و چهار پى طول دارد و بيست و شش پى عرض و سى و پنج قدم ارتفاع آن است . تالار وسط ، ايوان مانند است پنجره ندارد . ستونهاى چوبى ملون نصب شده . در وسط تالار حوض مرمر طولانى است در دو سمت اين تالار اطاقهاى خيلى بزرگ است . در يكى از اين اطاقها كتابخانهء پادشاه است و ميرزا مقيم كتابدار است . ميرزا مقيم در هزار و ششصد و پنجاه و هفت مسيحى مطابق هزار و شصت و هشت هجرى به سفارت هندوستان مأمور شده بود . در كتابخانه تقريبا پانزده هزار جلد كتاب به نظرم آمد كه اغلب به زبان تركى و عربى بود و فارسى كمتر داشت . از ميرزا مقيم پرسيدم به زبان فرنگى كتابى در كتابخانهء پادشاهى هست يا نه ؟ دو صندوق به من نشان داد . در هر صندوقى شصت هفتاد جلد كتاب بود . يكى از اين صندوقها كتبى بود كه از كليساى هرمز به غارت آورده بودند و به زبان رومى و لاطن [ - لاتينى 
  ] بود . صندوق ديگر كتابهائى بود كه\r\n\r\n\r\n","description":"","footnote":"\r\n( 40 ) - تكميل از سفرنامهء شاردن .\r\n","page_name":" 110 ","page_number":158},
  {"content":"\r\n\r\nدر غارت‌خانهء ايلچى هلستن « 41 » در هفتاد سال قبل از اين به دست آورده بودند « 42 » و اين صندوق ، كتابهايش غالبا به زبان فرانسه يا آلمانى بود . در اطاقى ديگر محاذى كتابخانه ، رخت‌دار خانه است . نه آن‌كه لباس شخصى پادشاه در آن باشد [ بلكه 
  ] خلاعى كه به مردم به اسم تن‌پوش داده مىشود آنجا مىدوزند و نگاه مىدارند . در انتهاى باغ تالار طويله ، رخت‌دارخانهء خاصه است كه مرا بلكه هيچيك از غربا را در آن راه نمىدهند . پهلوى رخت‌دارخانه ، قهوه‌خانه است آنجا هم همين‌طور منع است . بعد چراغ‌خانه است . بعد شرابخانهء سلاطين است .\r\nشاردن گويد من در شرابخانه راه داشتم و چون بهترين ميخانهء دنيا ميخانهء صفويه است ميل دارم تفصيل اين ميخانه را مشروحا بنويسم .\r\nميخانه در يك باغى جداگانه واقع شده است . از براى ورود به اين باغ بايد از دالانهاى تنگ و تاريك سقف كوتاه گذشت . بعد از ورود به باغ ، شخص وارد يك تالارى مىشود به شكل خاج « 43 » ، يعنى چهار شاه‌نشين در وسط حوضى است از مرمر كه به واسطهء فواره‌هاى مرمر آب على الاتصال جارى است . هزارهء اطاق مرمر است . از هزاره الى سقف نقل‌دانها تعبيه كرده‌اند در نقل‌دانها انواع و اقسام تنگها و بطريها و بغليها مملو از شرابهاى مختلف چيده شده . پهلوى اين اطاق تالار طولانى است كه انبار شراب است . در اين انبار از سطح تا سقف پر است از صندوقهائى كه در آن شراب گذاشته شده است و غالب اين شرابها را از گرجستان و كرمان و شيراز مىآورند . سربغليها بعد از آن‌كه پنبه گذاشته و موم ريخته‌اند ، روى آن از حرير سرخ و با قيطان آبى در او را مىبندند و به مهر هريك از حكام كه اين شراب از ايالت او آمده سربغليها مهر است . بالاى در اين مخزن به خط جلى اين تفصيل نوشته شده : « زندگانى بيهوشى دائمى است لذت شراب مىگذرد و دردسرش مىماند » .\r\n\r\n\r\n","description":"","footnote":"\r\n( 41 ) - ( هولشتاين )  Holstein  .\r\n( 42 ) - شاردن : « زيرا منشى اين سفارت موسوم به اولئاريوس كتابخانهء ذى قيمتى داشته » ( سفرنامه ، قسمت اصفهان ، ص 48 ) .\r\n( 43 ) - خاج به معناى صليب . شاردن مىنويسد : « تالار به شكل صليب يونانى است » ، صليب يونانى صليبى است كه دو شاخهء آن متساوى است و دو شاخه در وسط يكديگر را قطع مىكنند .\r\n","page_name":" 111 ","page_number":159},
  {"content":"\r\n\r\nاز عمارت ميخانه كه بيرون مىآيند به عمارت چهل ستون مىرسند .\r\nزياده از هجده ستون ندارد . عدد اربعين به اصطلاح اهل ايران كاشف از عدد زيادى است مثلا چهلچراغ مىگويند درصورتىكه آن مسرجه زياده از ده چراغ ندارد . خرابهء اصطخر را چهل مناره گويند باوجودى كه كمتر از چهل مناره دارد . چهل ستون مثل ساير عمارات اصفهان در ميان باغى واقع است . در وسط تالارى است كه در جوانب او اطاقهاى متعدد مىباشد . هزاره مرمر است . از هزاره به بالا آئينه است . حوض مرمرى در اين اطاق است . چهار بخارى در اين اطاق تعبيه شده است .\r\nبالاى بخاريها پرده‌هاى تصوير بسيار خوب به ديوار نصب است . يكى از اين پرده‌ها صورت جنگى است كه شاه عباس بزرگ با طايفهء ازبك نموده است . سه پردهء ديگر مجلس جشن سلطنتى است . تخت پادشاهى در يكى از شاه‌نشينهاى اين تالار واقع شده است . فرش و پرده‌هاى اين عمارت از زرى است . چهار بالش بر روى تخت پادشاهى گذاشته‌اند و هر چهار زربفت است . و ليكن اطرافشان را از مرواريد و جواهرآلات ، مرصع كرده‌اند . هنگام سلام كه پادشاه بر اين تخت جلوس مىنمايد خواجه‌سرايان سفيد بسيار خوشگل دور تخت مىايستند . خواجه‌هاى معتبر بزرگ سفيد و سياه اسلحهء مخصوص پادشاه را در دست گرفته عقب تخت مىايستند . عمارات ديگر زياد است يا حرمخانه است يا مسكن شاهزاده‌هاى خانوادهء سلطنت يا منزل زنهاى پيرى كه از سلاطين قديم مانده‌اند و هيچكس اجازهء دخول به آنجاها ندارد . اما من دو عمارت حرمخانه را ديدم يكى عمارت موسوم به فردوس ديگر عمارت درياچه .\r\nعمارت مهمانخانه هم قصر كوچكى است ما بين عمارت فردوس - كه حرمخانهء مخصوص پادشاه است - و عمارت درياچه كه مادران سلاطين صفويه آنجا مىنشينند . اين عمارت را مهمانخانه مىنامند به جهت آن‌كه از نسوان امرا يا شاهزاده خانمهائى كه به شوهر رفته‌اند و از عمارات سلطنتى خارج شده‌اند هر وقت بخواهند به حرمخانه بيايند به اين عمارت داخل مىشوند و اجازهء دخول به عمارات سلطنتى ديگر ندارند . اين كه نوشتم اين دو عمارت حرمخانه را ديدم به جهت اين بود كه در اين مدت متمادى كه من در ايران بودم دو مرتبه به جهت تعمير ، بنا و نجار به اين دو عمارت رفته بودند . در وقت ورود بنا و نجار هردو وقت را فرصت\r\n\r\n","description":"","footnote":"","page_name":" 112 ","page_number":160},
  {"content":"\r\n\r\nبه دست آورده غنيمت شمرده اين دو عمارت را سير كردم .\r\nاز بناهاى عجيبى كه در اصفهان ديدم در محلهء دردشت ميدانى است در وسط ميدان منارى بنا شده است موسوم به منار شاخ . دور منار بيست قدم ارتفاع شصت قدم از پائين تا بالاى منار كلهء آهو و شكارهاى كوهى در ميان گچ و آهك نصب شده است . معروف است كه شاه اسماعيل يا شاه طهماسب در يكى از شكارهاى جرگه كه در هزار دره نزديك اصفهان واقع شده بود و شكارچيان از بيست فرسخ راه شكار رانده و به آنجا آورده بودند آن‌قدر از آن شكارها صيد شده بود . كه پادشاه حكم كرد كله منارى از سر شكارها بسازند . معمارى كه مأمور به اين كار شد در ظرف هشت ساعت اين منار را ساخت . بعد از اتمام كار به حضور پادشاه آمده به جهت حسن خدمت اظهار داشت كه در كلهء اين منار سر حيوان بزرگى بايد نصب شود . پادشاه در آن‌وقت مست و بدحال بود .\r\nگفت از تو حيوان‌تر كسى نيست كه در اين موقع چنين حرفى مىزنى و حكم كرد سرش را بريدند و در بالاى منار نصب كردند .\r\nاز چيزهائى كه در اصفهان تماشائى است قلعهء طبرك است كه در طرف شمال اصفهان واقع است . مسافرين قديم در معنى اين اسم اختلاف كرده‌اند . بعضى را عقيده اين است كه مقصود از قلعهء طبرك ، قلعهء برگ است كه به زبان فارسى به معنى سلاح است . چون در زمان سياحت مسافرين ، جبه‌خانه بوده است از اين جهت نسبت اين قلعه را به برگ داده‌اند . ليكن اين قول عليل است به جهت اين‌كه در كتب جغرافى قديم فارسى و عربى همه‌جا طبرك يا تبرك نوشته شده .\r\nخلاصه در عهد شاه سليمان صفوى كه شاردن به اصفهان رفته بود اين قلعه را به رأى العين مشاهده نموده به اين تفصيل مىنگارد :\r\nوضع قلعه مربع الشكل است سطحش هزار ذرع است « 1 » . ديوار اين قلعه چينه است كنگره‌هايش را با گچ سفيد كرده‌اند ديوارش زياد مرتفع است اطرافش بروج است دور ديوارش خندق است و عرض خندق سى قدم . از بناهاى قلعه چنين معلوم مىشود كه خيلى كهنه است . زيرا كه مشابهتى به ابنيهء جديدهء اصفهان ندارد شباهتش به محبس زيادتر است\r\n\r\n\r\n","description":"","footnote":"\r\n( 1 ) - شاردن : « اين قلعه به شكل مربع نامنظمى است كه قطر آن هزارپا و از گل ساخته شده است » ( سفرنامه ، قسمت اصفهان ، ص 99 ) .\r\n","page_name":" 113 ","page_number":161},
  {"content":"\r\n\r\nتا قلعه . سيصد خانه در اين قلعه بنا شده مسجد و حمام و عمارت و كوتوال دارد « 2 » . مستحفظين قلعه از قشون خاصه و كمتر از هزار نفر مىباشند مواجبى كه به اينها داده مىشود از سى الى پنجاه تومان است « 3 » . در سال چهل عراده توپ ممتاز بسيار خوب در اين قلعه موجود است . توپها [ كمتر 
  ] از توپهاى اسپانيولى است كه از قلعهء هرمز آورده‌اند و بيشتر از توپهائى است كه از قشون عثمانى گرفته شده است . از زمان سلطنت شاه صفى اول تاكنون كوتوال قلعه مجبور به اقامت در قلعه نيست . ولى پيشتر دقيقه‌اى منفك نمىشده . خزانه و جبه خانهء سلاطين صفويه در اين قلعه است و هيچكس قادر به دخول آنجا نيست . چرا كه سه نفر مستحفظ اين خزانه هستند و هرسه متفقا بايد در را باز كنند و مهر كنند . اول صدر اعظم بعد كوتوال شخص سيم جبه‌دار باشى . اما من دو مرتبه داخل شدم به اين تفصيل :\r\nوقتى كه شاه صفى ثالث معروف به شاه سليمان به تخت سلطنت جلوس كرد روزى به جهت تماشاى خزانه و جبه‌خانه به اين قلعه آمد منهم با او بودم . در مخزن اول اسلحه چيده شده بود . اسلحه عبارت از شمشير ، تفنگ ، كمان ، تركشهاى مملو از تير . اسلحه‌هاى ممتاز را كه مرصع به طلا و جواهر بود در صندوقها گذاشته بودند . در مخزن ديگر زره ، چهار آئينه ، كلاه‌خود حتى زرهى كه به اسب مىپوشانند ( برگستوان ) زياده از حد ديده شد . علاوه بر اسلحهء ايرانى ، اسلحهء كار فرنگ آنجا زياد بود . ساعتهاى مختلف ديدم ، صندوقچه‌هاى انفيه‌دان طلا و مرصع بخصوص انفيه‌دانهاى كار ايطاليا ، كرهء ارض كه از فلزات گرانبها ساخته بودند ، دوربينهاى خوب كه از هداياى سلاطين فرنگ بود آنجا چيده بودند . اطاق ديگر مملو از اسلحه بود . اما اسلحه‌هائى كه به جواهر گرانبها ترصيع شده بود . سپرهاى پوست گاوميش ديدم كه گل‌ميخهاى طلا و مرصع داشتند . اگرچه و زنا سبك بودند ، اما معروف بود كه تير هرقدر تيز و بازوى تيرانداز هرقدر قوى باشد از اين سپر نمىگذرد .\r\n\r\n\r\n","description":"","footnote":"\r\n( 2 ) - ايضا : « اين قلعه سيصد و هفتاد خانه و يك ميدان مشق و يك مسجد و يك حمام و يك خانهء وزير دارد » .\r\n( 3 ) - اعتماد السلطنه در مطالب سفرنامه تا حدى دست برده . زيرا شاردن نوشته حقوق سربازان از سيصد تا پانصد فرانك است و اعتماد السلطنه تسعير كرده و نوشته سى الى پنجاه تومان !\r\n","page_name":" 114 ","page_number":162},
  {"content":"\r\n\r\nشمشيرها ديدم كه دسته و يراقشان از عقيق و جواهر ديگر بود . از مخزنهاى اسلحه گذشتيم به خزانهء جواهر رسيديم . يك اطاق مملو از فيروزه بود آنچه تراشيده نشده بر روى زمين ريخته بودند و آنچه را تراشيده و حاضر براى زرگرى بود در كيسه‌هاى چرمى گذاشته بودند . در اطاقهاى ديگر صندوقها مملو بود از جواهر پياده و سواره . اطاقى ديگر مخزن آئينه بود . آئينه‌هاى خيلى بزرگ كه يك شخص قادر به حمل آنها نبود در آنجا ديدم و تعجب دارم كه باوجود نبودن راه ، اين اشياء شكستنى را چگونه به اصفهان آورده‌اند . اغلب اين آئينه‌ها در چهارچوبهاى طلا بود و بعضى از آنها نيز ترصيع داشت بخصوص يك آئينهء بزرگى كه چهارچوبهء او از زمرد و لعل مرصع شده بود . دولابچه‌هائى كه در اين اطاقها تعبيه كرده بودند هركدام را كه باز مىكردند جز جواهر نفيسه هيچ‌چيز بيرون نمىآمد . اگر به راى العين اين مكنت را نديده بودم باور نمىكردم . يكى از اطاقها مخصوص ظروف طلا بود كه علاوه بر ظروف معمولى سفره است ديگها و سبوهاى طلا ديدم كه يك شخص قادر به حمل آنها نبود . در يك صندوق ششصد جيقه ديدم در صندوقى ديگر چهارصد خنجر مرصع ديدم . چشمم به قسمى خيره شده بود و خودم طورى واله شده بودم كه زياده بر اين نمىتوانستم ببينم . از خزانه‌دار پرسيدم كه قيمت اين اشياء كه من ديدم معين است ؟ گفت بلى فردا فردا معين است . چون قابل نيست جمع نزديم ! اگرچه جواهر نفيسه نديدم آنجا و هرچه ديدم كوچك و بدتراش [ بود 
  ] ليكن به قدرى زياد بود كه مىتوانم بگويم كه هيچيك از سلاطين جواهر ايران را ندارد .\r\nاز چيزهاى عجيبى كه در اين خزانه ديدم پوست مارى بود كه طولش بيست پى و عرضش چهار پى مىشد . لباسهاى امير تيمور و ميرزا شاهرخ پسر او را ديدم . خيلى ميل داشتم چيز خيلى محترمى كه در اين خزينه بود ببينم ، نشد . آن چيز علم حضرت امام حسين « 4 » عليه السلام بود .\r\nخزانه‌دار گفت اگر مسلمان مىشوى به تو مىنمايم . نظم اين خزانه به قسمى بود كه بر روى هريك از اشياء فردا فردا كاغذى نصب كرده بودند و از هركس اين اشياء در جنگها به زور گرفته شده بود يا خود تعارف و هديه نموده بود نوشته بودند . پرسيدم كه اين خزانه از كى جمع\r\n\r\n\r\n","description":"","footnote":"\r\n( 4 ) - متن : « امام حسن » .\r\n","page_name":" 115 ","page_number":163},
  {"content":"\r\n\r\nشده است ؟ بعضى گفتند از زمان شاه صفى . جمعى ديگر گفتند قديمتر از سلطنت خانوادهء صفويه است . بعضى گويند قلعهء طبرك را ملكشاه بن الب ارسلان ساخته . معروف است كه امير تيمور گوركان دو دفعه قلعهء طبرك را محاصره نموده نتوانست فتح كند . چند سال قبل از سفر شاردن چند نفر از نجيب‌زادگان به واسطهء كمند داخل خزانه شده اشياء زيادى سرقت كردند . مدتى معلوم نبود كه سارق كيست تا در دكان جواهرى هندى كه در اصفهان بود دستهء خنجرى كه هشت هزار تومان قيمت داشت داروغه ديد و معلوم كرد كه اين از خزانهء پادشاه سرقت شده . سارقين را به دست آوردند و دو نفرشان را در قلعهء قندهار محبوس و يك نفر را شكم پاره كردند .\r\nخيابان چهارباغ قديم اصفهان كه قبل از مسافرت شاردن بنا شده شاه عباس اول در سال يازدهم سلطنتش كه سال هزار و شش هجرى باشد بنا كرده و شصت و سه پى عرض دارد . خيابان چهارباغ جديد كه بعد از مسافرت شاردن بنا شده و آن را حاجى محمد حسين خان صدر اصفهانى بنا كرده عرضش كمتر است . چهارباغ قديم از دروازه دولت ابتدا شده منتهى به هزار جريب مىشود و پل سى و سه چشمه در وسط راه است .\r\nباغات معتبر با سردرهاى عالى در جنبين خيابان است كه درهاى آن در خيابان باز شده . شاه عباس ثانى يك هزار جريب كوچكى هم در سمت محلهء بابالغت ( ؟ ) بنا كرده « 5 » .\r\nخيابان چهارباغ جديد اصفهان در جنب محلهء خواجو و منتهى به پل بسيار خوبى كه از سنگ ساخته شده و معروف به پل خواجوست مىشود . از هردو چهارباغ به قبرستان تخت فولاد كه از قبرستانهاى معروف وسيع و جامع بقاع و تكاياى بسيار خوب و مزارهاى شريفهء انبياء و اولياء و علماء و فضلاء مىباشد راه هست تكيهء مير كه از تكاياى بانزهت و قبر حكيم اوحد امجد مير فندرسكى رحمه الله در آن است در قبرستان تخت فولاد است . در تسميهء اين قبرستان به تخت فولاد گويند پهلوانى بوده فولاد نام كه در اين محل مسكن داشت و اين محل به اسم او موسوم شد .\r\nيكى از عمارات ديوانى اصفهان ، سعادت‌آبادست كه رودخانه از وسط آن عبور مىكرده . در يك سمت رودخانه ، حرمخانه در سمت ديگر\r\n\r\n\r\n","description":"","footnote":"\r\n( 5 ) - شايد « باب الدشت » بوده .\r\n","page_name":" 116 ","page_number":164},
  {"content":"\r\n\r\nديوانخانه و به واسطهء پل چوبى اين دو طرف به‌هم وصل بوده . ولى در اين زمان عمارت يك‌طرف خراب و منهدم است . يك‌طرف ديگر چند عمارت عالىآباد و اهل اصفهان آن را هفت دست مىنامند و تسميهء پل به پل جوئى از اين جهت است كه بر روى پل نهر كوچكى است كه بعضى اوقات آب دارد . درياچهء بزرگى وسط ديوانخانه هست كه يك شعبه از رودخانهء مستمر از وسط آن مىگذشته . بناى ديوانخانه را شاه عباس ثانى نهاده در جشنها و اعياد شاه عباس ثانى و شاه سليمان در اين عمارت جلوس مىكرده‌اند . آتش‌بازى و چراغان به جهت اين‌كه عكسش در ميان آب مىافتاده خيلى قشنگ ديده مىشده .\r\nجلفا كه سابق يكى از محلات اصفهان بوده و الحال خود شهر مستقلى و در يك ميدانى شهر اصفهان و در حوالى زاينده‌رود است منقسم به دو قسمت بوده : محلهء كهنه كه شاه عباس اول بنا كرده و محله‌اى ديگر كه شاه عباس ثانى ساخت و در تمام اين محله ارامنه ساكن بوده‌اند . ولى اينك جلفا چند محله است كه ارمنى و مسلمان هردو در آن [ زندگى مىكنند 
  ] . يكى از محلات آن را محلهء تبريزيها مىنامند . كليساهاى خوب در جلفا هست ميدانى دارد كه در آن يك‌شنبه‌ها ازدحام و جمعيت است و هر قسم جنسى از شهر به آنجا مىبرند و خريد و فروش مىنمايند . خانه‌هاى عالى در جلفا بنا كرده‌اند .\r\nعمارات رعيتى شهر اصفهان بسيار وسيع و باصفاست . بقاع متبركهء عاليه كه مقابر امامزاده‌هاى واجب التعظيم است در آن متعدد و مساجد عاليهء قديمه و جديده موجود است از جمله مسجد على است كه منار بسيار مرتفع عظيمى دارد « 6 » . در عهد خاقان خلد آشيان در محلهء بيدآباد مرحوم حاجى سيد محمد باقر مجتهد كه از اجلهء علماء دينيه بوده مسجدى عالى بنا كرده كه تالى بناهاى سلطنتى است « 7 » . در يكى از محلات اصفهان كه به شهرستان موسوم بوده مقبرهء يكى از خلفاى بنى عباس است « 8 » .\r\n\r\n\r\n","description":"","footnote":"\r\n( 6 ) - اين منار اخيرا فروريخت .\r\n( 7 ) - اكنون در اصفهان به نام « مسجد سيد » معروف است .\r\n( 8 ) - غرض الراشد بالله پسر المسترشد بالله خليفهء عباسى است كه در جنگ با سلطان مسعود بن محمد سلجوقى شكست خورد و به خوزستان و سپس به اصفهان آمد و در 25 رمضان -\r\n","page_name":" 117 ","page_number":165},
  {"content":"\r\n\r\nدر حقيقت بنا و قدمت شهر اصفهان اختلاف است در سيصد سال قبل عقيدهء فرنگيها اين بود كه شهر هكاتنپل « 9 » يعنى صد دروازه كه اسكندر رومى در عراق ساخت همين شهر اصفهان است . اما اين روايت صحيح نيست . چرا كه بطلميوس مصرى هكاتنپل را در سه منزلى مازندران قرار داده و از روى تحقيق هكاتنپل همان شهر دامغان است . عقيدهء مورخين عجم و عرب اين است كه هوشنگ پيشدادى شهر اصفهان را بنا كرده و نسبت بناى شهرستان را به به اسكندر بزرگ مىدهند و گويند دور شهرستان ديوارى كشيد كه داراى سيصد و شصت برج بوده . شاه عباس اول اصفهان را پايتخت ايران قرار داد .\r\nابن حوقل در مسالك الممالك مىنويسد : بخت النصر يهوديها را كه به اصفهان جاى داد بناى صنعتگرى را در آنجا گذاشتند . اين شهر دويست و نود و هشت سال تحت خلافت و سلطنت خلفاى بنى عباس بوده در سيصد و بيست هجرى عماد الدوله ابن بويهء ديلمى اصفهان را متصرف شد بدون اين‌كه حقى به خلفاى بنى عباس بدهد . علت فتح و قتل امير تيمور اصفهان را اين بود كه چون بعضى سكنه شافعى و بعض ديگر حنفى بودند ميان اين دو فرقه نزاع شده حنفيها امير تيمور را به كمك خواستند او آمده اصفهان را فتح و هفتاد هزار نفر از شافعيها را كشت « 10 » .\r\nمؤلف گويد آبادى اصفهان در زمان سلاطين صفويه بخصوص عمارات سلطنتى به قسمى بوده كه هيچيك از سلاطين روى زمين آن قسم عمارت نداشتند و ما آنچه در تاريخ و سياحت‌نامهء مسافرين فرنگى كه به چين رفته‌اند خوانده‌ايم اصل وضع و اسلوب عمارات ديوانى كمال شباهت را دارد به عمارات چينى و اين مسئله مستبعد نيست . زيرا كه ايران در آن زمان با دولتى خارجى كه زياد مراوده داشت دول هندوستان\r\n\r\n\r\n","description":"","footnote":"\r\n532 به كارد فدائيان اسماعيلى از پاى در آمد و در قريهء شهرستان جى ، در چهار كيلومترى اصفهان به سوى شرق ، در كنار پل قديم شهرستان ، بر ساحل شمالى زاينده‌رود مدفون شد ( گنجينهء آثار تاريخى اصفهان ص 206 ) .\r\n( 9 ) - متن : « حكاتنبل » .\r\n( 10 ) - در خصوص اين كشتار رجوع شود به تواريخ تيمور و از همه گوياتر به تاريخ حافظ ابرو كه خود به چشم ديده و از روى شمار كله منارها ، شمار مقتولين را تخمين زده است .\r\n","page_name":" 118 ","page_number":166},
  {"content":"\r\n\r\nو چين بود « 11 » و تجار اين دو ملت در اين دو راه زيادتر مراوده مىكردند .\r\nچنان‌كه در اين عصر به واسطهء كثرت مراوده با فرنگان اغلب ابنيهء ايران را از روى نقشهء اروپا مىسازند . آن‌وقت معماران تقليد هندى و چينى را مىنمودند و خيابان چهارباغ كه مسافرين قديم در دويست سيصد سال قبل اين همه تمجيد از نزهت و صفا و خوبى آن مىكرده‌اند اگرچه خراب است ولى از اشعه و تابش قديم آن هنوز سايه‌اى باقى است . از بناهاى بسيار عالى كه مسافرين قديم ننوشته [ اند 
  ] يكى مدرسهء مادر شاه است كه در اين خيابان و اهل اصفهان آن را مدرسهء چهارباغ مىخوانند . از وسط آن نهرى كه در عظمت قريب به رودى است عبور مىكند . زمين مدرسه سنگفرش و دو طرف نهر از سنگ‌پله‌ها ساخته‌اند كه مردم در آن پله‌ها نشسته تفرج مىكنند . چهار باغچه دارد . درختهاى چنار عظيم و اقسام گلهاى باصفا و غالبا از نغمات طيور غوغا و از قرار تقرير ثقاة مجموع آن عرصات چون بهشتى روح‌افزاست و يكى از اكابر شعراى اصفهان كه از معاصرين است چون چند سال از اصفهان دور افتاده بود ، قصيده‌اى غرا در اظهار شوق و حنين « 12 » و ميل به وطن خود به نظم آورده وقتى به مناسبت براى مؤلف خواند . اغلب محاسن اصفهان را در آن قصيده درج و ذكر نموده بود و آن‌وقت مؤلف دو شعر آن را اختيار كرده ثبت نمود .\r\nاينك در اين مورد نگاشته مىشود :\r\n اصفهان خلد است و من آدم و ليكن بىگناه * آسمان بنمود از آن سرزمين بيرون مرا\r\nچون كنم ياد از كنار زنده‌رود و مرز جى * ديده‌ها گردد يكى جيحون يكى سيحون مرا \r\nحكيم خاقانى شيروانى قصيده‌اى در تعريف اصفهان مردف به لفظ اصفهان فرموده كه مطلعش اين است :\r\n نكهت حور است يا هواى صفاهان * جبهت جوزاست يا لقاى صفاهان \r\n\r\n\r\n","description":"","footnote":"\r\n( 11 ) - در زمان صفويه ، ما با دولت چين ارتباطى نداشتيم . معمارى هند ، مثل ديگر مسائل هنرى و فرهنگى تحت تأثير هنر و فرهنگ ايران قرار داشت . نوشته‌اند كه باغهاى احداثى سلاطين گوركانى در هند و ابنيه و آثار آنان همه از روى الگوهاى ايرانى بوده .\r\n( 12 ) - حنين به فتح اول به معنى ناله و زارى و بانگ كردن از طرب يا حزن است ( ا ع ) .\r\n","page_name":" 119 ","page_number":167},
  {"content":"\r\n\r\nبالجمله محاسن طبيعى و مصنوعى اين شهر به عقيدهء جمهور ائمهء جغرافى بيش از احصاست و نادر مىتوان نقصى براى اين شهر و ابنيهء عاليهء سلطنتى و غيره آن ثابت كرد ؛ - ز اين‌كه بعضى از اهل سليقه گويند مسجد شاه اصفهان اگر در جنب ميدان شاه نبود بهتر بود . زيرا كه عمارت به اين عظمت به سبب اتساع ميدان كوچك به نظر مىآيد و اندكى از شكوه آن كاسته .\r\nاز ابنيهء عاليه كه تازه در اصفهان ساخته شده عمارت سرپوشيده است كه در عهد خاقان خلد آشيان - طاب ثراه - نواب سلطان محمد ميرزاى سيف الدوله « 13 » كه آن‌وقت حاكم اصفهان بود بنا كرده و بعضى عمارات كه حاجى محمد حسين خان صدر اصفهانى ساخته . اين شهر در هر عصر مجمع فضلاء و علماء و حكماء و شعراء بوده و از ساير بلاد ايران بل خارج ، طلاب به جهت تحصيل به اين شهر مىآمده‌اند و در آن تكميل شده به اوطان خود مراجعت مىكردند .\r\nاز علماء دينيهء متأخرين و معاصرين مرحوم حاجى سيد محمد باقر مجتهد كه صيت علم و حشمتش شرق و غرب را گرفته و مولد ايشان شفت گيلان [ بوده 
  ] ، مرحوم حاجى محمد ابراهيم مجتهد كه مولدشان كرباس خراسان بوده ، مرحوم حاجى محمد جعفر مجتهد آباده‌اى ، مرحوم حاجى سيد اسد الله مجتهد ابن حاجى سيد محمد باقر ، مرحوم حاجى ملا حسينعلى مجتهد تويسركانى ، مرحوم آقا مير سيد محمد مجتهد شاه شاهانى ، مرحوم آقا محمد مهدى مجتهد ولد مرحوم حاجى محمد ابراهيم كرباسى ، مرحوم ملا صالح مجتهد مازندرانى الاصل ، مرحوم آقا مير سيد حسن مجتهد محله نوئى ، مرحوم سلطان العلماء امام جمعه آقا مير سيد محمد ، جناب حاجى شيخ محمد باقر مجتهد سلمه الله تعالى ، جناب آقاى آقا مير محمد حسين امام جمعه ، جناب حاجى ميرزا هاشم سلطان العلماء ابن آقا مير سيد محمد\r\n\r\n\r\n","description":"","footnote":"\r\n( 13 ) - سلطان محمد ميرزا ملقب به سيف الدوله پسر سى و ششم فتحعلى شاه متولد سال 1228 از سال 1240 تا مرگ پدر خود ( 1250 ) در خراسان حكومت داشت . سلطان محمد ميرزا ارشد اولاد فتحعلى شاه است از بطن طاوس خانم اصفهانى ملقب به « تاج الدوله » . در خصوص وى و مادرش غير از تواريخ رسمى قاجاريه مراجعه كنيد به تاريخ عضدى تأليف سلطان احمد ميرزا عضد الدوله برادر سلطان محمد ميرزا ( تصحيح عبد الحسين نوائى ، انتشارات بابك ، سال 1355 ) .\r\n","page_name":" 120 ","page_number":168},
  {"content":"\r\n\r\nامام جمعه ، جناب آقا مير محمد هاشم مجتهد چارسوى شيرازى . اينها كسانىاند كه در اشتهار به درجهء كمال هستند و الا علماى اصفهان غير معدودند .\r\nاز فضلاء مرحوم ملا على نورى كه از اجلهء حكماى الهى و غيره بوده ، مرحوم ميرزا حسن ولد ملا على نورى ، مرحوم ميرزا حسن چينى كه از اكابر حكماى الهى و غيره بوده ، مرحوم معتمد الدوله ميرزا عبد الوهاب نشاط كه از افاضل عرفاء و اماجد بلغاء و شعراء و اسخيا بوده ، مرحوم ملا عبد الجواد خراسانى كه در طب و فقه درجهء اجتهاد داشتند و در ساير علوم نيز متبحر بودند ، مرحوم ملا حيدر صباغ كه طبيعى عالم و اديبى بارع و شاعرى استاد و عارفى مجرد بود ، مرحوم ملا محمد صادق صباغ كه در ادبيت و علوم دينيه اعجوبهء عصر بود ، مرحوم ملا حسين ملا ولى الله كه در علوم رياضى كمال تبحر را داشت ، غياث الدين جمشيد ثانى علام فهام ملا على محمد كه در حضرت وزير علوم محلى منيع دارد و اينك از ضعف هرم « 14 » و عروض فلج به ضرورت از منزل بيرون مىآيد ، فخر المتالهين آقا ميرزا ابو الحسن جلوه كه مولدشان در گجرات ( احمدآباد ) هندوستان بوده و پدر بزرگوارشان آقا مير سيد محمد سى و شش سال در هندوستان سر نموده و كتابى در احوال افغان كه اصفهان را ويران نمودند نوشته و نشو و نماى خود ايشان در اصفهان و اينك ساكن دار الخلافه و مقدم حكما مىباشد ، نجم الملك « 15 » كه در مدرسهء مباركهء دار الفنون معلم كل علوم رياضى و شرف منجم‌باشيگرى آستان همايون را دارند ، مقدم فضلاء مرتضى قلى خان ابن نظام الدوله از نواده‌هاى صدر اصفهانى كه جامع فنون فضايل و در انشاد اشعار عرب و ايراد قوانين ادب متفرد و گوئى عربى است عربا كه نظم و نثرش به لغت فصحا است .\r\nقصايد عربى سرايد خالى از عجمه خالص از هجنه . ميرزا محمد حسين اديب كه از اجلهء فضلاء و از اول ورود به دار الخلافه تاكنون چند سال است كه در صحبت مؤلف است و از دربار سپهر آثار ملقب به فروغى « 16 » و اقسام متضادهء شعر را به درجهء استادان سلف انشاد مىنمايد و در نظم و\r\n\r\n\r\n","description":"","footnote":"\r\n( 14 ) - هرم ( بر وزن حرم ) به معنى پيرى و فرتوتى است .\r\n( 15 ) - يعنى عبد الغفار خان نجم الملك مهندس و منجم .\r\n( 16 ) - وى پدر محمد على فروغى دانشمند معروف و رجل سياسى ايران است .\r\n","page_name":" 121 ","page_number":169},
  {"content":"\r\n\r\nنثر يد طولى بل يد بيضا دارد .\r\nاساتيد شعراى اصفهان مرحوم مجتهد الشعراء آقا سيد حسين مجمر ، مرحوم شمس الشعراء سروش ميرزا محمد على خان اصفهانى ، مرحوم تاج الشعراء شهاب ، ميرزا حسن تسليم ، ميرزا مسكين ، ميرزا آقا جان پرتو كه خط نسخ را نيز به درجهء كمال مىنويسد ، افسر پسر ميرزا مسكين كه نستعليق را نيز خوش مىنويسد ، ميرزا كاظم الفت ، ميرزا عمان . و نيز اينها از كسانىاند كه نهايت مشهورند و الا فضلاى اصفهان بسيارند .\r\nخوشنويسهاى معروف اصفهان : ثانى اثنين شفيعا و عماد ، مرحوم ميرزا عبد الجواد ، مرحوم ميرزا مهدى كلانترى ، مرحوم آقا غلامعلى ، اشرف الكتاب آقا زين العابدين .\r\nاصفهان عرض شماليش سى و دو درجه و بيست و شش دقيقه و طول شرقيش از پاريس چهل و نه درجه و سى و نه دقيقه است .\r\n\r\nشرح رود زاينده‌رود\r\nمؤلف گويد زاينده‌رود - كه آن را زنده‌رود نيز گويند - از رودهاى نامى دنيا و اكابر علماى جغرافى آن را توصيف نموده‌اند . چنان‌كه ياقوت در معجم البلدان و مراصد الاطلاع گويد : آب زاينده‌رود اعذب مياه عالم است . و ابن ملك در تقويم البلدان در ذكر انهار گويد زنده‌رود نهر بزرگى است به دروازهء اصفهان . فصحاى عرب و عجم نظما و نثرا از اين رود مدح نموده‌اند : مرتضى قلى خان بن نظام الدوله گويد :\r\n سقى صفحتى زاينده‌رود كهامة * بلث با على منحناه جسامها\r\nو لا زال دمعى نائيا عن قطارها * اذا يثلج يوما فى جداه غمامها\r\nبنفسى شاط يثلج الصدر ماؤه * و ان طال ما بين الضلوع اوانها\r\nيبل اور القلب برد نميره * و يضرم نارا لا يبوخ ضرامها\r\nتخال العذارى عقدها من حصانه * فيلمسه مهما يغيب نظامها \r\nشمس الدين خواجه حافظ گويد :\r\n اگرچه زنده‌رود آب حيات است * ولى شيراز ما از اصفهان به \r\nنواب و الا معتمد الدوله در جام‌جم در ذيل احوال اصفهان گويد\r\n\r\n","description":"","footnote":"","page_name":" 122 ","page_number":170},
  {"content":"\r\n\r\nزنده‌رود از جنب اصفهان مىگذرد و از بند مروان گذشته در ريگزار فرومىرود .\r\nحمد الله مستوفى در شرح مخارج انهار و عيون و آبار گويد : آب زنده رود از كوه زرد و جبال لر بزرگ به حدود جوى سرد برمىخيزد و بر ولايت رودبار لرستان گذشته در ولايت فيروزان و اصفهان ريزد و در ولايت رويدشتين در زمين گاوخانى منتهى مىشود . طولش هفتاد فرسنگ مىباشد . در شرح جبال نيز حمد الله گويد كوه زرد در لرستان است .\r\nمؤلف گويد اين كوه معروف به زردكوه و در حدودى است از لرستان كه نزديك به نشيمن طايفهء بختيارى است و مخرج زاينده‌رود است و مجراى زاينده‌رود در اغلب مواضع زهاب و چشمه‌هاست كه آب آنها مدد آبى است كه خارج مىشود از مخرج اصلى زنده‌رود . سرچشمهء آب كرند مجاور سرچشمهء زاينده‌رود است و از اين مخرج رودخانهء عظيمى جارى مىشود . بارها سلاطين عظيم الشان ايران قصد كرده [ اند 
  ] كه آب كرند را از مجراى طبيعى برگردانند و داخل مجراى زاينده‌رود كنند كه به جلگهء اصفهان جارى شود و اين نيت اگر وقوع مىيافت هرآينه فوايد زياد داشت . از سلاطين صفويه اول پادشاهى كه به اين خيال افتاده شاه طهماسب بزرگ بود و او مىخواست كه كوه فاصلهء ميانهء سرچشمه زاينده رود و سرچشمهء كرند را سوراخ و آب آن را مزيد زاينده‌رود كند . ولى به جهت بعضى چشمه‌هاى آب كه مجاور معدن گوگرد و در اين كوه بود عمله‌جات چند ذرعى كه كار كردند گوگرد اغلبى را هلاك كرد و از صرافت افتادند . شاردن كه در زمان شاه عباس ثانى به اصفهان سفر كرده بود نوشته كه شاه طهماسب مخارج گزافى براى انجام اين مقصود نمود و جمعى كثير هلاك شدند و به غرض خود نايل نگرديد . بعد از شاه طهماسب ، شاه عباس بزرگ هم به اين خيال افتاد و مىخواست به عوض اين‌كه كوه را سوراخ كند از قلهء كوه تا دامنه ، دره‌اى تشكيل دهد و به اين تدبير آب جارى سازد . ولى به اندازهء شاه طهماسب كار نكرد . چون در آن‌وقت معروف بود كه از كثرت برودت و تواتر برف در اين كوه زياده از چهار ماه نمىتوان كار كرد شاه عباس از صرافت افتاد . ولى شاه عباس ثانى خيال بزرگ اجداد خود را از دست نداد . اقورلو بيك كه امير ديوان و از رجال معتبر شاه عباس ثانى بود - چون املاك زياد در حوالى اصفهان داشت و\r\n\r\n","description":"","footnote":"","page_name":" 123 ","page_number":171},
  {"content":"\r\n\r\nاگر آب كرند جارى به اصفهان مىشد زايد الوصف به خاك املاك او نافع بود - دائم شاه را به اجراى اين مهم تشويق مىكرد و تدبيرى كه به خاطر اقورلو بيك رسيده بود اين بود كه سدى در جلو چشمهء آب كرند بسته شود كه آب بالا بيايدن وقتى كه سطح آب مساوى شد با مجراى زاينده‌رود آن‌وقت به‌جاى اين‌كه به خوزستان برود به‌طرف اصفهان خواهد آمد .\r\nاقورلو بيك هم بعد از مخارج زياد كارى از پيش نبرد . بعدها محمد بيك صدر اعظم به ترغيب شنه نام - مهندس فرانسوى - داوطلب اين كار شد « 17 » و تدبير شنه اين بود كه نقبها در اين كوه زده پر از باروط كنند و آتش زنند تا كوه از هم شكافته به مقصود رسند . پس از خرج زياد باز چيزى نشد . تاريخ عالم‌آرا تفصيل اين فقره را به اين نحو مىنگارد : آب كرند از جبال موسوم به زمازا - كه سرحد اصفهان و بختيارى است - جارى و جريانش به‌سمت جنوب و از دامنهء كوه معروف به كوه گيلويه عبور مىكند و تمام خوزستان را سيراب مىنمايد و وارد شط العرب مىشود و به قدرى اين رودخانه بىفايده است كه در خوزستان شط بزرگى مىشود و مع ذلك حبه و دينارى از آن عايد ديوان و رعيت نمىشود « 18 » .\r\nمؤلف گويد اين‌كه نوشته شد حبه و دينارى عايد ديوان و رعيت نمىشود خلاف است بلكه بلوك ميان آب كه در حوالى شوشتر است به واسطهء سدى كه شاپور ذو الاكتاف بسته و بعد خراب شده و در عهد سلطنت خاقان مغفور فتحعلى شاه - طاب ثراه - نواب محمد على ميرزا آن سد را تعمير كرده بلوك مزبور از اين آب مشروب مىشود و در سال مبالغ كلى عايد ديوان و رعيت مىگردد و اين تفصيل را ما در لغت شوشتر بيان خواهيم نمود . شايد در آن‌وقت ، به واسطهء خرابى سد ، آب به بلوك ميان آب نمىنشسته است . در سنهء هزار و دويست و هفتاد و شش كه خود مؤلف به خوزستان سفر كرده بود بلوك ميان آب را مشاهده نمود . اين بلوك به واسطهء تعمير سدآباد است . بالجمله زنده‌رود از كوهستان سمت\r\n\r\n\r\n","description":"","footnote":"\r\n( 17 ) - شاردن نام اين مهندس فرانسوى را دوشنه  Duchene  ضبط كرده ( سفرنامهء شاردن ، قسمت اصفهان ، ص 4 ) . ولى سانسون كشيش از يك مهندس فرانسوى در همين زمينهء الحاق كورنگ به زاينده‌رود نام برده به نام ژنه  Genest  ( سفرنامهء سانسون كشيش ، ترجمهء تقى تفضلى ، ص 100 ) .\r\n( 18 ) - عالم‌آراى عباسى ، ص 959 ، 969 ( چاپ انتشارات امير كبير ) .\r\n","page_name":" 124 ","page_number":172},
  {"content":"\r\n\r\nشمال جارى و در شهر اصفهان سه پل بر روى آن بنا نموده‌اند . عقيدهء شاردن اين است كه زاينده‌رود بنفسه چندان عظمتى ندارد . شاه عباس از سى فرسخى آبى به او الحاق نموده كه مايهء فزونى آن شده . به‌هرحال از مخرج آن تا رويدشت تقريبا هشتاد فرسخ است و اين رود در اين امتداد جريان مىيابد و از بس رود پرمنفعتى است اهل اصفهان اين رود را « زرين رود » نيز ناميده‌اند . برخى گفته‌اند اهالى اصفهان به قدرى كم‌سليقه‌اند كه باوجود اين آب ، آب چاه مىآشامند . ولى از قرار تقرير بعضى ثقاة ، آب چاه اصفهان به درجه‌اى گوارا و محلل و صاف است كه اهالى بىنيازند از صرف آب روان . در عجايب المخلوقات نوشته كه آب زاينده‌رود از دهى بيرون آيد كه آن را « بناى » مىنامند .\r\n\r\nاصبهبدان [ مع - مر 
  ] :\r\nو اسپهبدان نام مخصوص سلاطين طبرستان است و نيز شهرى است در بلاد ديلم كه حكمران آن ناحيه در آن بلده مىنشيند . فاصلهء او تا دريا دو ميل است .\r\n\r\nاصطخر [ مع - مر 
  ] :\r\nبه كسر الف و سكون طاء و خاء معجمه و منسوب به اين شهر را اصطخرى و اصطخرزى به زيادتى زاء گويند . شهرى است در فارس . طول آن هفتاد و نه درجه و عرض آن سى و دو درجه از اعيان مدن و حصون فارس و دار الملك آن ايالت است . گويند اول كسى كه بناى اين شهر نهاد اصطخر بن طهمورث پيشدادى بود و اين شخص نزد عجم به منزلهء آدم ابو البشر است . جرير بن عطية الخطفى گفته معروف است اين‌كه فارس و روم و عرب از اولاد اسحاق بن ابراهيم خليل - عليهما السلام - مىباشند و اين اشعار را به نظم آورده :\r\n و يجمعنا و العز ابناء سادة * اب لابنالى بعده من تعذرا\r\nو ابناء اسحاق الليوث اذا ارتدوا * حمايل ملك لابسين السنورا\r\nاذا افتخروا عدوا الصبهبد منهم * و كسرى و عدوا الهرمزان و قيصرا\r\nو كان كتاب منهم و نبوة ( ؟ ) * و كانوا باصطخر الملوك و تسرا \r\nاصطخرى گفته : اصطخر مدينه‌اى است كه وسعت آن يك ميل است .\r\nقديمىتر و مشهورتر از همهء شهرهاى فارس و پايتخت پادشاهان عجم\r\n\r\n","description":"","footnote":"","page_name":" 125 ","page_number":173},
  {"content":"\r\n\r\nتا وقتى كه اردشير ، جور را دار الملك نمود . و در اخبار وارد است كه سليمان بن داود - عليهما السلام - از صبح تا شام از طبريه « 19 » تا استخر را سير مىكرد . و در اصطخر مسجدى است كه معروف به مسجد سليمان است و عوام عجم را عقيده بر اين است كه جمشيد كه پيش از ضحاك پادشاه بود همان سليمان است . بالجمله اصطخر را باروئى در قديم بوده كه الحال خراب است و عمارات اين شهر را از گل يا سنگ مىسازند و با گچ روى آنها را سفيد مىنمايند . اگر سازندگان استطاعتى داشته باشند . و پل موسوم به پل خراسان در بيرون دروازه‌اى كه رو به‌سمت خراسان است مىباشد و آن طرف پل بناها و عماراتى است كه تازه ساخته شده و با اين كه هواى اطراف اصطخر خوب است هواى شهر غير سالم و وبائى است .\r\nمسافت ما بين اصطخر و شيراز دوازده فرسخ است . در كوههاى اصطخر معدن آهن است و در ناحيه‌اى بزرگ به اصطخر كه معروف به دار ابجرد است معدن زيبق « 20 » مىباشد . گويند فارس را پنج يا هفت ناحيه است و از همه بزرگتر ناحيهء اصطخر است . قبل از اسلام خزاين ملوك عجم در اصطخر بوده . ادريس بن عمران گويد كريم‌ترين مردم حسبا اهل اصطخرند . زيرا كه همه پادشاه و پادشاهزاده‌اند . شهرهاى مشهور ناحيهء اصطخر ، بيضا و ميبد و نيريز و ابرقويه و يزد . وسعت خاكش دوازده فرسخ در دوازده فرسخ است .\r\nدر آثار البلاد گفته شهرى است در فارس كه بانى آن معلوم نيست .\r\nسليمان عليه السلام صبح در شام و وقت شام در اصطخر بوده . در اصطخر مجوسيها آتشكدهء عظيمى دارند . گويند اين آتشكده مسجد سليمان بوده .\r\nمسعودى گويد اين آتشكدهء در بيرون شهر است . به اصطخر آمدم . بنيان عجيبى در كوه آن ديدم ( مقصودش تخت جمشيد است ) . ستونهاى سنگى بسيار بزرگ غريب دارد صورتهاى سنگى بزرگ و اشكال در آن هست كه اهالى آنجا مىگويند صورتهاى انبياء مىباشد . از عجايب اين است كه دائم در اين محل باد مىوزد . گويند حضرت سليمان باد را در اين محل حبس نموده .\r\nابن اثير جزرى در تاريخ خود گفته وقتى كه الب ارسلان اصطخر را\r\n\r\n\r\n","description":"","footnote":"\r\n( 19 ) - طبريه شهر بزرگى است در شام .\r\n( 20 ) - زيبق به معنى جيوه است .\r\n","page_name":" 126 ","page_number":174},
  {"content":"\r\n\r\nفتح كرد قدح فيروزه‌اى در آن يافت كه اسم جمشيد در آن قدح نوشته بود .\r\nاز عجايب اصطخر آن است كه سيب آن نصف ترش و نصف ديگر شيرين است .\r\nو از فضلاء كه منسوب به اين شهرند يكى اصطخرى صاحب كتاب اقاليم است . در اين كتاب ذكر نواحى معموره و بلاد آن و قرى و مسافت ميانهء هريك و خواص هر موضعى كه خاصيتى داشته باشد نموده و كوتاهى در جمع و نقاحت آن ننموده .\r\nدر نزهة القلوب گفته اصطخر از اقليم سيم است به قولى كيومرث و به قولى پسرش اصطخر [ آن را 
  ] بنا نهاده و هوشنگ بر آن افزوده و جمشيد به اتمام رسانيده چنان‌كه از حد خضرك تا آخر را مجرد مسافت چهارده فرسنگ طول آن بود و عرض ده فرسنگ و در آنجا چندين عمارت است و زراعت و قرى بود و سه قلعهء محكم داشته بر سر سه كوه : يكى معروف به اصطخر دويم شكسته سيم شكوان ( ظاهرا اشكنوان باشد ) و اين قلعه مشهور به ماران و آن را سه گنبدان نيز گويند .\r\nمؤلف فارسنامه گويد « 21 » جمشيد در اصطخر در پاى كوهى سرائى ساخته بود و صفت اين سراى اين است كه در پايان كوه دكه‌اى ساخته از سنگ سياه كه چهارسوى است : يك جانب در كوه پيوسته و سه طرف در صحرا گشاده و در بلندى سى گز ساخته و به دو طرف با نردبانى به آن رفتندى و بر آن دگر ، ستونها از سنگ سفيد مدور كرده و بر او نقارى « 22 » چنان باريك كرده كه بر چوب نرم نتوان كرد و بر درگاه دو ستون مربع نهاده و پاره‌هاى اين ستونها زياده از صدهزار من باشد و در آن نزديكى بدان شكل سنگى نيست و برادهء آن امساك خون مىكند از جراحات و بر آنجا صورت براق حضرت رسالت صلى الله عليه و آله و سلم كرده‌اند رويش به شكل آدمى باريش مجعد و ناج بر سر و دست و پا و دم بر صفت گاو ، و صورت جمشيد به شكلى سخت زيبا كرده بودند . و در آن كوه گرمابه‌اى از سنگ كنده‌اند چنان‌كه آب گرمش از چشمه زاينده است و به آتش محتاج نمىشده . و بر سر آن كوه دخمه‌هاى عظيم بوده كه عوام آن را زندان باد گفته‌اند . به وقت ظهور اسلام چون اهل اصطخر\r\n\r\n\r\n","description":"","footnote":"\r\n( 21 ) - منظور فارس‌نامهء ابن البلخى است ( ص 26 ) .\r\n( 22 ) - متن : « نفارى » .\r\n","page_name":" 127 ","page_number":175},
  {"content":"\r\n\r\nچند نوبت خلاف عهد كردند و غدر انديشيدند مسلمانان در آنجا قتل و خرابى عظيم كردند . در عهد صمصام الدولهء ديلمى در سيصد و هفتاد و دو هجرى امير قتلمش لشكرى كشيد و آن را به كلى خراب گردانيد و به قدر دهى مختصر ماند . در ميان خرابه‌هاى عمارت جمشيد توتياى هندى يابند كه چشم را مفيد بود و كس نداند كه آن توتيا چون آنجا افتاده و اكنون ستونهائى را كه در آن عمارت مانده مردم « چهل مناره » مىخوانند . و در مجمع ارباب الملك گويد آن ستونهاى عمارت‌خانهء هماى بنت بهمن است .\r\nو در صور الاقاليم آمده كه آن ستونهاى مسجد سليمان پيغمبر عليه السلام بوده و شايد خانهء جمشيد را سليمان ( ع ) مسجد كرده باشد يا هماى خانه « 23 » نموده . چون عرصهء اصطخر طويل و عريض بوده بعضى از مواضعى كه اكنون مرودشت خوانند داخل آن عرصه بوده است . ارتفاعاتش غله و انگور بهتر بود . از ميوه‌هايش سيب شيرين خوشبوى خوشمزه باشد « 24 » .\r\nزينة المجالس مطابق است با نزهه القلوب جز اين‌كه گويد در اين ايام به غير از قلعهء اصطخر و قريهء سرخاسكون كه قريب صد خانوار در او باشد چيزى ديگر از آن شهر معمور نمانده و گويد فقير آنجا را به رأى العين ديده - يعنى تخت جمشيد را - صورت جمشيد را در آن كشيده‌اند كه آفتاب پرستد و اين معنى منافى با مسجد بودن آن است . تقويم البلدان مطابق است با ساير ؛ جز اين‌كه گويد در اصطخر بناهاست كه از شدت عظمت و غرابت بعضى را عقيده اين است كه كار جن است مثل عقيده‌اى كه در باب ابنيهء تدمر و بعلبك كه در حق آنها نيز همين اعتقاد را دارند .\r\nنواب و الا معتمد الدوله در كتاب جام‌جم گويد : اما آثار قديمه كه در فارس است يكى تخت جمشيد است كه بيان و بنان از توصيف آن عاجز است و صورت جمشيد را كه به اختلاف حالات در در و ديوار نقش نموده‌اند چنان‌كه بعضى جاها بالاى كرسى نشسته و بعضى جا به يك دست شاخ كرگدن گرفته و به دست ديگر خنجر به شكم او فروبرده و در اطراف صفهء بزرگ صورت آدمى و حيوان است چنان‌كه يكى شتر به قطار مىكشد و يكى گاو مىبرد و يكى عراده به اسب بسته مىراند و بعضى در دست\r\n\r\n\r\n","description":"","footnote":"\r\n( 23 ) - متن : « مهمانخانه » ، تصحيح براساس نزهة القلوب .\r\n( 24 ) - ظاهرا اعتماد السلطنه تصرفى در عبارت كرده . در نزهة القلوب آمده : « از ميوه‌هايش سيب شيرين خوب مىباشد » . ولى اعتماد السلطنه كلمات « خوشبوى خوشمزه » را اضافه كرده .\r\n","page_name":" 128 ","page_number":176},
  {"content":"\r\n\r\nنارنج دارند و بعضى كاسه گرفته‌اند و الآن سيزده منارهء سنگى برپاست كه قطر هريك تخمينا هفت چارك و طول هريك شانزده ذرع و يك چارك است و بالاى سر مناره‌ها بعضى جا شكل شتر و بعضى جا كرگدن بوده است و اين منارها هركدام سه پاره و چهار پاره‌سنگ است و درز اين سنگها را با سرب محكم كرده‌اند . در صفهء بزرگ كه داخل مىشوى دو شكل فيل از سنگ در آورده‌اند كه روى آنها به صحراست و مقابل آن دو شكل فيل جانور غريبى است كه روى او به جانب كوه است و در ميانهء اين چهار صورت ، دو منارهء سنگى است و در كوه دو صفهء از سنگ تراشيده‌اند و شكل آفتاب و منقل آتشى است كه جمشيد روبروى آفتاب ايستاده در يك دست كمان و به ديگرى اشاره به آفتاب مىكند و بالاى سر جمشيد ، شكل غريبى است كه از دو طرف پر دارد و پاى غريبى دارد و در بالاى آن صورت ، شكل جمشيد را كوچك تراشيده‌اند و سنگى كه هفت ذرع طول و يك ذرع و نيم عرض و يك ذرع قطر داشته باشد در آنجا فراوان به كار برده‌اند و در نزديكى او دخمهء فريدون و خانهء زردشت است .\r\n\r\nتاريخ متعلق به اصطخر\r\nمسعودى در مروج الذهب گويد يكى از آتشكده‌هاى محترم مجوس در اصطخر است كه ابتدا بتكده بوده همان دختر بهمن ملكهء ايران بتكده را آتشكده كرد . بعد از چندى آتشى را كه به عقيدهء عجم متبرك بود از آن معبد برداشته پرستشگاه را ويران ساختند . در اين سنه كه سيصد و سى و دو هجرى است در ميان عوام معروف است كه مسجد سليمان پيغمبر بوده و خرابه‌ها را به‌همين نام مىخوانند . اين معبد خرابه در يك فرسخى شهر اصطخر از بناهاى خوب گبرهاست . من خود آنجا را مشاهده نمودم .\r\nستونهاى عظيم آنجا يافتم از تخته‌سنگهاى يك پارچه كه بر آن تصاوير عجيب و غريب نقارى كرده‌اند . علاوه برپايه و ستونها ديوارى دورتادور معبد قديم از سنگ ساخته شده كه بر روى سنگها تصاوير مختلفه مرتسم است . اهالى بلد را عقيده اين است كه اينها صورتهاى پيغمبران بزرگ است . بناى اين معبد كه در پاى كوه است طورى است كه دائما باد در كمال تندى آنجا مىوزد . نيز اهل بلد گويند حضرت سليمان صبح در\r\n\r\n","description":"","footnote":"","page_name":" 129 ","page_number":177},
  {"content":"\r\n\r\nبعلبك و ميان روز در تدمر - كه فرنگيها پالمير گويند - و شام در اصطخر استراحت مىكرده .\r\nمؤلف گويد : اصطخر در چهل و هشت هزار ذرعى شيراز در سمت شمال مشرق واقع شده اسكندر در سنهء سيصد و سى قبل از ميلاد مسيح ( ع ) آن را آتش زد . ديودور كه يكى از مورخين يونان و معاصر اگوست - قيصر روم - بوده كتاب تاريخى در چهل جلد تصنيف نموده كه ابتداى آن از اول خلقت آدم عليه السلام و انتها شصت سال قبل از ميلاد كه عصر خود اوست در ضمن شرح حال اسكندر تفصيل خرابى اصطخر را به حكم آن پادشاه به اين قسم مىنگارد . ( مخفى نماند كه تاريخ اسكندر را هيچكس صحيحتر از ديودور ننوشته زيرا كه عصر نگارش او با زمان فتوحات اسكندر نزديك است ) :\r\nديودور « 25 » مىنگارد وقتى كه اسكندر وارد پايتخت حقيقى ايران كه اصطخر باشد مىشد ، دو منزل به اصطخر مانده ، در بين راه قريب هشتصد نفر يونانى ديد كه با لباس اهل دريوزه او را استقبال نمودند . بعد از تحقيق معلوم شد كه سلاطين مقدم ايران كه غالبا با يونان جنگ داشتند اين بيچاره‌ها را اسير كرده و آورده به اين محل سكنى داده‌اند و اغلب از ايشان كه پيرمرد و سالخورده بودند يا دستهايشان بريده يا پايشان را قطع كرده بودند . بعضى نيز گوش و بينى نداشتند . معلوم شد كه عجمها از شدت عداوتى كه با يونانيها داشتند اين نوع سلوك و رفتارها با اسراى يونان مىنموده‌اند . اسكندر و سرداران يونانى از ديدن اين اشخاص به قدرى متألم و متغير شدند كه ما فوق نداشت . چنان‌كه خود اسكندر به شدت تمام به حال آنها گريست و فى الفور سرداران را طلبيده گفت در حق اين بيچاره‌ها چه چاره بايد كرد ؟ همه متفق الكلمه گفتند بايد اينها را به يونان و وطن مألوف ايشان معاودت داد . اسرا از استماع اين سخن بيشتر اظهار عجز و لابه كرده به اسكندر عرض كردند كه مردن از براى ما بهتر است از اين‌كه به اين وضع و با اعضاى ناقص به اوطان خود برويم و از شهرهاى يونان عبور كرده مسخرهء مردم باشيم و خفت بكشيم و نيز باهم انسى گرفته‌ايم كه جدائى از يكديگر مشكل مىنمايد\r\n\r\n\r\n","description":"","footnote":"\r\n( 25 ) -  Diodore de sicile  مورخ يونانى در روزگار اگوست . وى مؤلف تاريخ عمومى عظيمى است به نام « كتابخانهء تاريخى از قديم‌ترين زمان تا 70 قبل از ميلاد » .\r\n","page_name":" 130 ","page_number":178},
  {"content":"\r\n\r\nو ما هريك از شهرى هستيم و در صورت معاودت بايد متفرق شويم . اسكندر استدعاى آنها را قبول نموده به هريك نفر دويست و هفتاد تومان « 26 » وجه نقد و به رجال پنج دست لباس مردانه و به نسوان پنج دست لباس زنانه و دو جفت گاو و پنجاه گوسفند و تخم و تقاوى « 27 » لازمه به هريك عطا كرد و فرمان داد كه مادام العمر از صادر و عارض ديوانى معاف باشند .\r\nبدبختى اين بيچاره‌ها طورى اسكندر را متأثر كرده بود كه در روز ورود به اصطخر سرداران را گفت احكامى كه به يورش و خرابى و قتل و غارت يونان صادر مىشد همه در اين شهر صدور مىيافت . بنابراين جز ارگ و عمارات سلطنتى ، همهء شهر از آن شماست . بدون ملاحظه و مضايقه قصاص را هرچه خواهيد بكنيد و از قتل و نهب اهالى چيزى فروگذار ننمائيد . اصطخر در آن‌وقت از جميع شهرهاى دنيا كه آفتاب بر آن مىتابيد آبادتر و پرجمعيت‌تر و مردم آن با مكنت‌تر بودند . بيوتات عاليه و باغات پر از فواكه و انهار جاريه و اشجار مثمرهء آن لا تعد و لا تحصى بود . اهالى مقدونيه و ساير يونانيان كه از اتباع اسكندر و جزء قشون او بودند ، بعد از استماع اين فرمان ، بدون درنگ با شمشيرهاى كشيده وارد شهر شده جمعيت زيادى را مقتول و از عمارات بزرگان زر و اندوخته و مخلفات و اوانى طلا و نقرهء بسيار به چنگ آوردند حتى ملابس نسوان [ را 
  ] كه از حرير و ديبا و باز ( ؟ ) و منسوج بود و الوان مختلفه داشت نيز از تن ايشان بيرون آورده به غارت بردند . بالجمله اين شهر معظم پارسيان و مدينة السلاطين عجم به قسمى منهدم و ويران شد كه كان لم يكن گرديد و اين قتل و غارت يك روز و دو روز نبود بلكه امتدادى زياد يافت . بعد از آن‌كه آنچه اهالى و سكنه داشتند از ايشان گرفتند ، در سر تقسيم ، قسمى منازعه ميان خود يونانيان درگرفت كه بسيارى طعمهء شمشير يكديگر گرديدند .\r\nديودور نگاشته كه عداوت يونانيان با ايرانيان به درجه‌اى بود كه وقت غارت به جهت بردن انگشترى يا دستبند نسوان مجال نمىدادند كه آن بيچاره‌ها خودشان تسليم كنند . بلكه دست را به جهت دستبند و بازو را\r\n\r\n\r\n","description":"","footnote":"\r\n( 26 ) - اعتماد السلطنه باز پول زمان اسكندر را به تومان « ناصر الدين شاهى » تسعير كرده است .\r\n( 27 ) - تقاوى به معنى مساعده دادن به كارگر و زارع و پيش پرداخت مىباشد ( ا ع ) .\r\n","page_name":" 131 ","page_number":179},
  {"content":"\r\n\r\nبه جهت بازوبند و انگشت را به جهت انگشترى قطع مىكردند و پارچه‌هاى نفيسه را با شمشير پارچه پارچه كرده در ميان خود تقسيم مىنمودند . بعد از آن‌كه نسوان را عريان نموده آنها را مثل كنيزان يونانى كه در بازار ايران ، ايرانيان بيع و شرى مىكردند به همان وضع به يكديگر مى - فروختند . بارى هرقدر اصطخر قبل از ورود يونانيان با عظمت و شكوه و مكنت بود بعد از ورود اين طايفه از رونق و ثروت خالى و اهالى پريشان و خاندانشان ويران شد . از آن طرف ، خود اسكندر با جمعى از خواص وارد ارك و عمارات پادشاهى شده وجه نقد مسكوك كه ذخيرهء سلاطين عجم و از زمان كيخسرو تا آن‌وقت بر روى هم جمع شده و معادل يكصد و سى و دو كرور پول اين زمان و يكصد و بيست هزار تالان پول آن‌وقت بود به تصرف او در آمد . اسكندر قدرى از اين وجوه را كه به جهت مخارج قشون‌كشى لازم داشت با خود نگاهداشته بقيه را بار شتران كه از بابل و عربستان آورده بود كرده به شهر شوش كه مأمن او مىبود ارسال داشت .\r\nاما عمارات سلطنتى اصطخر كه در آن زمان بهترين ابنيهء دنيا محسوب مىشد و به اين سمت معروف بود در وسط سه قلعه واقع مىبود : قلعهء اول كه از سنگ بنا شده ديوارش بيست و پنج قدم ارتفاع داشت . ديوار قلعه دوم پنجاه قدم و ديوار قلعهء سيم كه عمارت در اين قلعه ساخته شده بود سى ذرع ارتفاع داشت و طورى اين عمارات را از سنگ صلب ساخته بودند كه مىبايست ابد الدهر برقرار و برپا بماند و در هر سمت دروازه‌اى از فولاد نصب كرده بودند و در سمت شرقى اين ارك و عمارات به فاصلهء يكصد و بيست ذرع كوهى فاصله شده بود موسوم به « تپهء شاهى » « 28 » . در اين تپه مقبرهء سلاطين عجم است . وسط اين تپه را كه از سنگ خاراست خالى نموده حجرات در آن وضع كرده كه در هر حجره‌اى جسد يكى از سلاطين سلف را مىگذاشته‌اند . در وسط ارك علاوه بر عمارات سلطنتى ، عمارات عاليه به جهت مهمانخانهء پادشاه و منزلگاه سرداران بنا كرده بودند و جميع اين عمارات مفروش و داراى مخلفات بوده . اسكندر مدت توقف خود در اصطخر خواست جشنى برپا سازد و به يادگارى اين فتح بزرگ و تصرف پايتخت حقيقى ايران عيشى نمايد . چون به اين عزيمت پرداخت و در ضمن قربانى زيادى در راه خدا ذبح نمود در يكى از شبهاى\r\n\r\n\r\n","description":"","footnote":"\r\n( 28 ) - منظور « كوه رحمت » است كه پيشتر « كوه مهر » نام داشته .\r\n","page_name":" 132 ","page_number":180},
  {"content":"\r\n\r\nنشاط كه مست بادهء ناب بود و مستى اسكندر و سرداران اشتدادى يافته كه با جنون يك درجه داشت يكى از زنان رامشگر كه حضور داشت و موسوم به طاووس بود قصيده‌اى در مدح اسكندر و فتوحات او انشا كرد .\r\nبعد شرحى از ظلم و تعدى ايرانيان نسبت به يونانيان معروض داشت و درخواست كرد كه اسكندر و سرداران از بزم عيش برخاسته به حوالى ارك و عمارات سلطنتى رفته او را اجازه دهند كه به دست خود آتش به مقر و مسكن سلاطين عجم زند كه اين ننگ ابد الدهر در طايفهء سلاطين كيان بماند كه زنى آن هم رامشگر بنيان سلطنت و اساسهء شوكت ايشان را آتش زده منهدم ساخت . جوانى از سرداران كه مست و لا يعقل بود از جاى برخاسته به اسكندر و سايرين گفت چگونه انتقام از ايران مىتوان كشيد كه هر وقت قشون به يونان مىكشيدند معابد رب النوعها را آتش زده نابود و معدوم مىنمودند ؟ اسكندر از شنيدن اين سخن غيرت او به هيجان آمده خود برخاست مشعلى در دست گرفت و سايرين هم تبعيت او نمودند .\r\nطاووس « 29 » و يك دسته از مطربان جلو افتاده قصيده و اشعار در مدح اسكندر و ذم ايرانيان و صدمات كه از ايشان به يونانيان رسيده بود خوانده رقص‌كنان و ساز زنان نزديك به ارك رسيدند . اسكندر از فرط مستى و مغرورى كه از تمجيدات زنانه براى او حاصل شده بود اول به دست خود آتش به عمارت سلاطين عجم زد . در يك طرفة العين عمارت سلطنتى و ارك پادشاهى بلكه قسمتى از شهر اصطخر كه مجاور ارك و عمارات پادشاهى بود مشتعل گرديد .\r\nمؤلف گويد به‌طور شهود و يقين و تجربه داراى جهان از دريچهء غيب و نهان پيوسته بر افراط و تفريط اعمال جهانيان ناظر و از روى عدل و انصاف هر بدكننده را جزا مىدهد و خلفى در مكافات نيست و شاهد بر اين مدعا همين حرق عمارات سلطنتى كيان است . چه اگر اگزرسس « 30 » - كه به اصطلاح يونانيان نام يكى از سلاطين كيان وجددار است - وقتى كه يونان را فتح و شهر آتن را تسخير نمود آن شهر را آتش نمىزد و ويران\r\n\r\n\r\n","description":"","footnote":"\r\n( 29 ) - اسم اين زن را « تائيس  TaIs  » نوشته‌اند نه طاوس .\r\n( 30 ) - غرض خشايارشاست كه به يونان لشكر كشيد و آتن را آتش زد . اعتماد السلطنه ظاهرا هخامنشيان را همان كيانيان مىدانسته . منظور از دارا همان داريوش سوم است كه مغلوب اسكندر شد .\r\n","page_name":" 133 ","page_number":181},
  {"content":"\r\n\r\nنمىساخت طاووس رامشگر يونانى هم كه از اهل آتن بود دست بر حرق عمارات سلطنتى او و اسلاف و اخلاف او نمىيافت تا منتقم حقيقى چه وقت مكافات اين عمل را نيز به طاووس يا اولاد او نموده باشد . فاعتبروا يا اولى الابصار .\r\nشعر\r\n چنين گفت داناى آموزگار * مكن بد كه بدبينى از روزگار \r\n\r\nشرح تخت جمشيد\r\nدر جوار تخت جمشيد كوهى است كه حد مشرقى دشت و به تركيب نيم دايره است . طرف پائينش منبسط و فى الجمله سراشيب است . در آنجا در روى يك قطعهء وسيع مسطحى كه بعضى از آن كوه طبيعى و بعضى ديگر مصنوعى از سنگ كوه ساخته شده خرابه‌هاى تخت جمشيد ديده مىشود كه هنوز شكوه زيادى دارد . الحق عجب مكان شايستهء مناسبى براى ابنيهء سلطنتى بنا كرده‌اند . چه اين قصر كه در اين محل بنا شده معتمد به كوه و از سه طرف يك رشته كوه كه عبارت است از قلل مرتفعه به‌طور كمربند احاطه بر آن داشته به قسمى كه از باد شمال و مشرق كه اسباب اختلاف هوا مىشود محفوظ بوده و وضع آن مورب به‌سمت جنوب و محاذى مىباشد با مغرب و شعاع آفتاب نيز به‌طور مورب در آن مىتابيده و اين تابش نور به اين وضع اسباب تعديل هواى عمارت مىباشد .\r\nتخت جمشيد كه بر بالاى قطعهء مسطحى است مشرف به همهء دشت مرودشت است و پادشاه كه به تخت مىنشسته قسمت بزرگى از مملكت خود را مشاهده مىكرده و در مدنظر داشته . از طرف جنوب جبال لرستان او را مشهود و از سمت مقابل كوههاى فارس و از جهت شمال مغرب كوههاى بختيارى و قلعهء اصطخر و از جانب شمال مقابر نقش رستم پيش‌نظر او بوده و همواره مدفن خود را نظاره مىنموده . قطعهء مسطحى كه قصر روى آن ساخته شده از جائى كه سنگ سخت است ارتفاعش كه ده ذرع مىباشد چندان تغييرى نكرده . طول قصر از شمال به جنوب چهارصد و هفتاد و سه ذرع و عرض از مشرق به مغرب دويست و هشتاد و شش ذرع . سطح اين مسطح وسيع به يك ميزان نيست قطعات پست و بلند دارد و هر عمارتى از عمارات تخت جمشيد را روى يكى از آن قطعات ساخته بودند و مشخص\r\n\r\n","description":"","footnote":"","page_name":" 134 ","page_number":182},
  {"content":"\r\n\r\nنيست كه اين پست‌وبلنديها به اختيار و براى زيادتى جلوهء چشم‌انداز عمارت بوده يا به سبب سختى زمين مجبورا به اين وضع تن در داده و راضى گرديده‌اند . آخرين پادشاهى كه در اين قصر منزل داشته دارا بوده و از اين قصر به جنگ اسكندر روانه و به چنگ خائنى از صاحب منصبان خود مقتول شد . اگرچه در اين زمان از آن بناى رفيع و بنيان منيع جز قليل آثارى باقى نيست و آنچه بوده از ورود حدثان و لطمات سوانح و صدمات اوقات و مردهور محو و منطمس و عفو و منتكس گرديده ولى هم‌اكنون بقيهء ناچيز آن بزرگتر اسباب حيرت اهل‌نظر و عبرت اولى النهى و الفكر است و محسوس است كه مردم آن عصر تا چه مايه در صناعت و علم ماهر و به چه پايه در هر فنى با حذاقت و قادر بوده‌اند و چگونه عمارات مستحكم عالى بنا مىنموده‌اند كه بعد از دو هزار و دويست سال كه معرض هزارگونه انقلاب و اختلال بوده باز اركان آن برقرار و محل توجه دانشمندان هر ديار است .\r\nبالجمله منظر تخت جمشيد باشكوه و محل رغبت خاطر و ميل طباع است و اين از آن است كه دشت نهايت وسيع و معظم و از آن طرف نيز رشته كوه عظيمى مرئى است كه در هر قدمى وضعى جداگانه و مطبوع دارد و چون ساكن و قاطنى در آن نيست كه صوت و صدائى مسموع و حركت و جنبشى مشهود گردد و غالبا هوا صاف و فضا از كدورات خالى است مهيب به نظر مىآيد . كسى كه به تخت جمشيد رود حالت غريبى به او دست مىدهد . از يك‌طرف عمارات سلاطين عجم را مىبيند كه خراب و ويران افتاده از يك‌سو دشتى مشاهده مىكند خرم و متسع . بارى وضع اين موضع از اين قرار است : اولا ديوارى است طولانى كه در آن‌دو پلكان عظيم است . در سمت بالا چند ستون بسيار خوب نصب است كه بعضى از سر ستونهاى آن باقى است . در سمت يسار نيز ستونهاى يك پارچه مىباشد كه بر روى آنها مجسمه‌هاى باشكوه قرار داده‌اند و از اين محل داخل عمارت مىشده‌اند . در جانب يمين نيز آثار عمارات موجود و محسوس است . ديوارهاى اين عمارات را به نقشهاى گوناگون زينت داده بودند .\r\nدر نقطه‌اى كه نور بصر به آن منتهى مىشود از طرف عمق خرابه‌هاى ديگر و قطعات سنگ كه انواع صور بر آنها مرتسم شده فى ما بين چند ستون ديده مىشود . نيز از دور مقابر چند پيداست كه در بدنهء كوه كنده\r\n\r\n","description":"","footnote":"","page_name":" 135 ","page_number":183},
  {"content":"\r\n\r\nو ساخته شده . چيزى كه در اين خرابه‌ها بيشتر سبب حيرت است ديوار عظيمى است كه از فرط استحكام چنان به نظر مىآيد كه خلل‌پذير نيست و سنگهاى بزرگى كه تراكيب آنها باهم مختلف است در آن به كار برده‌اند .\r\nدر پهلوى قطعه سنگى كه منتهى يك وجب طول آن است سنگى ديگر هست كه از پانزده تا هفده ذرع طول و دو سه ذرع قطر دارد . تركيب سنگها يا مربع متساوى الاضلاع يا مستطيل يا مثلث يا به شكل ديگر از اشكال مختلفهء هندسى است . ظاهرا تركيب سنگ را از جهت سختى آن تغيير نداده و همين‌قدر كه آن را مستحكم ديده نصب نموده و به كار برده‌اند اما جفت‌گيرى سنگها را خوب كرده‌اند و با آن‌كه ساروج لاى درز سنگها نماليده‌اند خيلى جاهاست كه نمىتوان به خوبى درز را تشخيص داد .\r\nدر طرف بالاى ديوار ، سنگهاى مجاور يكديگر را سوراخ كرده فلز گداخته ريخته‌اند كه به‌هم وصل و يك پارچه شوند . بدنهء ديوار هيچ زينت ندارد و هرچه توانسته‌اند آن را مستحكم ساخته‌اند و همين سادگى ديوار بيشتر اسباب جلوهء عمارت بوده و به عكس در خود عمارت از هر نوع نقش زياده از حد تصور بوده . در اين ديوار پلكان عظيمى است كه به مهتابى بالا مىرود و عبارت است از دو رشته پله كه برضد يكديگر مىپيچند و بالا مىروند و هريك پنجاه و هشت پك « 1 » دارند . در انتهاى اين دو رشته پله دو قطعهء مسطحى است كه دو رشتهء پلهء ديگر نيز از آنجا به بالا مىرود و برضد پله‌هاى اولى مىپيچند . و ليكن عرضشان با آنها مساوى است و هريك را چهل و هشت پك است . ارتفاع هريك پله از اين چهار رشته پلكان كمتر از دو گره است و سرازيرى پله طورى است كه سواره صعود و نزول بر آن ممكن است . گويا مخصوصا اين ملاحظه را كرده‌اند « 2 » . اول چيزى كه بالاى مهتابى مرئى مىشود دو ستون عظيم است كه مجسمهء دو حيوان عظيم الجثه بر آنها سوار است و روى مجسمه‌ها به‌طرف پله‌هاست قدرى دور تر دو ستون ديگر و قدرى دور تر ايضا دو\r\n\r\n\r\n","description":"","footnote":"\r\n( 1 ) - پك يعنى يك پله ( ا ع ) .\r\n( 2 ) - پلكان تخت جمشيد با پلكان معبد آناهيتا از لحاظ شكل و اندازه بسيار نزديك است . همين امر مىرساند كه تخت‌جمشيد نيز معبد بوده نه سراى سلطنتى ( نگاه كنيد به مقالهء « كاوشهاى علمى در كنگاور » از كامبخش‌فرد در مجله باستان‌شناسى و هنر ايران شمارهء نهم و دهم ، زمستان 1351 ) صفحات 2 تا 23 .\r\n","page_name":" 136 ","page_number":184},
  {"content":"\r\n\r\nستون است كه شبيه و قرينهء ستونهاى اولى است . احتمال مىرود كه اينجا جاى يكى از سردرهاى عمارت باشد . در خود اين دو ستون آخرى و نيز دو ستون اولى چهار حيوان بزرگ روى چهارپايه تراشيده كه بر ستونها سوارند . سينهء اين چهار حيوان فراخ و هريك بر روى دو دست قوى قائم و رو به جانب پلكانها دارند و سرين حيوانها را تمام ساخته‌اند .\r\nدر دو طرف بالاى ستونها سه لوح است كه روى هريك بيست سطر به خط قديم نوشته شده . ولى خطوط سه لوح شباهتى به‌هم ندارد . خط لوحى كه به‌سمت يمين است و به نظر مشكلتر مىنمايد نهايت شبيه به خطوطى است كه در روى آجرهاى شهر بابل نوشته شده و به حدى به خطوط شهر نينوا نزديك و مشابه است كه گوئى خط قديم كردستان است . اما خطوط لوحهاى ديگر اختلافشان كمتر ولى باز به درجه‌اى است كه در نظر اول مشخص مىشود كه يك خط نيست . چون در آن‌وقت كردستان و آذربايجان خراج به فارس مىداده‌اند احتمالى كه محققين داده‌اند اين است كه اين سه لوح يكى به زبان فارسى و يكى به زبان كردستانى و يكى به زبان آذربايجانى باشد « 3 » . خط فارسى هرجا با خطوط ديگر نوشته شده در محلى شريفتر يعنى در طرف يسار مرقوم است و اين از جهت امتيازى بوده كه اين ملت بر ساير ملل داشته‌اند و در هر نقطهء تخت‌جمشيد كه خطى مستور است همين‌طور بر روى سه لوح است . بالجمله به‌طور يقين مىتوان گفت ستونهائى كه در بالاى پلكان نصب است به منزلهء جرز دو در ممتاز بوده و در ميان دو در چند ستون بسيار خوب نصب نموده بودند و از قرار قطعاتى كه از ستونها يافته‌اند معين مىشود كه همه به‌هم شباهت داشته به اين معنى كه اصل ستون و پايه‌اش به طرز مخطط منقور و به اصطلاح معماران اين زمان « ستون قاشقى » باشد بوده و سر ستون بسيار مرتفع و چند پارچه و تركيب غريبى داشته يك قسمت از سر ستون مثل سر درخت نخل و منقسم به دو قسمت است : يكى از اين دو قسمت حالت شاخه‌هاى خشكيدهء نخل را دارد كه روى بدنهء ستون سرازير است و قسمت ديگر به شكل شاخه‌هاى تروتازهء اين درخت در حالتى كه تازه نمو كرده و از سنگينى اندك خم شده مىباشد . در سمت بالاى اين قسمت شانزده فقره مارپيچ\r\n\r\n\r\n","description":"","footnote":"\r\n( 3 ) - كتيبه‌هاى ميخى غالبا به سه زبان پارسى و عيلامى و بابلى است چه در بيستون چه در تخت‌جمشيد .\r\n","page_name":" 137 ","page_number":185},
  {"content":"\r\n\r\nبر روى چهار بدنه نقش كرده‌اند كه هر بدنه چهار مارپيچ دو در طرف بالا و دو در جانب پائين دارد كه به‌هم پيچيده‌اند و در روى اين نقشها مجسمهء يك گاو نر بوده كه دو سر و دو سينه يكى از جلو و يكى از عقب داشته و پاهايش زير تنه جمع و اين دو سر و دو سينهء گاو كه علامت وجود زور و قدرت است به منزلهء پايهء سقفى بوده كه روى ستونها زده بودند . زيرا كه روى كمر دو صورت مسطور را مسطح كرده بودند كه پايهء سقفى را كه از اين ستون به ستون ديگر زده بودند بگذارند اما سرهاى گاوها مجزا بوده و بارى بر روى آنها نگذاشته بودند . از اين سردر كه گذشتى بايد ميل به‌طرف جنوب كرد و به عمارت داخل شد . عمارت در سمت يمين اين سعهء مسطح ساخته شده است و در طرف محاذى در ميان خرابهء بسيار سيزده ستون ديده مىشود كه هنوز برپاست و در مسافت ميان اين مهتابى كه ستونها در آن نصب است و سردر مذكور مكان وسيعى است كه در آن چيزى به نظر نمىآيد و خالى از آثار است . چيزى كه هست يك حوض است كه از سنگ بيرون آورده‌اند ولى نبايد سابقا اين مكان خالى بوده باشد . ظاهرا ميدانى يا باغى بوده كه جلو عمارت افتاده و وجود حوض باقى مؤيد اين مظنه است چنان‌كه حالا هم در ممالك ايران طرح باغچه و حوض در جلو عمارت رسم و متداول است و هرچند در اين زمان در آن زمين بىآب چيزى كه علامت وجود باغ و شجر باشد موجود نيست ولى مىتوان يقين كرد كه زمان آبادى آن‌كه داراى آب وافر و جميع مايلزم بوده و سلاطين عجم به جهت مزيد نزهت و جلوه و شكوه عمارت اين كار را كرده‌اند « 4 » .\r\nعمارتى كه اين سيزده ستون جزء آن بوده در روى يك مهتابى ساخته شده كه با چهار پلكان به آن صعود مىنموده‌اند و مهتابى تكيه به ديوارى داشته كه ارتفاع آن ديوار سه ذرع بوده . پلكانهائى كه گفتيم برضد يكديگر مىپيچند دوتاى آنها در وسط و متكى به ديوارى است كه منتهى به دو پلكان ديگر مىشود كه نظير پله‌هاى اولى است . بدنهء اين ديوار اقلا هشتاد و سه ذرع طول آن است و نقشهاى مختلف در آن ارتسام يافته و هريك از اين چهار پلكان را سى و يك پك است و به ديوارهء هر پله\r\n\r\n\r\n","description":"","footnote":"\r\n( 4 ) - در پنجاه سال اخير وسايل آبيارى اين مجموعهء عظيم ساختمانى كشف و روش كار روشن شده است .\r\n","page_name":" 138 ","page_number":186},
  {"content":"\r\n\r\nشكل يك نفر سپاهى با نيزه و كمان و تركش نقش كرده‌اند و در يك نمائى كه به شكل مثلث و ما بين زمين و خط انحراف پلكانها واقع است شكل گاو و شيرى از سنگ تراشيده‌اند كه شير بر كفل گاو جسته و از گوشت گاو مىكند و حالت گاو را نموده كه اضطرارا در حركت است كه بلكه خود را مستخلص نمايد . قطعات ديوار كه ما بين نماهاى مثلثى شكل و پلكانها واقع است همه به نقشهاى مختلف منقوش و انفصالى نمىيابد مگر به واسطهء سطوح كه براى ارتسام خطوط آماده كرده بودند . ولى از اين سه لوح يكى مرقوم و دو ساده است و ظاهرا وقت انهدام اين بنا هنوز عمارات مقصوده ساخته نشده كه مطالب متعلقه به آن را در دو لوح ساده مرتسم نمايند و بر روى ديوارهء پلكان وسط در دو طرف لوحى كه ساده است چهار شكل بزرگ ساخته‌اند كه به سپاهى شباهت دارند . لباسشان بلند و چين‌دار و آستينها فراخ و كلاهى تاج‌مانند بر سر ايشان است كه بالاى آن فراخ‌تر از پائين و ترك‌ترك است . نيزه‌اى پيش‌رو با دو دست گرفته و سپرى به پهلوى هريك آويخته است . اين قسمت ديوار خراب شده در يمين و يسار اين پلكان ديوار تا پلكان آخرى شانزده ذرع طول داشته و از طرف ارتفاع به سه قسمت منقسم بوده و در هر قسمتى به‌طور رديف و صف آدم و حيوان نقش كرده بودند و از حالت همه پيداست كه رو به وسط مىروند . نقشهاى سمت راست با نقشهاى سمت چپ اختلاف كلى دارند چه از حيثيت وضع مجلس و چه از حيثيت لباس و در نظر اول مىتوان دانست كه حالت دو طبقه از مردم را خواسته‌اند بنمايند . چنان‌كه در طرف يسار صورت لشكريان و ملازمان پادشاه را نقش كرده‌اند و در طرف يمين صورت اهل حرفه و صنعت و دهاقين را . و از اختلافى كه در وضع لباسها هست احتمال مىرود كه اينها اشكال ملل مختلفه باشد كه جزء مملكت ايران بوده‌اند .\r\nاشخاصى كه در صفحهء طرف چپ هستند بعضى لباسشان بلند و آستين فراخ و كلاه ترك‌ترك عريض دارند و بعضى ديگر را لباس كوتاه و تا زانو روى شلوار گشادى افتاده و كلاه مدورى به تركيب كلاه‌خود بر سر دارند .\r\nگيسوانشان مجعد با نظم و يكباره بر روى گردنشان ريخته ريششان منتظم و به‌طورى اصلاح كرده‌اند كه سرهاى آنها تيز است و هريكى را خنجرى مىباشد . اما بعضى آن را به كمر زده و برخى حمايل نموده . يك طايفه هستند كه دستهء گل در دست دارند . معلوم مىشود چنان‌كه رسم است الآن در اين مملكت بعضى دستهء گل به دست مىگيرند و به دوست و آشنا\r\n\r\n","description":"","footnote":"","page_name":" 139 ","page_number":187},
  {"content":"\r\n\r\nتعارف مىكنند آن‌وقت هم اين رسم شايع بوده . كمانى در پهلوى بعضى آويخته و ظاهرا علامت لشكرى بودن است . صورتهاى صفحهء دست چپ همه را گردن‌بندى به گردن است كه علامت شأن و رتبه بوده و در اين صفحه جز صورت اعيان و رجال دولت نقشى نيست و از حالت صورتها همه برمىآيد كه به‌طرف پلكان مركزى مىروند كه از آن صعود نمايند در جلو ايشان صورت نود و پنج نفر نيزه‌دار است كه ظاهرا براى احترام پيشاپيش مىروند .\r\nوضع حجارى آن طرف ديوار طور ديگر است . به اين معنى كه مجالس مختلفه طرح نموده‌اند و فاصلهء ما بين هردو مجلس دو درخت سرو است كه قرينهء يكديگر رسم شده و گويا صورت مرتسمهء اشكال طبقات مختلفهء ناس است از اصناف شهرى و صحرائى و ايلات مملكت و طرح اين مجالس و اجتماع طبقات يا به جهت پرستش يزدان است يا ستايش سلطان و ظن غالب فقرهء دويم است . زيرا كه هريك چيزى در دست دارند و بعضى را پيشكشى حيوانى است به رسم متداول حال و اين اشخاص با كسانى همراهند كه آن كسان به وضع ايشيك آقاسى باشى مىباشند .\r\nعصائى در دست دارند كه كاشف از رتبهء ايشان است . صف اول مردمانى با لباس كوتاه و افسار اسبى در دست دارند و بعضى ديگر با لباس بلند و يك ماده شير كه پستانهايش پر از شير است همراه آورده‌اند و اين اشخاص شبيه‌اند به اشخاص مرتسمه در رديف يسار . بايد اينها اهالى ممالك مختلفه باشند كه باج و پيشكشى آورده‌اند . آنها كه اسب دارند گويا اهالى قديم آذربايجان يا مردم سابق خراسان باشند كه در فروسيت نظير نداشته‌اند .\r\nآنها كه شير دارند طوايفى هستند كه در جنوب ايران در كوهستان سكنى داشتند . در جزء بعض مجالس طايفه‌اى هستند كه در ميان آنها صورت گاو كوهى مرتسم شده و بعضى اشخاص كه لباسشان به هندى شبيه است با اينها همراه و يك عراده كه بر او اسب يراق‌دار بسته و يك شتر دو كوهانه و يك گورخر نيز هست . عدد اين مجالس نوزده و پانزده يا شانزده صنف مردم مختلف در اين مجالس رسم شده . بعضى را عقيده اين است كه اين ديوار كه داراى اين اشكال است ديوار آتشكده و عمارات معابد بوده و اين حرف را در كليهء آثار ابنيهء عاليهء قديمه مىزنند و مىگويند هرجا آثارى ديده مىشود آثار معابد است . ولى اين قول عليل\r\n\r\n","description":"","footnote":"","page_name":" 140 ","page_number":188},
  {"content":"\r\n\r\nاست و خلاف آن ثابت شده . ابنيهء عاليهء قديمه ممكن است معابد باشد و ممكن است قصور سلطنتى و غيره باشد . اما معابد مثل پارتنون « 5 » در آتنه « 6 » و پان‌تيون « 7 » در رم « 8 » و كليساى شهر استرازبورغ « 9 » و غيره . اما قصور سلطنتى مثل ديوارها كه نقشها بر آن مرتسم بوده است در شهر نينوا و خرابه‌هاى اصطخر . ولى مىتوان گفت قصور سلطنتى سلاطين قديم ايران به اعتبارى پرستشگاه هم هست . چه آن‌وقت از قرار مسطور در تواريخ ، بعضى پادشاهان را دعوى خدائى بوده يا آن‌كه اهالى عجم كه آتش را معظم مىشمرده‌اند سلاطين را نيز واسطهء خدا و به اين سبب پرستش مىكرده‌اند و نيز ممكن است كه در تخت‌جمشيد در جزء عمارات سلطنتى آتشكده هم ساخته باشند و ديوارهاى مصور ، ديوار آتشكده باشد . زيرا كه در دين عجم اول بزرگ دين ، پادشاهانند و اغلب را پيغمبر دانند و البته در جزء بناهاى خود ، معابد هم بنا مىنموده‌اند . ولى حصر نقوش مرتسمه به ديوار معابد راهى ندارد بلكه از قوانينى كه تا اواخر هم معمول اين مملكت بوده است ناظر صور مرتسمه مىتواند دانست كه اينها رؤساى طوايف و ملل ممالك ايرانند كه به وكالت كليهء رعايا پيشكشى و هدايا براى پادشاه آورده‌اند و شايد بيان جشن نوروز و سلام و تقديم تحف و هدايا باشد . چه در اين جشن كه به عقيدهء مورخين عجم جمشيد براى احترام خورشيد كه در اين وقت به نقطهء اعتدال ربيعى مىرسد و عالم را به فربهار آرايش مىدهد قرار داده . اين نوع رسوم معمول بوده و الآن هم به تفاوت اوضاع و آداب رسم است . اما مورخين فرنگ سلطنت جمشيد را نظير افسانه دانسته و گويند از چنين پادشاهى خبرى صحيح به دست نداريم و نمىدانيم در چه زمان جمشيد ، سلطنت ايران داشته و گويند شايد جمشيد همان باشد كه يونانيها آن را « آكمن » مىخوانند و او را اولين پادشاه آكمنى « 10 » مىدانند . ولى در نقوش مرتسمه در ديوار تخت‌جمشيد ظن غالب مورخين فرنگ نيز اين است كه تشريفات نوروز عجم است . و نيز قرينه شمرده‌اند صورت گاو و شير را كه شير كنايه از مادهء حرارت و گاو كنايه از مايهء رطوبت كه آب\r\n\r\n\r\n","description":"","footnote":"\r\n( 5 ) -  Parthenon \r\n( 6 ) -  Arthenes \r\n( 7 ) -  Pantheon \r\n( 8 ) -  Rome \r\n( 9 ) -  Strasbourg \r\n( 10 ) - هخامنشيان  Achemendies - \r\n","page_name":" 141 ","page_number":189},
  {"content":"\r\n\r\nباشد و شير كه گاو را پاره مىكند عبارت از غلبهء حرارت بر رطوبت و رفع سرماست و شير را به‌جاى خورشيد و گاو را به‌جاى رطوبت كشيده‌اند .\r\nبعضى ديگر براين‌اند كه صور مرتسمه بيان حالت اشخاصى است كه به معبد مىروند تا قربانى كنند . ولى روايت اعتبارى ندارد . به قدرى كه قدمت تخت‌جمشيد تعريف دارد صنعتى كه در آن شده نيز به همان قدر محل توصيف است . صورتها را پاكيزه مرتسم نموده‌اند . مجالس چون قدرى كم حركت ساخته شده چندان گرم نيست . ولى اين فقره چيزى از شكوه حجارى نكاسته چون برآمدگى حجاريها زياد نيست اگر قدرى دور بايستى محسوس نمىشود . بر خلاف مجسمهء حيوانانى كه روى ستونها ساخته شده به قدرى عظيم الجثه‌اند كه از مسافت بعيدى ديده مىشوند .\r\nحجارى ديوارها را بايد از نزديك و خوب به دقت ديد تا شخص ملتفت امتيازش شود . بخصوص رو به آفتاب هم نيستند كه سايه و روشن اسباب نمود صور مرتسمه گردد و رفع نقص كمى برآمدگى آنها را نمايد . بيشتر محسنات حجارى در صورتهاى نيم‌رخ است كه بسيار خوش‌حالت ساخته شده . بعضى از آن صور به چهرهء اهالى جنوب ايران شباهت دارد . حجارى لباس و بعضى از اعضاء از قبيل سينه و پشت ساده و مواضع ديگر را كه توانسته‌اند آن‌قدر خرده‌كاريهاى نازك كرده‌اند كه تا شخص حجارى ساير جاهاى عالم را نبيند ملتفت امتياز اين دقايق نمىشود . ايراد بزرگى كه بر حجار يا هنر صانع تخت‌جمشيد وارد است اين است كه مقيد تناسب طبيعى نبوده چه در اعضاى انسان و چه در ميان انسان و حيوان . ولى اين عدم تناسب را بايد حمل به هوس و عمد و عادت كرد نه بىعلمى و در هر جاى حجارى قديم ديده مىشود همين‌طور است . زيرا كه نمىتوان قبول كرد كه چنين هنرمندى اين‌قدر اهمال در تحصيل و تكميل اين علم نموده كه ندانسته چنين خبطها بكند . چراكه مىبينيم در حجارى بعضى جاهاى مشكل از قبيل چهره و دست و غيره آن‌قدر پاكيزه كار كرده كه در كمال هنر و استادى حجار ترديد نمىتوان كرد . در نگاه اول اين عدم تناسب زشت و ركيك به نظر مىآيد ولى بعد مجموع را كه ملاحظه مىكنى آن زشتى و ركاكت از ميان مىرود .\r\nهمين‌كه از پلكان مزبور كه جزء به جزء آن مشروح شد گذشتى به قطعهء مسطحى مىرسى كه روى آن ستونهاى قشنگ نصب بوده ولى\r\n\r\n","description":"","footnote":"","page_name":" 142 ","page_number":190},
  {"content":"\r\n\r\nالآن زياده از سيزده ستون باقى نيست . نمىتوان فهميد كه اين بنا به جهت چه بوده و اجزايش چه مناسبتى با هم داشته و از بنيان ستونها معلوم مىشود كه چهار رديف ستون بوده عدد ستون رديف معتبر سى و شش و سه رديف ديگر كه در جلو و جنبين بوده هر يك دوازده ستون داشته حدسا جلوخان عمارت وسط بوده كه نسقچيان و كسانى كه اذن دخول به عمارت داشته‌اند در آنجا گردش مىكرده‌اند تا بار بيابند نه عمارت مسكون و شايد اين عمارت را براى اين بنا كرده بوده‌اند كه در اعياد دولتى و دينى در آن تقديم شرايط را نمايند . از حيثيت وضع و بزرگى كه اين عمارت راست مىتوان احتمال داد كه معبد يا محل سلام سلاطين بوده . سردر اولى كه جلو تالار واقع در وسط و نيز اين تالار ستونها داشته شبيه به ستونهاى سابق الذكر . اما ستونهاى هرجوقه و ستونهاى سردرهاى جنبين خيلى ساده‌تر است و سرستونها عبارت است از يك حيوان دو سر كه به اصل ستون سوار است . بر روى ستونهاى دست راست مجسمهء گاو و بر روى ستونهاى دست چپ مجسمهء حيوانى معدوم الخلقه مىباشد كه جز در تخت‌جمشيد در هيچ بنا از ابنيهء قديم يونان و مشرق زمين نظير آن ديده نشده و ايرانيان آن را به تصور و خيال ساخته‌اند . صورت اين حيوان بسيار مهيب و برآمده و معوج ، دهنش باز و دندانهاى قوى در آن ديده مىشود پيشانيش عريض و يك شاخ روى پيشانى دارد گوشها دراز و پاها مثل پاى شير با چنگال و يك نوع گردن‌بند پشمى از گوشهاى آن تا روى گردن سرازير است يال هم دارد و در هر ستون دو نيم‌تنهء اين حيوان سوار است كه پشت آن دو به‌هم وصل است . مسئلهء مشكلى كه هست اين است كه اين عمارت چگونه منتهى مىشده و چه نوع سقف داشته ؟ چون روى كمر حيوانات قدرى مسطح است مىتوان گفت كه براى قرار پايهء سقف چوبى يا سنگى بوده .\r\nدر زير و زبر عمارات هيچ‌نوع سنگ و چوب ديده نشده كه دلالت بر وضع سقف نمايد . قدرى دور تر در سمت راست آثار يك بناى كوچكى است كه مفروز و بر كنار ساخته بودند و آنچه مشهود است هشت‌پايه و مبناى سنگى است كه ظاهرا ستونها بر آنها سوار بوده از اين مبانى شش به قرينه مىباشند و ما بين اين شش مبنا و دو مبناى ديگر فاصله‌اى است كه در وسطش يك سكو است كه گويا روى آن مجسمه يا آتشگاه بوده است .\r\nاين آثار عمارات و ابنيهء معتبر تخت‌جمشيد است كه تا اين اواخر\r\n\r\n","description":"","footnote":"","page_name":" 143 ","page_number":191},
  {"content":"\r\n\r\nباقى بوده نيز در عقب ستونهاى واقع بعد از پلكان كه مشروح شد يك عمارت ديگر است كه مسكون بوده . اين بنا مستطيل و بر روى سكوئى ساخته شده كه سه ذرع ارتفاع داشته . بعضى در و پنجره‌اى هست كه جرزهاى آن خراب نشده خود آنها هم باقى مانده جرزهاى درگاهها نيز باوجود لطمات ايام برقرار است . اما ديوارهاى فاصل ما بين جرزها به كلى منهدم است . گويا مصالح آن چندان معتبر نبوده . از ديوارها آن‌قدر علامت به دست مىتوان آورد كه سبب تشخيص وضع عمارت بشود . در دو بدنهء عمارت دو پلكان دو رديفه بوده كه به در و ديوار پله‌هايش نيز صورت اشخاصى مرتسم بوده كه پيشكشى به دست دارند . همچنين صورت جنگ گاو و شير و نيزه‌دارها با سه لوح مرقوم در روى ديوار پلكان بزرگ و يك لوح كوچك در وسط پلكان كوچك است . به پلكان اولى ، دو پلكان ديگر وصل مىشود كه بيست و سه پله مىخورد و در روى هر پله‌اى آدم كوچكى حجارى كرده‌اند در حالتى كه از پله بالا مىرود .\r\nهريك از اين اشخاص يك چيزى در دست دارند كه گويا براى پيشكشى پادشاه است بعضى بزغاله در دست دارند و برخى ظروف ، طايفه‌اى ديگر چيزى بر روى دوش گرفته درست نمىتوان تشخيص داد كه چه چيز است ظاهرا صندوق است . مناسبت ديگر كه از حيثيت وضع و نقش اين پلكانها با پلكانهاى پاى ستونها دارند اين است كه شير و گاو و شاخهء درخت ميس « 1 » در حالت گل به آنها مرتسم و ما بين لوحها صورت نسقچى با نيزه روى ديوار نقش و حجارى شده . بر بالاى لوح منقوش كه در وسط است نقش طرف پائين ( مهر ) يا ( فروهر ) بوده و اين دو به عقيدهء عجم دو رب النوعند يكى راهرمز « 2 » نام است ديگرى را مترا « 3 » . در دو طرف اين نقش حيوانى نشسته بوده كه پنجه‌هاى او شبيه به پنجهء شير بوده . اين نقش و زينت به آن قسمت از دست‌انداز مهتابى پلكان كه خراب شده منتهى بوده شاخه‌هاى درخت ميس نقش كرده بودند كه به‌هم مىپيچيده و تا پلكانها امتداد داشته . از اين پلكان به يك سردرى مىرسيده‌اند كه\r\n\r\n\r\n","description":"","footnote":"\r\n( 1 ) - ميس ( به فتح اول ) درخت بزرگى است و نوعى از مويز و قسمى از تاك كه برمىخيزد به يك ساق ( قاموس ) .\r\n( 2 ) - غرض اهورامزداست .\r\n( 3 ) - يعنى ميترا ( مهر ) .\r\n","page_name":" 144 ","page_number":192},
  {"content":"\r\n\r\nهشت زوج ستون داشته در روى ستونهاى زوايا هنوز جاى پايهء سقف بدنه روبرو به نظر مىآيد . اما در اندرون عمارت ، در مركز تالار چهارگوشى است كه اطاقهاى كوچك به آن راه دارد . در توى اين تالار آثار شانزده ساقه و مبنا است كه به‌طور يقين جاى شانزده ستون زير سقف تالار بوده است . دور تالار درها و پنجره‌ها داشته كه جرزهايش از سنگهاى سخت با ضخامت بوده كه حالا هم باقى است . شكل جزء به جزء عمارت مستطيل است . همهء در و پنجره‌ها و غيره عبارت است از دو جرز سنگى بزرگ يك‌پارچه كه روى آنها يك‌پارچه سنگ ديگر سوار است كه قطاربندى كرده‌اند و خط قطاربندى مقعر است . تخته درها و پنجره‌ها در عرض دوپارچه بوده چنان‌كه از وضع درگاه معلوم است از جرزهاى سنگى كه باقى مانده مىتوان درك كرد كه در آن بنا دوازده در بوده كه اغلب آن درها هنوز هستند . همه از تو منقش و بعضى قابل شرح‌اند . از جمله در عمده اين است كه از دالان سردر به تالار راه دارد . روى دو طرف درگاه اين در صورت شخصى مرتسم است كه به يك دست عصا و به دست ديگر دستهء گل « 4 » يا شاخهء درخت ميس دارد . از اين‌كه دو نفر نوكر بالاى سرش چتر و اسباب پرانيدن مگس دارند گويا تمثال پادشاه است . در بيخ تالار ، دو در ديگر نيز اين‌طور حجارى شده چنان‌كه در ديوارهاى ديگر عمارت نقش اين دو در را مكرر كرده‌اند . در پهلوى صور سلاطين نيز صور سوانح و وقايع قديمهء ايران را كه افسانه مانند است طرح و مرتسم نموده‌اند . در روى چند در صورت شخصى است كه جانورى را با خنجر شكم پاره مىكند . نمىتوان فهميد كه هيكل رب النوع يا صورت انسان است . ليكن به‌طور يقين از صور ممثلهء مذهبى است . حيوانى كه كشته مىشود در بعضى جاها شير و بعضى جاها گاو و در مواضع ديگر حيوانى است معدوم الخلقه كه سر مهيب و گوشهاى بزرگ دارد و يك شاخ در پيشانى اوست . دستهايش شبيه به دست شير و پاهايش مانند چنگال عقاب ، بدنش پر دارد و ذوجناحين است . كفلش منتهى به دمى است مانند دم عقرب . بعضى دم اين حيوان را سهوا دنبالهء مهرهء كمرش پنداشته‌اند .\r\nولى چنين نيست بلكه مخصوصا هر عضو از اعضاى اين حيوان را شبيه\r\n\r\n\r\n","description":"","footnote":"\r\n( 4 ) - به اغلب احتمال گل نيلوفر آبى است كه مقطع عرضى آن نيز به عنوان يك نقش تزئينى در تخت‌جمشيد فراوان است .\r\n","page_name":" 145 ","page_number":193},
  {"content":"\r\n\r\nبه عضوى از اعضاى حيوانات موذيه قرارداده‌اند كه مهابتش بيشتر باشد .\r\nدر درگاه ديگر ، همان شخص جنگى را نقش كرده‌اند كه با گاو در زدوخورد است . گاو در حالتى است كه روى دوپا بلند شده است و با دو دستش كه يكى بر روى سينهء آن شخص است زور مىآورد كه او را بيندازد . و ليكن آن شخص با دست راست شاخهاى گاو را گرفته با دست ديگر خنجر به شكمش مىزند . در در ديگر كه يك جرز آن باقى مانده همين شخص را مرتسم نموده‌اند كه شير را از زمين بلند كرده و به زور مىخواهد او را خفه كند شير هم بىفايده دست و پا مىزند كه مستخلص شود . اين مرد كه يا رب النوع يا انسان است لباس بلند پوشيده كه چين بسيار دارد و دامن جلو جامه را بالا زده كه پاهايش براى حركت بىمانع و چابك باشد . سر دامن را كه بر روى كتف انداخته تا پشت كمر برگشته گيسو و ريش او منتظم و پاكيزه و مجعد است يك رشته به پيشانى بسته است . پاافزار هم دارد . عارضش كه فى الجمله انقباضى دارد بىشكوه نيست . احتمال دارد نزاع ما بين يزدان و اهرمن را خواسته باشند مجسم نمايند . لهذا اهريمن را به شكل حيوان مهيب نموده‌اند . صورت شخص مذكور طورى نيست كه حالت صفحه را مجسم كند . يحتتمل كه مخصوصا اين‌طور كشيده باشند كه كمال بىاعتنائى آن شخص را به خصم بنمايند . در روى دو در ديگر كه به خلوت راه داشته صورتهاى مناسب با عالم خلوت را مرتسم نموده‌اند . در روى جرزهاى هردو درصورت جوانى ساده كه گويا خادم يا غلام‌بچه بوده نقش كرده‌اند كه به يك دست يك ظرف و به دست ديگر يك نوع دستمال يا جام دارد .\r\nبعضى درهاى ديگر هم هست كه نقش آنها غير از نقش درهائى است كه ذكر شد و آنها درهائى هستند كه به دالان سردر يا به پلكان كوچك باز مىشوند . در آنجا حجار صورت نيزه‌دارها را كه كشيك مدخلهاى عمارت را مىكشند رسم نموده . در چند قدم فاصله به عمارت آخرى - كه شرحش داده شد - در روى زمين مبناى ستونهاى متعدد است و در زير دست اين زمين ديوارى است مخروبه كه روى آن شير و گاو و نسقچى نيزه‌دار حجارى و مرتسم شده در رشتهء دنبالهء ديوار يك قطعه‌اى است كه هشت صورت كه پوست شير پوشيده‌اند و دندان فيل دارند مرتسم شده . وقتى كه اين حجاريهاى ناقص غير مرتبط ملاحظه\r\n\r\n","description":"","footnote":"","page_name":" 146 ","page_number":194},
  {"content":"\r\n\r\nمىشود محقق مىگردد كه عمارتى كه در آنجا برپا بوده بعد از حجاريهائى كه بر آن نصب است ساخته شده و احجار مرتسمه را از عمارات قديم آورده و اينجا به كار برده‌اند . شخص از مشاهدهء اين اوضاع متحير مىماند و نمىداند كه آيا تخت‌جمشيد تماما در عهد اسكندر منهدم شده يا قبل از اسكندر هم كسى به تخريب آن اقدام نموده ؟ چيزى كه در اين باب از تواريخ معلوم نمىشود بلكه محقق و مرقوم [ است 
  ] اين است كه از پادشاهانى كه بعد از سيروس ( كيخسرو ) « 5 » وراثتا مالك تخت و تاج ايران بوده‌اند تا زمان اسكندر كسى بر دولت عجم غلبه نكرده و ممالك ايشان را تصرف و منهوب و منهدم ننموده . احتمال مىرود كه سران لشكر اسكندر - كه پس از دارا به‌جاى او جلوس كردند - در تخت‌جمشيد از خرابهء قصر دارا قصرى براى خود بنا كرده باشند . مؤيد اين عقيده مصالح نامناسبى است كه در اغلب مواضع تخت‌جمشيد - خاصه در عمارتى كه نزديك است - به كار رفته . چه در اين مواضع در زير قطعاتى كه برپا مانده بعضى سنگهاى حجارى شده در بنيان عمارت به كار رفته كه معينا از عمارت ديگر بوده كه پيشتر ساخته بوده‌اند . اگرچه در فقرات مسطوره نيز شبهه و ترديدى نيست . ولى صريح و يقين اين عمارت آخرى كه بعضى الحاق دارد در همان عصرى ساخته شده كه تخت‌جمشيد را ساخته‌اند . شكى نيست كه عمارات مختلفهء تخت‌جمشيد اگر در مدت سلطنت يك پادشاه واحد ساخته نشده اقلا در يك عصر بنياد آن را نهاده‌اند و حجاريهاى آن تغيير نكرده و يك سليقه داشته‌اند چنان‌كه در وضع و نقش و غيره مناسبت تمام باهم دارند . اما بنائى كه در اينجا ذكر آن را مىكنيم معتبرترين عمارات تخت‌جمشيد است و از روى آن وضع و جزئيات مجموعهء حجاريها را مىتوان قياس كرد . طول آن هفتاد و دو ذرع و عرض آن شصت و پنج ذرع بوده است . در جلو عمارت يك مهتابى مثل جلوخان بوده كه در معتبر عمارت در آن باز مىشده . دو رشته پلكان مثل پلكانهائى كه ذكر شد در طرف مشرق و مغرب بوده كه به وسيلهء آنها به جلوخان وارد مىشده‌اند نقش و رسم نسقچى و لوح و\r\n\r\n\r\n","description":"","footnote":"\r\n( 5 ) - يونانيان ، كورش را با الفباى خود به صورت  cyros  مىنوشتند و كورس مىخواندند . زيرا حرف  « Y »  در يونانى « او » تلفظ مىشود . اما در زبانهاى اروپائى كه  « Y »  به صورت « اى » تلفظ مىشود نام كورش به صورت سيروس درآمده . از آن گذشته اعتماد السلطنه ، كورش هخامنشى را با كيخسرو كيانى منطبق دانسته .\r\n","page_name":" 147 ","page_number":195},
  {"content":"\r\n\r\nشير و گاو و اشخاصى كه پيشكشى مىبرند در بدنه و پله‌هاى پلكانها تكرار يافته . در يسار پلكان مشرقى يك تخته‌سنگ مجرد افتاده كه چهار ذرع طول و يك ذرع و پنج گره تقريبا قطر دارد و از مجسمهء گاوى كه محاذى پلكان و از پيشانى تا دم آن يك ذرع و چهارده گره تقريبا مىباشد چنين برمىآيد كه در روى آن تخته‌سنگ مجرد كه در طرف يسار است نيز قرينهء اين گاو مجسمهء گاوى بوده . اين جور مجسمهء گاو در جاهاى ديگر تخت‌جمشيد نيست . طرح و وضع تقسيم اين عمارت مثل همان عمارات است كه سابقا ذكر شد و مىنمايد كه مسكون بوده به اين معنى كه دالان سردر و تالارش ستون مىخورده و دور تالار اطاقهاى ديگر بوده كه به تالار راه داشته . و در پاى بدنهء عقبى عمارت يك مهتابى كم عرضى بوده كه دو فقره پلكان داشته كه بيشتر آنها را از كوه كنده‌اند .\r\nسطح مسطح تخت‌جمشيد از آن طرف به‌همين مهتابى كه لب پرتگاهى است منتهى مىشود . از لب مهتابى تا پائين يك سعهء مسطح ديگر است كه نه ذرع مىباشد . حجاريهاى اندرون عمارت اختلاف كلى با حجاريهاى ساير عمارات ندارد . در دالان جلوخان نسقچى نيزه‌دار و در روى درب بزرگ صورت پادشاه با خدمه كه چتر و اسباب پرانيدن مگس دارند و در روى جرز يك درگاه مخروبه است كه در گريزگاهى افتاده در آن نيز دو نفر نقش شده است كه از قفاى يكديگر مىروند و گويا اسباب زينت مىبرند . يكى يك شيشه و يك دستمال و يكى ديگر يك سطل دسته‌دار و يك نوع جام كه به منزلهء مجمره است در دست دارد و هردو ساده‌رو هستند .\r\nلباسشان مثل غلام‌بچه‌هائى است كه همراه پادشاه هستند . گويا از خدمهء خاصه باشند و جائى كه قرار دارند مىنمايد كه در خلوتخانه‌اند . در اين عمارت علاوه‌بر اين‌كه مثل ساير عمارات جرزهاى درها را حجارى كرده‌اند نيز جرزهاى پنجره‌ها را منقش نموده‌اند .\r\nدر نزديكى عمارت در يك زمينى كه زيردست عمارت افتاده خرابه‌اى ديگر هست كه گوئى همين يك اطاق بوده . مبناى ستون در آن موجود و درهايش نيز حجارى شده معلوم مىشود بعد از آن‌كه يك طرح مخصوص را اختيار كرده‌اند بعد همه را به همان و تيره ساخته‌اند . تقريبا در وسط سعهء مسطحى كه خرابهء عمارت روى آن است پنج قطعه سنگ حجارى شده است گويا جرزهاى درهاى يك عمارتى است كه نمىتوان\r\n\r\n","description":"","footnote":"","page_name":" 148 ","page_number":196},
  {"content":"\r\n\r\nفهميد چه وضع داشته . نقش سنگها نزديك به همانطورهاست كه ذكر شد .\r\nدر روى دو قطعه صورت پادشاه است كه با دست راست عصاى بلند و با دست چپ يك دسته‌گل و يك دانه گل درخت ميس دارد . روشى موقر و لباسى ساده و قبائى بلند پوشيده كه از جنبين قدرى برجسته است و از طول چين زياد مىخورد . اما از جلو و عقب روى پاها را پوشيده و چين كمانى خورده كمربندى به كمر بسته كه يك سرش از جلو آويزان است آستينهايش گشاد و چين‌چين تا مچ دست است . تاجى دارد كوتاه كه عرض طرف بالاى آن بيشتر است از پائين و گيسوانش بلند و در پشت گردن دسته‌دسته و حلقه‌حلقه به نظم آويخته است . محاسنش نيز بلند و در گونه‌ها مجعد است . اما در زير زنخ اين ريش تا وسط سينه بر چند رشته قسمت شده به قسمى كه يك در ميان گونه يك رشته صاف و يك رشته مجعد است .\r\nچيزى بالاى سر پادشاه نگاه داشته يك نفر ديگر بالادست چتر و اسباب پرانيدن مگس دارد و حركت مىدهد و در دست چپ چيزى دستمال مانند دارد كه گويا اكليل سلطنت است . لباس خدمه كه از قفا مىآيند نزديك به لباس سلطان است . گويا در آن عصر وضع لباس شبيه بوده و اسباب امتياز همان تفاوت پارچه بوده . گيسوان خدام بلند و حلقه حلقه اما ريششان كه نيز مجعد است كوتاه و تا زنخ است . گويا ريشهاى ايشان براى امتياز كوتاه بوده چنان‌كه يك فرقه از خدام ديده مىشود كه حق ريش بلند نداشته‌اند . اهالى مشرق‌زمين هميشه ريش بلند را مايهء امتياز مىدانسته . در حجاريهاى كردستان نيز امتياز پادشاه از خدامى كه اطرافش هستند به محاسن بلند است . آن‌دو غلام‌بچهء سابق الذكر يك نوع شبكلاه مسطحى در سر دارند و به گوشهاى ايشان حلقه‌هاى بزرگ آويخته است كه دليل عبوديت است . بالادست پادشاه و همراهان او نقش مهر « 6 » است كه تركيب و هيئت او مشترك از انسان و طاير است و متصل است به دايره‌اى كه به آن نوارها آويخته و سر نوارها مثل حلقه برگشته در آن نقش انسان را به هيكل و لباس پادشاه حجارى كرده گويا صورت هرمز يا مترا است كه در يونان و رم هم او را تا مائهء چهاردهم مسيحى مىپرستيده‌اند . دست راست آن بلند و باز كرده و با دست چپ حلقه‌اى دارد و تنهء خود را از توى دايره بيرون كرده و همهء اجزاى آن نقش به آن دايره\r\n\r\n\r\n","description":"","footnote":"\r\n( 6 ) - نقش فروهر است نه مهر .\r\n","page_name":" 149 ","page_number":197},
  {"content":"\r\n\r\nاتصال دارند . دو بال منبسط و يك دم چترى هم به دايره وصل كرده‌اند كه شبيه به دم عقابى است كه پرواز مىكند . اين نوع نقش بعينه و گاهى هم به اختلاف كمى در جاهاى ديگر مكرر ديده شده اما حجارى ساير قطعات به‌طورى فرسوده شده است كه نمىتوان تشخيص داد .\r\nاز باقيماندهء اين عمارت به ظهور مىرسد كه جميع محسناتى كه به مرور در عمارات ديگر ديده شده در اين يك عمارت جمع بوده و در ميان عمارات تخت‌جمشيد نيز از حيث عظمت و شكوه و قشنگى ممتاز بوده اگر چه در حالت انهدام مشهود و طرف پائين خراب است . ولى حجاريهاى بالا محفوظ و از زير خاك نيز حجاريهاى خوب به دست آمده است . اين قصر به دو قسمت معين منقسم و عبارت بوده از يك تالار بزرگ در جلو و يك سردر وسيع در سمت شمال و براى مزيد شكوه و عظمت سردر ، در جناحين ، مجسمهء يك گاو بسيار بزرگ قرار داده بودند كه دو ثلث تنهء گاوها كه تقريبا چهار ذرع مىشود از رديف اول ستونهائى كه زير سر در زده پيش‌آمده و حسن اين پيش‌آمدگى اين بوده كه گاوها را مجزا و نمايان مىكرده و بر محسنات سردر مىافزوده . اين سردر نيز سيزده ستون بزرگ داشت كه سر هر ستونى را به شكل دو نيم‌تنهء گاو حجارى كرده بودند .\r\nدر رواق سردر دو در بزرگ بوده كه از آنجا به اندرون عمارت وارد مىشدند . در هريك از سه بدنهء ديگر عمارت هم دو در بوده كه به توى حياط راه داشته كه من حيث المجموع هشت در داشته است . از جرزها و پارهء قطعات كه به تركيب نقل ( ؟ ) كود كرده و باقى هستند مىتوان درك وضع عمارت را نمود و از حجارى همين جرزهاست كه كمال امتياز و زينت و قشنگى قصر معلوم مىشود . روى همهء جرزها بدون استثنا اشكال شير و سيمرغ و گاو و جانور معدوم الخلقه سابق الذكر رسم شده و صورت پادشاه را نيز با كمال شكوه حجارى و مرتسم نموده‌اند . محض ظهور عظمت در اطراف تخت پادشاه نسقچى متعدد و باجگزاران نقش شده حجارى هيچ‌جاى تخت‌جمشيد مثل اينجا نيست . يحتمل اسكندر در همين عمارت كه صورت پادشاه را به اين عظمت مرتسم نموده‌اند در حالت مستى حكم به آتش زدن تخت‌جمشيد كه مجمع هنرهاى قديم ايران بوده نموده باشد . از وسعت زيادى كه ميان چهار ديوار اين تالار مىباشد و موجود نبودن علامت ديوار ديگر مىتوان يقين كرد كه زير سقف تالار ستون\r\n\r\n","description":"","footnote":"","page_name":" 150 ","page_number":198},
  {"content":"\r\n\r\nزده بوده‌اند . علاوه‌بر اين‌كه پس از كاوش زمين جاى نشست ده رديف ستون كه هر رديفى نيز ده ستون بوده و هم از طول به تركيب قاشقى نقش شده و روى آنها مجسمهء حيوانات بوده پيدا شده در روى چهار درى كه در بدنهء مشرقى و مغربى است صورت آن شخص قوى را رسم كرده‌اند كه با شير و گاو و سيمرغ و آن حيوان معدوم الخلقه جنگ مىكند . دو مقام از اين دعواها را شرح داديم . ولى مجلس جنگ با سيمرغ كه ذكر نشده از اين قرار است كه آن جانور كه سرى شبيه به سر عقاب دارد در روى گردنش تا مغز سرش يك چيزى است مثل تاج خروس كه در مغز آن جانور به شكل يك دسته پر است و شخص مذكور با دست آن دسته پر را گرفته است . گردن جانور در كتفين به دو بال بزرگ منتهى است كه بدنش را فروگرفته است . اين صورت عجيب الخلقه بعضى اعضايش به حيوانات و بعض ديگر به طيور شباهت دارد گوشهايش به گوش اسب مىماند . از زير بالها دو پا بيرون است كه چنگالهاى قوى دارد كه با يكى دفع دشمن مىكند و با يكى بازوى او را مىفشارد . پاهاى عقبش نيز چنگال دارد . ولى رانهايش به ران شير شبيه است . دمش دم مرغ است خيلى وضع غريبى دارد . گويا صورت رب النوع است و جنگ او با شير نيز در موضع ديگر مصور و حجارى شده و حجار شكل شير را بسيار خوب و به حالت طبيعى نموده است . درهاى معتبر عمارت آنها هستند كه در رواق سردر باز مىشود حجاريهاى درگاههاى اين درها نيز از حيثيت فزونى و قشنگى ممتاز است نقش درهاى بدنهء چهارم عمارت نيز نزديك به نقشهاى درهاى معتبر عمارت است به اين معنى كه در هردو جا صورت پادشاه را بر روى تخت كشيده‌اند . اختلافى كه هست در اشخاص اطراف است . مثلا در درهاى بدنهء جنوبى ، اطراف پادشاه را مردم طوايف مختلفهء ايران دارند و در درهاى شمالى پادشاه است با محارم و مستحفظين او . مجلس ثانوى از عرض منقسم به شش قسمت است در پنج مجلس كه زيردست واقع است نسقچيان رسم كرده‌اند كه نيزه و تركش و سپر دارند و در هر رديفى ده نفر نسقچى است . اما مجلس ششمى كه بالادست افتاده عبارت است از صورت پادشاه كه روى تخت زير يك آسمانه نشسته و با همان لباس و عصا و دسته گلى است كه در هر جا دارد . پاهايش را روى جعبه‌اى گذارده كه به زمين نرسد . تخت سلطنتش يك نوع صندلى پشت‌دار است . از تركيب تخت\r\n\r\n","description":"","footnote":"","page_name":" 151 ","page_number":199},
  {"content":"\r\n\r\nمىتوان فهميد كه در آن عصر سليقه و صنعت چه‌قدر زياد بوده خيلى به تختهاى نقش شهر نينوا شبيه است . يحتمل وقتى اهل فارس مقلد كارهاى كردستان بوده‌اند . احتمال هم مىرود كه اهالى ايران بعد از آن كه نينوا را غارت كردند تخت دو پادشاه آن مملكت را براى پادشاه خود آورده باشند . در عقب سر پادشاه كه قامتش خيلى از همه بلندتر است يك نفر ايستاده كه اسباب پرانيدن مگس را حركت مىدهد . پشت سر او يك نفر ديگر است كه گويا از صاحب‌منصبان قشون كماندار است و گويا حامل سلاح پادشاه است با دست راست دبوسى « 1 » دارد و روى كتفش يك ميل سر كج است كه كمانى به آن تكيه دارد . اين ميل گويا به جهت تكيه‌گاه دست بوده كه هنگام تيراندازى دست نلرزد . روبروى پادشاه شخصى ايستاده كه لباس كوتاه و عصا دارد دست راستش را بلند كرده و گويا با پادشاه حرف مىزند .\r\nدر خارج و در طرفين آن آسمانه « 2 » كه تخت زير آن است شكل دو نفر آدم است كه يكى نسقچى است و يكى خادم كه ظرفى در دست دارد .\r\nآسمانهء تخت عبارت است از دو جرز كه روى آن را پوشانيده و لبش را ريشه و منگله گذاشته و بالاى ريشه سه رديفه گلچه نقش كرده‌اند در فاصلهء ما بين گلچه‌ها شكل مهر را به‌طور اختصار نموده يعنى به همان حلقه و دو بال و يك دم اكتفا كرده‌اند . در طرفين شكل مهر ، صورت شير و گاو مرتسم است . از چهار فقره نقش كه متمم حجاريهاى درهاى اين عمارت است دو فقرهء آنها مثل هم است چنان‌كه در طرف بالا پادشاه را روى تخت در زير آسمانه ساخته و طرف پائين اشكال مردم طوايف مختلفه را نقش كرده‌اند كه زير تخت سلطان را دارند . اين مجلس نيز منقسم به سه قسمت است كه در هر قسمتى صورت مردم يك مملكتى از ممالك ايران را ساخته‌اند از قبيل مردم كردستان يا آذربايجان و ماوراء النهر يا زنگيان . صورتها را كه به دقت ملاحظه مىكنى مىفهمى كه حجار به علاوهء اشكال رعاياى ايران ، صورت طوايفى را نيز كه در بعضى اوقات باجگزار سلاطين ايران بوده مرتسم نموده . در طرف شمالى سعهء مسطح كه به منزلهء سكوئى زير همهء عمارات تخت‌جمشيد است قطعات\r\n\r\n\r\n","description":"","footnote":"\r\n( 1 ) - دبوس به معنى گرز است ( ا ع ) .\r\n( 2 ) - آسمانه به معنى سقف است .\r\n","page_name":" 152 ","page_number":200},
  {"content":"\r\n\r\nسنگ بسيار ديده مىشود كه هيچ تراشيده نشده و ظاهرا كنده بودند كه بعد حجارى كنند . همين فقره هم دليل بزرگى است كه وقتى كه تخت‌جمشيد را منهدم كردند و آتش زدند هنوز ناتمام بوده است و اطاقهائى كه خلوتخانه يا جاى پذيرائى بوده از هم مجزا و مشخص است « 3 » .\r\nبناكنندگان اين قصر عالى در فكر مقابر خود نيز بوده‌اند كه طورى باشكوه بسازند كه با منازل زندگانى ايشان متناسب باشد . اگرچه رسم ساختن مقابر عاليه در همه‌جا شايع بوده ليكن در هيچ‌جا شرايط آن مثل ايران جمع نبوده . غالبا ملل ديگر مقابر را دوريا اقلا خارج از حصار عمارات كه مسكن داشته‌اند قرار مىدادند چنان‌كه در مصر نيز گنبدهاى اهرام و سردابه‌هاى اموات را در ميان ريگستان اسكندريه يا در رشته جبال ليبى حفر كرده‌اند . اما مقابر قديم سلاطين ايران در واقع جزء منازل ايشان بوده « 4 » و شكوه زينت مكان اموات ضميمهء جلوه و صفاى قصر زندگان مىشده كه به اقتضاى قدرت سلاطين ، صنعت و مكنت زيادى در آنها به خرج رفته . دو مقبرهء متشابه در دامنهء كوهى بوده كه به منزلهء حصار مشرقى قصرهاست اين دو قبر را در سنگ كوه كنده و جلو آنها را حجارى كرده بودند و معين شده كه همانجا سنگ كوه را تراشيده و از خارج قطعه سنگى نياورده‌اند كه نصب كنند . همهء مصالح بنائى و حجارى قبرها از همان كوه است و ابدا از خارج نياورده‌اند چنان‌كه رسم قديم و معمول همه‌جا بوده . اگر راه وصول به اين قبرها به كلى مسدود نبوده در ظاهر هم ربطى با قصر نداشته و پله‌اى در آن نبوده كه از آن بالا روند و با آن كه آثار يك راه باريكى كه از كوه كنده‌اند ديده مىشود باز وصول به قبور ممكن نبوده مگر آن‌كه شخص برآمدگى سنگها را وسيلهء صعود كند . بعد از آن‌كه بالا مىروى به يك سطح ايوان‌مانندى مىرسى كه\r\n\r\n\r\n","description":"","footnote":"\r\n( 3 ) - ظاهرا تخت‌جمشيد معبدى سخت محترم و مقدس بوده و از اين لحاظ هريك از سلاطين هخامنشى خواسته‌اند تيمنا و تبركا اثرى از خويش در آن ساحت مقدس باقى گذارند . چنين بوده كه ساختمان آن مجموعه ساليان دراز به طول انجاميده و هنوز قسمتهائى ناتمام بوده كه دچار آتش‌سوزى گرديده .\r\n( 4 ) - همين مطلب يعنى وجود قبرها دليل آن بوده كه تخت‌جمشيد يك معبد و يك ساحت مقدس بوده و تنى چند از سلاطين هخامنشى در مجاور اين محل مورد احترام دفن شده‌اند و الا وجود قبر در كنار كاخ سلطنتى بىتناسب مىنمايد .\r\n","page_name":" 153 ","page_number":201},
  {"content":"\r\n\r\nبعضى از آن از كوه طبيعى و بعضى را مصنوعى با سنگ ساخته و سنگها را بدون ساروج روى هم گذارده بودند . در انتهاى اين ايوان قبر و ايوان در زير آن به منزلهء سكوى زير قبر است . كوه را چنان‌كه ذكر شد خوب تراشيده‌اند و به وضع قصرهاى ايران نقش نموده‌اند . مثلا در پائين بدنهء كوه شكل سردرهاى ستون‌دار را نقش كرده و نموده‌اند و روى سر هريك از چهار ستونى كه كشيده‌اند دو نيم‌تنهء گاو نقش كرده كه شاخ دارند و پشت آنها به‌هم متصل است . روى شاخها را دندانه مانند قطاربندى كرده‌اند .\r\nدر طرف بالا صورت هجده شير نقش شده كه در هر طرفى نه شير و به ترتيب مختلف است . فاصلهء ما بين اين دو دسته شير ، گل درخت ميس نقش كرده‌اند . بالادست صفحهء شيرها نقش سردر عرضش كم مىشود و در آنجا روى يك صفحه كه ما بين دو قطعه سنگ برآمده واقع است اشكال مقامات مذهبى نقش شده مثلا در سمت بالا شكل مهر زير دستش صورت آدمى است كه پرستش آتش مىكند . گويا شكل پادشاه است . اين شخص سه پله بالا رفته و ايستاده است . كمانى در دست راست دارد و دست چپ خود را يا براى قسم يا پرستش به سوى آتش متبرك دراز كرده است .\r\nغرض از طرح مجلس گويا اظهار مذهب آتش‌پرستى پادشاهى كه در آنجا مدفون است بوده . اين صفحهء حجارى در روى يك نوع ميزى مىباشد كه از دو سمت ميز مكرر شكل آن حيوان معدوم الخلقهء سابق الذكر مرتسم شده چهارده نفر با ملابس و شمايل مختلف دو صفه و رديفه زير اين ميز را دارند . در طرفين هم اشكال ديگر است كه بعضى حالت گريه دارند .\r\nبالجمله اين مقبره از حيثيت نقش با قصرهاى تخت‌جمشيد تفاوتى ندارد و مثل و مانند همهء قصرهاى تخت‌جمشيد است . توى مقبره ساده و به عكس بيرون است . مدخلش واقع در وسط نقش دو ستون وسط سردر است . اين مدخل از پا تا بالا باز نبوده بلكه در طرف پائين منفذى داشته كه آن را هم بعد از دفن ميت سد مىنموده‌اند . سردابهء مقبره با اين‌كه دو قسمت است در واقع يك سردابه است . در وسط يك تختگاه براى جاى خوابانيدن ميت در سنگ تراشيده‌اند .\r\nاز دامنهء جنوبى كوه كه سرازير مىشوى يك كوره جادهء ديگر با چند پله ديده مىشود كه در كوه كنده‌اند . اين پله‌ها به يك مقبرهء ديگر راه دارد . اين مقبره از مقبرهء اولى به قصر دور تر و در بالادست واقع است\r\n\r\n","description":"","footnote":"","page_name":" 154 ","page_number":202},
  {"content":"\r\n\r\nوضع خارجى آن مثل مقبرهء اولى است . ولى در داخل جاى شش قبر است . در پاى ديوارى كه سعهء مسطح تخت‌جمشيد تكيه بر آن دارد در سمت جنوب قطعات ستون زياد است . نيز يك نهر با يك چاه و يك حوض ديده مىشود كه حالا خشكيده است . در يك دره‌اى كه از جهت شمال مشرق دور قطعهء مسطح تخت‌جمشيد مىگردد يك درى مثل درهائى كه ذكر شد ديده مىشود كه مجرد و به ساير عمارات بىربط است . نقش جرز هايش را نمىتوان تشخيص داد . در حوالى خرابه‌ها در هر سمت در كوه آثار كارها و زحمات بزرگ پيداست كه اين زحمات را براى جمع‌آورى مصالح عمارات كشيده‌اند . از ستونها و سرستونهائى كه به دست آمده معلوم است كه سنگها را از همانجا مىكنده‌اند و براى هر مصرفى كه مىخواسته‌اند قريب به اتمام حجارى كرده و به محلى كه مىخواسته‌اند نصب مىنموده‌اند و بعد از نصب نمودن تمام مىكرده‌اند .\r\nچند كلمه نيز از وضع بنائى اين عمارت بايد گفت كه متمم شرح نقشها و حجاريهاى مسطور باشد . همهء عمارات را به يك طرح ساخته‌اند و تمام جرزها از قطعات سنگهاى سخت عظيم بوده . اما قطعات متوسط كه روى سكوهاى محكم بوده گويا از كم‌قوتى مصالحى كه در آنها به كار رفته نابود شده‌اند و الا فقدان آنها راهى ندارد . از آن طرف استحكام جرزهاست كه هنوز حجارى آنها باقى و اسباب حيرت و عبرت ناظرين است . صنايع بنائى و حجارى در اين بناها مخلوط است و طورى نكات اين دو صنعت را باهم به كار برده‌اند كه اگر بخواهى آن را از هم منفصل و جدا نمائى هردو ضايع مىشوند و فى الواقع در اين ابنيه ، معمارى اسباب جلوهء حجارى و حجارى مايهء زينت معمارى شده و اين حجار ، صنعتى در اين عمارات كرده كه تا قرنها باقى خواهد بود و سياحان عالم به آنجا خواهند آمد و تماشا خواهند كرد و ياد از سلاطين بزرگوار ايران كه در آن عصر بوده‌اند خواهند نمود و جانهاى پاكشان را به ذكر خير مروح و مسرور خواهند داشت . و نيز خواهند دانست كه ملت ايران چه‌قدر تفوق بر ساير ملل داشته‌اند و اين‌كه مقهور اسكندر شدند سبب علت آن اول مساعدت ننمودن بخت بوده است ، ثانى عدم كفايت رجال و حكام ايالات دارا در كارهاى دولتى و بىحالى و اشتغال به كارهائى كه تكليف شخص پادشاه نبوده و دارا به آنها مواظب بوده و به اين واسطه از امور\r\n\r\n","description":"","footnote":"","page_name":" 155 ","page_number":203},
  {"content":"\r\n\r\nمتعلقه به دولت و سلطنت خود غفلت كرده بود و بس و مخصوصا خواهند اذعان بر عظمت صنعت اين حجاريها نمود .\r\nبارى از اين حجاريها دو قصد استنباط مىشود : يكى اظهار قدرت كه آن از مجسمهء حيوانهاى عظيم الجثه مستنبط است و يكى ظرافت و جلال و شوكت و شكوه سلطنت سلاطين كه از مواضعى كه صورت پادشاه و ملازمانش در آن مرتسم است مستفاد است . در مجسمهء حيوانات نهايت عظمت و در صور اشخاص نهايت ظرافت و سليقه منظور شده است . اگرچه به سبب بعضى بىتناسبيها و كم‌حركتيها كه اشكال را جاندار نمىنمايد نمىتوان گفت كه اين صنعت در آن عصر درجهء كمال داشته ولى تا همين پايه كه هست زايد الوصف مستحسن و مايهء هزارگونه تحسين است . خاصه اين‌كه حجار در نمودن حالت طبيعى بعضى سادگيها و نكات جزئيه به كار برده كه خالى از تازگى و راستى نيست بلكه خيلى مطبوع است . در اين مجالس ، دقايق مذهبى را نموده و صلابت و امتياز پادشاه را به ملازمانش رسانيده و اقتضاى اين دو حالت وقر و خوددارى است و مشهود نموده كه اين ملت هميشه وقر و سنگينى را شعار خود نموده‌اند . اين حجاريها را از دقت و پاكيزه‌كارى كه حجار در آن منظور كرده مىتوان از حجاريهاى ممتاز قديم خواند و از جزئى عيوبى كه ذكر شد گذشته مىتوان گفت بناهاى تخت‌جمشيد بهترين و عجيب‌ترين ابنيهء قديمهء صفحهء آسياست .\r\nزيرا كه هيچ آثارى كه دليل بر خلاف تمدن و بىتربيتى باشد در آنها ديده نمىشود . بلكه جميع آن آثار برهانى واضح است بر يك عهد تربيتى كه صنايع در آن عهد ترقى و رواج كلى داشته است . از همه بالاتر اين‌كه براى تعجب ناظرين حجار مثل هنديها و مصريها درپى وضعها و تركيبات مهيبه نرفته و عجز حجاريهاى مصرى و هندى را نداشته . الحق مىتوان گفت همهء صنعت و محسنات تخت‌جمشيد حاصل زحمت حجار است .\r\nمؤلف گويد شرح مسطور را از سفرنامه‌هاى سياحان بصير دقيق فرنگ كه به تخت‌جمشيد آمده و از روى علم و دانائى جزء به جزء آن را به رأى العين ديده و در آن تدبر تمام نموده ترجمه كرده نگاشتم تا مطالعه‌كنندگان بهرهء كافى از آن بردارند و كسانى كه تخت‌جمشيد را به رأى العين نديده‌اند بعد از مطالعهء اين شرح چنان باشد كه خود به دقت رفته جزء به جزء را از روى بصيرت و به چشم عبرت ديده باشند . و براى مزيد اعتبار بعضى\r\n\r\n","description":"","footnote":"","page_name":" 156 ","page_number":204},
  {"content":"\r\n\r\nيادگارها كه سلاطين و بزرگان در تخت‌جمشيد مرقوم داشته‌اند نيز نگاشته مىشود : لامير المؤمنين على بن ابى طالب عليه السلام :\r\n اين الملوك التى كانت مسلطة * حتى سقاها بكاس الموت ساقيها\r\nكم من مداين فى الافاق قد به نيت * امست خرابا و دار الموت اهليها \r\nحرره على بن سلطان خليل بن سلطان حسن « 1 » سنة تسع و ستين و ثمان مائة .\r\nبه تاريخ شوال سنه ست و عشرين و ثمان مائه رايات نصرت آيات بندگان حضرت خلافت پناه پادشاه جهان ، اعدل خوانين ايران و توران ، معين الحق و السلطنة و الدنيا و الدين ابو الفتح ابراهيم سلطان « 2 » خلد الله ملكه و سلطنته اين محل رفيع و مكان منيع را مضارب خيام دولت و مراكز اعلام سلطنت گردانيد . كمترين بندگان على الاطلاق كمال الدين ايناق عفى الله عنه كه از بندگان درگاه است به كتابت اين حروف شرف استفادت يافت :\r\n غرض نقشى است كز ما باز ماند * كه هستى را نمىبينم بقائى\r\nمگر صاحبدلى روزى به رحمت * كند در حق درويشان دعائى \r\nعربية\r\n اين الاكابرة الجبابره الاولى * كنز و الكنوز فما بقين و ما بقوا \r\nحضره الامير ابو شجاع عضد الدولة و ضياء المله ايده الله فى صفر سنة اربع و اربعين و ثلاث مائه و قرى له ما فى هذه الآثار من الكتابه قرأ له على بن السرى الكاتب الكرخى و مار سعيد المؤيد الكازرونى « 3 » .\r\n\r\n\r\n","description":"","footnote":"\r\n( 1 ) - غرض از سلطان حسن ، همان اوزون حسن آق‌قوينلوست . پسرش خليل فرمانرواى فارس بود كه بعد از پدر به سلطنت رسيد ولى پس از شش ماه در جنگ با برادر خود يعقوب كشته شد .\r\n( 2 ) - ابراهيم سلطان پسر شاهرخ تيمورى است كه مردى هنرمند و خطاطى زبردست بود .\r\nمرگ وى در 838 هجرى قمرى روى داد . ابراهيم سلطان از سال 819 از جانب پدر حكومت فارس را بر عهده داشت .\r\n( 3 ) - متن : « نظره الامير ابو الشجاع . . . فى هذه الآثار . . قرانه . . الكردى و مار سعيد المؤيد الكاروفى » تصحيح براساس ضبط على سامى در مقالهء « يادبود ديدار پادشاهان از تچر كاخ داريوش بزرگ در تخت‌جمشيد » ( مجلهء هنر و مردم شمارهء 148 ) .\r\n","page_name":" 157 ","page_number":205},
  {"content":"\r\n\r\nبسم الله نزل [ ان مير الجليل افتخار الملة 
  ] بهاء الدوله و ضياء المله و غياث الامة ابو نصر بن عضد الدوله و تاج المله حرس الله و ادام سلطنته و هذا الموضع متصيدا مع عسكر عظيم و معه امير الامراء ابو منصور بن بهاء الدوله و ضياء المله و غياث الامه اطال الله بقاهما سنة اثنتين و تسعين و ثلاث مائه « 4 » .\r\n[ بسم الله حضرة الامير الجليل عضد الدولة فناخسرو ابن الحسن سنة اربع و اربعين و ثلاث مائه فى منصرفه مظفرا امرن فاتح اصبهان و احضر من قرأ ما فى هذه الآثار من الكتابة . 
  ] « 5 »\r\nبسم الله حضره الامير الجليل عضد الدولة فنا خسرو بن الحسن سنة اربع و اربعين و ثلاث مائه فى منصرفه مظفرا من فتح اصبهان و اسره ابن ماكان و كسره جيش خراسان « 6 » و احضر من قرأ ما فى هذه الاثار من الكتابة .\r\n[ نظره الامير ابو الشجاع عضد الدولة ايده الله فى صفر اربع و اربعين و ثلاث مائه و قرا له ما فى هآه الاثار من الكتابة قراه على بن السرى الكاتب الكردى و مار سعيد المؤيد الكازرونى . 
  ] « 7 »\r\n[ بسم الله قرا الاثار دستها سنة بهاء الدوله و ضياء المله و غياث الامه ابو نصر ابن عضد الدوله و تاج المله حرس الله ايامه و ادام سلطانه و ذا الموضع جاء صايدا مع عسكر عظيم و معه امير الامراء ابو منصور ابن بهاء الدولة و ضياء الملة و غياث الامه اطال الله سنهما فى سنه اثنين و تسعين و ثلاث مائه . 
  ] « 8 »\r\n انيران و ايران ندانى اگر * بگويم كه يا بى از ايشان خبر\r\nانيران نبندند گستى زداد * ولى بست ايران زرومى گشاد \r\n\r\n\r\n","description":"","footnote":"\r\n( 4 ) - ايضا : « نزل بهاء الدولة . . . غيابا الامامة . . . حرس الله ايامه و ادام سلطنته هذا الموضع ماطا بجامع . . . اطال الله سنهما سنة اثنتان » .\r\n( 5 ) - با توجه به قسمت بعد ، اين مطلب مكرر به نظر مىرسد .\r\n( 6 ) - متن : « بسم الله حضره الامير الجليل عضد الدولة فنا خسرو [ بعدة من الجيش 
  ] . . .\r\nاسرة [ لقوم 
  ] اكثر و كسره جيش ( جاسم ) . . .\r\n( 7 ) - اين قسمت هم مكرر است و قبلا ذكر شده .\r\n( 8 ) - اين قسمت قبلا ذكر شده بود و مكرر است .\r\n","page_name":" 158 ","page_number":206},
  {"content":"\r\n\r\n چو نيكان و پاكان و آشوان دين * ببستند گستى زراه يقين\r\nكجا آن فريدون و ضحاك و جم * شهان عرب خسروان عجم \r\nدر نقش رستم نوشته‌اند :\r\n چهل دانا گزين كردند از آن پس * كه به زايشان نبود اندر جهان كس\r\nبدانستند ايشان جمله وستا * گزين كردند از ايشان هفت دانا\r\nكه جمله عمرشان در هيچ‌گاهى * نكردند آن بهان هرگز گناهى \r\n\r\nالاعلم [ مع - مر 
  ] :\r\nاعلم بر وزن احمر به معنى مشقوق الشفه مىباشد يعنى كسى كه در لب بالاى او شكافى باشد . اسم الكهء بزرگى است ميانهء همدان و زنجان و از نواحى جبال و عجم آن را « الم » به فتح الف و لام تلفظ مىنمايند . ولى كتاب « الاعلم » مىنويسند . حاكم‌نشين اين الكه در گزين است . وزير درگزينى « 9 » كه وزارت سلطان محمود بن محمد بن ملكشاه را داشته منسوب به اين درگزين است و ذكر آن در درگزين بيايد . عبد الغفار بن محمد بن عبد الواحد ابو سعيد على الاعلمى القومسانى الفقيه منسوب به اعلم است .\r\n\r\nافرندين [ مع - مر 
  ] « 10 » :\r\nموضعى است ميانهء رى و نيشابور .\r\n\r\nاقليد [ مع - مر 
  ] :\r\nبه كسر همزه شهرى است در فارس از الكهء اصطخر . اراضى وسيع و مزارع دارد . در نزهة القلوب گفته اقليد شهر كوچك است و حصارى دارد و هوايش معتدل است و آب روان دارد و در او از همه نوعى ميوه بود و غله بوم است .\r\n\r\nالانى [ نز 
  ] :\r\nقصبهء معتبرى است در كردستان . هواى خوش دارد و آبهاى روان ،\r\n\r\n\r\n","description":"","footnote":"\r\n( 9 ) - وزير قوام الدين ابو القاسم زين الملك انس‌آبادى درگزينى عماد الدوله منظور است كه مردى دسيسه كار بود و در 527 كشته شد ( رك وزارت در عهد سلاطين بزرگ سلجوقى از شادروان عباس اقبال ( انتشارات دانشگاه تهران ، 1338 ) ص 265 تا 274 .\r\n( 10 ) - متن : « افريدين » . تصحيح از مسالك و ممالك اصطخرى ( تأليف ابو اسحاق اصطخرى ، تصحيح ايرج افشار ) ص 174 .\r\n","page_name":" 159 ","page_number":207},
  {"content":"\r\n\r\nحاصلش غلات باشد و علفزارهاى نيكو و شكارگاهها دارد .\r\n\r\nالبان [ مع - مر 
  ] :\r\nبر وزن رمضان شهرى است ميانهء غزنين و كابل و تا غزنين دو روز راه است . سكنهء آن مسلمان نيستند ولى از سلطان تمكين دارند و از طايفهء منسوب به نافع بن ازرق‌اند كه مهلب ايشان را منهزم كرد . بعضى مردم متمول با كمال و تجار بامكنت دارد كه با سلاطين هند و سند مخالطه دارند . هريك از رؤساى ايشان دو اسم دارند : يكى عربى و يكى هندى .\r\n\r\nاللان [ مع - مر 
  ] « 11 » :\r\nبه فتح الف نام بلاد وسيعى است پشت‌سر يكديگر در حوالى دربند .\r\nجمعيت زيادى دارد . واقع در كوههاى كبك ( قفق ) ( قفقاز ) . شهر بزرگ مشهورى ندارد . بيشتر مردم اين بلاد نصرانى و قليلى مسلمان دارد .\r\nحكمران ايشان يك نفر نيست هر طايفه رئيسى على حده دارند . قسى القلب و كم‌تربيت مىباشند . پسر قاضى تفليس براى من حكايت كرده گفت يكى از رؤساى اين طوايف وقتى عليل شد . از شخصى كه نزد او بود پرسيد كه اين مرض چيست ؟ گفت ناخوشى سپرز « 12 » است و علت آن رياح غليظه است كه سپرز را ورم مىدهد . گفت من بايد اين عضو را ببينم كه چگونه شده است و كاردى برگرفته پهلوى خود را دريده سپرز خود را بيرون آورده پس از ديدن بريد و دور انداخت و خواست موضعى [ را 
  ] كه دريده بود بخيه نمايد ولى بىفاصله درگذشت .\r\nعلى بن الحسين المسعودى گويد : « از ولايت سرير كه گذشتى مملكت الآن است و پادشاه آن را « كركنداج » مىگويند چنان‌كه سلاطين سرير را « فيلان شاه » مىنامند . دار الملك اللان را معض مىنامند و اين لفظ به معنى ديانت است . سلطان در خارج دار الملك قصرها و تفرجگاهها دارد و\r\n\r\n\r\n","description":"","footnote":"\r\n( 11 ) - اللان همان است كه به صورت اران در كتب جغرافيائى آمده است . براى تحقيق بيشتر دربارهء محل و موقع اين ناحيه رجوع شود به كتاب « آذربايجان واران » از عنايت الله رضا ( انتشارات ايران‌زمين ، تهران ، 1360 ش ) .\r\n( 12 ) - سپرز به فتح اول و ضم دوم ، طحال را گويند كه گاه به علت بيمارى ورم مىكند و حجمش زياد مىشود ( اع ) .\r\n","page_name":" 160 ","page_number":208},
  {"content":"\r\n\r\nغالبا بدانجا مىرود . ملوك اللان بعد از ظهور اسلام در دولت بنى عباس نصرانى بودند و پيشتر بت‌پرست و در سنهء سيصد و بيست باز ترك مذهب عيسوى كردند و كشيشهائى را كه پادشاه بيزانس به مملكت ايشان فرستاده بود بيرون كردند . ميانهء اللان و كوه قفق ، قلعه و پلى است بر روى رود عظيمى كه او را قلعهء باب اللان مىگويند . اين بنا از اسفنديار بن گشتاسب بن لهراسب است كه بعد از بنا نمودن ساخلو و مستحفظ در آن گذارده بود كه مانع اللانها بودند از وصول به كوه قفق و چون لا بد بايد از اين پل عبور نمايند و راهى ديگر نداشتند ممنوع و اهل قفقاز از تاخت‌وتاز ايشان محروس بودند . اين قلعه روى قلهء كوهى ساخته شده و ممكن نيست كه مفتوح شود . در وسط قلعه چشمه آب گوارائى است كه از سنگ بيرون مىآيد . حصانت اين قلعه در عالم معروف است و شعراى عجم به استحكام آن را ستوده‌اند . مسلمة بن عبد الملك به اين مملكت آمده قلعه را مالك و طايفه‌اى از عرب را به مستحفظى اين قلعه گذاشت . آن طايفه تاكنون در آن قلعه هستند . قوت ايشان از تفليس كه تا قلعه پنج روز راه است مىآيد . چون قلعه در بلندى واقع است اگر يك نفر در آن باشد مىتواند مانع عبور جميع سلاطين از اين پل بشود . بزرگ اللان سى هزار سوار دارد » .\r\nاينها قول مسعودى بود اما من از احوال اين ولايت جويا شدم همان بيانى كه در ابتدا كردم براى من نمودند . مؤلف گويد بايد اين ولايت داغستان اين ايام باشد .\r\n\r\nالموت [ آثا 
  ] :\r\nقلعهء محكمى است در ناحيهء رودبار ميانهء قزوين و درياى خزر در قلهء كوهى كه گوديها در حوالى آن است كه نصب منجنيق بر آنها ممكن نيست و تير هيچ تيراندازى نيز بدانجا نمىرسد . اين قلعه جايگاه حكمرانان اسماعيلى بوده . معروف است كه يكى از سلاطين ديالمه عقابى را براى شكار رها كرده و خود ، او را تعاقب نموده تا به اين محل رسيد از مشاهدهء وضع اين موضع دانست كه حصانت آن به درجهء كمال است قلعه‌اى آنجا بنا كرد و او را « إله اموت » ناميد . ترجمهء اين لفظ به لغت ديلم ، تعليم عقاب است و اسم قلعه كه ميم و واو و تاء باشد تاريخ بناى آن است . حسن صباح منسوب به اين محل است و حسن مرد حكيم منجم مهندسى بوده گويند از\r\n\r\n","description":"","footnote":"","page_name":" 161 ","page_number":209},
  {"content":"\r\n\r\nفنون سحر نيز آگاهى داشته و خواجه نظام الملك طوسى به جهت فضيلت او وى را احترام مىنموده . وقتى حسن صباح به مصر رفته و وارد بر منتصر - كه يكى از خلفاى مصر است كه خود را اولاد محمد بن اسماعيل بن جعفر الصادق عليه السلام دانسته‌اند - شد و به اذن او مردم را به بيعت او مىخوانده بعدها معاودت به ايران نموده و به ناحيهء رودبار رسيده شخصى را ديد بر شاخهء درختى رفته بيخ همان شاخه را مىبريد . پيش خود گفت من مردمى از مردم اين نواحى جاهلتر نخواهم يافت كه بتوانم آنها را مرئوس خود نمود . لهذا در اين نواحى رحل اقامت افكنده اظهار ورع و تقوى مىنمود تا جمعى را فريفتهء حالت خود نمود . از جمله شخص علوى بود كه كوتوالى قلعهء الموت را داشت . مقصود صاحب آثار البلاد از علوى مهدى است كه از جانب ملكشاه حاكم الموت بود و حسن صباح او را به فريب بىدخل و از آن‌جا بيرون كرد . بالجمله حسن مردم را مطيع و فريفتهء خود كرده شخص علوى را از الموت بيرون كرد و طفلى با او بود كه مىگفت از نسل محمد بن اسماعيل است و امامت حق پدر اوست و مىگفت چون هر قومى از معلمى ناگزيرند اين طفل نيز معلم شماست و با وجود او از همه‌كس بىنيازيد .\r\nبارى رفته‌رفته ارادتمندان حسن زياد و به دور او جمع شده و نفوس خود را از او شمرده فدائى شدند . علماى اسلام كه اين بشنيدند حكم به كفر و الحاد اين طايفه نموده مردم را به قتل و غارت ايشان [ وا 
  ] داشتند و فتنه‌ها برپا شد و جمع كثيرى از اكابر عالم به دست اين جماعت كشته شد از جمله خليفه مسترشد و نظام الملك طوسى بودند « 13 » . و شوكت اين طايفه باقى بود تا زمان غلبهء مغول و چون يكى از بزرگان مغول را كشتند لشكر مغول متوجه ايشان شده اين طايفه را برانداختند . انتهى .\r\nمؤلف گويد طايفهء مذكور معروف به ملاحده مىباشند و ايشان را « اسماعيليهء قهستان » نيز گفته‌اند « 14 » . هشت نفر از ايشان در نواحى رودبار\r\n\r\n\r\n","description":"","footnote":"\r\n( 13 ) - المسترشد بالله خليفهء عباسى در سال 529 به دست فدائيان اسماعيلى در مراغه كشته شد و نظام الملك ابو على حسن بن اسحاق وزير معروف سلطان ملكشاه سلجوقى در دهم رمضان 485 در حدود صحنه يا نهاوند .\r\n( 14 ) - لازم به يادآورى نيست كه مخالفين ، ايشان را « ملاحده » مىخواندند . آنان خود را باطنيه و اسماعيليه و تعليميه مىناميدند .\r\n","page_name":" 162 ","page_number":210},
  {"content":"\r\n\r\nحكمرانى كردند : اول ايشان حسن صباح بود ، دوم كيابزرگ اميد رودبارى ، سيم محمد بن كيابزرگ ، چهارم حسن بن محمد ، پنجم محمد بن حسن ، ششم جلال الدين حسن بن محمد ، هفتم علاء الدين محمد بن جلال الدين ، هشتم ركن الدين خور شاه بن علاء الدين . در عهد ركن الدين ، هلاكو خان از جانب منگوقاآن برادر خود به قلع قلاع ملاحده مأمور و ايشان را مضمحل نمود .\r\nحسن كه مؤسس اين اساس بود مجملى از حالات او اين است :\r\nخود مدعى بوده كه نسبم به محمد بن صباح حميرى مىرسد . از كلام خواجه نظام الملك برمىآيد كه پسر صباح و پدرش مردى فاسد العقيده بوده و در رى سرمىكرده و چون معروف بود كه هركس نزد امام موفق نيشابورى تلمذ و تحصيل كند از ميامن انفاس او به دولت رسد ، پدر حسن او را به نيشابور نزد امام موفق برد و با خواجه نظام الملك طوسى و حكيم عمر خيام نشابورى همدرس و همعهد شدند كه هريك به دولت برسند آن دو را شركت دهند . چون خواجه وزير الب ارسلان شد عمر نزد او آمده خواجه به خواهش او هزار و دويست مثقال طلا به‌طور اجرا براى او به املاك نشابور نوشت و عمر در آن حدود به تكميل نفس و تعليم علوم پرداخته مخصوصا هيئت را كامل كرد . اما حسن گمنام بود تا زمان ملكشاه به نشابور نزد خواجه آمد . خواجه بنابر معاهده ، معرفى او را نزد ملكشاه نموده محل و قربتى يافت و چيزى نگذشت كه بناى اخلال در كار خواجه گذاشت تا وقتى ملكشاه جمع و خرج ممالك را خواست . خواجه گفت [ به 
  ] دو سال انجام يابد . حسن چون در حساب مهارت داشت گفت اگر جميع نويسندگان با من باشند چهل روزه به اتمام رسانم و الحق نوشت .\r\nولى به بعضى روايات دفترى كه ترتيب داده بود به اشارهء خواجه از ترتيب انداختند . بعضى نيز گويند رمية من غير رام برحسب اتفاق دفتر از ترتيب افتاد . به‌هرحال هنگام عرض دفتر هرچه ملكشاه پرسيد حسن عاجز از جواب و شرمنده ماند لهذا ديگر نتوانست در دربار ملكشاه بماند . فرارا به رى آمد و با عبد الملك بن عطاش داعى اسماعيلى ملاقات كرد و مذهب اثنى عشرى را ترك نموده اسماعيلى شد . آنگاه به اصفهان رفت . چندى در اصفهان پنهان و بعد به آذربايجان روان شد و از آذربايجان به مصر شتافت و مورد الطاف مستنصر علوى شد و پس از سالى مستنصر ، نزار پسر خود را\r\n\r\n","description":"","footnote":"","page_name":" 163 ","page_number":211},
  {"content":"\r\n\r\nكه وليعهد كرده بود معزول و مستعلى پسر ديگر خود را وليعهد نمود .\r\nحسن مردم را دعوت به نزار مىكرد و به سبب همين غدر و نفاق به مصر نيز نتوانست زيست . لابدا به ايران معاودت كرده به رودبار آمد و علوى مهدى حاكم الموت را به حيله بىدخل و بيرون كرد و حكمران اين نواحى شد .\r\n\r\nالنجق :\r\nقلعه‌اى است در آذربايجان .\r\n\r\nالهد « 15 » :\r\nشهر كوچكى است در كنار درياى طبرستان . مسافت آن تا آمل يك روزه راه است .\r\n\r\nاليشتر « 16 » :\r\nشهر معتبرى است در لرستان . مؤلف گويد اين شهر حالا خراب اما چمن و مرتع بسيار خوبى است . از وسط جلگه رودخانهء كوچكى جارى و يورت ييلاق طايفهء حسنه‌وند و سگوند و غيره . خود اين محل را چند سال قبل ديدم آثار خرابى قديم در آن زياد و تا نهاوند چهار فرسخ است .\r\n\r\nانار [ مع - مر 
  ] :\r\nبه ضم همزه و تخفيف نون و الف و راء شهر كوچكى از نواحى آذربايجان است . باغات و آب زياد دارد و تا اردبيل هفت فرسخ و در ميان كوه واقع است . بيشتر ميوه‌جات آن را به اردبيل مىبرند . از ولايت پيشكين « 17 » محسوب مىشود .\r\n\r\nانبابه [ مع - مر 
  ] :\r\nبه ضم همزه قريه‌اى است در رى از نواحى دماوند كه در نزديك اين ناحيه قريه‌اى است كه آن را نيز دماوند گويند .\r\n\r\n\r\n","description":"","footnote":"\r\n( 15 ) - چنين نامى را جزء بلاد مازندران نيافتم . دور نيست كه اين كلمه « المده » باشد . المده يا درست‌تر اهلم ده نزديك آمل بوده و ياقوت آن را نام برده ( سرزمينهاى خلافت شرقى ، ص 395 ) .\r\n( 16 ) - ظاهرا همان است كه پيش از اين در ذيل « اشتر » از آن ياد شده .\r\n( 17 ) - پيشگين را امروز مشكين مىگويند .\r\n","page_name":" 164 ","page_number":212},
  {"content":"\r\n\r\n\r\nانباز [ مع - مر 
  ] :\r\nبه فتح همزه شهرى است در نزديكى بلخ كه حاكم‌نشين ناحيهء جوزجانان باشد . پيشتر پادشاه‌نشين بوده . در بالاى كوهى واقع و از مرو الرود بزرگتر و نزديك آن است . انهار و باغستان و درخت تاك در آن زياد است . ابنيهء آن از گل و يك منزل است از طرف جنوب تا شبورقان .\r\nجمعى از فضلا منسوب به اين انبار مىباشند .\r\nو انبار نيز شهرى است در كنار فرات در ده فرسخى و غربى بغداد و عجم آن را « فيروز شاپور » مىگفته‌اند . طول آن شصت و نه درجه و نيم و عرض آن سى و دو درجه و دو ثلث . از بناهاى شاپور بن هرمز ذو الاكتاف است . ابو العباس سفاح كه اول خلفاى بنى عباس است در آن مجددا قصرها ساخت و در آن اقامت داشت تا درگذشت . بعضى گويند اين شهر را به جهت آن انبار گويند كه بخت النصر بعد از محاربه با اعراب ، اسراى ايشان را در اين شهر حبس كرد . ابو القاسم گفته انبار حد بابل است و از آن جهت به اين اسم موسوم شده كه انبار گندم و جو و كاه و غيره سلاطين عجم بوده و جيرهء ملازمان خود را از اين محل مىداده‌اند . ازهرى گفته انبار اهراء طعام است . ( هرى به ضم اول خانهء بزرگى است كه خوراك سلاطين را در آن انبار مىنمايند و جمع آن اهراء است ) . و نيز گفته كه مفرد آن نبر و جمع منتهى الجموع آن انابير است . بالجمله انبار در زمان خلافت خليفهء ثانى در سال دوازدهم هجرت به دست خالد بن وليد مفتوح شد .\r\nبه اين معنى كه چون خالد با لشكر بر سر اين شهر آمد اهل آن جوياى صلح و تسليم شدند و قرار دادند سالى چهارصد هزار درهم و هزار عباسى منسوج از پنبه بدهند ( بعضى به‌جاى چهارصد هزار ، هشتاد هزار گفته‌اند ) .\r\nو نيز انبار نام كوچه‌اى است در محله‌اى از محلات علياى مرو .\r\nتقويم البلدان مطابق است با معجم البلدان جز اين‌كه گويد انبار از نواحى بغداد و در كنار فرات است . در نزهة القلوب نوشته انبار از اقليم سيم است . بر كنار فرات به جانب مشرق افتاده و از بناهاى لهراسب و براى زندان اسيرها كه بخت النصر از بيت المقدس آورده بود بساخت و به همين جهت او را انبار گويند . شاپور ذو الاكتاف او را به تجديد عمارت كرد و سفاح در آن بنائى عالى نموده آن را دار الملك نمود . دور باروى آن پنج هزار گام و آب‌وهوا و محصول و خوى و طبع مردم او مانند بغداد\r\n\r\n","description":"","footnote":"","page_name":" 165 ","page_number":213},
  {"content":"\r\n\r\nاست . حقوق ديوانيش يك تومان و داخل در تمغاى شهر بغداد است .\r\nمؤلف گويد : انبار كه آن را فيروز شاپور نيز گفته‌اند الحال در تصرف عثمانى و جزء ايالت عراق عرب و در سمت چپ شط فرات واقع شده مسافت آن تا بغداد شصت و دو هزار ذرع و در جانب مغرب آن مىباشد .\r\nمنصور دوانيقى كه خليفهء دويم عباسى است چون بغداد را بنا كرد دار الملك را از انبار بگردانيد و در بغداد قرار داد .\r\n\r\nانبامه [ مع - مر 
  ] :\r\nقريه‌اى است در نزديكى رى . ظاهرا حالا مشهور به انامه باشد .\r\n\r\nانبير [ مع - مر 
  ] :\r\nبر وزن نخجير شهرى است در جوزجان واقع ميانهء مرورود و بلخ .\r\nيحيى بن زيد بن على بن حسين بن على بن ابى طالب عليهم السلام را در آن مقتول نمودند و يمكن همان انبار خراسان باشد كه سابق ذكر شد .\r\n\r\nاندوان [ مع - مر 
  ] « 1 » :\r\nيكى از دهات اصفهان است . مؤلف گويد اين ده الآن هم آباد است .\r\n\r\nانداق [ مع - مر 
  ] :\r\nبر وزن اهرام قريه‌اى است در سه فرسخى سمرقند . و نيز دهكده‌اى است در دو فرسنگى مرو .\r\n\r\nاندجن [ مع - مر 
  ] :\r\nبه كسر دال و جيم قلعهء بزرگ مشهورى است در نواحى كوهستان قزوين از اعمال طارم .\r\n\r\nاندخود [ مع - مر 
  ] :\r\nبه فتح الف و سكون نون و فتح دال بلده‌اى است از بلخ و مرو به‌طرف سرخس . منسوب به آن را اندخدى و نخدى گويند .\r\n\r\nاندراب [ مع - مر 
  ] :\r\nو آن را اندرابه هم گويند . بلده‌اى است ميانهء غزنين و بلخ . نقره‌اى كه از معدن پنجهر حاصل مىنمايند در اين شهر ذوب مىكنند . قوافل\r\n\r\n\r\n","description":"","footnote":"\r\n( 1 ) - متن : « اندائان » .\r\n","page_name":" 166 ","page_number":214},
  {"content":"\r\n\r\nكابل از اين بلده عبور مىكنند . جماعتى از اهل علم منسوب به آن مىباشند .\r\n\r\nاندرابه [ مع - مر 
  ] :\r\nقريه‌اى است در دو فرسخى مرو . سنجر بن ملكشاه سلجوقى قصرها در آن بنا نموده كه الآن رو به انهدام است . من خود اين قريه را ديده‌ام كلية رو به خرابى است .\r\n\r\nاندنمن [ مع - مر 
  ] :\r\nقريه‌اى است در پنج فرسخى مرو در طرف بالا دست شهر .\r\n\r\nاندكان [ مع - مر 
  ] :\r\nقريه‌اى است از سرخس . و دهكده‌اى است از فرغانه .\r\n\r\nاندمان كوه :\r\nقلعه‌اى است در خاك هرات كه آن را اسكلنجه هم گويند .\r\n\r\nاندوان [ مع - مر 
  ] :\r\nاز دهات اصفهان و در ناحيهء قهاب نزديك به شهر . ده بزرگى است « 2 » .\r\n\r\nانساباد :\r\nقريه‌اى است در رستاق الاعلم در خاك همدان در حوالى درگزين .\r\n\r\nانقلقان [ مع - مر 
  ] :\r\nبه فتح الف و سكون نون و ضم قاف و سكون لام و بعضى انكلكان گويند قريه‌اى است در مرو .\r\n\r\nاوبر [ مع - مر 
  ] :\r\nبر وزن نوبر . دهكده‌اى است در بلخ .\r\n\r\nاوبه [ مع - مر 
  ] :\r\nقريه‌اى است از اعمال هرات نزديك به شهر .\r\n\r\nاوجان :\r\nدر اجان ذكر شد .\r\n\r\n\r\n","description":"","footnote":"\r\n( 2 ) - همان است كه قبلا به صورت اندائان ذكر شده بود .\r\n","page_name":" 167 ","page_number":215},
  {"content":"\r\n\r\n\r\nاوذ [ مع - مر 
  ] :\r\nبه ضم الف و سكون واو و ذال معجمه شهرى است در ناحيهء اران كه سليمان بن ربيعه آن را مفتوح نمود . و بعضى گفته‌اند اوذ قلعه‌اى است از قلاع قزوين . ولى صواب آن است كه قلعهء قزوين ، اود به دال مهمله است .\r\n\r\nاور [ مع - مر 
  ] :\r\nاز اصقاع رامهرمز است در خوزستان و صاحب قرى و بساتين است .\r\n\r\nاوه [ مع - مر 
  ] :\r\nبه فتحتين قريه‌اى است ميانهء زنجان و همدان « 3 » .\r\n\r\nاهر [ مع - مر 
  ] :\r\nبه فتح الف و سكون هاء شهرى است در نواحى آذربايجان . معمور و باوجود كوچكى پرمنفعت . واقع در ميانهء اردبيل و تبريز . حكمران اين شهر را ابن بيشكين گويند . جماعتى از فقهاء و محدثين منسوب به اين شهرند . و ميانهء اين شهر و راوى - كه شهر ديگر است - دو روزه راه مىباشد . صاحب نزهة القلوب گفته : اهر شهر كوچكى است هوايش سرد و آبش از رودى كه منسوب بدان است . اين رود از جبال اشكنبره و از عيون و قنوات برمىخيزد حاصلش غله و اندك ميوه مىباشد . مردمش شافعى مذهبند . حقوق ديوانيش به تمغا مقرر است . بيست پاره ديه دارد و از شهر و ولايت پانزده هزار دينار بر روى دفتر است .\r\n\r\nاهواز [ مع - مر 
  ] :\r\nجمع هوز است كه اصل آن حوز بوده پس از آن‌كه عجم اين لفظ را بسيار استعمال كردند حاء را قلب به هاء نمودند . زيرا كه حرف حاء در عجم نيست و محمد را مهمد و حسن را هسن مىگويند . بعدها اعراب نيز در تلفظ اين كلمه متابعت عجم را نمودند . بنابراين اسم عربى و بعد از غلبهء عرب بر عجم شايع شد . پيشتر اهواز را خوزستان مىگفته‌اند و در خوزستان چند موضع است كه آنها را خوز مىگويند از جمله خويزهء بنى اسد است . و اما حوز كه قلب به هوز شده مصدر حازيحوز مىباشد . حاز يعنى حصله . پس حوز به معنى حاصل نمودن و دارا شدن چيزى است .\r\nابو منصور ازهرى گفته حوز از زمينها محلى است كه شخصى آن را\r\n\r\n\r\n","description":"","footnote":"\r\n( 3 ) - ظاهرا همان آوه ( آوج ) همدان است .\r\n","page_name":" 168 ","page_number":216},
  {"content":"\r\n\r\nمتصرف مىشود و حدود آن را مشخص مىنمايد تا ديگرى را در آن حقى نباشد . ثورى گفته به زبان فارسى اهواز را هوزمشير گويند و تحقيق اين است كه اهواز در اصل اخواز بوده و آن را معرب كرده اهواز گفته‌اند و شخصى اعرابى گفته ،\r\nشعر\r\n لا ترجعن الى الاهواز ثانية * و قعقعان الذى فى جانب السوق\r\nو نهر بط الذى امسى يورقنى * فيه البعوض بلسب غير تشفيق \r\nابو زيد گفته اسم اهواز ، هرمز شهر بوده .\r\nدرهرحال اين محل عبارت است از ايالت معتبرى كه ساير الكه‌ها را نسبت به آن مىدهند . در كتب قديمه مسطور است كه شاپور در خوزستان دو شهر بنا كرد : يكى را به اسم خداى عز و جل و يكى را به نام خود . بعد هر دو را به نام واحد موسوم نموده « هرمزداد شاپور » خوانده معنى اين عبارت اين است كه خداداد به شاپور ، و عرب كه به اين شهر مراودهء تجارتى داشتند آن را « سوق الاهواز » گفتند يعنى تجارتگاه جامع يا سوق الاخواز خواندند به اعتبار اين‌كه اهالى را خوز مىگفتند . بعضى ديگر برآنند كه اول كسى كه اهواز را بنا كرد اردشير بود و آن را هرمز اردشير نام نهاد . در كتاب عين مسطور است كه هفت شهر است ميانهء بصره و فارس كه مجموع را اهواز مىگويند . بطلميوس گفته است طول اهواز هشتاد و چهار درجه است و عرض آن سى و پنج درجه و چهار دقيقه .\r\nصاحب زيج گفته اهواز از اقليم سيم است طولش از جهت مغرب هفتاد و پنج درجه و عرضش از جانب جنوب سى و دو درجه . و اهواز خاك وسيعى است ميانهء بصره و فارس و يكى از شهرهاى آن سوق الاهواز است و مردم آن بخيل و احمق و پست‌پايه و هركس يك سال در آن اقامت كند نقصانى در عقل او پديدار آيد و بسيارى از اشراف از ساير بلاد به آن محل رفته پس از چندى اقامت متصف به صفات اهالى آن شده‌اند . ناخوشى تب در اين صفحه بسيار و مردمش زردرنگ و صفائى در بشرهء ايشان نيست . لهذا مغيرة بن سليمان گفته خاك اهواز مسى است طلاآور و خاك بصره طلائى است مس‌آور و اسامى شهرهاى اهواز از اين قرار است : سوق الاهواز ، رامهرمز ، ايذج ، عسكر مكرم ، تستر ( كه شوشتر باشد ) ، جندشاپور ، شوش ، سرق ، نهرتيرى ، مناذر . ماليات آن سىهزار هزار درهم است .\r\n\r\n","description":"","footnote":"","page_name":" 169 ","page_number":217},
  {"content":"\r\n\r\nولى سابق عجم پنجاه‌هزار هزار درهم يك مثقالى خراج مىگرفته‌اند . مسعر بن مهلهل گويد چندين رود مختلف در اين مملكت جارى است . از جمله رود ششتر است كه از اين شهر مىگذرد و به وادى عظيمى مىرود و در وادى پلى بر روى آن بسته‌اند و روى پل مسجد وسيعى ساخته‌اند . در كنارهء اين آب آسيابهاى عجيب و دولابهاى غريب ساخته‌اند و اين آب در وقت مدمياه سرخ‌رنگ است و در طرف باسيان به دريا مىريزد . يكى ديگر رود مسرقان است كه آن نيز از آب شوشتر است و از عسكر مكرم مىگذرد . رنگ اين آب سفيد و در وقت مد سفيدتر مىنمايد . شكرى كه در عسكر مكرم به عمل مىآيد بهترين شكرهاى اهواز است . در وادى عظيم سابق الذكر شادروان محكم عجيبى از سنگ ساخته شده به اندازهء مخصوصى كه آب را به‌طور قاعده به چند بخش و تقسيم قسمت مىكند . روبروى شادروان ، مسجد على بن موسى الرضا عليهما السلام است كه در وقتى كه از مدينه به خراسان تشريف مىبردند ساختند . نهر ديگرى در اين مملكت هست كه در اطراف آن از جانب مشرق از پشت وادئى كه معروف است به شوراب جريان دارد و در كنارهء آن آثار ابنيهء سلاطين عجم موجود است .\r\nبعضى گويند اهواز را لشكر اسلام به سردارى حرقوص بن زهير فتح كردند و حرقوص از جانب عتبة بن غزوان حاكم بصره به اين فتح مأمور شد . بلاذرى گفته بعد از رفتن عتبة بن غزوان از بصره در آخر سال پانزدهم هجرى يا اول سنهء شانزده مغيرة بن شعبه بر سر سوق الاهواز آمده با پيرواز كه بزرگ آنجا بود مقاتله كرد و بعد صلح كردند به مبلغى . پس از چندى باز اهالى ياغى شدند . ابو موسى اشعرى در وقتى كه خليفهء ثانى او را حاكم بصره كرده بود در سنهء هفدهم هجرى مجددا بر سر سوق الاهواز آمده آن را و نهر تيرى را به غلبه گرفت و اسر و غارت عظيمى كرد . خليفه به ابو موسى نوشت شما نمىتوانيد آن اراضى را مزروع نمائيد اسرا را رها كنيد و خراج براى آنها قرار دهيد . بعد از آن ابو موسى همهء خوزستان را متصرف شد چنان‌كه ذكر هريك در محل خود بيايد .\r\nاحمد بن محمد همدانى « 1 » گفته اهل اهواز لئيم‌ترين ناس و بخيل‌ترين مردمند و هيچكس به قدر ايشان قوهء تنقل به بلدان و اقامت در\r\n\r\n\r\n","description":"","footnote":"\r\n( 1 ) - يعنى ابن الفقيه مؤلف البلدان .\r\n","page_name":" 170 ","page_number":218},
  {"content":"\r\n\r\nغربت و تحمل مقاساة و شدايد آن را ندارد و به هر شهرى كه روى جمعى از مردم اهواز را مىبينى كه مخصوص جلب مال و طمع نفعى در آن گرفتار زحمت‌اند . و در خاك اهواز صنعتى كه قابل ذكر باشد يا رسم و ادبى كه محمود و پسنديده آيد نيست و اهل آن از آن جمله بىنصيبند .\r\nيك عارض سرخ در همهء اين ايالت ديده نمىشود . هوايش قتال غرباست .\r\nدر وقتى كه در هيچ شهرى ناخوشى تب وجود ندارد در اين شهر موجود است و در هر شهرى كه شخص مبتلا به تب شد بعد از تنقيه و رفع مرض آن مرض ديگر عود نمىكند مگر باز اخلاط فاسدهء رديه در بدن او جمع شود .\r\nولى اهواز اين‌طور نيست . ناخوشى بدون حدوث اسباب مسطوره عود مىنمايد و سبب اين است كه اينها به جهت كثرت اكل و امتلاء و غيره مبتلا به امراض نمىشوند بلكه اين ناخوشى از آب و هواى اين بلد است و به‌همين واسطه در كوه اهواز افعى زياد است كه از كوه مىآيند به منزلهائى كه اين كوه مشرف بر آن است و ملخ در خانه‌هاى اهالى زياد است و بدتر از اين افعيها و ملخها عقربهاى جرارهء اهواز است كه وقتى كه راه مىروند دمشان را به زمين مىكشند . و از بليات اهواز يكى شوره‌زارها و آبهاى راكد غليظه‌اى است كه در حوالى آن است و نهرهائى كه دارد مخلوط مىشود به آب باران و كثافات مزابل و آفتاب كه بر آنها مىتابد بخار غليظ عفنى متصاعد مىشود و هوا را فاسد مىكند و فساد هوا اسباب فساد همه چيز است . و از مشايخ اهواز حكايت كرده‌اند كه از بعضى قابله‌ها نقل كرده‌اند كه مىگفته‌اند چند طفل را ديديم كه در حين تولد تب داشته‌اند .\r\nيك چيز ديگر هم مىافزايد بر بدى و سورت حرارت هوا و آن اين است كه در اهواز قوت غالب نان برنج است و آن را گرماگرم بايد بخورند . لهذا در هر خانه تنورى است و هر روزه افروخته مىشود كه نان در او بپزند و به اين تقدير روزى پنجاه هزار تنور افروخته مىشود و حرارت و دود آن مزيد گرمى و غلظت هوا مىگردد .\r\nعقيدهء اهل اهواز اين است كه كوهى كه در اهواز است كف حاصل شده از طوفان نوح ( ع ) است كه متحجر شده است و اين كوه دائما رو به تزايد است و نمو مىنمايد . شكر اهواز بسيار خوب است و ميوهء آن خوب و ضررى بر آن مترتب نيست و هر طيب و عطريات كه به اهواز بياورند بوى آن تمام و خود بىمصرف مىشود . خلق بسيارى منسوب به اهواز\r\n\r\n","description":"","footnote":"","page_name":" 171 ","page_number":219},
  {"content":"\r\n\r\nمىباشند مشهورتر آنها عبد الله بن احمد بن موسى بن زياد ابو محمد الجوالقى الاهوازى است كه معروف به « عبدان » مىباشد .\r\nصاحب آثار البلاد گفته اهواز ناحيه‌اى است ميانهء بصره و فارس كه آن را « خوزستان » مىگويند عمارات و مياه و اوديهء « 2 » كثيره دارد و انواع ميوه‌ها و شكر و برنج زياد در آن به عمل مىآيد . لكن در تابستان مثل جهنم است و گزندگان پرنده و غيرپرنده در آن زياد مىباشد . گويند مگسهاى آن مثل زنبور و آواز آنها مثل طنبور است و سكنهء آن دائم در عذاب اليم‌اند .\r\nدر نزهة القلوب گفته اهواز از اقليم سيم است . اردشير بابكان ساخت و خاك وسيعى را تابع آن نمود چنان‌كه تمامت خوزستان را بدان بازخوانند . زينة المجالس مطابق است با ساير ؛ جز اين‌كه گويد شهر بزرگى بوده ولى اكنون خراب است .\r\nمؤلف گويد شهر اهواز كه آن را سوق الاهواز مىناميده‌اند در كنار شط كرند در طرف يسار آن و در سمت جنوب شوشتر بوده است . مسافت آن تا شوشتر تقريبا پانزده فرسخ و الحال به‌جاى آن دهكدهء كوچكى است كه زياده از سيصد چهارصد نفر جمعيت ندارد و از قرار مسطورات مورخين ايران و فرنگ شهر مزبور از بلاد معتبرهء ايران و دار الحكومهء ايالت خوزستان بوده . اردوان چهارم كه از سلاطين ايران و از طبقهء اشكانيان مىبود پايتخت او سوق الاهواز بوده . بعضى آثار از خرابه‌هاى عمارات سلطنتى و پاره‌اى ديوارها باقى است . ابنيهء آن را از سنگ ساخته بودند . اطراف شهر سوق الاهواز صاف و كوه و تپه ندارد زمينهاى آن قابل و مستعد هر نوع زراعت است . اما چون اهالى از طايفهء اعراب باديه نشين‌اند و مطلقا درصدد زراعت و آبادى نيستند فايده‌اى از اين اراضى مستعده عايد نمىشود . چيزى كه الحال در اهواز مايهء تعجب است سدى است كه در قديم ساخته و بسته شده و الآن منهدم است مگر قدرى از سد كه از آب خارج است و از همان‌قدر قليل معلوم مىشود كه به چه زحمت و با چه مايه علم اين كار را كرده‌اند . سنگهائى كه از خارج آورده و اين سد را ساخته‌اند عبارت است از پارچه‌سنگهاى مربع كه از هر جانب هشت قدم الى ده قدم است . باز در زمان طغيان آب جريان آب از قسمى\r\n\r\n\r\n","description":"","footnote":"\r\n( 2 ) - اوديه جمع وادى به معنى دره‌ها و نهرهاست .\r\n","page_name":" 172 ","page_number":220},
  {"content":"\r\n\r\nكه از اين سد آباد است مىباشد و از مسافت بعيدى صداى آب شنيده مىشود . كشتيهائى كه از محمره به شوشتر مىروند ، بزرگ يا كوچك ، وقتى كه به حوالى سد مىرسند لابد اشيائى كه در آن حمل شده بايد خارج شود و كشتى را با دوش از سد بگذرانند و به آب انداخته آن‌وقت مجددا اشياء را به كشتى آورده به شوشتر برسانند .\r\nبارى شهر سوق الاهواز از جهت طول يك فرسخ و نيم و از جهت عرض سه ربع فرسخ و بيشتر آبادى شهر به‌سمت رامهرمز بوده و آثار خرابى در همان سمت زياد و بناها را از سنگ و آهك مىساخته‌اند . در اطراف خرابه‌هاى اين شهر سنگهاى مدور بزرگ ميان سوراخ ديده مىشود كه مخصوص فشار نيشكر بوده چنان‌كه حالا هم در مازندران موجود و داير است . در نزديك اهواز بالاى تپه عمارات خرابى است كه اعراب قصر مىنامند . در آن خرابه‌ها بعضى سرستونهاى مرمر شبيه به سرستونهاى تخت جمشيد ديده مىشود . اين قصر در يك فرسخى مشرق رودخانهء كرند آنجائى كه سد اهواز بوده است واقع مىباشد . چون در دو طرف شط آثار آبادى هست معلوم مىشود كه اين سد هم سد و هم پل بوده به جهت عبور و مرور مردم .\r\nشهر سوق الاهواز بايد بعد از اسكندر بنا شده باشد . چراكه وقتى كه اسكندر از بابل به شوش آمد از كنار شط كرند گذشت و مع ذلك در تاريخ اسكندر اصلا اسمى از اين شهر نيست و اگر اين شهر آن‌وقت برپا بود و اسكندر از آن گذشته و عبور نموده حتما در تاريخ اسكندر اسم آن ثبت مىشد . درست معلوم نيست كه بانى اين شهر كيست ؟ و در چه عهد ساخته شده ؟ بعضى از مورخين ايران را عقيده اين است كه به سبب بسته شدن سد اهواز چهل فرسخ در چهل فرسخ اراضى حوالى مشروب مىشده و نيشكر زياد به عمل مىآورده‌اند و قند و شكر تمام ايران و تمام عربستان - حجاز و يمن - بلكه تركستان از اهواز مىرفته و اين‌كه در عهد خلفاى بنى عباس نهايت آباد بوده از آن است كه خلفا رفاهيت اهالى آن را متعهد شده بودند در فترت مغول رو به خرابى نهاد و اهالى متفرق و شهر ويران شد .\r\nدر روضة الصفا مسطور است : سدى در پهلوى اهواز بسته بودند كه بيست و چهار ذرع عرض و دويست و پنجاه ذرع طول و چهار ذرع ارتفاع از سطح داشته و نهرهاى عريض عميق كه هريك به مثابه رودى\r\n\r\n","description":"","footnote":"","page_name":" 173 ","page_number":221},
  {"content":"\r\n\r\nعظيم بوده از جنبين سد يمين و يسار رود كارون برداشته بودند . اولين به صوب حويزه و محمره تا حوالى كرخه و شط العرب و ثانوى به‌طرف دورق و فلاحيه تا حوالى رود جراحى جارى و همگى به جهت زراعت و آبيارى بوده است و به اين واسطه مداخل اين مملكت به جائى رسيده بود كه هر شبى هزار اشرفى نقد و يك طبق نان پخته از مداخل اهواز بايستى در سفرهء خليفه عباسى حاضر باشد تا طعام خورد . لهذا شهر اهواز را سلة الخبز مىناميدند . گويند مدبرى شكرهاى اهواز را خريده انبار كرد و مدتى عمدا او را تصرف ننمود و به جائى نقل نكرد تا چند سالى كه گذشت شكرها تعفين و مايهء توليد و تكوين عقرب بسيارى شد . چون در انبار را گشودند چندين هزار عقرب زردرنگ نقيع السم بيرون ريخته به شهر و كوچه و در و بام برآمدند و متوطنين را گزيدن گرفتند تا جمعى هلاك شدند و به اين واسطه اين شهر رفته‌رفته ويران شد و چون اين عقربها بر خلاف ساير عقارب كه دم خود را بالا مىگيرند دم را به زمين مىكشند به جراره موسوم گرديدند و الحال نيز از اين جنس عقرب در آنجا زياد است . شاعر گويد : نيشكر عقرب جراره شود در اهواز . بارى اينك از آن شهر قريه‌اى كوچك و كارخانه‌هاى شكرسازى و هفتاد هشتاد سنگ خرآس در آنجا ديده مىشود . حاكم‌نشين اين شهر يكى حويزه و يكى فلاحيه و تابع شوشتر و دزفول‌اند و عشاير كعب سالهاست در اين امكنه سكنى دارند .\r\nمؤلف گويد ممكن و محتمل است كه سد اهواز را سميراميس ملكهء بابل بسته باشد . چراكه از قرار مسطور در تاريخ ، آن ملكه سدهاى خيلى معتبر در هر جا بنا نموده و آباديها در جهان كرده بلكه خود سميراميس نيز در ضمن شرحى كه در مفاخر خود ذكر كرده مىگويد من در جلو رودهاى عظيم الجريان سدها ساخته‌ام و آب انهار را به اطراف جارى كرده مايهء آبادانى املاك نموده‌ام و چيزى كه مؤيد اين حدس است آن‌كه نسبت به ساير ايران و عربستان متصرفى سميراميس اهواز به بابل نزديكتر است و چون شايسته و محتاج به اين سد بوده مىتوان گفت كه از چنين مطلب عمده‌اى چنين ملكهء با ذكاوتى غفلت نداشته و اين سد را بسته است . بارى آنچه گمان خود مؤلف است شهر سوق الاهواز شهر معتبرى كه شايستهء دار الخلافگى باشد نبوده بلكه مقر حكومتى حاكم ايالتى هم\r\n\r\n","description":"","footnote":"","page_name":" 174 ","page_number":222},
  {"content":"\r\n\r\nنبوده چون به واسطهء اين سد اراضى زيادى را مشروب مىكرده انواع زراعتها به وفور آنجا به عمل مىآمده و كليهء حاصل در سوق الاهواز جمع مىشده و به فروش مىرسيده است . چون از هر قبيل مردم از اطراف ايران و عربستان بلكه تركستان به جهت مبايعه به اين شهر مىآمده‌اند به اين اسم موسوم شده و نيز يمكن كه در اوقات و ايام معينى اين سوق داير بوده چنان‌كه الآن بازار مكاره در خاك روس در اوقات معين داير است و به جهت ازدحام و توقف ارباب معاملات و سرپناه ايشان علاوه بر اسواق ، بيوتات نيز بنا شده باشد .\r\nهردوت در تاريخ خود شط كرند را « كند » مىنويسد و در شرح حال كيخسرو بزرگ چنين نوشته است : كيخسرو به جهت تسخير بابل از اين راه با قشون خود عبور مىكرد . چون به ساحل كند رسيد و خواست از رودخانه عبور كرده بدان سمت رود ، آب به قدرى زياد بود كه بدون امداد سفاين عبور محال بود . اسب سفيد خاصهء پادشاه را كه لب شط آب مىدادند از دست مهتر ، خود را رها كرده وارد شط شد . طغيان آب اسب را پيچانده گرفتار امواج متكاثره گرديد و تلاطم مياه او را نابود نمود . كيخسرو از اين قضيه متالم شده گفت قبل از فتح بابل اين شط را تنبيه خواهم نمود و طورى او را ذليل خواهم كرد كه نسوان و اطفال از او پياده عبور كنند . لهذا يك سال در محلى كه بعد اهواز بنا شد اردو زده قشون خود را دو قسمت نمود : يك قسمت به اين سمت شط و قسمت ديگر را به آن سمت عبور داد و حكم كرد كه در هر طرفى يكصد و هشتاد نهر از شط جدا كرده به صحرا برند . به اين جهت از دو جانب شط سيصد و شصت نهر جدا كرده بودند . مؤلف گويد اين روايت به افسانه شبيه است . اما ممكن است كه كيخسرو به جهت آبادى خوزستان اين كار را كرده باشد .\r\n\r\nايج [ مع - مر 
  ] :\r\nشهرى است در اقصى بلاد فارس . حاصل و ميوهء آن زياد و باغات بسيارى دارد و ميوه‌هاى خوب از آنجا به جزيرهء كيش مىبرند . از خاك دارابجرد است و فارسيان آن را « ايگ » مىنامند .\r\n\r\nايذج [ مع - مر 
  ] :\r\nبه ذال معجمهء مفتوحه و جيم ، الكه و بلدى است ميان خوزستان و اصفهان و در اين الكه شهرى به معتبرى ايذج نيست . حكمران اين الكه\r\n\r\n","description":"","footnote":"","page_name":" 175 ","page_number":223},
  {"content":"\r\n\r\nتابع كسى نيست و در وسط كوهستانى واقع است كه برف زياد در آن مىآيد و از آن برفها به اهواز و توابع آن حمل مىنمايند . آب خوردن ايذج از چشمه‌اى است كه معروف به چشمهء شعب سليمان است . زراعتشان به آب باران مشروب مىشود . خربزهء آن فراوان و خوب است . پل ايذج از عجايب دنيا شمرده شده است . زيرا كه با سنگ ساخته شده و بر روى رودى است كه خشك و بسيار عميق و بعيد القعر است . در ايذج زلزله بسيار مىشود و معادن در آن بسيار است . نوعى از قاقله « 1 » در آن يافت مىشود كه عصارهء آن براى مرض نقرس نافع است . آتشكده‌اى از قديم در آن و تا عهد هارون الرشيد برپا بوده . در دو فرسخى ايذج صورى « 2 » است . اين محل به فم البواب مشهور است . انسان و حيوانى كه در اين گرداب بيفتد دور مىزند تا هلاك مىشود . بعد از آن جسدش بدون اين‌كه زير آب برود با آب روان و به شط العرب مىرود و اين عدم رسوب و غلبه نكردن موج بر جسد از عجايب است . خراج ايذج را پيش از نوروز مىگيرند بر خلاف معمول ساير ولايات از نيشكر در ايذج و ساير مواضع خوزستان از هر ده من چهار من حق ديوان است . قند را در ايذج به رسم مكران و سجستان مىسازند . در يكى از غرفه‌هاى يكى از كاروانسراها كه در منازل ميانهء اصفهان و ايذج است اين دو بيت مكتوب است :\r\n قبح السالكون فى طلب * الرزق على ايذج الى اصفهان\r\nليت من زارها فعاد اليها * قد رماه الاله بالخذلان \r\nابو سعيد گفته است ايذج دو موضع است : يكى مذكور شد و جمعى از اولاد مهدى بن منصور به اين ايذج منسوبند و يكى ديگر قريه‌اى است در حوالى سمرقند نزديك كوه . در آثار البلاد گفته : در ايذج خوزستان درياچه‌اى است معروف به فم البواب به وضعى كه ذكر شد . پل ايذج را « پل خره‌زاد » مىگويند و خره‌زاد نام مادر اردشير است . اين پل بر روى وادى « 3 » خشكى است كه آب ندارد مگر در وقت باريدن باران كه در\r\n\r\n\r\n","description":"","footnote":"\r\n( 1 ) - قاقله گياهى است از تيرهء هل ، هل سيلانى .\r\n( 2 ) - صور به فتح صاد مجمع انهار و هر آبى است كه دور بزند ، مقصود گرداب است ( ا ع ) .\r\n( 3 ) - وادى گشادگى در ميان كوهها يا قله‌هاى ريگ يا پشته‌هاست و آن را به فارسى رود گويند و جمع آن اوداء و اوديه و اوداة به قصر آخر و اودايه است ( ا ع ) .\r\n","page_name":" 176 ","page_number":224},
  {"content":"\r\n\r\nاين وقت بحرى عجاج « 4 » مىشود . اين گشادگى مقابل روى وسطحهء زمين زياده از هزار ذرع است و صد و پنجاه ذرع عمق دارد . استحكام بناى پل از آهن و سرب بوده . وقتى اين پل را بريده و قطع مىنمايند و مدتى به‌همين‌حال بوده تا محمد بن احمد قمى وزير حسن بن بويه به چند سال زحمت دوباره آن را بنا مىنمايد و سيصد و پنجاه هزار دينار مخارج آن مىشود علاوه‌بر اين‌كه اغلب فعله‌هائى كه در آنجا كار مىكرده‌اند اهل رستاق ايذج و اصفهان بوده و بدون اجرت به حكم ديوان كار مىكرده‌اند .\r\nالحق از بناهاست كه عبرة للناظرين است .\r\n\r\nايرانشهر :\r\nابو ريحان خوارزمى گفته است ايرانشهر عبارت است از بلاد عراق و فارس و شهرهاى جبال و خراسان . عجم گويند ايران اسم ارفخشد بن سام بن نوح است و شهر هم كه به معنى بلد است . بنابراين معنى ايران‌شهر ، بلد ارفخشد است . يزيد بن عمر فارسى گويد سواد را كه رساتيق و ضياع عراق عرب باشد تشبيه كرده‌اند به قلب و ساير دنيا را به بدن و از اين جهت سواد را ناميده‌اند دل ايرانشهر و ايرانشهر اقليمى است كه در وسط دنيا واقع است . حمزه از اصمعى حكايت كرده مىگويد عراق را دل ايرانشهر مىناميده‌اند عرب لفظ واقع در وسط را كه ايران باشد معرب كرده عراق گفتند . عقيدهء عجم اين است كه طهمورث - كه يكى از سلاطين عجم بوده و در نزد ايشان به منزلهء آدم است - هر قطعه‌اى از زمين را به يكى از اكابر رجال خود داد . از جملهء آن اكابر ده نفر اولاد ايران بن اسود بن سام بن نوح بودند كه اسامى ايشان از اين قرار بود : خراسان ، سجستان ، كرمان ، مكران ، اصفهان ، گيلان ، سبدان ، گرگان ، آذربايجان ، ارمنان . به هريك از اينها آن مملكتى را داد كه الآن به اسم ايشان موسوم است و اين جمله ايرانشهر است . بعضى ديگر از عجم گفته‌اند فريدون ، زمين را ميان سه پسر خود تقسيم كرد : مغرب را به سلم ( شلم - شرم ) داد و سلاطين روم اولاد او مىباشند و بابل و سواد را - كه عراق و جبال و خراسان و فارس باشد - به ايران نام كه ايرج باشد داد و ايران شاه نام يافت و پادشاهان عجم از نسل او مىباشند و مشرق را به طوس ( طوج -\r\n\r\n\r\n","description":"","footnote":"\r\n( 4 ) - بحر عجاج يعنى درياى خروشنده ( ا ع ) .\r\n","page_name":" 177 ","page_number":225},
  {"content":"\r\n\r\nتوج ) داد و ملوك تركستان و چين اولاد او مىباشند از اين‌روى شاعر گفته :\r\n و قسمنا ملكنا فى دهرنا * قسمة اللحم على ظهر و ضم\r\nفجعلنا الروم و الشام الى * مغرب الشمس الى الغطريف سلم\r\nو لطوج جعل الترك له * فبلاد الترك تحويها برغم\r\nو لايران جعلنا عنوة * فارس الملك و فزنا بالنعم \r\nدر كتاب بلاذرى مسطور است كه ايرانشهر عبارت است از نيشابور و قهستان و طبس و هرات و فوشنج و بادغيس و طوس - كه آن را طايران هم گويند - و اما ايران مخفف ايرانشهر است .\r\n\r\nايراباد [ مع - مر 
  ] :\r\nكه عجم آن را ايراوه نامند دهكده‌اى است بر سر كوهى كه ميانهء او و طبس پانزده فرسخ مسافت است . قلعهء محكمى دارد در حوالى آن مزارع و بساتين و نخلستان و تاك و درخت سيب و اشجار ساير فواكه بسيار است و آبهاى جارى گوارا دارد . بسيار خوش‌روح و با نزهت است و در آن خانقاهى است از صوفيه كه مقبرهء ابو نصر زاهد ايرابادى كه بعد از سنهء پانصد هجرى وفات يافته در آن خانقاه است و اهل آن ناحيه كرامات از شيخ ابو نصر نقل مىنمايند . از جمله گويند وقتى اهل قريه مبتلا به كم‌آبى شده بودند خدمت شيخ رسيده استدعاى آبى كردند . شيخ سجده نموده دعا كرد در حال چشمه‌اى در وسط كوه از ميان سنگ سختى پديدار شده آب گواراى زيادى به تندى از چشمه خارج شد . شيخ دست خود را بر آب نهاده فرمود ساكن و ملايم شو باذن الله تعالى . آب را فوران شديد به ملايمت مبدل شد . حافظ ابو عبد الله محمد بن نجار بغدادى اين فقره را ذكر نموده و گفت من خود آن چشمه را ديده و از آب گواراى آن خورده‌ام و به زيارت آن مزار فايز و روح و انوار زياد در آن مشاهده كرده‌ام . در آثار البلاد نيز فقرات مزبوره بعينها مسطور است .\r\n\r\nايراهستان [ مع - مر 
  ] :\r\nحمزه گويد عجم كناره و سواحل دريا را ايراه گويند و از اين جهت سيف الكهء اردشير خرهء فارس را ايراهستان گويد . زيرا كه نزديك به درياست و سكنهء آن را نيز ايراهيه ناميده و عرب ايراه را معرب نموده عراق\r\n\r\n","description":"","footnote":"","page_name":" 178 ","page_number":226},
  {"content":"\r\n\r\nگفته‌اند به الحاق قاف در آخر كلمه .\r\n\r\nايرج :\r\nخرابهء معروف به قلعهء ايرج واقع است در نقطهء شمال مشرقى شهر ورامين و از آثار بسيار كهنه و قديم است . اگرچه در هيچيك از تواريخ و سياحتنامه‌هاى مسافرين عرب اسمى از اين قلعه و شرحى از آبادى قديم آنجا نوشته نشده است ، ليكن از بعضى علامات خارجى معلوم مىشود كه عمر اين قلعه از دوهزار سال متجاوز است . وضع قلعه مربع مستطيل است و طول قلعه از شمال به جنوب است . داخل قلعه كه به تحقيق مساحت شد سه‌هزار قدم طول و هزار و هفتصد قدم عرض دارد . چهار دروازه در نقاط اربعهء اين قلعه بوده است . ارتفاع ديوار آنچه باقى است از سر ديوار الى بنيان دوازده ذرع است . و ليكن چون در وقت بناى خندقى كه در دوره حفر كرده بودند خاك خندق را به اين سمت كه قلعه واقع شده است ريخته بودند ديوار قلعه را بالاى آن تل خاك ساخته‌اند . الحال از بنيان ديوار تا سطح زمين قلعه و خاكريز قديم ، چهارده ذرع و نيم ارتفاع دارد كه بر روى هم از سطح زمين قلعه الى انتهاى ارتفاع ديوار ، شانزده ذرع و نيم موجود است . قنات آبى كه تقريبا يك سنگ آب دارد و معروف به « قنات حصارك » است از سمت شمال به جنوب جارى و از وسط قلعه مىگذرد . قطر ديوار در بنيان سى ذرع تمام است . در وسط اين قلعه كه بروج مشيدهء محكمه در قديم داشته است آثار آبادى جز در نقطهء ما بين جنوب و مغرب ديده نمىشود و اين آثار هم نه بناى عمارت منهدمى است بلكه بعضى تپه و گودالها است و زمين اين قلعه بالنسبه مرتفعتر از ساير جاهاى قلعه است . پارچهء آجر و كوزهء شكسته چون در اين نقطه زياد است اينها دليل مىشود كه عمدهء عمارت آبادى قلعه در اينجا بوده است .\r\nدر ساير جاهاى ديگر وجها من الوجوه آثار آبادى به نظر نمىآيد . يحتمل عمارات رعيتى بوده و در اين مدت متمادى كه گذشته است ويران شده با زمين مساوى گرديده است و محل زراعت شده . چنان‌كه الحال هم رعاياى سعدآباد خالصه زمينى كه در وسط اين قلعه است زراعت مىكنند . آنچه حكيم دانشمند حكيم طولوزان فرانسوى حكيمباشى دولت عليهء ايران و طبيب اعليحضرت قوى شوكت شهريارى - خلد الله ملكه و دولته - حدس مىزد آبادى عمدهء اين قلعه يا در اطراف چسبيده به جدار بوده است\r\n\r\n","description":"","footnote":"","page_name":" 179 ","page_number":227},
  {"content":"\r\n\r\nيا اين قلعه وضعش براى اين شده بوده است كه جز عمارت حاكم‌نشين به تنهائى كه آثارش باقى است عمارتى در اين قلعه نبوده است . هنگام غلبهء دشمن خارجى بر بلوك ورامين تمامى اهالى اين بلوك اغنام و احشام خود را جمع كرده در زير سياه چادر نشسته در اين قلعه متحصن مىشدند .\r\nعرض خندق كه حالا پر است اما از آثار معلوم است خندقى از قديم بوده .\r\nآنچه حالا مىتوان معلوم كرد سى ذرع است . سى و چهار برج در سمت جنوب دارد . بروج اطراف ديگر نشد شمرده شود . مجراى قنات ديگرى در سمت مشرق نزديك به ديوار شرقى پيداست كه به عسكرآباد مىرود و در جسم ديوار حجرات كوچك‌كوچك بوده است كه به جهت منزل مستحفظ قلعه است و غالب بناى اين ديوار از خشت خام است خشتهائى كه هفت گره عرض و طول و دوگره قطر آنهاست و در اين خشتها دو چيز ديده مىشود كه خيلى تازگى دارد : يكى اين‌كه كاه نرم در وقت گل ساختن به جهت ماليدن خشت داخل گل نموده‌اند به جهت استحكام ، ديگر اين‌كه در جميع خشتها بدون استثناء علامت پنجهء آدمى است كه فرو به قطر خشت برده‌اند . در بعضى آثار پنج انگشت تمام در بعضى دو سه الى چهار و اين علامت آنچه به حدس آمده است اين است كه خشت‌مالهاى زياد مشغول خشت‌مالى بوده‌اند . عصر هر روز كه خشتها را مىبايست تحويل بدهند با انگشت خود علامتى بر روى خشتها مىگذاشتند كه مشتبه به‌هم نشود و معلوم شود هركس چند عدد خشت زده است . وضع طلاق زدن با خشت بر خلاف طرز معمول حاليه است . به‌جاى اين‌كه خشت را يا آجر را چنان‌كه رسم است پهلوى هم بچينند كه قطر آجر در طاق قرار بگيرد از آثار اين قلعه چنين معلوم مىشود كه خشت را به‌طور سطح بر روى هم مىگذاشتند و طاق مىزده‌اند به اين معنى كه هريك خشت را قدرى پيشتر از خشت زيرين گذاشته تا آخر كه به‌هم وصل مىشده . آثار نهر قديمى پيداست كه يك قسمت عمدهء آب جاجرود را به اين نهر انداخته از وسط اين قلعه جارى مىساخته‌اند و در وقت لزوم هم به خندق دور قلعه آب مىانداخته‌اند .\r\nمؤلف گويد : اورمزد به زردشت در كتاب اول و انديوداد كه يكى از كتب زند و اوستاست مىگويد مرتبهء چهارم به جلد بشريت در آمدم همان بشريت كه خود خلق كرده بودم . به بنى نوع بشر مسكن و منزل\r\n\r\n","description":"","footnote":"","page_name":" 180 ","page_number":228},
  {"content":"\r\n\r\nدادم من كه خالق هستم شهر واديناى مربع را بنياد ساختم . در اين شهر بايست تولد نمايد شخصى كه قوت سه مرد در او باشد و قاتل ده‌آك ظالم گردد . اما بعد از مدتى در آنجا شخصى پيدا شد كه مردم را به راه بد دلالت كرد . اين شخص پر از هواى نفس بود . به واسطهء او فاحشه - خانه‌اى در اين شهر رواج گرفت و نسوان عصمت خود را به زر مىفروختند لهذا آنجا را ويران ساختم .\r\nواديناى مربع به عقيدهء مؤلف همين ورامين است و قلعهء ايرج همان شهر قديم . اگرچه بعضى از محققين فرنگ وادنيا را دماوند دانسته‌اند .\r\n\r\nايروان :\r\nدر كنار رودخانهء موسوم به ايروان چاى و از بناهاى ايروان دويم است كه بدون حق ، ارمنستان را متصرف گرديد . ارمن را مشار اليه به روميها واگذار كرد و پايتخت او را كه ادس بود نيز روميها تصرف نمودند . شهر ايروان [ را 
  ] كه در جلگه واقع و در اطراف آن باغات آباد زياد است او بنا نمود و الحال در تصرف دولت روس است . اهالى اين شهر بيشتر ارامنه هستند . علاوه بر رودخانهء ايروان چاى رودخانهء كوچكى وارد شهر مىشود و به شعب عديده منشعب شده به باغات و عمارات تقسيم مىشود . ايروان مذكور قلعه‌اى در نزديكى اين شهر بنا كرده كه دور آن چهار ميل و داراى برجهاست . يك سمت قلعه كه به جانب شمال مشرق مىباشد به واسطهء نزديكى به رودخانه ديوار ندارد . از شهر به قلعه تقريبا سه‌هزار قدم مسافت است . دو كليسيا در خود شهر است كه سلاطين قديم ارمنستان آنها را ساخته‌اند . معنى ايروان به زبان ارمنى ، منظر است و در تسميهء اين شهر به اين اسم گويند كشتى نوح ( ع ) بعد از آن‌كه در قلهء آغرى داغ - كه تفصيل او در موقع خود ذكر خواهد شد - فرود آمد و آبى كه احاطه به اقطار و اقطاع زمين نموده به مدلول كريمهء  يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ وَ اسْتَوَتْ عَلَى الْجُودِيِّ  « 1 » به زمين فرورفت اول صحرائى كه به نظر آمد دشت ايروان بود لهذا به اين اسم موسوم شد .\r\nشاردن مىنويسد ايروان شهر بزرگى است اما با وجود اشجار و باغات زياد كه در داخل شهر غرس و آباد نموده‌اند كثيف است . عمارات عاليه\r\n\r\n\r\n","description":"","footnote":"\r\n( 1 ) - از آيهء 44 سورهء هود .\r\n","page_name":" 181 ","page_number":229},
  {"content":"\r\n\r\nندارد . اطرافش كوهستان است . دو رودخانه يكى بزرگ موسوم به زنگى يكى كوچك معروف به قرخ‌بلاغ ، اولى از خارج شهر و دويمى از وسط بلد مىگذرد . قلعهء ايروان كه در خارج شهر است نيز شهر كوچكى محسوب مىشود . اهالى قلعه از مسلمانان ايران ولى ارامنه در قلعه دكاكينى دارند كه روز به دكان خود آمده مشغول كسب و شب چون در قلعه منزلى ندارند به شهر مىروند . دو هزار نفر سپاهى از جانب پادشاه ايران مأمور به ساخلوى اين قلعه بوده‌اند و چند عراده توپ هميشه آنجا موجود است . عمارت حاكم ايروان در قلعه و از ابنيهء عاليه و منظرش رودخانهء زنگى است .\r\nمؤلف گويد در سنهء هزار و دويست و هشتاد كه من خود به فرنگستان مىرفتم و در سنهء هزار و دويست و هشتاد و سه كه از فرنگستان مراجعت مىنمودم از ايروان عبور كردم و در مراجعت قلعه را به رأى العين ديدم .\r\nاز اين عمارت عالى كه شاردن وصف كرده جز خرابه آثارى نديدم .\r\nشاردن گويد در اين قلعه يك نارنج قلعه مىباشد كه توپهاى بزرگ را آنجا كشيده‌اند . در اين شهر از آثار قديمه بنائى است برج مانند هرچه تحقيق كردم كه بفهمم در چه عصر آن را بنا نموده‌اند كسى ندانست كه به من اظهار نمايد . بعضى خطوط در خارج اين برج ديدم اگرچه شبيه به خط ارمنى بود ولى ارامنهء حال نمىفهميدند كه چه نوشته شده . معلوم مىشود اگر هم به زبان ارمنى است زبان قديم ايشان است كه غير از لسان حاليه است . ميدان مربع بزرگى در ايروان است كه در اطراف او اشجار غرس نموده‌اند و در اين ميدان اسبدوانى مىكنند .\r\nمؤلف گويد اين ميدان الآن باقى است و در اطراف آن عمارات صاحب‌منصبان روس ساخته شده حاكم ايروان در وقت مسافرت شاردن صفى قلى شاه بوده .\r\nهواى ايروان سالم و ليكن زمستان كه امتدادى دارد خيلى سرد است . غالبا در ثور برف مىآيد . ميوهء ايروان خوب و از قرارى كه شاردن مىنويسد شراب گوارائى دارد كه به قيمت ارزان به فروش مىرسد . ارامنهء ايروان را عقيده اين است كه اول تا كى كه حضرت نوح عليه السلام غرس نمود در ايروان بود و موضع آن را در نيم فرسخى ايروان مشخص مىنمايند . در ايالت ايروان هر قسم زراعتى مىشود . در دو\r\n\r\n","description":"","footnote":"","page_name":" 182 ","page_number":230},
  {"content":"\r\n\r\nرودخانه پهلوى ايروان ماهيهاى خوب بخصوص قزل‌آلا صيد مىكنند .\r\nدرياچهء شيرين در ده فرسخى ايروان و در سمت تفليس مىباشد . دور اين درياچه تخمينا بيست فرسخ و در سمت شمال ايروان است . ماهى قزل‌آلا در اين درياچه به بزرگى يك ذرع ديده شده . در وسط اين درياچه جزيره‌اى است كه در آن كليسائى است كه نهصد سال قبل از اين ساخته شده .\r\nسرچشمهء رودخانهء زنگى از اين درياچه است . ارامنه را عقيده آن است كه ايروان از شهرهاى قديمى دنيا و بهشت روى زمين كه گفته‌اند همين شهرست . از قرار كتابى كه شاردن در كتابخانهء اوچ كليسا ديده مسطور است اسم قديم ايروان « واقار شاپاط » بوده و واقار اسم يكى از سلاطين ارمن زمين و معنى شاپاط به زبان ارمنى ، شهر است . موساى خرن « 1 » مورخ و جغرافىدان معروف در سنهء چهارصد و يك بعد از ميلاد كتابى در تاريخ ارمن تأليف كرده و در آن تاريخ اسم ايروان را « والارساپاطا » نوشته و عقيدهء اين مورخ اين است كه والارسس بن تيقران پادشاه ارمن زمين در اواخر مائهء دويم بعد از ميلاد بناى اين شهر را نمود . تفصيل اين‌كه مادر اين پادشاه وقتى كه به اين پادشاه حامله بود به محلى كه شهر ايروان در آن بنا شده رسيد و آنجا وضع‌حمل او شد . والارسس در محلى كه متولد شده شهرى بنا كرد . در تواريخ قديم ايران ، در اخبار قبل از هجرت ، اسمى از ايروان نيست . به‌زعم بعضى مورخين اين شهر چندان قديمى نيست به علت اين‌كه خرابه‌هاى كهنه كه دال بر قدمت آن باشد در اطراف او ديده نمىشود . سلطان مراد سيم پادشاه عثمانى در هزار و پانصد و هشتاد و دو مسيحى مطابق با نهصد و نود هجرى ايروان را فتح نمود . حصار شهر از بناهاى اوست . شاه عباس بزرگ در هزار و ششصد و چهار مسيحى مطابق با هزار و سيزده هجرى از عثمانى اين شهر را پس گرفت و در استحكام قلعهء آنجا كوشيد . مجددا عثمانيها در هزار و ششصد و پانزده مسيحى مطابق با هزار و بيست و چهار هجرى ايروان را محاصره كرده چهار ماه دور اين شهر نشستند و آخر الامر بىنيل مقصود بازگشتند .\r\nبعد از فوت شاه عباس بزرگ كه ايران قدرى هرج‌ومرج شد عثمانيها فرصت غنيمت شمرده قلعهء ايروان را از دست لشكريان ايران گرفتند تا در زمان سلطنت شاه صفى اول كه سلطان مراد چهارم پادشاه عثمانى بود\r\n\r\n\r\n","description":"","footnote":"\r\n( 1 ) - متن : « موساى قرن » .\r\n","page_name":" 183 ","page_number":231},
  {"content":"\r\n\r\nدر سنهء هزار و ششصد و سى و پنج مسيحى مطابق با هزار و چهل و پنج هجرى قشون ايران عساكر عثمانى را شكست داده بيست و دو هزار نفر از ايشان را مقتول و شهر ايروان را مجددا به حيطهء تصرف درآوردند . در سنهء هزار و هفتصد و بيست و يك مسيحى مطابق با هزار و صد و سى و چهار هجرى وقتى كه افاغنه تغلبى در ايران داشتند و خانوادهء صفويه را به‌هم زده بودند عساكر عثمانى باز ايروان را مقتول و شهر ايروان را مجددا به حيطهء تصرف درآوردند . در سنهء هزار و صد و چهل و هفت هجرى نادر شاه قشون عثمانى را شكست سختى داده ايروان را جزء مملكت ايران ساخت .\r\nدر دو فرسخى ايروان كليساى معروف به اوچ كليسا كه ارامنه ( اشت زميازى ) « 2 » مىنامند واقع است . اين محل نزد ارامنه از امكنهء شريفه است و گويند حضرت عيسى عليه السلام در اين كليسا به گره گوار كه از پيشوايان ايشان است ظاهر شد . اوچ كليسا عبارت است از سه كليسا نزديك به‌هم . كليساى وسط كه از همه بزرگتر است از سنگ ساخته شده سقف و ديوار آن همه از سنگ است و محرابها در سمت مشرق واقع مىباشد .\r\nدر زمان شاردن ، خاجها و مجمره‌ها و قنديلها و شمعدانهاى طلا بسيار در آنجا بوده . معروف است كه از اعضاى بدن انبياء و حواريين و بعضى پيشوايان ارامنه در اين معبد مدفون است . گويند آن دو ميخى كه دستهاى حضرت عيسى ( ع ) را به صليب به آن ميخها كوبيدند در اوچ كليسا بوده بعد از آنجا به ديار بكر بردند . شاه عباس بزرگ نيزه‌اى را كه به بدن حضرت عيسى ( ع ) زده بودند و قطيفه‌اى را كه در آن روز به بدن مبارك آن حضرت پيچيده بود از اوچ كليسا به اصفهان آورد و مقصود شاه عباس اين بود كه ارامنه از اطراف به جهت زيارت اين دو قطعه شيىء متبرك به ايران و اصفهان بيايند . گويند حضرت عيسى ( ع ) وقتى كه به گره‌گوار ظاهر شده بود نقشهء اوچ كليسا را تعليم فرمود . سنگ مرمر بزرگى در وسط كليسا بوده كه مىگفته‌اند اين سنگ را بر روى چاهى كه شيطان در آن حبس است حضرت عيسى ( ع ) انداخته و شاه عباس بزرگ آن سنگ را به اصفهان آورد و سنگ ديگر به‌جاى آن در آن چاه انداخت .\r\nشاردن مىگويد من هرچه تفحص كردم همچو سنگى در اصفهان نيافتم .\r\n\r\n\r\n","description":"","footnote":"\r\n( 2 ) - اين كلمه در تواريخ قاجارى اغلب به صورت « اچميازين » آمده است يا « اوچميازين » .\r\n","page_name":" 184 ","page_number":232},
  {"content":"\r\n\r\nعقيدهء بعضى از ارامنه اين است كه اوچ كليسا از بناهاى حضرت نوح عليه السلام است . در اطراف اوچ كليسا عماراتى است كه مخصوص منزل كشيش بزرگ و ساير كشيشهاست .\r\nدر حوالى ايروان خرابهء شهر اردشير است و در ميان خرابه‌ها آثار عمارتى مشهود است و ستونهاى مرمر سياه آنجا ديده مىشود . اين عمارت را تيريداد پادشاه ارمن كه در سنهء دويست و هشتاد و شش بعد از ميلاد عيسى ( ع ) سلطنت داشت بنا كرده است .\r\nدر دوازده فرسخى ايروان در سمت مشرق ، كوه آغرىداغ است كه عقيدهء جميع اين است كه سفينهء نوح ( ع ) آنجا به زمين قرار گرفت . از بس‌كه كوه بلند است ، وقتى كه هوا سالم است و ابر در هوا نيست ، مسافت ده فرسخ دو فرسخ به نظر مىآيد . ارتفاع آغرىداغ هفده هزار و دويست و شصت و شش فوت انگليسى و سه فوت و نيم انگليسى تخمينا يك ذرع ايران است . ارامنه اين كوه را مسيس مىنامند به اعتقاد اين‌كه مسيس پسر آرام كه از اجداد ايشان است اين كوه را به اسم خود موسوم نموده است . ولى فرنگيها آرارات مىخوانند و اعراب جودى مىگويند . در زمان سياحت شاردن اهالى ايران آن را عزيز مىگفته‌اند به اعتبار اين‌كه چون كشتى نوح ( ع ) در اين كوه قرار گرفت نسبت به ساير نقاط كرهء ارض عزتى يافت . در تورات تعيين محل جودى نمىشود . اعتقاد ارامنه اين است كه هنوز بقيهء سفينهء نوح ( ع ) در قلهء اين كوه موجود است و هركس خواسته است به قلهء اين كوه صعود نمايد و سفينه را مشاهده كند به واسطهء معجزهء سفينه نتوانسته است به مقصود نايل گردد . ولى بعضى گويند اين امتناع صعود به قلهء كوه واسطهء برفى است كه هميشه اين كوه را مستور دارد .\r\nمؤلف گويد : ايروان در يكصد و شصت و نه هزار ذرعى جنوب مغربى تفليس و در پنجاه و چهار هزار ذرعى شمال مشرقى آغرىداغ واقع است .\r\nدو هزار و هفتصد و پنجاه خانه دارد . در كارخانجات آنجا دو هزار عمله مشغول كار مىباشند . پارچهء پنبه در كارخانجات مىبافند . كوزه‌گرى و صباغى ايروان معروف است . در حوالى ايروان آثار خرابه زياد موجود است . اين آثار خرابهء شهر آرماير پايتخت ارمن زمين و شهر اردشير بوده است . كوه پامباكى سرحد ايروان وگرجستان و رودخانهء ارس سرحد ايران است . اهالى ايروان اسب و ماديان زياد نگاه مىدارند .\r\nدر مزارع ايروان پنبه و برنج و توتون و هر نوع حبوب و غله عمل مىآورند\r\n\r\n","description":"","footnote":"","page_name":" 185 ","page_number":233},
  {"content":"\r\n\r\nجمعيت شهر ايروان و اطراف تقريبا شصت و پنج هزار است . درياچهء ايروان كه سرچشمهء زنگىرود و سابق ذكر شد موسوم به گوگچه يا گگجه ييلاق است .\r\nاز جمله مهمات مطالب تاريخى متعلق به ايروان اين است كه در عهد سلطنت شهريار مبرور ماضى محمد شاه غازى طيب الله تربته ، اين شاهنشاه جم‌جاه « 1 » - شرفنا الله و جميع المسلمين به طول بقاءه - كه سمت وليعهدى دولت ابدمدت عليه را داشتند ، در سال هزار و دويست و پنجاه و سه كه موكب شاه مبرور روانهء هرات شده بود از تبريز به ايروان به ملاقات اعليحضرت امپراطور نيكلاى رفتند . روز بعد از ورود اعلى ، صداى يازده تير توپ كه نشانهء ورود امپراطورى است بلند شد . به اندك فاصله بارون روزن از جانب اعليحضرت امپراطور به احوال‌پرسى حضرت وليعهد آمده اظهار بشاشت نمود و معروض داشت كه فردا نه ساعت از دسته گذشته اعليحضرت امپراطور منتظر ديدار شماست . روز ديگر ، در وقت مقرر و مسطور ، كالسكهء مخصوص آورده حضرت وليعهد را در آن كالسكه نشانده با هفت نفر از ملازمان حضرت كه سواره در موكب مسعود بودند روانه شدند و در اطاق مجاور منزل مخصوص امپراطور فرود آمدند . ناگاه اعليحضرت امپراطور درى از درهاى اطاق خود را گشوده وليعهد را از صندلى برداشته دربر گرفتند و به اطاق خاصهء خود بردند . عيسى خان قاجار خالوى حضرت وليعهد نيز بىفاصله از قفاى ايشان در آمده امپراطور ديگرباره در را ببست و حضرت وليعهد را بر زانوى خود نشانده مهربانى كرد و انگشترى الماس كه صورت اعليحضرت امپراطور را در آن نقش كرده بودند از انگشت خود بيرون آورده در انگشت وليعهد كرد . ديگر باره اعليحضرت امپراطور در را گشوده ساير ملتزمين ركاب مستطاب حضرت وليعهد را بخواست و امير نظام را به واسطهء درد پا اذن جلوس داد و به شاهمير خان ديلماج « 2 » فرمود كه از امير نظام معرفى همراهان حضرت وليعهد را بخواه . امير نظام يك‌يك را معرفى كرد . اعليحضرت امپراطور به هريك تلطف كرده نشان مرحمت فرمود و ايشان را مرخص كرد . محمد طاهر خان وكيل ، كه حامل هداياى شهريار مبرور ماضى محمد شاه\r\n\r\n\r\n","description":"","footnote":"\r\n( 1 ) - يعنى ناصر الدين شاه .\r\n( 2 ) - به معناى مترجم .\r\n","page_name":" 186 ","page_number":234},
  {"content":"\r\n\r\nطاب ثراه بود ، هدايا را از نظر اعليحضرت امپراطور گذراند . اعليحضرت امپراطور نيز سوار شده اسبهاى ارمغانى را ملاحظه نمود تا به كالسكه رسيد و سوار شد . روز ديگر حضرت وليعهد مراجعت فرمود . هشت روز مدت ورود و رجوع مسعود بود . پس از ورود حضرت وليعهد به تبريز از جانب امپراطور جيقهء الماس برليان و نشان عقابى با حمايل آبى براى حضرت وليعهد آوردند .\r\nاز كسانى كه منسوب به ايروان مىباشند مرحوم حاجى ميرزا آقاسى است كه سمت صدارت پادشاه رضوان جايگاه مبرور ماضى محمد شاه غازى - نور الله مضجعه - را داشت كه در مدح او گفته‌اند :\r\nشعر\r\n از قيروان بپوئى اگر تا به قيروان * روشندلى نبينى چون پير ايروان \r\n\r\nايغاران [ مع - مر 
  ] :\r\nاين لفظ تثنيهء ايغار است و ايغار اين است كه به اقطاع بدهد پادشاه به مردى زمين را پس بگرداند اين زمين را از براى او بىخراج .\r\nيا اين‌كه شخصى خراج زمين را بىواسطه به پادشاه ادا مىنمايد تا محفوظ ماند از تعدى حكام و عمال جزء . و ايغاران نام چند مزرعه از ناحيه‌هائى كه ايغار شده بود براى عيسى و معقل دو پسرابى دلف عجلى و ايغاران يعنى ايغار اين دو نفر و نام مخصوص اين دو ايغار ، كرج و برج است .\r\n\r\nايغان [ مع - مر 
  ] :\r\nنام يكى از قراى پنج ده است .\r\n\r\nايگ [ مع 
  ] :\r\nهمان ايج است كه ذكر شد .\r\n\r\nايوان [ مع - مر 
  ] :\r\nاسم قصر كسرى است در مداين و معروف به ايوان كسرى . به‌زعم بعضى چند تن از سلاطين اين قصر را ساخته و به اتمام رسانيده‌اند . به هر حال ايوان كسرى بهتر و بزرگترين بنائى است از ابنيهء عالم . من خود او را ديده‌ام چيزى كه از او باقى است طاق ايوان است و بس . بناى آن با آجرهاى طولانى است كه طول آجرها يك ذرع و عرض آن كمتر از\r\n\r\n","description":"","footnote":"","page_name":" 187 ","page_number":235},
  {"content":"\r\n\r\nيك شبر « 3 » است . حمزة بن حسن گويد در كتابى كه ابن مقفع او را نقل كرده است خواندم كه ايوان مداين از بناهاى شاپور بن اردشير است .\r\nليكن موبد موبدان اشبوهست مىگفت ابن مقفع خطا نموده و اين‌طور نيست بلكه بنائى [ را 
  ] كه از شاپور بن اردشير بوده ابو جعفر منصور خراب كرده و اين‌كه باقى مانده از بناهاى خسرو پرويز است .\r\nآورده‌اند كه چون منصور خواست بغداد را بنا كند اراده نمود كه ايوان را خراب نمايد و مصالح او را صرف بناى بغداد كند . در اين باب با خالد برمكى مشورت نمود . خالد ابا كرد . منصور گفت اين اباى تو به جهت تعصبى است كه هنوز از عجم در وجود تو باقى است . خالد عرض كرد چنين نيست كه خليفه مىفرمايد . بلكه مىخواهم اين بنا باقى باشد و عظمت آن دلالت كند بر كمال بزرگى آن دين و ملتى كه بانيهاى اين چنين ابنيهء معظمه را منقرض نمود و برانداخت . منصور اعتنائى به اين حرف نكرده امر به هدم آن نمود . همين‌كه مشغول خراب كردن شدند ، ديدند مخارج خراب كردن آن از مصالحى كه از او عايد مىشود زيادتر است . خواستند دست از خراب كردن بردارند . خالد به خليفه عرض كرد حال كه به اين كار دست زده‌اند بايد تا آخر خراب كنند و الا خواهند گفت بنائى كه ديگرى از ساختن آن عاجز نماند و به اتمام رسانيد خليفه در كار هدم آن درماند و حال آن‌كه خراب كردن از ساختن به مراتب آسانتر است و اين ننگ در دودمان خليفه خواهد ماند . لهذا آن را بتمامه خراب كردند . پس بنابر قول موبد موبدان ، ابو جعفر ايوان شاپور را خراب كرده . اما به قول بعضى ديگر گويند ابو جعفر به قول ثانى خالد نيز اعتنا نكرد و دست از هدم ايوان كشيد و ايوان مقول قول همين ايوان كسرى است كه باقى است .\r\nمؤلف گويد مسعودى اين قضيه را نسبت به هارون الرشيد مىدهد .\r\n« مكرر شنيده‌ام كه كسرى همين‌كه خواست ايوان را بسازد امر كرد خانه‌ها و زمينهاى حوش و حول را خريدند و داخل عمارت نمودند و دربهاى هر محقرخانه قيمت گزافى دادند تا نوبت رسيد به خانهء بسيار كوچكى كه از پيرزنى در جوار ايوان بود خواستند اين خانه را نيز خريدارى نمايند .\r\nپيرزن از فروش آن ابا و امتناع نمود و گفت من همسايگى پادشاه را به عالم\r\n\r\n\r\n","description":"","footnote":"\r\n( 3 ) - شبر واحد طول و به معنى يك وجب است .\r\n","page_name":" 188 ","page_number":236},
  {"content":"\r\n\r\nنمىدهم . كسرى را اين حرف بسيار خوش آمده گفت او را و خانهء او را به حال خود واگذاريد و ايوان را بسازيد و عمارت پيرزن را نيز محكم نمائيد و وقتى كه من ايوان را ديدم قبهء كوچك بسيار محكمى نزديك او ديدم كه اهل آن ناحيه آن را « قبة العجوز » مىناميدند و مىگفتند خانهء همان عجوزهء معروف است . از مشاهده و استماع اين خبر تعجب كرده دانستم كه قومى كه به اين درجه رفق و مهربانى و عدل را نسبت به رعيت خود مبذول مىداشته‌اند چگونه مستأصل و منقرض شده‌اند و هيچ‌چيز اين مشاعل مضيئه را منطفى ننمود مگر شروق آفتاب نبوت حضرت نبوى صلى الله عليه و آله و سلم » . ابن حاجب در [ وصف 
  ] ايوان گويد :\r\n يا من يتيه بشاهق البنيان * انسيت صنع الدهر بالايوان\r\nكتب الليالى فى ذراها اسطرا * بيد البلى و انامل الحدثان\r\nان الحوادث و الخطوب اذا شطت * اودت بكل موثق الاركان \r\nابو عبادهء بحترى قصيده‌اى در [ وصف 
  ] ايوان گفته معدودى از ابيات آن اين است :\r\n حضرت رحلى الهموم فوجهت * الى ابيض المداين عنسى\r\nاتسلى عن الحظوظ و آسى * لمحل من آل ساسان درس\r\nذكر تنيهم الخطوب التوالى * و لقد تذكر الخطوب و تنسى\r\nو هم خافضون فى ظل عال * مشرف يحسر العيون و يخسى\r\nمغلق بابه على جبل القبق * الى دارتى خلاط و مكس\r\nطلل لم تكن كاطلال سعدى * فى قفار من البسابس سلس\r\nو مساع لو لا لمحاباة منى * لم تطقها مسعاة عبس و عنس\r\nنقل الدهر عهدهن عن الجدة * حتى رجعن انضاء لبس\r\nفكان الجرماز من عدم الانس * و اخلاله بنية رمس\r\nلو تراه علمت ان الليالى * جعلت فيه ماتما بعد عرس\r\nو هو ينبيك من عجايب قوم * لا يشاب البيان فيهم بلبس\r\nفاذا ما رأيت صورة انطاكية * ارتعت بين روم و فرس \r\nدر ايوان ، صورت كسرى و انطاكيه و محاصره كردن كسرى انطاكيه را مرتسم است . و علاوه بر صورت محاصره صورت كسرى را نقش كرده‌اند\r\n\r\n","description":"","footnote":"","page_name":" 189 ","page_number":237},
  {"content":"\r\n\r\nكه با اهالى مكالمه مىكند و اشعار مشعر بر اين مطالب است :\r\n و المنايا مواثل و انوشيروان يزجى * الصفوف تحت الدرفس\r\nفى اخضرار من اللباس على اصفر * يختال فى صبيغة ورس\r\nو عراك الرجال بين يديه * فى خفوت منهم و اغماض جرس\r\nمن مشيح يهوى به عامل رمح * و مليح من السنان بترس \r\nوقتى جلال الدولهء ديلمى به ايوان كسرى رفته و به خط خود اين دو بيت را در ايوان نوشته :\r\n يا ايها المغرور بالدنيا اعتبر * بديار كسرى فهى معتبر الورى\r\nغنيت زمانا بالملوك و اصبحت * من بعد حادثة الزمان كما ترى \r\nمؤلف گويد از فقراتى كه در مطاوى نظم و نثر مورخين و فضلاى عجم ديده شده چنين مستفاد مىگردد كه عقيدهء ايشان اين بوده كه طاق كسرى از بناهاى انوشيروان عادل است . چه در ساسانيان اين پادشاه به وصف عدل و نيكوكارى علم است . ظهير فاريابى گويد :\r\n جزاى حسن عمل بين كه روزگار هنوز * خراب مى نكند بارگاه كسرى را \r\nخاقانى شيروانى گويد :\r\n هان اى دل عبرت بين از ديده نظر كن هان * ايوان مداين را آئينهء عبرت دان\r\nيك ره ز ره دجله منزل به مداين كن * از ديده دويم دجله بر خاك مداين ران\r\nگه‌گه به زبان اشك آواز ده ايوان را * تا بو كه به گوش دل پاسخ شنوى ز ايوان\r\nدندانهء هر قصرى پندى دهدت نونو * پند سر دندانه بشنو ز بن دندان\r\nگويد كه تو از خاكى ما خاك توايم اكنون * گامى دو سه برمانه اشكى دو سه هم بفشان\r\nما بارگه داديم اين رفته ستم بر ما * بر قصر ستمكاران تا خود چه رسد خذلان \r\nديگرى گويد :\r\n چه عجب گر به قرنها پايد * هر بنا را كه عدل بنياد است\r\nگشت ويران مداين سبعه * طاق كسرى هنوز آباد است \r\nنواب و الا معتمد الدوله در جام‌جم نوشته‌اند : ايوان كسرى در شهر طيسفون - كه يكى از مداين سبعه است - در مقابل سلوشيه ( سلوسى ) كه آن نيز از مداين سبعه مىباشد واقع و بعض ديگر گويند ايوان در اسبانبر كه اعراب آن را اسفانبر گويند و در حرف الف و سين ذكر شد بوده . بهرحال بناى آن از خشت پخته و در سمت شمال دجله و ربع فرسخ\r\n\r\n","description":"","footnote":"","page_name":" 190 ","page_number":238},
  {"content":"\r\n\r\nدور از آن مىباشد . اين قصر يكصد و هشتاد قدم طول و هشتاد قدم ارتفاع دارد . در وسط طاق معروف بنا شده و هفتاد و شش قدم دهنهء آن و يكصد و چهل و هشت قدم طول و هشتاد و پنج قدم ارتفاع طاق بوده . قطر ديوارها كه طاق را روى آنها زده‌اند هشت طاقنما مانند كه در هر طرفى چهارتاى از آن واقع شده در اطراف ايوان ساخته‌اند . بالاى اين درگاهها چهار طبقه پنجره است كه محض از براى زينت جلو عمارت بنا شده و به اصطلاح بناهاى اين عصر آنها را سواد مىنامند . شايد كه در اين طاقچه‌ها در آن وقت مجسمه‌هاى مرمر يا فلز مىگذارده‌اند . سقف ايوان شكافى برداشته جزئى خرابى هم در جلو ايوان روى داده است و اين شكاف ايوان بنابر احاديث شريفه و عقيدهء بزرگان دين مبين از آثارى است كه در ولادت باسعادت حضرت سيد المرسلين صلى الله عليه و آله الطاهرين ظاهر شد . شرف الدين ابو عبد الله محمد بن سعيد المصرى البوصيرى در قصيدهء مسمى به برده در ولادت آن بزرگوار گويد :\r\n و باب ايوان كسرى و هى منصدع * كشمل اصحاب كسرى غير ملتئم \r\nشيخ سعدى گويد :\r\n چو صيتش در افواه دنيا فتاد * تزلزل در ايوان كسرى فتاد \r\nدو طرف شمال و جنوب ايوان مسلما محل قصور و ابنيهء عاليه است كه به كلى منهدم شده . در جانب غربى آثار و علامت ديوارى است و محتمل است كه اين عمارت منتهى به اين ديوار مىشده و اين‌كه در ضمن بعضى اقوال ضعيفه ديده شده كه اين عمارت از معابد عجم بوده اصلا محل اعتنا نيست و معينا از قصور سلطنتى است . چيزى كه هست اين است كه چنان‌كه در اصطخر ذكر كرديم مىتوان گفت معبد و آتشكده‌اى هم جزء اين عمارات عاليه بوده و چون ساير ابنيه محو و منطمس شده است .\r\nبارى اگرچه در بناى ايوان كسرى روايات مختلف است ولى آنچه به نظر صحيح مىآيد اين است كه ايوان را انوشيروان بنا كرد و خسرو - پرويز تمام نمود . تفصيل اين‌كه انوشيروان بعد از غلبه به روميها و تصرف شهر سلوسى كه از بناهاى سلوكوس نيكاتور سردار اسكندر بود خواست از خود بنائى در مقابل اين شهر در سمت راست دجله نمايد . بنابراين عزيمت شهر طيسفون را كه اعراب مداين و فرنگيها اكتزيفون « 1 »\r\n\r\n\r\n","description":"","footnote":"\r\n( 1 ) -  Ktesiphon - ctesiphon \r\n","page_name":" 191 ","page_number":239},
  {"content":"\r\n\r\nمىناميدند بنا كرد . اگرچه مداين جمع مدينه است و سلاطين ساسانى چندين شهر در عراق عرب ساخته كه اعراب آن شهرها را بجملتها مداين مىگفته‌اند اما چون طيسفون پايتخت بود آن را نيز عرب بانفراده مداين ناميدند . انوشيروان چون مقابل شهر سلوسى اين شهر را بنا كرد شهر سلوسى خراب شد و طيسفون آباد و الحال در مقابل ايوان كسرى آن سمت دجله آثار خرابى شهر قديمى سلوسى پيداست و از اين شهر طيسفون آثارى به هيچوجه پيدا نيست مگر همان ايوان كه به اصطلاح اهل بلد طاق كسرى باشد . مطابق نگارش بعضى از سياحان فرنگ آنچه از ايوان باقى است طاقى است كه ارتفاعش بيست و هشت ذرع و سى و پنج ذرع طول و بيست و دو ذرع و كسرى عرض دارد . عقيدهء مؤلف اين است كه اين ايوان كه الحال برقرار است دهليز عمارات سلطنتى بوده ولى بعضى براين‌اند كه اينجا تختگاه بوده . چيزى كه در اين بنا علاوه بر عظمت ، قرابت كلى دارد اين است كه در سقف ، تنبوشه‌هاى گلى زياد نصب شده و در اين‌كه فايدهء اين تنبوشه‌ها چه بوده هركسى حدسى مىزند . به اعتقاد مؤلف براى جريان هوا بوده كه مثل بادگير هوا داخل اطاق و ايوان شود و به‌همين جهت و جهات ديگر كه ذكر خواهد شد ممكن بوده كه ، در عين حرارت هوا ، بدون زحمت در اين قصر زيست كنند و چون در متون تواريخ ضبط است كه در زمان سلطنت خسروپرويز چهل‌هزار ستون در عمارت سلطنتى طيسفون بوده و به سقف ايوان نيز هزار قنديل طلا آويخته بودند و اينها را نظير حركت كواكب حركت مىدادند يمكن كه تنبوشه‌ها منافذى بوده است كه زنجيرهاى اين قنديلها را از آنجا مىگذرانيده‌اند و اشخاص معينى در پشت‌بام ايوان جا داشته و زنجيرها را حركت مىداده‌اند . بارى هرچه چوب در ايوان كار كرده‌اند حتى تيرهاى بزرگ كه در جرز به كار رفته كلا چوب درخت كاج است . عوام را گمان كه چوب صندل است . ولى در شرح ارنبويه در ريشهء درختى كه در آنجا پيدا شده بود اين تحقيق شد كه چوب كاج قدرى كه كهنه شد ، چون مجاور آتش شود ، بوى صندل از آن ساطع گردد و اين‌كه بعضى گمان كرده‌اند كه چوب كاج چوب صندل است اين نيز خطاى محض است .\r\nخلاصه بناى تمام اين عمارت مثل ابنيه‌اى كه در خرابهء بابل ديده مىشود از خشت پخته مىباشد . آنچه من خود در ركاب مبارك - وقتى كه\r\n\r\n","description":"","footnote":"","page_name":" 192 ","page_number":240},
  {"content":"\r\n\r\nبه زيارت قبر سلمان رضى الله عنه به طيسفون و خرابهء مداين رفته - ديدم از وضع خرابه‌هاى حاليه طول شهر از شمال به جنوب شش هزار ذرع و عرض آن از مشرق به مغرب سه‌هزار ذرع است . دليل اين‌كه شهر به اين عظمت ويران شده اين است كه غالب ابنيهء شهرهاى مشرق زمين را جز عمارات سلطنتى از خشت خام مىساخته‌اند . چنان‌كه شهر بابل و نينوا نيز به‌همين وصف بوده و همين‌كه جزئى خرابى روداد سكنه متفرق شده تمام آبادى را ويرانه مىسازد . علاوه‌بر اين بيشتر مصالح شهر بغداد را از طيسفون و خرابهء سلوسى « 2 » بردند و اين نيز مدد ويرانى شد .\r\nمسعودى گويد قبل از شاپور سلاطين ايران - چه ساسانيان و چه آنهائى كه پيش از ساسانيان بودند - دار الملك ايشان طيسفون كه در غربى مداين است بوده شاپور شهرى در سمت شمال طيسفون بنا كرد و موسوم به ايوان كسرى نمود و خسرو پرويز آن شهر و قصر را به اتمام رسانيد . انتهى .\r\nبعضى براين‌اند كه اين بنا از اشكانيان است كه قبل از ساسانيان به شهر طيسفون به قشلاميشى مىآمده‌اند . چون سلاطين عجم تمام سال را در يك شهر زيست نمىكرده فصل زمستان و پائيز را به شهر شوش و بابل آمده در آنجا به سر مىبردند و تابستان را به همدان و ييلاق ديگر مىرفتند اشكانيان هم به سبك ايشان حركت نموده و به اين واسطه به عقيدهء بعضى طاق كسرى را در شهر طيسفون بنا نهادند . با اين‌كه وضع بنائى طاق از حيثيت وسعت و قطر جدار و رو به جنوب بودن ، هوا را طورى دارد كه حاجت به ييلاق رفتن نيست ديوار شهر از خشت خام و قطر و ارتفاعش زياد بوده و به رسم بنائى قديم هرچند خشت كه بر روى هم مىگذاشتند به جهت استحكام بنا جگن و حصير بر روى آن ريخته دوباره خشت مىچيده‌اند . آنچه از ديوار شهر نزديك دجله بوده با خشت پخته بنا كرده و به عوض آهك ، گچ و قير به مصرف آن رسانيده بودند .\r\nشهر قديم سلوسى كه از آن آثار معتبرى باقى نيست ششصد هزار نفر جمعيت داشته و علت باقى نماندن آثار از اين شهر و از طيسفون همان علتى است كه براى ويرانى آنها ذكر شد . الحال اعراب خرابه‌هاى شهر سلوسى را « اسوار » مىنامند . چون اسوار در لغت عرب جمع سور و سور به معنى\r\n\r\n\r\n","description":"","footnote":"\r\n( 2 ) -  selucie . \r\n","page_name":" 193 ","page_number":241},
  {"content":"\r\n\r\nديوار شهر است . و نيز آثار ديوارى از اين شهر باقى است كه به اين اسم ناميده باشند و الا اسم قديم آن اسوار نبوده و ما آنچه مورخين يونانى در باب اين شهر نوشته‌اند را بعينه نقل مىنمائيم :\r\nبانى اين شهر سلوكوس نيكاتور يعنى سلوكوس فتاح است كه سردار اسكندر بود و بعد از فوت اسكندر بلاواسطه در سيصد و دوازده قبل از ميلاد مسيح در ايران و عربستان و فلسطين و شام سلطنت يافت و نهر الملخا - يعنى نهر الملك - را از فرات سوا كرده از وسط اين شهر گذرانيد و مصالح اين شهر را بتمامه از خرابه‌هاى بابل به اينجا نقل كرد .\r\nوضع شهر به شكل عقابى بوده كه بالهاى خود را باز كرده . اين شهر آن وقت از انطاكيه و دمشق بزرگتر بوده مجلس شوراى ملتى مركب از سيصد نفر اجزاء در اين شهر منعقد مىشده وقتى اشكانيان بر اولاد سلوكوس نيكاتور غلبه كرده مالك عراق عرب شدند زمانى كه قيصر روم - تراژان - قشونى از روم كبرى به قصد جنگ يكى از سلاطين اشكانى به عراق عرب كشيد جوليوس « 1 » - سردار قيصر - يك قسمت شهر سلوسى را در يكصد و شانزده بعد از ميلاد آتش زد و قسمت ديگر را « سور » « 2 » كه نيز يكى از قياصرهء روم بود در سنهء يكصد و نود و هشت قبل از ميلاد خراب كرد . معروف است كه وقتى كه لشكر سور شهر سلوسى را غارت مىكردند به عمارتى رسيدند كه گنبدى در آن عمارت بود و درى از آهن بر آن نصب ديدند . در را شكسته داخل شدند . دريچه‌اى از آهن ديدند كه به زمين قرار داده‌اند . يقين كردند كه دفينه‌اى در آنجاست .\r\nبه زحمت زياد دريچه را گشودند . هواى عفنى از دريچه خارج و متصاعد شد و احداث طاعون سختى كرد كه آن طاعون تا فرنگستان سرايت نمود و جمعيت بسيارى از اهل فرنگ را كشت . گويند كلدانيان كه در علم سحر مهارت كامل داشته‌اند طاعون را در سردابه‌اى كه دريچه‌اى به آن نصب شده طلسم كرده بودند . اگرچه اين قول سخيف و از عقايد باطلهء عوام است ، ولى چون در تاريخ نوشته بودند تبعيت شد . معروف است اهالى اين شهر كه پرستش ارباب انواع مىنمودند با يهوديها كه در اين شهر سكنى گرفته بودند عداوتى پيدا كرده يك روز پنجاه هزار نفر از آنها را\r\n\r\n\r\n","description":"","footnote":"\r\n( 1 ) -  Julius . \r\n( 2 ) -  Septime Sever  امپراطور روم از سال 193 تا 211 ميلادى .\r\n","page_name":" 194 ","page_number":242},
  {"content":"\r\n\r\nبكشتند . نهر الملك كه از وسط شهر مىگذشته تغيير مجرا داده موافق نقشه‌اى كه ملحوظ شده شهر سلوسى را در دو سمت دجله بنا كرده بودند و قسمت عمدهء شهر در سمت شمال بوده و قسمت ديگر در جانب جنوب و الحال در آن محل كه خرابهء شهر طيسفون است آثار قديم شهر سلوسى نيز برپاست يا شايد اين دو شهر توأم بوده‌اند . اگرچه در نزديكى شهر طيسفون خرابهء شهر كش هم ديده مىشود ولى محتمل است كه كش شهر علىحده نبوده و از محلات خارج شهر طيسفون بوده است . اعراب در زمان خلفا شهر سلوسى را « ضريران » مىگفته‌اند . بناى شهر طيسفون را بهرام اشكانى كرده خسرو پرويز عمارات عاليه كه از جمله همين طاق كسرى است در آنجا ساخته است . سلاطين اشكانى در عرض سال اكثر چند ماهى در طيسفون توقف مىكرده‌اند . عظمت شهر طيسفون به درجه‌اى بوده كه امپراطور سور بعد از فتح اين شهر صدهزار نفر اسير تيسفونى به روم برد . در عهد خسرو پرويز بر ديوارهاى ايوان پرده‌هاى مرصع و زرى آويخته بودند و در زير ايوان سردابه‌ها بود كه مملو از طلا و نقرهء مسكوك و جواهرآلات و ادويه‌جات گرانبها بود .\r\nمؤلف گويد مورخ در زينت طاق كسرى نبايد چندان اغراق كرده باشد . زيرا بعد از آن‌كه سعد وقاص مداين را فتح كرد و شهر طيسفون و ايوان كسرى را متصرف شد از غنايمى كه به چنگ لشكر اسلام آمد موافق مسطورات و عقيدهء جميع مورخين يكى بساطى بود ابريشمين كه شصت گز در شصت گز و اطراف آن به زمرد ترصيع يافته بود و هجده ارش « 3 » از آن بساط به جواهر غير مكرر مزين بود و چون حواشى و جوانب اين بساط را به اصناف رياحين و ازهار و انواع اشجار و اثمار از جواهر نفيسه مرصع كرده بودند آن را « بهارستان » مىناميدند . اين بساط را كه به مدينه بردند و قطعه‌قطعه كرده تقسيم نمودند آن قطعه را كه به خدمت حضرت امير المؤمنين على بن ابى طالب - عليه السلام - فرستادند حضرت آن را به بيست هزار درم و به قولى بيست هزار دينار بفروختند .\r\nبالجمله سه هزار زن و دوازده‌هزار خادمه در اين عمارت سكنى داشتند . ولى خسرو پرويز به هيچيك از اين پانزده هزار زن كه بهترين و صاحب حسن‌ترين نسوان و جوارى ايران و عربستان و تركستان و\r\n\r\n\r\n","description":"","footnote":"\r\n( 3 ) - ارش واحد طول و مساوى است با اندازهء از سر انگشت ميانهء دست تا آرنج كه تقريبا نيم‌متر مىشود .\r\n","page_name":" 195 ","page_number":243},
  {"content":"\r\n\r\nهندوستان بودند تعشق و ميلى نداشت و عاشق به ايرن دختر امپراطور مريس « 4 » قيصر روم كه عجم آن را شيرين مىنامند بود . ولى ايرن يا شيرين ميلى به خسرو نداشت و به فرهاد مايل بود .\r\nدر تواريخ يونان در بناى ايوان روايت ديگر نيز هست و آن اين است كه بناى طاق را انوشيروان عادل نمود و در سقف ناقوسى آويخته بود و رشته‌اى متصل به آن ناقوس بوده كه سر رشته خارج از عمارت و در جلوخان بوده عارضى كه به دربار پادشاهى مىآمده سر رشته را حركت مىداد و ناقوس صدا مىكرد . انوشيروان مطلع مىشد كه مظلومى است .\r\nاو را احضار مىكرد و به عرض او مىرسيد . گويند روزى حمارى از آنجا مىگذشت دستش به رشته خورده ناقوس صدا كرد . انوشيروان به خيال اين‌كه عارضى است شخصى را به طلب او فرستاد . آن شخص در مراجعت عرض نمود كه عارض نبود خرى عبور مىكرده دستش به رشته خورده ناقوس صدا كرده است . انوشيروان گفت نه ، اگر خر هم باشد عارض است . خود از عمارت بيرون آمد ديد حمار مفلوك لاغرى است .\r\nصاحب او را احضار كرده بعد از تنبيه و تأديب كه چرا اين حيوان را لاغر و مفلوك كرده است خر را از او خريده به اصطبل خاصه سپرد و فرمانى به جميع ولايات و اهالى مملكت صادر كرد و مخصوص به حكام سپرد كه اعلان دولتى نمايند كه هركس چهارپائى داشته باشد و از او درست توجه نكند و علوفه به قدرى كه بايد به او ندهد مقصر ديوان خواهد بود . انتهى .\r\nمؤلف گويد مداين كه جمع مدينه است شايد اسمى باشد كه اعراب به جميع شهرهائى كه سلاطين اشكانى و ساسانى در عراق عرب ساختند داده باشند و بعضى كه گفته‌اند مداين اسم شهر طيسفون و سيلوسى است وجهى غير موجه است . اگر مدينتين مىگفتند حق با قائل بود « 5 » . و نيز\r\n\r\n\r\n","description":"","footnote":"\r\n( 4 ) -  Maurice . \r\n( 5 ) - مورخين اسلامى از هفت شهر ياد كرده‌اند كه جمعا بدانها مداين گفته مىشد .\r\nدر زمان يعقوبى يعنى قرن سوم ، پنج شهر هنوز وجود داشت به اسامى : شهر كهنه يعنى « طيسفون » و يك ميل در جنوب آن اسبانبر و مجاور آن « روميه » هرسه در جانب خاورى دجله و در جانب باخترى « بهرسير » كه اصل آن « به اردشير » بود و يك فرسخ زير آن « ساباط » كه بنابر قول ياقوت ، ايرانيان بدان « بلاس‌آباد » مىگفتند . سلوكيه در جانب باخترى دجله بود به نام « سلوكوس نيكاتر » . نوشته‌اند كه : « كتيسفون - تيسفون » همان است كه در تورات به صورت « كسفيا » آمده ( سرزمينهاى خلافت شرقى ص 36 ) .\r\n","page_name":" 196 ","page_number":244},
  {"content":"\r\n\r\nچون سلاطين مدى كه شعبه‌اى از سلاطين ايران مىباشند اغلب آنجا را فتح مىكرده‌اند منسوب به آنها گرديده و مديانى بوده از فرط استعمال مداين شده باشد و الله اعلم . طوايف عربى كه در حوالى سلوسى و طاق كسرى منزل دارند طايفهء شمر ، منتفج و بنى لام مىباشند .\r\nدر تواريخ مسطور است كه وقتى هارون الرشيد به تماشاى ايوان رفته بود به كنار دجله اردو داشت روزى در چادر نشسته بود شنيد كه دو نفر از عملهء خلوت او با هم صحبت مىكردند و يكى از آنها به ديگرى مىگفت : هيچ مىدانى كه اين ايوان را چرا اين‌طور بنا نموده‌اند ؟ شخصى كه اين عمارت را ساخته خيال داشت از فرط غرور و خيلا به آسمان صعود نمايد . هارون از استماع اين حديث زياد متغير شده حكم نمود به گويندهء اين كلام صد تازيانه زدند و گفت ميان جميع طبقات سلاطين ماضى و حال نسبت و رابطه‌اى هست كه تعصب يكديگر را دارند . بلكه از يك سلسله محسوب مىشوند . چون اين شخص نسبت به پادشاه بزرگى بىاحترامى كرد تنبيه او لازم بود و من راضى نيستم كه احدى اسم يك نفر از سلاطين را بىتقديم شرايط حرمت به زبان آرد . انتهى .\r\nقبر سلمان فارسى رضى الله عنه ، در مداين و مسافت كمى به ايوان دارد . در زمانى كه سلمان از جانب خليفهء ثانى در مداين حكومت داشت وفات نموده در اين محل مدفون شد . و چون در سفرى كه موكب مسعود خسروانه به عراق عرب تشريف‌فرما و به زيارت سلمان و سياحت ايوان نهضت فرمودند و به قلم معجز رقم مبارك تفصيل ايوان را مفصل از روى تحقيق و دقت در سفرنامهء همايونى مرقوم فرموده‌اند شرح ايوان را اقتصار به مرقومات شاهانه و نقل از آن كتاب مستطاب مىشود .\r\n\r\nتفصيل ايوان كسرى نقل از كتاب سفرنامهء همايونى\r\n« روز جمعه بيست و نهم رمضان صبح بعد از حمام رفتن سوار شدم .\r\nامين خلوت ديروز با ما در كشتى نبود . از راه بيابان و صحرا آمده است .\r\nقوش هم براى شكار دراج آورده است . سوار شده با ما آمد . ابتدا به زيارت قبر سلمان رفته فاتحه خواندم . آداب زيارت تقديم شد . از آنجا به ملاحظهء\r\n\r\n","description":"","footnote":"","page_name":" 197 ","page_number":245},
  {"content":"\r\n\r\nطاق كسرى رفتم . صبح امين السلطان را فرستاده بودم كه آدمى بالاى طاق بفرستد با طناب ارتفاع و عرض و طول و دهنهء طاق را معين كند .\r\nسابقا به‌طور تخمين نوشته شده بود . آنچه به دقت ذرع و معين كرده بودند از اين قرار است : طول فرش‌انداز ايوان چهل و هشت ذرع ، عرض دهنهء طاق سى و چهار ذرع و نيم ، قطر پايهء ديوار طاق دست راست هفت ذرع و يك چارك ، قطر پايهء درگاه سمت شط چهار ذرع و نيم ، قطر پايهء درگاه دست چپ هفت ذرع و يك چارك ، ارتفاع طاق سى و دو ذرع ، طول درگاه سمت شمال شش ذرع ، عرض هر درگاهى سمت شمال چهار ذرع ، دهنهء پايهء طاق از ابتدا تا انتها سمت شمال نه ذرع . عكاسباشى « 6 » هم فتگرافى « 7 » بناها و اماكن را برداشته بود . بعد از ملاحظهء طاق به مقبرهء حذيفهء يمانى و عبد الله انصارى رضى الله عنهما رفتم در يك محوطه است كه چند نخل دارد و يكى از نخيلات را تازه باد شكسته بود . چند نفر خدام از عرب بودند فاتحه خوانده بيرون آمدم . به كشتى بازگشت شد . نهار را در كشتى خوردم و به سلامت و صحت و فراغت از درد دندان شكر گفتيم .\r\nدر بين نهار كشتى ما به كشتى بخار انگليسى كه از اين كشتى بزرگتر است و به بصره مىرفت رسيد . گويا شب از اينجا مىگذشتند به گل نشسته بود . مسافر زياد از فرنگى و غيره و بار و اسب متعدد در كشتى بود . هرچه جهد مىكردند از گل بيرون نمىآمد و سكنهء كشتى مضطرب بودند . از آنها گذشتيم . در كناره از دور يك حواصيل نشسته بود . با گلوله انداختم افتاد خيلى دور بود و با حركت كشتى گمان نمىرفت اين‌طور گلوله بخورد .\r\nآبادى هم نزديك شد . ابتداى باغات رسيديم . بسيار باصفا و طراوت بود .\r\nدرختهاى مركبات و نخيلات و درختهاى سدر كه در ايران ، كنار مىگويند خيلى بزرگ و بلند و سبز و خرم . آبادى سمت راست كه طرف بغداد نو است بيشتر بود . از محاذى خانهء اقبال الدوله مىگذشتيم ، تيمور ميرزا « 8 »\r\n\r\n\r\n","description":"","footnote":"\r\n( 6 ) - غرض از عكاسباشى ، ميرزا رضا خان ملقب به « اقبال السلطنه » است برادر ميرزا علينقى حكيم الممالك پسر آقا اسماعيل جديد الاسلام ( شرح حال رجال ايران ج 1 ص 513 ) .\r\n( 7 ) -  Photographie . \r\n( 8 ) - تيمور ميرزا پسر حسينعلى ميرزا فرمانفرما كه با دو برادر خود رضا قلى ميرزا و نجفقلى ميرزا پس از سقوط حسينعلى ميرزا از ايران گريخت و سالها در عراق عرب بود تا -\r\n","page_name":" 198 ","page_number":246},
  {"content":"\r\n\r\nو يك نفر فرنگى را آنجا ديدم . از وقتى كه به كربلا و نجف رفتيم و برگشتيم تا امروز ديگر اقبال الدوله « 9 » را نديده‌ام . گفتند نقاهتى دارد . بالجمله به اسكله رسيديم از كشتى بيرون آمده با قايق به اسكله رفتيم حاجى رحيم خان خازن الملك و نور الدهر ميرزاى نايب ناظر و غيره بودند . كسانى كه از راه خشك و صحرا به مداين و قبر سلمان مىروند باز ناچار در عبور از شط دياله محتاج به كشتى هستند نه اين‌كه بتوانند يكسره با اسب بروند » .\r\nو نيز در سفرنامهء مباركه در شرح يوم قبل مسطور است كه نواحى مقبرهء سلمان - رضى الله عنه - از توابع [ ايوان 
  ] است .\r\nحمد الله مستوفى در ضمن احوال مداين گويد « 10 » طهمورث پيشدادى شهرى ساخته و گردآباد خواند و جمشيد آن شهر را به اتمام رسانيده طيسفون گفت و چون معظم‌ترين مداين سبعه بود آن را مداين گفته‌اند و نام شش شهر ديگر قادسيه و روميه و حلوان و نهروان [ و حيره و بابل 
  ] بوده است و هر هفت شهر اكنون خراب است . و جمشيد در مداين از سنگ و آجر قنطره‌اى ساخته بود . اسكندر رومى گفت اين بنا از ملوك فرس اثرى عظيم است و آن را خراب كرد . اردشير بابكان تجديد عمارت شهر كرد و دار الملك ساخت و خواست پل را هم بسازد دست نداد . از زنجير جسرى بست . اغلب اكاسره نيز همان را پايتخت قرار دادند . شاپور ذو الاكتاف در آن شهر عمارت كرده انوشيروان عادل در او ايوان كسرى را ساخت . آب چاه در آن زمين مانند بغداد تلخ و شور است . از كرامات سلمان رضى الله عنه ، گويند چون او را وفات رسيد و غسلش مىدادند دلو در چاه افتاد و دلو ديگر حاضر نبود آب بر سر چاه آمد و شيرين شد تا غسل سلمان را تمام كردند . آنگاه آب به‌جاى خود رفت . اما همچنان\r\n\r\n\r\n","description":"","footnote":"\r\nبعدها به ايران بازگشت . براى شرح حال وى رجوع شود به « رجال عصر ناصرى » به قلم دوستعلى خان معير الممالك فصل 21 و كتاب « حقوق بگيران انگليس در ايران » از اسماعيل رائين فصل 9 .\r\n( 9 ) - ميرزا محمد خان اقبال الدوله برادرزادهء فرخ خان امين الدوله ( ر ك « رجال عصر ناصرى » فصل 5 و « شرح حال رجال ايران » ج 3 ص 215 و 216 ) .\r\n( 10 ) - نزهة القلوب تأليف حمد الله مستوفى ( به كوشش دكتر محمد دبيرسياقى ، تهران ، 1336 ) ص 46 .\r\n","page_name":" 199 ","page_number":247},
  {"content":"\r\n\r\nشيرين مانده است و در آن حدود جز اين يك چاه آب شيرين نمىدهد .\r\nمداين از اقليم سيم است .\r\n\r\nحرف الباء\r\n\r\nباب الابواب [ مع - مر 
  ] :\r\nاو را باب بدون اضافه و باب و ابواب به‌طور عطف نيز گويند و آن دربند شيروان است . اين شهر در كنار درياى طبرستان ( خزر ) مىباشد .\r\nاصطخرى گفته باب الابواب شهرى است كه بسيار اوقات مىشود كه آب دريا وصل به ديوار آن مىگردد . در وسط آن يك اسكله‌اى است و وضع آن اين است كه دو سد از دو سوى دريا با سنگ ساخته و با سرب محكم نموده و مدخل را گردانيده و انحنا داده‌اند . در دهنه دو زنجير آهن كشيده‌اند كه دخول و خروج بىاذن ممكن نباشد . اين شهر از اردبيل بزرگتر و مساحت آن‌دو ميل مربع است . زراعت آن بسيار و ميوه كم و فواكه آن را از نواحى مىآورند و ديوار طولانى كم‌عرضى از سنگ كه ابتدا مىشود از كوه براى محروس بودن شهر ساخته‌اند و راهى از كوه به بلاد مسلمين ندارد به جهت آن‌كه خطوط طرق محو و خراب شده است و مسالك ما بين بلاد كفر و اسلام صعب است . علاوه بر امتداد ديوار مسطور نيز قطعه‌اى از آن‌كه شبيه است به دماغهء طولانى در دريا كشيده شده است كه كشتيها نتوانند نزديك شوند و اين ديوار محكم از بناهاى انوشيروان است . و اين شهر يكى از سرحدهاى معظمه و ثغور جليله است زيرا كه دشمنهاى زياد از طوايف مختلفه با السنهء متضاده دور آن را دارند و عدد نفوس هر طايفه نيز زياد است . در پهلوى شهر كوه عظيمى است معروف به « كوه ذئب » يعنى گرگ كه هر سال هيزم زيادى سر اين كوه جمع مىنمايند كه اگر دشمنى رو به ايشان نمايد و محتاج به امداد شوند هيزمها را آتش بزنند و اهل آذربايجان و اران و ارمينيه را خبر دهند .\r\nمعروف است كه در بالاى كوهى كه ممتد و متصل است به باب الابواب و ديوار مذكور روى آن ساخته شده زياده از هفتاد فرقه سكنى دارند كه هيچيك زبان آن ديگرى را نمىدانند . سلاطين عجم در حفظ اين سرحد كمال اهتمام را داشته و دقيقه‌اى از دقايق محارست آن را فروگذار\r\n\r\n","description":"","footnote":"","page_name":" 200 ","page_number":248},
  {"content":"\r\n\r\nنمىكرده لوازم و مصالح آن را هميشه حاضر و موجود داشته‌اند . زيرا كه مىدانسته‌اند اين سرحدى پرخوف و خطر و اغماض از آن مورث صدمه و ضرر كلى است و از عساكر خاصهء خود كه به آنها اطمينان كامل داشتند مستخفظ و ساخلو براى آن انتخاب مىكردند و ايشان را مختار مىكردند كه هرقدر بتوانند در آن زراعت و آبادى بكنند فروگذار ننمايند و ماليهء ديوانى را از ايشان نمىگرفتند محض اين‌كه ملك را آباد كنند و سرحد را چنان‌كه بايد مستحكم و محروس دارند تا از لشكر ترك و ساير اعادى ايمن باشند . از طوايفى كه مخصوص حراست اين ثغر بودند يكى طايفهء طبرسران ( طبرستران ) و يكى طايفهء فيلان و يكى لزگى بودند كه نهايت عدت و جمعيت داشتند و نيز طايفهء ليران و شروان و غيره كه به عدت كمتر از طوايف اول بودند و هريك فرقه را مأمور به حفظ يك نقطه و مركزى نموده بودند .\r\nبالجمله باب الابواب فرضه و اسكلهء درياى خزر است كه طوايف خزر و سرير و سندان و جندان و گرج و غيره در اكناف آن ساكنند و در آن پارچهء ريسمانى مىبافند . علف كتان مخصوص حوالى اين شهر است . سكنهء اران و آذربايجان و ارمنستان اين علف را نمىشناسند .\r\nزعفران و حبوب در آن به عمل مىآيد . نزديك شهر در طرف ولايات اسلام قصبهء مسقط است و پهلوى آن ولايت قوم لزگى مىباشند .\r\nمردم اين طايفه بلند قامت و قوى و در زراعت ماهرند . در آن حوالى يك ولايتى است كه مردمش موسوم به « خماشره » و تبعيت به دولتى ندارند و ميانهء باب الابواب و ولايت خماشره فاصله خاك قوم طبرسران است . اين طايفه هم بلند قد و قوى و خوب هم زراعت مىكنند لكن مردم قوم لزگى عددا بيشترند و خاكشان وسيعتر است . بالادست ايشان قبيلهء فيلان مىباشد و خاكشان وسعتى ندارد . علاوه بر قصبهء مسقط نيز در كنار دريا شهر شابران است كه كوچك ولى محكم است و در اطراف آن قصبات واقع مىباشد . ابو العباس طوسى در باب بناى ديوار بزرگى كه ذكر كرديم مىنويسد كه در عهد خلافت خود منصور از ما سؤال كرد كه آيا مىدانيد چرا انوشيروان ديوار باب الابواب را ساخت يا نه ؟ جواب گفتند اطلاع نداريم . منصور گفت قوم خزر كه مملكت ايران را تا همدان و موصل متصرف شده بودند انوشيروان كه به تخت\r\n\r\n","description":"","footnote":"","page_name":" 201 ","page_number":249},
  {"content":"\r\n\r\nنشست چند نفر رسول نزد پادشاه اين قوم فرستاده دختر او را براى خود خواستگارى نمود و نيز دختر خود را به پادشاه وعده كرده كه اتحاد ما بين حاصل و محكم گردد و متفقا به دفع خصم خويش بكوشند . خاقان پادشاه اين قوم قبول كرده انوشيروان يكى از كنيزان صاحب حسن حرم را به‌جاى دختر خويش با هداياى ممتاز نزد خاقان ارسال داشت و خاقان دخترش را براى انوشيروان فرستاد . بعدها انوشيروان خواهش كرد كه با خاقان ملاقات كند . خواهش او مقبول افتاده يك محل مناسبى را معين نموده هردو پادشاه در آنجا همديگر را ملاقات كردند و چندى با هم ماندند . انوشيروان يك روز به يكى از صاحب‌منصبان خود سفارش كرد كه سيصد نفر مرد جنگى منتخب كند و به اردوى دشمن كه خواب بودند بتازد . حسب الامر انوشيروان معمول داشت . روز بعد خاقان از انوشيروان جوياى علت اين رفتار شد . انوشيروان تجاهل كرده گفت من هيچ اطلاع ندارم و بايد تحقيق كرد . از تحقيق هم حاصلى عايد نشد و سه دفعهء ديگر باز به اردوى خاقان تاختند . خاقان متغير شده به سرداران خويش حكم كرد كه همان سلوك را با اردوى انوشيروان مسلوك و منظور دارند .\r\nانوشيروان از اين كار سخت متغير شده و با خاقان به‌طور تندى سخن راند . خاقان گفت تو زياد در پرخاش مبالغه مىكنى و حال آن‌كه يك‌بار متعرض لشكر تو شده‌اند و به لشكر من چند دفعه تاختند و من حوصله نمودم . آنگاه انوشيروان گفت اين تعرضات از كسانى است كه مىخواهند وفاق ما را به نفاق مبدل كنند . من يك تكليفى به تو مىكنم كه اگر قبول كنى طرفين را نتايج و فوايد حسنه عايد خواهد شد . خاقان گفت آن تكليف كدام است ؟ انوشيروان گفت مرا بگذار يك ديوارى و دروازه‌اى محكم سد مانند در سرحد مملكتين بسازم تا كسى بىاجازه نتواند داخل و خارج شود . خاقان پسنديد و به خاك خود رفت . اما انوشيروان در آنجا ماند و از سنگ كوه و سرب ديوارى ساخت كه سيصد ذراع طول داشت و ارتفاعش محاذى رئوس جبال بود و نيز ديوار را تا دريا امتداد داد .\r\nگويند به حكم او مشگها پر از باد كردند و شالودهء ديوار را روى مشگها گذاردند تا سنگين شد و به قعر دريا نشست و ديوارى در بحر ساخت كه به بزرگى ديوار بر و خشكى بود و درهاى آهنى براى آن قرار داد و به صد نفر مستحفظ سپرد و حال آن‌كه اين محل قبل از ساخته شدن ديوار\r\n\r\n","description":"","footnote":"","page_name":" 202 ","page_number":250},
  {"content":"\r\n\r\nصد هزار نفر حافظ و حارس لازم داشت . اين كار كه به پايان رسيد انوشيروان حكم كرد تختش را روى سدى كه مشرف به دريا ساخته بودند گذاردند و به زمين افتاده پروردگار را حمد نمود و گفت حالا به مقصود رسيدم و بعدها مىتوانم به راحت زندگى كنم . ديگرى گفته چون راه وصل از خشكى به دريا متعذر بود ، انوشيروان اين ديوار را ساخته و تا جائى كه عبور از آن ديگر مقدور نباشد امتداد داد . ديوار با سنگ‌تراش ساخته شده و هر قطعهء آن از پنجاه پى كمتر ارتفاع ندارد . سنگها را با قلابهاى آهنى وصل كرده و فاصله‌ها را با سرب پر كرده‌اند . هفت فرسخ طول آن است . انوشيروان هفت راه ساخت و در هر راهى شهرى بنياد كرد و مستحفظ گذاشت كه حافظ راهها باشند . مستحفطين نامشان « انشاستكين » بود . گويند بالاى درى كه به باب الجهاد معروف است دو ستون گذارده و روى آنها مجسمهء يك شير است . در زير آن‌دو قطعه سنگ است كه صورت دو ماده شير بر روى آنها نقش كرده‌اند . در حوالى اين دو مجسمه يك مردى است كه در پائين پاى او يك شغال ساخته‌اند كه خوشهء انگورى در دهان دارد . نزديك شهر آب انبارى است از سنگ‌تراش پله مىخورد كه آب كه پائين مىرود بتوانند بردارند . در طرفين پله‌ها دو شير است كه مىگويند براى حفظ شهر طلسم است .\r\nدر باب فتح اسلام باب الابواب را نوشته‌اند سلمان بن ربيعهء باهلى در خلافت خليفهء ثانى لشكر بدانجا كشيد و تا هردو عمارت و رودخانه بلنجر رسيد آن طرف رودخانه با لشكر خاقان دچار شد . سلمان با چهار هزار نفر از متابعينش كشته شدند قشون طرف مقابل ، بعد از قتل ايشان ، چون ميامن و انوار از اجساد ايشان مشاهده مىنمودند ، آتش عظيم در ميدان جنگ افروخته اموات را دفن كردند و جسد سلمان را در تابوت گذارده در معبد خود نهادند . در خشكسالى تابوت را كه بيرون مىآوردند و باز مىكردند باران مىآمد .\r\nدر جاى ديگر خوانده‌ام كه ابو موسى اشعرى بعد از فتح اصفهان در سنهء نوزده هجرى سراقة بن عمرو را به‌طرف باب الابواب فرستاد و سركرده و طلايهء لشكر او عبد الرحمن بن ربيعه بود بعد از كشش و كوشش بسيارى شهر را تصرف كردند .\r\n\r\n","description":"","footnote":"","page_name":" 203 ","page_number":251},
  {"content":"\r\n\r\nدر آثار البلاد گفته باب الابواب شهر عجيبى است در كنارهء درياى خزر كه آن را با سنگ ساخته‌اند . وضع آن مستطيل و طول آن ثلث فرسخ و عرض آن به قدر يك تير پرتاب است . دروازه‌هاى آهنى و برجهاى زياد دارد و در هر برجى مسجدى است براى مجاورين و طلاب علوم . اين شهر از بناهاى انوشيروان عادل است . در پهلوى او كوهى است كه دماغهء او پيش آمده است . در آثار الاول گفته باب چهار موضع است :\r\nاول شهر كوچكى است نزديك حلب . ثانى قريه‌اى است از قراى بخارا .\r\nثالث اسم كوهى است در نزديكى هجر در خاك بحرين رابع كه آن را باب الابواب گويند شهرى است در ساحل خزر كه صور طلسميه در آن براى دفع ترك هست و در زمان ما عثمان پاشا بن ازدمر وزير سلطان مراد خان بن سلطان سليم خان عثمانى آن را مفتوح نموده و در آن قلعه‌ها ساخت و اين كوه را انوشيروان در شعب « 1 » كوه فتح « 2 » ساخت . اين كوه نهايت عظيم و صقع آن جليل و فروگرفته است . ممالك و طوايف كثيره دارد .\r\nديوارى عظيم از اين شهر ابتدا نموده و به قدر يك ميل راه در ميان دريا بوده كه در اين مسافت آب دريا داخل و از اين سوى ديوار مىباشد و كشيده مىشود ديوار در كوه فتح از بالاهاى آن كوه و پائينها و شعاب آن چهل فرسخ امتداد دارد و منتهى مىشود به قلعه‌اى كه آن را طبرستان « 3 » مىنامند و در هرسه ميل مسافت يك دروازه از آهن ساخته و طايفه را به مستحفظى گذاشته و كوه فتح زياده از دو ماهه راه ممتد است و در حوش و حول آن طوايف مختلفه ساكن است كه جز خدا كسى شمارهء آنها را نمىداند . صاحب نزهة القلوب گويد مغول ، باب الابواب را « دمرقاپو » خوانند .\r\nمؤلف گويد باب الابواب از شهرهاى معتبر داغستان است . قلعهء محكمى در بالاى كوهى كه مجاور شهر است ساخته شده . معروف است اسكندر رومى بناى اين شهر نموده و انوشيروان عادل حصارى بر آن كشيده . گويا اين قول عليل باشد . زيرا كه اسكندر هرگز به دربند نيامده\r\n\r\n\r\n","description":"","footnote":"\r\n( 1 ) - شعب به كسر اول راه در كوه را مىگويند ( ا ع ) .\r\n( 2 ) - فتح ظاهرا قبج بوده كه معرب كبك بوده باشد و از تصريف كتاب فتح شده و در هر حال كوه قفقاز مقصود است ( ا ع ) .\r\n( 3 ) - ظاهرا « طبرسران » درست است .\r\n","page_name":" 204 ","page_number":252},
  {"content":"\r\n\r\nبلكه در حيات او از سرداران او هم كسى به اين شهر نيامده است . در صدر اسلام اعراب آنجا را فتح كردند . اهالى آن تاتار ارمنى هستند . مسجد بسيار عالى در آن بنا شده است . بندرگاه دربند به قسمى نامساعد است كه كشتيهاى تجارتى آنجا نمىتوانند لنگر بيندازند . باغات خوب در حوالى دربند است و گلابى و به و هلو و زردآلو و بادام و انجير و انار و انگور بسيار خوب به عمل مىآيد . زعفران دربند مشهور است . معروف است كه جمعيت اين شهر زياده از هفت هزار نفر نيست و شهر در يكى از دره‌هاى معروف قفقاز و در دامنهء تپه واقع است و به اين واسطه كوچه‌هاى پست و بلند زياد دارد . ديوار سابق الذكر كه از نارنج قلعهء اين شهر تا كنار دريا كشيده شده در قديم درهاى آهنى به آن نصب بوده . بناى ديوار را انوشيروان براى دفع و منع ورود طايفهء خزر كه در آن‌وقت وحشى بودند و سرحد ايران را مغشوش مىنمودند نموده . گويند اين ديوار در تمام كوه قفقاز ممتد و منتهى به بحر سياه مىشود . مسافر كه از خارج مىخواهد به دربند داخل شود ابتدا جز ديوار خرابهء سنگى كه از دريا شروع شده و در قلل جبال پنهان گشته چيزى به نظر او نمىآيد . از آثار تازه كه در اين شهر است اطاق كوچكى است كه پطر كبير امپراطور روس در سنهء هزار و هفتصد و بيست و دو مسيحى مطابق هزار و صد و سى و پنج كه به حسب ظاهر به قصد حمايت سلاطين صفويه و در باطن به خيال تسخير قفقاز آمده بود در آن منزل كرده است . داخل شهر دربند به سبك مشرق زمين و آثار و اوضاع فرنگى در آن كمتر ديده مىشود . بازارهاى متعدد و كاروانسراهاى وسيع دارد . دكاكين و دار التجارهء روسها در كنار درياست . در سنهء هزار و هشتصد و سى و دو مسيحى مطابق هزار و دويست و چهل و هشت هجرى يكى از صاحب‌منصبان نظامى روس موسوم به « مارنسكى » اين ديوار مسطور را از ابتدا تا انتها سير نمود و در اين مسئله را پورتى به رئيس خود به زبان روسى نوشت . آلكساندر دوما شاعر فرانسوى « 4 » از زبان روسى به فرانسه ترجمه نمود و مابعينه از فرانسه به فارسى ترجمه كرده [ ايم 
  ] و هو هذا :\r\n\r\n\r\n","description":"","footnote":"\r\n( 4 ) - ظاهرا بايد الكساندر دوماى پسر باشد كه در مجامع زنان متشخص روسى در پاريس رفت‌وآمد داشت و عاشق ليدى زاكرفسكى دختر ژنرال زاكرفسكى و عروس شارل نسلرود وزير خارجهء معروف روسيه بود ( ر ك به مقالهء « عشقى مرد ، كتابى به وجود آمد » از عبد الحسين نوائى در مجلهء توشه سال اول شمارهء 2 مرداد 1337 .\r\n","page_name":" 205 ","page_number":253},
  {"content":"\r\n\r\n\r\nترجمهء راپورت صاحب‌منصب روس\r\n« خرابهء اين ديوار كهنه كه دنياى قديم را از اين قسمت دنيا - كه آن‌وقت هيچ سياح و مورخى نه ديده و نه شنيده بود - سوا مىكند مشهود شد . اين ديوار يا از سلاطين فارس يا از پادشاهان مد است و مقصودشان از اين بنا منع دخول طايفهء وحشى در مملكت خودشان بوده . طايفهء وحشى كه آن‌وقت مىناميدند ، سرهنگ عزيز ، اجداد ما بودند . ببخشيد از اين اطلاق لفظ ما . اجداد شما گرجى و از طايفهء تربيت شدهء آن عصر محسوب مىشدند . مقصود اجداد خود من است . شما كه زبان تاتار را خوب مىدانيد كتاب دربندنامه را مطالعه كنيد . يقين در آن كتاب نوشته شده است كه بناى اين ديوار را اسفنديار يا اسكندر يا انوشيروان نهاد و آنچه معين است اين ديوار از درياى خزر شروع و به درياى سياه منتهى مىشده .\r\nدر عظمت ديوار شك نيست . در بانى او اختلاف كلى است . هركه بوده الآن در قبر وزير خاك است و هيچ نمىداند كه ما در اين وقت تاريخى مىنويسيم و يادى از او مىكنيم . نه شما زحمت در تجسس پيدا كردن بانى به خود دهيد نه من . در آهنى بسته نيست كه ما نتوانيم به آسودگى باقى ماندهء حاليهء ديوار را سير كنيم . و بدانيد كه يكى از روزهاى ماه سرطان با حاكم دربند و يك نفر از سلطانهاى فوج ساخلوى اين شهر و جمعى از بوالهوسان كه ميل تماشا داشتند از شهر دربند بيرون رفتيم .\r\nمىدانيد كه از زمان پطر كبير چند مرتبه روسها اين ديوار را كه مىتوانيم بگوئيم هشتم عجايب ابنيهء دنياست سير كرده‌اند . . . » .\r\n« 5 » [ مؤلف گويد چون « هشتم عجايب » در مطاوى كلمات است لازم است كه بيان هفت عجايب دنيا را كه قدما معتقد بوده‌اند بنمائيم :\r\nاول از اين هفت عجايب ديوار شهر بابل است .\r\nدويم گنبد هرمان .\r\nسيم منارى كه در اسكندريه كنار دريا واقع شده بود و چراغ\r\n\r\n\r\n","description":"","footnote":"\r\n( 5 ) - تا قلاب بعد از قلم اعتماد السلطنه است و بعد دوباره راپورت ( گزارش ) صاحب منصب ( افسر ) روس .\r\n","page_name":" 206 ","page_number":254},
  {"content":"\r\n\r\nموسوم به « فنربحرى » « 6 » شبها بالاى آن روشن مىشد كه سفاينى كه به بندرگاه مىآمدند راه خود را گم نكنند .\r\nچهارم مجسمه‌اى كه در جزيرهء راد ( رودس ) « 7 » بود و اين مجسمه هيكل فرزند ژوپيتر « 8 » بوده كه كاريس « 9 » نام حكيم شاگرد لىسىپس « 10 » در مدت دوازده سال از مس انجام داد و پاى او را در بالاى مكانى نصب كرده بودند كه مدخل بندرگاه و چنان مرتفع بود كه جهازهاى بزرگ از ميان دو پاى او مىگذشت و از كله تا پا مجوف بود .\r\nپنجم مجسمهء خود ژوپيتر بوده و ژوپيتر به عقيدهء يونانيان ، بزرگ رب النوعهاست و فيدياس « 11 » حجار آن را تراشيده .\r\nششم معبدديان در شهرافز « 12 » كه در اين ايام به اياسلك معروف است و در روزى كه اسكندر متولد شد در سال سيصد و پنجاه و شش قبل از ميلاد ، ارس‌تراد « 13 » نامى كه مردى گمنام بود به جهت مشهور شدن خود اين معبد باعظمت را آتش زد . بعد از آن باز ساختند و قسطنطين امپراطور روم مجددا ويران ساخت . هفتم مقبرهء مذل « 14 » . تفصيل اين مقبره آن‌كه مذل پادشاه كرى « 15 » در سال سيصد و پنجاه و سه قبل از ميلاد فوت كرد زوجهء او ارتميز « 16 » - كه نيز خواهر او بود و مكنت زياد داشت - در شهر هلى كرناس « 17 » كه در اين وقت به بذرون معروف است مقبره‌اى به جهت شوهر و برادر خود بنا كرد كه از عظمت در عداد عجايب عالم محسوب مىشد . 
  ]\r\n« * » اول دفعه كه روسها به دربند آمده و سير اين ديوار را نمودند سنهء هزار و هفتصد و بيست و دو مسيحى بود كه پطر كبير خود بشخصه اينجا آمده بود . دفعهء دويم كلنل در كوسكى بود كه در سنهء هزار و هشتصد\r\n\r\n\r\n","description":"","footnote":"\r\n( 6 ) - فنر يا فنار به معناى فانوس است .\r\n( 7 ) -  Rhodes . \r\n( 8 ) -  Jupiter . \r\n( 9 ) -  Chares . \r\n( 10 ) -  Lysippe . \r\n( 11 ) -  Phidias . \r\n( 12 ) - اياسلوق -  Ephes  و  Diane \r\n( 13 ) -  Erostrate . \r\n( 14 ) -  Mausole . \r\n( 15 ) -  Carie . \r\n( 16 ) -  Artemise . \r\n( 17 ) -  Halicarnasse . \r\n* - از اينجا باز گزارش افسر روسى است .\r\n","page_name":" 207 ","page_number":255},
  {"content":"\r\n\r\nو نوزده به سياحت اينجا آمد . سيم ما بوديم كه در هزار و هشتصد و سى و دو اين سفر را نموديم . گمان نكنيد كه اين سفر ما طولانى و مشكل و پرخطر بود . بر خلاف اول جائى را كه سير كرديم و نزديك به شهر بود مغارى بود موسوم به « غار ديو » كه از دربند تا آنجا سه ربع فرسخ مسافت بود . آبى از كوه داخل اين مغار مىشود . معلوم نيست چرا اين مكان را غار ديو مىگويند شايد چون در جاى سختى واقع شده به اين اسم موسوم شده باشد . در سوابق ايام اشرار و قاطعان طريق در اين غار منزل مىكرده‌اند .\r\nبالاخره رسيديم به ديوار . آنچه معلوم شد اين ديوار عجيب از نارنج قلعه شروع شده و به‌سمت مغرب ممتد گشته چه از قلل جبال و چه در عمق دره‌ها برجهاى كوچك به اين ديوار استوار است كه در فاصله‌هاى غير معين بدون ترتيب و قاعده بنا شده است . اما آنچه ما حدس زديم در اين بروج ، آذوقه و اسلحه انبار مىكرده‌اند و در وقت لزوم ، مستحفظين ديوار آنچه لازمهء حرب و دفاع بود حاضر داشتند . هركجا كه سرازير است از بالا كه شخص ملاحظه مىكند اين ديوار به‌طور پله مرتبه به مرتبه ساخته شده . ارتفاع بروج بالنسبه به ديوار زياده از يك ذرع نيست هرقدر كه از ديوار باقى بود ما سير كرديم . پيشتر نرفتيم . شايد اگر پى مىكرديم به انتهاى ديوار مىرسيديم » « 18 » . انتهى .\r\nمسعودى گويد انوشيروان در باب الابواب ديوارى بنا كرده كه طول آن چهل فرسخ و به فاصلهء هرسه ميل دروازه‌اى از آهن نصب كرد . مقصودش منع طايفهء سرير و خزر و لزگى بود كه به خاك ايران حمله نياورند .\r\nمؤلف گويد در سنهء هزار و هشتصد و شش مسيحى مطابق هزار و دويست و بيست و يك هجرى در زمان الكساندر اول امپراطور روس قشون آن دولت فتح شيروان نمودند . سردار روس تريت زيانف « 19 » اين\r\n\r\n\r\n","description":"","footnote":"\r\n( 18 ) - پايان گزارش افسر روسى .\r\n( 19 ) - سيسيانف  T sitsianov  سردار روسى كه اصلا گرجى بود و در ابتداى جنگهاى دورهء اول ايران و روس وى فرماندهى قواى روس را بر عهده داشت . وى به مناسبت سمت قبلى خود كه بازرسى امور نظامى بود به « ايسپكتور » ( انسپكتور ) معروف بود .\r\nايسپكتر را ايرانيان ايشچخدر خواندند . ايشچخدر به دست ايرانيان كشته شد . گفتند كه شيخ محمد اخبارى چله نشسته و ذكر گرفته تا او كشته شود و چنين هم شده ! ( ر ك تاريخ محمد تقى سپهر ، ج 1 ص 43 چاپ اسلاميه ، تهران ، 1344 ) .\r\n","page_name":" 208 ","page_number":256},
  {"content":"\r\n\r\nفتح را نمود و در راپورتى كه به پطرزبورغ نوشته اين شرح را مىنگارد :\r\n« عن قريب از شيروان به بادكوبه مىروم كه آن شهر را از دست حسينقلى خان بگيرم » . مؤلف گويد چون اين تفصيل خالى از غرابتى نيست مىنگارم . سردار مزبور به اطمينان قول حسينقلى خان حاكم بادكوبه كه به او پيغام داده بود كه تنها به نزديك قلعه آمده كليد شهر به تو تسليم خواهد شد با دو نفر سوار از اردوى خود خارج شده نزديك قلعه آمد .\r\nخان مزبور كليد شهر را به او تسليم كرد . در اين بين يك نفر از اهالى ايران كه غيرت وطنى او مانع از وقوع قضيه بود گلوله‌اى به سينهء سردار روس زده از پا درافكند و ريسمانى به پاى او بسته در شهر بادكوبه گرداند .\r\nگويند على خان والى دربند كه آن‌وقت در بادكوبه بود محرك اين عمل بوده و از آنجا معجلا به دربند آمد كه آنجا را از حملهء قشون روس محفوظ بدارد . قشون روس به سرداى ژنرال كلاذنب به‌سمت دربند حركت كردند . على خان با كمال جرئت و جلادت چندى قشون روس را معطل ساخت عاقبت ارامنهء شهر ، دروازه را گشوده شهر را تسليم سردار روس نمودند و از آن‌وقت به بعد اين شهر در تصرف روس است . دفعهء ديگر بعد از آن‌كه پطر كبير دربند را تسخير نموده بود در سنهء هزار و يك‌صد و چهل و هفت هجرى هنگامى كه نادر شاه افشار به تسخير گرجستان كه آن‌وقت در تصرف عثمانى بود قشون كشيد و عبد الله پاشا سردار عثمانى را در حوالى ايروان مقتول و قشون عثمانى را متفرق ساخت شهر دربند را كه روسها در زمان پطر كبير متصرف بودند خود خالى كرده رفتند .\r\n\r\nبا ايوب :\r\nمخفف ابى ايوب است . اين لفظ نام قريهء بزرگى است ميانهء قرمسين و همدان . كسانى كه از بغداد به همدان مىآيند اين قريه در طرف دست راست ايشان واقع است . گويند يك نفر از طايفهء جرهم - ابو ايوب نام - آن را بنا كرده است . عمارات در آن بوده كه الحال منهدم است . در نزديكى درياچهء كوچكى است . معروف است يك نفر پادشاهزاده در اين درياچه غرق شده مادرش خواست كه او را بيرون آورد و عطاها به كسان كرد ولى سودى نكرد . نتوانستند او را بيرون آورند لهذا عزم كرد كه آن مرداب را با خاك پر نمايد جماعت زيادى را جمع كرده كه خاك از جاها كندند و آوردند در درياچه ريختند باز درياچه به حال خود بود چون مكرر\r\n\r\n","description":"","footnote":"","page_name":" 209 ","page_number":257},
  {"content":"\r\n\r\nخاك آوردند و ريختند و اثرى از قصد او به ظهور نرسيد خاكى كه در آخر دفعه آورده بودند حكم كرد در كنارهء درياچه ريختند . تل عظيمى احداث شد و مقصود او اين بود كه بدانند امر غير ممكنى او را عاجز نموده نه قصور همت او و تل گواه اين دعوى باشد . بالجمله آب اين درياچه مىرود به وادى و حوضهائى كه در زيردست آن واقع است . ابو ايوب را « دكان » هم مىگويند .\r\n\r\nبابان [ مع - مر 
  ] :\r\nمحله‌اى است در سفلاى مرو .\r\n\r\nبابسير [ مع - مر 
  ] :\r\nبه فتح باء ثانيه و كسر سين بلده‌اى است در نواحى اهواز . بعضى از اهل علم بدان منسوبند .\r\n\r\nباب‌شير [ مع - مر 
  ] :\r\nبه سكون باء ثانيه و كسر شين قريه‌اى است در يك فرسخى مرو .\r\n\r\nبابغيش [ مع - مر 
  ] :\r\nناحيه‌اى است ميانهء آذربايجان و اربل . رودخانهء زاب اعلى ( بزرگ ) از آن مىگذرد .\r\n\r\nباب شورستان [ مع - مر 
  ] :\r\nمحله‌اى است در مرو .\r\n\r\nباب كوشك [ مع - مر 
  ] :\r\nمحلهء بزرگى است در اصفهان . مؤلف گويد اين محله هم‌اكنون آباد و اهل اصفهان آن را « در كوشك » گويند .\r\n\r\nبابل [ مع - مر 
  ] :\r\nبه كسر باء ناحيه‌اى است كه كوفه و حله از اقطاع آن است . سحر و شراب منسوب به بابل مىباشد . اخفش گويد اين اسم غير منصرف است .\r\nارباب تفسير در معنى بابل كه در ضمن آيات بينات قرآن كريم ذكر شده « 1 » گفته‌اند مقصود بابل عراق است و بعضى ديگر براين‌اند كه بابل دماوند منظور است و حسن گفته كه غرض بابل كوفه مىباشد .\r\n\r\n\r\n","description":"","footnote":"\r\n( 1 ) - كلمهء بابل يك‌بار در قرآن آمده در آيهء 102 سورهء بقره .\r\n","page_name":" 210 ","page_number":258},
  {"content":"\r\n\r\nابو معشر گفته اول طايفه‌اى كه در بابل منزل كردند كلدانيون بودند .\r\nديگران گفته [ اند 
  ] اول كسى كه در بابل ساكن شد نوح عليه السلام بود كه بعد از طوفان در بابل ابنيه و عمارات بساخت و تفصيل اين بود كه نوح عليه السلام با كسانى كه همراه او بودند در زمين به جهت طلب قشلاقى سير مىكردند به بابل رسيدند و در آن اقامت نمودند و توالد و تناسل كردند تا جمعيت كثيرى جمع شدند و پادشاهان ميان ايشان پيدا شد و شهرها بنا كردند و مساكن ايشان متصل به دجله و فرات شد به‌طورى كه مساكن متصل به دجله تا زيردست كسكر رسيد و ابنيهء متصل به فرات تا پشت كوفه آمد و موضع و محل ايشان را « سواد » مىناميدند و سبب اين تسميه اين بود كه يكى از ملوك ايشان را سواد نام بود بعد مملكت را به اسم ملك خواندند . قشون اين ملوك كلدانى بودند و مملكتشان مصون و برقرار بود تا وقتى كه دارا با آخرين پادشاه ايشان كارزار كرد و خلق بسيارى از ايشان را بكشت آن‌وقت ذلت ايشان را طارى و سلطنتشان منقرض شد يزدجرد بن مهبندار ( مهين ديار ) گويند . عقيدهء عجم اين است كه ضحاكى كه از سلاطين فرس و سه دهن و شش چشم داشته شهر بابل را در كمال عظمت بنا كرد و پادشاهى ضحاك هزار سال يك روز و نصف كم بود و اوست كه فريدون او را اسير كرد و در كوه دماوند حبس نمود و روزى كه فريدون ، ضحاك را اسير كرد عجم آن روز را عيد كردند و « جشن مهرگان » همان روز است .\r\nاما ملوك اول يعنى ملوك نبط و فرعون و ابراهيم در بابل منزل داشتند و نيز بخت النصرى كه عقيدهء ارباب سير اين است كه يكى از پادشاهان است كه تمام روى زمين مسخر او شده بعد از آن‌كه با بنى اسرائيل كرد آنچه كرد به بابل آمده در آنجا ساكن شد . ابو منذر هشام بن محمد گويد شهر بابل دوازده فرسخ در دوازده فرسخ و دروازهء آن پهلوى كوفه بوده و شط فرات از ميان شهر مىگذشته . بخت النصر براى اين‌كه مبادا بارهء شهر را خراب كند مجراى آن را گردانيد و در اين محلى كه الآن جارى است جريان داد . و گفته است شهر بابل را بيوراسب بنا نهاد و اسم آن را از اسم مشترى مشتق نمود زيرا كه بابل به زبان بابلى اول اسم مشترى بوده و بعد از بناى شهر هرقدر توانست علما [ را 
  ] از اطراف جمع و در اين شهر ساكن كرد و براى ايشان دوازده قصر به عدد بروج آسمان\r\n\r\n","description":"","footnote":"","page_name":" 211 ","page_number":259},
  {"content":"\r\n\r\nبنا كرد و هر قصرى را به اسم برجى موسوم ساخت و اين شهر معمور بود تا زمانى كه اسكندر او را خراب كرد .\r\nابو بكر احمد بن ابراهيم مالكى دينورى در كتاب مجالس كه از مصنفات اوست حديثى نقل كرده كه مضمون آن اين است كه چون خداى تعالى خلايق را خلق كرد باد شرقى و غربى و قبلى و جنوبى فرستاده ايشان را در بابل جمع كرد . خلايق در بابل جمع شده منتظر بودند كه ببينند براى چه در اين محل جمع شده‌اند ناگاه منادى ندا كرد كه هركس مغرب را به‌طرف راست خود قرار دهد و مشرق را به‌طرف چپ و اقبال كند به بيت الله الحرام ، زبان اهل آسمان او راست « 2 » .\r\nيعرب بن قحطان برخاسته به او گفتند يا يعرب بن قحطان اين هود انت هو ؟\r\nيعنى اى يعرب هود كو ؟ تو اوئى ؟ او بعد از استماع اين كلام ملهم به كلام عربى شد و اول كسى كه به اين لغت تكلم كرد او بود . بعد از آن منادى پىدرپى ندا مىكرد كه هركس فلان و فلان بكند فلان و فلان او راست تا اين‌كه سى و دو زبان پديدار آمد و صوت منادى منقطع و تبلبل « 3 » در السنه پيدا شده لهذا اين زمين موسوم به بابل شد . بعد از آن ملائكهء خير و شر و ملائكهء حيا و ايمان و ملائكهء صحت و شفا و ملائكهء غنا و شرف و مروت و جفا و جهل و شمشير و بأس هبوط نموده به عراق جمع آمدند . بعضى از آنها به بعضى ديگر گفتند متفرق شويد . ملك ايمان گفت من به مكه و مدينه زاد الله تعالى شرافتهما ساكن مىشوم . ملك حيا گفت من هم با تو همراهم .\r\nاين است كه ايمان و حيا مخصوص مدينهء رسول صلى الله عليه و آله مىباشد .\r\nملك شفا گفت من باديه را اختيار مىكنم . ملك صحت گفت با تو همراهم .\r\nاين است كه شفا و صحت خاص باديه است . ملك جفا گفت من در مغرب ساكن خواهم شد . جهل نيز با او همراهى كرد . اين است جفا و جهل در بربر است . ملك شمشير گفت من در شام مقيم مىشوم . ملك باس و سطوت گفت من با تو همراهم . ملك غنا گفت من در همين عراق مىمانم .\r\nملك مروت گفت من هم با تو خواهم بود . ملك شرافت گفت من با هردو شما هستم . اين است كه غنا و شرف و مروت مخصوص عراق است .\r\n\r\n\r\n","description":"","footnote":"\r\n( 2 ) - مقصود زبان عربى است ( ا ع ) .\r\n( 3 ) - يعنى اختلاف لغت ( ا ع ) .\r\n","page_name":" 212 ","page_number":260},
  {"content":"\r\n\r\nمروى است كه خليفهء ثانى از دهقان فلوجه « 4 » پرسيد عجايب بلاد شما چيست ؟ دهقان گفت بابل عبارت از هفت شهر بوده و در هر شهرى اعجوبه‌اى بوده كه در آن ديگرى نبوده .\r\nاولا در شهرى كه دار الخلافه و منزل پادشاه بوده خانه‌اى بنا كرده بودند كه در او صورت كرهء ارض باقرى و رساتيق و انهار آن مرتسم بوده و هرگاه شخصى يا جماعتى از حمل خراج سر مىپيچيدند پادشاه با انگشت نهرهاى ايشان را به‌هم مىزد و آب بىقاعده در كشت و زرع ايشان مىافتاد و تلف و نابود مىشد . همين‌كه دوباره اطاعت كرده اداى خراج مىنمودند پادشاه نيز با انگشت انهار ايشان را اصلاح مىكرد .\r\nدر شهر دويم حوض عظيمى بوده كه هر وقت پادشاه مردم را به سر سفرهء خود احضار مىكرده هركسى شراب خوبى در منزل داشته با خود مىآورده و در اين حوض مىريخته و جميع شرابهائى كه در حوض ريخته مىشد ممتاز و وقتى كه صاحبان آن مىخواستند بنوشند بدون اين‌كه با شراب ديگرى ممزوج شده باشد مىنوشيدند .\r\nدر شهر سيم طبلى دم دروازهء آن شهر آويخته بودند كه هر وقت يكى از شهر مسافرت مىكرد و غيبت او به طول مىانجاميد و مىخواستند كشف حال او نمايند و بدانند كه زنده است يا مرده آن طبل را مىزدند .\r\nاگر صدا مىكرد ، معلوم مىشد زنده است و اگر صدا نمىداد مىدانستند كه مرده .\r\nدر شهر چهارم آئينه‌اى از آهن بوده همين‌كه مردى سفر مىكرده و از كسان خود مدتى دور بوده و آن كسان مىخواستند از صحت و حالات او آگاه شوند مىآمده‌اند و در آن آئينه نگاه مىكرده‌اند و او را در هر حالتى كه بوده مىديده‌اند .\r\nدر شهر پنجم مرغابىاى از مس بالاى عمودى از مس و دم دروازهء شهر نصب كرده بودند . هر وقت جاسوسى داخل شهر مىشد ، آن مرغابى صفيرى مىزد كه همهء اهل شهر مىشنيدند و مىدانستند كه جاسوسى به اين شهر آمده است .\r\nدر شهر ششم دو قاضى بودند كه روى آب جلوس داشتند . همين‌كه دو نفر نزد ايشان به مرافعه مىآمد هركدام كه بر باطل ادعا مىنمودند در\r\n\r\n\r\n","description":"","footnote":"\r\n( 4 ) - فلوجه بر وزن سفوده قريه‌اى است در سواد عراق ( ا ع ) .\r\n","page_name":" 213 ","page_number":261},
  {"content":"\r\n\r\nآب فرومىرفتند و آن‌كه حق با او بود روى آب به سلامت مىزيست .\r\nدر شهر هفتم درختى بود بسيار عظيم از مس كه شاخه‌هاى زياد داشت و تا هزار نفر كه زير آن درخت مىنشستند بر سر همه سايه مىانداخت و يك نفر كه از عدد هزار زياد مىشد ديگر سايه او را نمىگرفت . بالجمله اين حكايت خارق عادت و خلاف امور معهودهء عالم است و به افسانه مىماند . چون در كتب بسيارى از علما مكتوب است نقل شد و الا اعتمادى بر صحت آن نيست و اغلب اخبار قديمه نيز از همين قبيل است . و الله اعلم .\r\nصاحب آثار البلاد گفته [ بابل 
  ] اسم قريه‌اى است در كنار نهرى از انهار فرات در خاك عراق ، در قديم آباد بوده و الآن خراب و آجرهاى آن را مردم مىبرند به جاهاى ديگر . چاهى در آن بوده معروف به چاه دانيال . يهود در اعياد خود اوقات مخصوص به زيارت آن چاه مىرفته‌اند .\r\nبعضى براين‌اند كه اين چاه همان چاهى است كه هاروت و ماروت در آن محبوس بوده‌اند . عقيدهء جمعى اين است كه بابل اسم جميع اراضى عراق است . از اعمش روايت كرده‌اند كه مجاهد رحمه الله دوست مىداشت كه استماع نمايد عجايب دنيا را و هرچه را مىشنيد دنبال رؤيت آن بلند مىشد و مىرفت و به رأى العين مىديد . وقتى رفت به بابل ، حجاج او را ملاقات نموده پرسيد براى چه اينجا آمده‌اى ؟ گفت به رأس الجالوت « 5 » حاجتى دارم . حجاج ، مجاهد را نزد جالوت فرستاده حكم كرد هر مطلبى اين مرد دارد آن را برآور و مقصودش را حاصل دار . چون مجاهد نزد رأس الجالوت رسيد ، رأس الجالوت او را گفت غرض تو چيست ؟ گفت مىخواهم هاروت و ماروت را به من بنمائى . رأس الجالوت به يك نفر يهودى گفت اين مرد را ببر و هاروت و ماروت را به او بنما . مجاهد با يهودى رفتند تا موضعى ، سنگى در آن موضع بود . يهودى سنگ را برداشت سوراخى سرداب مانند پيدا شد . يهودى به مجاهد گفت داخل شو و نزول كن و تماشا كن هاروت و ماروت را . لكن ذكر خدا مكن كه مورث خطر است . مجاهد با يهودى به سرداب پائين رفت سير مىكردند تا چشم مجاهد به هاروت و ماروت افتاد ديد اين دو ملك مثل دو كوه عظيم كه سرنگون شده باشند معلق‌اند و از پاشنه‌هاى اين دو تا زانو دربند آهن و دستهاشان\r\n\r\n\r\n","description":"","footnote":"\r\n( 5 ) - رأس الجالوت مردى بوده معروف به فضل و عقل و حكمت و علوم غريبه و سحر و كهانت و غيره و در يهود رياست مذهبى داشته ( ا ع ) .\r\n","page_name":" 214 ","page_number":262},
  {"content":"\r\n\r\nميخ‌دوز است . مجاهد وضع آنها را كه ديد وحشت كرده خوف زياد عارض او شده خدا را ياد كرد . ناگاه اضطراب شديدى آن‌دو ملك را عارض شد به‌طورى كه نزديك بود آهنهاى آنها پاره شود . يهودى و مجاهد را غش عارض شده به رو درافتادند . بعد از افاقه يهودى گفت نگفتم نام خدا را مبر . نزديك بود كه هلاك شويم . آنگاه يهودى با مجاهد از آن سرداب خارج شدند .\r\nدر آثار الاول گفته بابل شهر بزرگى است در كنار شط فرات . حضرت ابراهيم عليه السلام را در اين شهر به آتش انداختند . الآن خراب است و به‌جاى آن قريه‌اى است . صاحب نزهة القلوب نوشته بابل از اقليم سيم و يكى از مداين سبعهء عراق و در كنار فرات بر جانب شرقى افتاده از بناهاى قينان بن انوش بن شيث بن آدم عليهم السلام است . طهمورث پيشدادى آن را مجددا عمارت كرده . شهرى سخت بزرگ و دار الملك نمرود و ضحاك علوانى است و در آنجا ضحاك قلعه‌اى بنا كرده و موسوم به گنگ دز « 6 » نموده اكنون از آن تلى مانده است . و در آن شهر جادوان بسيار بوده‌اند و بعد از ضحاك ، ملوك كنعان آن را دار الملك داشته‌اند بعد از آن‌كه خراب شد اسكندر رومى به تجديد عمارتش پرداخت باز خراب است و از توابع شهر حله شده و بر سر تلى كه قلعهء آن شهر بوده است چاهى عميق هست . در عجايب المخلوقات مسطور است كه هاروت و ماروت در آن چاه محبوسند و در ديگر كتب آمده كه در چاه گوگرد كه در كوه دماوند است حبس مىباشند . زينة المجالس مطابق است با نزهة القلوب .\r\nمؤلف گويد : بابل شهر بزرگى بوده است از آسيا و به اصطلاح تورات واقع در دشت شنعار ، شط فرات اين شهر را به دو قسمت متساوى شمالى و جنوبى منقسم مىكرده عبريها كه عالم به اصطلاح مردم بابل نبودند لفظ بابل را مشتق از تبلبل به معنى اختلاط گرفته محققين اين عصر براين‌اند كه بابل مركب از « باب » به معنى در و « بل » كه اسم بت معروف اين شهر بوده مركب مىباشد و يك باى آن در تلفظ ساقط شده است . اگرچه جمعى ديگر گويند علفى در حوالى اين شهر چه در قديم و چه در زمان حال مىرويد كه اعراب با آن علف حصير مىبافند و اسم آن پابول است و يمكن\r\n\r\n\r\n","description":"","footnote":"\r\n( 6 ) - تصحيح از نسخهء چاپى نزهة القلوب . متن : « كبك دزه » .\r\n","page_name":" 215 ","page_number":263},
  {"content":"\r\n\r\nكه اين شهر را به اسم آن علف ناميده باشند و چون از چندى قبل از ميلاد تا ديرى بعد از هجرت بلكه تاكنون اعراب در آن شهر و در آن اراضى ساكنند و قادر بر تنطق به حرف پا كه از حروف مختصه به عجم است نبوده‌اند لابد بابل گفته‌اند . در تورات از اين شهر و اخبار تاريخى متعلق به اين شهر مكرر و بسيار ذكر شده و ما اينك به مناسبت مقام آنچه را در كار است ذكر مىنمائيم :\r\n\r\nمطابق فصل اول كتاب عزرا\r\nدر سال اول سلطنت كورش - كه فرنگيها آن را سيروس و عجم آن را كيخسرو نامند و پادشاهى فارس داشت - محض ظهور اثر كلام خداوند سبحان ، ارمياه مايهء هيجان روح كورش شده او را برانگيزانيد تا فرمانى به اين مضمون صادر كرده در ممالك خود منتشر نمود كه كورش ملك فارس چنين مىفرمايد كه خداوند خداى آسمانها تمامى ممالك روى زمين را به من داده است و مرا امر كرده كه در اورشليم خانه به جهت او بنا نمايم . از شما در ميان قوم كيست كه خدايش با او باشد تا بر اورشليم كه در يهوداه است برآيد و براى خداوند خداى اسرائيل كه در اورشليم است خانه بنا نمايد و مردمان ساكن مكانها او را به طلا و نقره و امتعه و دواب اعانت نمايند . سواى آن هدايائى كه به ارادت داده مىشود . پس رؤساى اجداد يهوداه و بنيامين و كاهنان و لويان با تمامى كسانى كه خدا روح ايشان را برانگيخته بود برخاسته كه خانهء خداوند كه در اورشليم است بنا نمايند . كسانى كه در اطراف ايشان بودند به ظروف طلا و نقره و امتعه و دواب و تحفه‌هاى قيمتى كمك كردند و نيز هداياى ارادتى تقديم نمودند و ملك كورش ظروف خانهء خداوند كه نبوكدنصر ( بختنصر ) « 1 » از اورشليم آورده و در معابد خود گذارده بيرون آورد و به دست متردات خزانه‌دار خود به « شيش بصر » « 2 » سرور يهوداه شمرد كه تعداد آنها اين\r\n\r\n\r\n","description":"","footnote":"\r\n( 1 ) -  Nabuchodonosar . \r\n( 2 ) - به معناى « آتش‌پرست » . اسمى است كه در درگاه سلطان فارس براى زروبايل گذاشته شده ( كتاب عزرا ) ( ر - ك : قاموس كتاب مقدس ص 544 ) .\r\n","page_name":" 216 ","page_number":264},
  {"content":"\r\n\r\nاست : لنگرى طلا سى ظرف ، نقره هزار ظرف ، كارد بيست و نه عدد ، كاسه هاى طلا سى ظرف ، كاسه‌هاى نقره نوع دويم چهارصد و ده عدد ، ساير ظروف يك‌هزار پارچه ، تمامى ظروف پنج هزار و پانصد . الحاصل تمامى ظروف و اسرائى كه به بابل برده بودند به اورشليم آوردند . انتهى .\r\nمؤلف گويد : بختنصر دويم پادشاه اهالى اسيرى « 3 » ( يعنى كلدانى ) و بابيلن « 4 » ( يعنى بابل ) كه معروف به لكران « 5 » مىباشد در سال ششصد و بيست و سه قبل از ميلاد به‌جاى پدرش نابوپولاشار « 6 » به تخت سلطنت جلوس نموده بيشتر از قطعهء آسيائى را مسخر كرد اورشليم ( يعنى بيت المقدس ) را كه در تصرف يهوياقيم « 7 » پادشاه يهودا بود گرفته او را كه به حراست دفاين اين شهر مىپرداخت در سنهء ششصد قبل از ميلاد به بابيلن به اسيرى برد چندى بعد ممالك او را به وى مسترد و به موجب شرايط زياد سخت او را مختار و آزاد كرد . سه سال بعد همين پادشاه بناى ياغىگرى و سركشى را گذارده در يكى از جنگها مقتول شد و يهوياكين « 8 » پسر او به‌جاى وى سلطان شد . بختنصر ثالثا لشكر به يهودا كشيده يهوياكين را در پايتخت خود محصور و با مادر و زوجه و ده‌هزار نفر ديگر از اهل اورشليم دستگير نموده به بابيلن به اسيرى آورد و جميع دفاين و خزاين معبد را غارت نمود و متنيا « 9 » عموى پادشاه معزول را پادشاهى يهودا داد . سد سياسى با همسايگان خود متفق و به بختنصر پادشاه بابيلن ياغى شد . بختنصر قشون كثيرى جمع و رابعا به رودا تاخت و محاصرهء شهر اورشليم كه معروفترين محاصره‌هاست\r\n\r\n\r\n","description":"","footnote":"\r\n( 3 ) -  Assyrie . \r\n( 4 ) -  Babylone . \r\n( 5 ) - چنين كلمه‌اى نيافتم . على القاعده بايد « كلده » باشد .\r\n( 6 ) -  Nabopolassar . \r\n( 7 ) - اسمش الياقيم بوده فرعون نكوه او را به يهوياقيم تغيير داد ( قاموس كتاب مقدس ص 986 ) . در متن « ياعاشيم » كه چنين نامى در قاموس كتاب مقدس نيافتم .\r\n( 8 ) - يهوياكين ( يكنيا ) ، كيناهو ( ر ك قاموس كتاب مقدس ) . متن : « بشو نياس » .\r\n( 9 ) - در تورات جانشين يهوياكتين ، منتيا بوده كه نبوكد نصر او را صدقياه خوانده . متن :\r\n« سد سياسى » .\r\n","page_name":" 217 ","page_number":265},
  {"content":"\r\n\r\nموجب ويرانى اين شهر گرديد . بختنصر همين‌كه شهر را مسخر كرد اغلب يهوديها را به بابيلن به اسيرى آورد .\r\n\r\nموافق فصل بيست و چهارم كتاب دويمين ملوك از تورات\r\nو در ايام نبوكد نصر ملك بابل برآمد و يهوياقيم مدت سه سال او را خدمت نمود پس از او برگشته عاصى شد و خداوند فوجهاى كلدانيان و ارميان و موابيان و پسران عموران را برضد يهوياقيم بلكه برضد يهوداه فرستاد تا آن‌كه آنها را موافق كلام خداوند كه پيغمبران گفته بودند هلاك سازد و به تحقيق واقع شد اين به جهت گناه منسه « 10 » تا از حضور خدا دور باشند و نيز به جهت خون بيگناهانى كه ريخته و اورشليم را از خون پر كرده بود . و يهوياقيم با پدران خود خوابيد ( يعنى مرد ) . پسرش يهوياكين به جاى او پادشاه شد و ملك مصر از ولايت خودش بيرون نيامد . زيرا كه ملك بابل از شهر مصر تا نهر فرات آنچه متعلق به مصر بود تصرف كرده بود . يهوياكين در هجده سالگى به‌جاى پدر نشست سه ماه در اورشليم سلطنت نمود مادرش نحشتان دختر الناثان از اورشليم .\r\nو مثل پدرانش بدى را در نظر خداوند مرتكب مىشد . در اين وقت لشكر بابل به اورشليم آمد و شهر را محصور نمود و يهوياكين ملك يهوداه با مادرش و بندگان و سرداران و خواجه‌سرايان نزد ملك بابل رفتند . ملك بابل آنها را در سال هشتم سلطنتش پذيرفت و تمام خزانه‌هاى خانهء خداوند و خانهء ملك را بيرون آورد و تمامى ظروف طلا كه سليمان در خانهء خداوند ساخته بود شكست . ساكنان اورشليم و تمامى سرداران و شجاعان را به قدر ده‌هزار نفر اسير كرده به بابل برد و نيز تمامى نجاران و آهنگران سواى ادناى قوم همه را اسيرا برد . يهوياكين و مادرش و زنانش و خواجه سرايانش و بزرگان ولايت و مردمان جنگى و هفت‌هزار نفر آهنگران\r\n\r\n\r\n","description":"","footnote":"\r\n( 10 ) - منسه پسر حزقيا و جانشين اوست در سلطنت بر كشور يهودا . وى در دوازده سالگى به سلطنت رسيد و بدى پيشه كرد تا اين‌كه به اسارت بابليها درآمد و در زنجير به بابل فرستاده گرديد . بعدها متنبه شد و به پايتخت بازگشت و رفتار خويش را اصلاح كرد و در سال 642 پيش از ميلاد مسيح درگذشت .\r\n","page_name":" 218 ","page_number":266},
  {"content":"\r\n\r\nو هزار نفر نجاران كه به بابل به اسيرى رفتند . ملك بابل عموى يهوياكين ، متنياه را به‌جاى او نصب كرد و او را صدقياه ناميد . در آن زمان صدقياه بيست و يك ساله بود . يازده سال سلطنت كرد . اسم مادرش حموطل دختر يرمياه بود . صدقياه نيز چون يهوياكين اعمال بد را در نظر خداوند مرتكب شده به ملك بابل عاصى شد .\r\n\r\nموافق فصل بيست و پنجم كتاب دويمين ملوك در تورات\r\nدر دهم روز از دهم ماه سلطنت صدقياه نبوكد نصر ملك بابل خودش و تمام لشكرش به اورشليم آمده شهر را محاصره كردند تا سال يازدهم از سلطنت صدقياه شهر دربند محاصره بود . روز نهم ماه قحطى در شهر اشتداد يافت و اهل ولايت گرسنه ماندند و شهر مفتوح شد . تمامى مردمان جنگى از راه دروازهء ميانهء دو ديوار كه پهلوى باغ ملك بود در شب فرار كردند و ملك به راه بيابان لشكر كلدانيان او را تعاقب كرده در بيابان يريحو در حالتى كه لشكريان از دورش پراكنده شده بودند او را دستگير كرده در ربلاه نزد ملك بابل بردند پسران او را در پيش نظرش كشته كورش نمودند و در زنجير به بابل فرستادند . در روز هفتم ماه نبوزرادان سردار سپاه بندهء خاص ملك بابل به اورشليم آمده خانهء خدا و خانهء ملك را سوزانيد و نيز خانه‌هاى بزرگ را آتش زد و حصار شهر را از اطراف همراهان نبوزرادان منهدم نمودند . بقيهء قوم كه در شهر مانده و فراريهائى كه نزد ملك بابل رفته بودند نبوزرادان اسير كرده ادناى ولايت را كه باغبانان تاكستان و زارعان باشند رها كرد . كلدانيان ستونهاى برنجى و درياچهء برنجى و ديگها و بيلها و كفگيرها و قاشقها و تمامى ظروف برنجى [ را 
  ] كه با آنها خدمت مىكردند برداشتند . بخوردان و لنگريها آنچه از طلا و نقره بود سردار خاص برداشت . اين ظرفها به وزن درنمىآمد . بلندى يك ستون هجده ذراع بود و تاج بالايش كه از برنج و از اطراف مشبك بود سه ذراع بلندى داشت و ستون دويمى نيز مشبك بود . سردار سپاه خاص ، كاهن بزرگ و كاهن دويمى و سه نگهبان و خواجه‌سرائى كه سردار مردمان جنگى بود و پنج نفر اشخاصى كه روى ملك را مىديدند و كاتب لشكر\r\n\r\n","description":"","footnote":"","page_name":" 219 ","page_number":267},
  {"content":"\r\n\r\nكه سان خلق ولايت را مىديد شصت نفر ديگر از خلق ولايت كه در شهر يافت شدند گرفت و در ربلاه نزد ملك بابل آورد آنها را در ربلاه در ولايت حماة كشت گدلياه را بر قومى كه در زمين يهوداه باقى مانده بودند والى كرد . قوم در مصيباه نزد گدلياه آمدند از براى ايشان قسم خورد كه از بندگان كلدانيان نترسيد و به ولايت خود ساكن شده به ملك بابل خدمت نمائيد . در ماه هفتمين اسماعيل با ده نفر ديگر گدلياه و همراهانش را كشتند و با تمامى قوم از كوچك و بزرگ و سرداران لشكر به مصر آمدند چراكه از كلدانيان مىترسيدند . در سال سى و هفتم اسيرى يهوياكين از ماه دوازدهم به روز بيست و هفتم كه آغاز سلطنت آويل مردوك ملك بابل بود او را از حبس بيرون آورده كلمات خيرآميز به او گفت و او را از ملوكى كه در بابل همراهش بودند بالاتر نشانيد و در تمامى عمرش هميشه در حضور ملك بابل نان مىخورد و راتبه‌اى كه از جانب ملك بابل به او داده مىشد مدة العمر روزبه‌روز مستمر بود .\r\n\r\nمطابق فصل سى و نهم كتاب يرمياه\r\nدر ماه دهم از سال نهم سلطنت صدقياه پادشاه يهوداه نبوكد نصر پادشاه بابل به اورشليم لشكر كشيده آنجا را محاصره نمود و در روز نهم از ماه چهارم سال يازدهم سلطنت صدقياه اورشليم را مفتوح ساخت .\r\nتمامى سرداران لشكر داخل شهر شده در دروازهء ميانه نشستند . صدقياه با مردان جنگى شب از راه باغ شاه و دروازه‌اى كه ميانهء دو ديوار بود بيرون رفته فرار كردند و به راه بيابان رفتند . لشكر كلدانيان ايشان را تعاقب نموده در بيابان يريحو صدقياه به دست ايشان گرفتار شده او را در ربلاه به زمين حماة نزد ملك بابل آوردند . ملك بابل پسران صدقياه را در پيش نظرش كشت و تمامى اشراف يهوداه را نيز بكشت و صدقياه را كور كردند و به جهت بردنش به بابل او را زنجير نموده كلدانيان خانهء سلطان و خانه‌هاى رعيتى را سوزانيده حصار اورشليم را خراب كردند .\r\nنبوزرادان خلقى كه در شهر باقىمانده بودند و فراريان را به اسيرى به شهر بابل برد . مردمان فقير كه چيزى نداشتند در زمين يهوداه تاكستانها و كشتزارها به آنها داد . ملك بابل به نبوزرادان در باب يرمياه امر كرد كه\r\n\r\n","description":"","footnote":"","page_name":" 220 ","page_number":268},
  {"content":"\r\n\r\nاو را حفظ كن و ضررى به او مرسان هرطور بگويد در حق او معمول دار .\r\nپس نبوزرادان مع تمامى رؤسا رفته يرمياه را از حياط محبس بيرون آورده به گدلياه سپردند تا او را به خانه آورده در ميان قوم ساكن شود .\r\nمؤلف گويد از قضايا و اخبار متعلقه به بابل كه در تواريخ ايران ضبط است يكى قصهء هاروت و ماروت است و آن از اين قرار است :\r\nبعضى از محدثين گفته‌اند كه چون حضرت ادريس - عليه السلام - به مدلول كريمهء  وَ رَفَعْناهُ مَكاناً عَلِيًّا  « 1 » در ملكوت اعلى راه يافت ملائكه حال او را به آدم صفى قياس نموده گفتند اين خاطى ميان گروهى كه هرگز قدم در وادى عصيان ننهاده‌اند چه مىكند ؟ حضرت بارى جل ذكره اين گفتهء ملائكه را پسند نفرموده خطاب عزت در رسيد كه اگر شما هم به منزلهء ايشان باشيد هرآينه مصدر معصيت خواهيد شد و بنابر وضوح مضمون اين خطاب عزيز ، از مصدر اعلى امر شد كه اختيار كنيد از خيار قوم خود جمعى را كه به مهمى نامزد شوند . ملكوتيان سه تن را كه سمت رجحان داشتند انتخاب نمودند : عزا و عزايا و عزازيل را . آنگاه حضرت عزت فرمود كه اين هرسه به زمين فرود آيند و در ميان بنى آدم به عدل حكومت كنند و در اكل و شرب كه مايهء شهوت است با ايشان مشاركت نمايند و به عبادت مشغول و احتراز از قتل به ناحق و شرب خمر و زنا داشته باشند . اين سه ملك قبول اوامر و نواهى را نموده هبوط كردند و با بنى آدم مختلط شده به حكومت مشغول شدند . ولى شبها به آسمان مىرفتند و تا در آسمان بودند صفات بشريت از ايشان دور بود همين‌كه به زمين نزول مىكردند آن اوصاف در ايشان ظهور مىيافت . يكى از اين سه فرشته انديشهء فتنه در خود مشاهده نموده از حكومت استعفا و مسئول او مقبول شده به آسمان رفت و آن‌دو عزيز ديگر كه ملقب به هاروت و ماروت بودند همچنان به حكومت مىپرداختند . تا روزى جميله‌اى كه در حسن نادرهء زمان و او را به عربى « زهره » و به سريانى « ناهيد » و به فارسى « بيدخت » « 2 » مىگفتند به جهت مهمى به نزد هاروت و ماروت آمد و ايشان چون او را در غايت جمال ديدند هردو به او راغب شده ولى از يكديگر پنهان مىداشتند و از منزل او جويا شده گفتند توبه منزل خود\r\n\r\n\r\n","description":"","footnote":"\r\n( 1 ) - سورهء مريم آيهء 57 .\r\n( 2 ) - بيدخت به معنى دختر خدا و اين كلمه مركب است از بغ + دخت .\r\n","page_name":" 221 ","page_number":269},
  {"content":"\r\n\r\nمراجعت نماى تا در مهم تو بعد از تأمل ، شرايط اهتمام به‌جاى آريم .\r\nزهره به منزل خود مراجعت كرد . هاروت و ماروت بعد از برخاستن از مجلس ، پنهان از يكديگر به وثاق زهره شتافتند و به در خانهء زهره يكديگر را ديده ناچار ما فى الضمير را به‌هم ابراز نمودند و از زهره اذن دخول طلبيده به منزل او وارد و اظهار تعشق به او نمودند . زهره گفت شما با من همكيش نيستيد . اگر بت مرا سجده كنيد مطاوع شما باشم . گفتند چون اين شرك است و مشرك را خدا نمىآمرزد ما اين عمل ننمائيم . زهره گفت پس اسم اعظم را كه به بركت آن عروج به آسمان مىكنيد به من بياموزيد تا شما را كام دهم . از اين هم ابا كردند . زهره گفت كنيزك خوبروئى دارم اگر خواهيد آن را به‌جاى خود به شما دهم ؟ گفتند مطلوب ما توئى .\r\nبديل تو نخواهيم . زهره گفت مقدارى شراب صافى مهياست آن را بارى بر سر كشيد تا خواهش شما را برآورم . هاروت و ماروت گفتند اين از همه آسانتر است . چون چند جام كشيدند سكر غالب و مسئول زهره را از سجدهء بت و تعليم اسم اعظم به‌جاى آوردند . دراين‌حال شخصى به منزل زهره آمده از حال ايشان واقف شد . زهره به فرشتگان گفت اين شخص به فضايح اعمال شما مطلع شده ، اولى اين است كه او را به قتل آوريد و گرنه شما را نزد خلايق رسوا كند . هاروت و ماروت از سرمستى آن بيچاره را مقتول و سر او را از بدن جدا كرده و زهره به قوت اسم اعظم كه از ايشان آموخته بود به آسمان عروج كرد و بعد از اين اعمال شنيعه از هاروت و ماروت خطاب عزت به ملائكه در رسيد كه ملاحظه كنيد اطوار مختاران خود را . ملائكه عرض كردند ربنا انت اعلم بعبادك . و چون هاروت و ماروت از خواب مستى بيدار و هوشيار شدند به هلاكت يقين كرده گريه آغاز نمودند . در اين حالت جبرئيل از جانب پروردگار دررسيد و با ايشان در گريه موافقت كرده گفت بارى سبحانه و تعالى شما را ميان عذاب دنيا و آخرت مخير نموده . ايشان عذاب دنيوى را كه غير مؤبد است اختيار نمودند . لاجرم در غار جبل بابل سرنگون درآويختند و در صبح و شام به امر الهى معذبند تا قيامت و اصعب عذاب ايشان اين است كه گاهى چنان شهوت بر ايشان غلبه مىكند كه مزيدى بر آن متصور نيست . منقول است كه جبرئيل كلمه‌اى به ايشان آموخته كه در هيجان شهوت آن كلمه را گويند فى الجمله تسكينى مىيابند . در كلام مجيد و قرآن حميد ذكر هاروت و ماروت و بابل در اين آيهء شريفه كه در سورهء بقره شده مىباشد :\r\n\r\n","description":"","footnote":"","page_name":" 222 ","page_number":270},
  {"content":"\r\n\r\n وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا يُعَلِّمُونَ النَّاسَ السِّحْرَ وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ فَيَتَعَلَّمُونَ مِنْهُما ما يُفَرِّقُونَ بِهِ بَيْنَ الْمَرْءِ وَ زَوْجِهِ وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ وَ يَتَعَلَّمُونَ ما يَضُرُّهُمْ وَ لا يَنْفَعُهُمْ وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ  « 1 » .\r\nبالجمله يهود را عقيده اين بوده كه بناى بابل را نمرود كه دعوى الوهيت مىكرده نموده و نمرود پسر كوش و نوهء حام و سياه و از زنگيان محسوب مىشده . چراكه اولاد حام سياه‌پوستان بودند بعد اعراب در آن صفحات تسلطى به‌هم رسانيده سياه‌پوستان را خارج كرده خود متصرف شدند . اما برج بابل به زعم يهود پيش از نمرود بوده است .\r\nمورخين و سياحان قديم از جمله هردوت و اكتزياس يونانى كه طبيب خاصهء اردشير نام كيانى پادشاه ايران و در سنهء چهارصد قبل از ميلاد بوده و بروز مورخ كلدانى كه تقريبا سيصد و پنجاه سال قبل از ميلاد بوده و تاريخ بابل را مشروحا نوشته ولى تماما الآن در دست نيست بلكه چند جزوى باقى است اختلاف در بانى شهر بابل نموده‌اند . اكتزياس طبيب مىگويد سميراميس اگرچه تمام بابل را بنا نكرده اما حصار شهر و عمارات سلطنتى از بناهاى اوست و نيز پلى در روى شط فرات كشيد و داخل شهر را از دو طرف ديوارى از سنگ و آهك كشيد كه از طغيان آب ، خرابى به خانه‌ها وارد نيايد و بعد از اتمام پل ، در دو انتهاى آن ، دو قلعهء محكم در وسط شهر بنا نموده كه همان نشستنگاه سلطنتى بود و براى آن‌كه از عمارات جنوبى به شمال رود و كسى او را نبيند آب فرات را به درياچه برگردانده در زير مجراى فرات دالانى ساخت و بعد از اتمام مجددا فرات را به مجراى خود انداخت . برج بابل [ را 
  ] كه معبد بلوس بوده او بنا كرد .\r\nبروز مىنويسد يكى از بختنصرها بعد از سميراميس نهرى عريض حفر كرد و فرات و دجله را بهم وصل كرد و مقصود او از اين كار علاوه‌بر اتصال نهرين اين بود كه در طغيان آب چون شط فرات بالنسبه مرتفع‌تر از دجله است آب آن به بابل خرابى نرساند و وارد به دجله شود .\r\nبارى آنچه محقق است در شهر بابل پنجاه كوچهء بزرگ بوده كه\r\n\r\n\r\n","description":"","footnote":"\r\n( 1 ) - سورة البقرة آيهء 102 .\r\n","page_name":" 223 ","page_number":271},
  {"content":"\r\n\r\nاغلب آنها به كنارهء شط منتهى مىشده . شهر فيلادلفى « 2 » ينگى دنيا را در اين عصر از روى همان نقشهء قديم بابل بنا كرده‌اند . خانه‌هاى بابل اغلب سه مرتبه و چهار مرتبه بوده . علاوه بر محلات داير اراضى باير زياد داخل شهر بوده و اين اراضى بايره ميدانها و زراعتگاهها بوده كه ازدحام مردم و اتصال خانه‌ها به يكديگر مورث احداث امراض مزمنه نگردد . يا اين‌كه در وقتى كه دشمنى شهر را محصور نمايد ايلات و احشام اطراف بتوانند از خارج داخل شوند و در شهر مأمنى داشته باشند . از ماخذ خانه‌ها و عظمت شهر بايد جمعيت شهر در وقت كمال آبادى تخمينا از ششصد الى هفتصد هزار بوده باشد .\r\nيكى از ابنيهء عاليهء اين شهر معبد بل بوده كه در سمت شمال شط فرات واقع بوده و شكل آن مربع و هر ضلعى دويست ذرع و برجى در وسط داشته كه صد ذرع ارتفاع او بوده و هشت مرتبه به شكل مخروطى ساخته بودند . پله‌اى كه به بالاى اين برج مىرفته از خارج بوده است شبيه به منارهء سرمن‌راى . مرتبهء فوقانى اين برج رصدخانهء اهالى بابل بوده . در مراتب تحتانى در جدار كه از سنگ بوده تواريخ ايام و قانون هر ملل به خط ميخى كه خط متداول آن عصر بوده منقور شده بود . علاوه بر اين در آن حيوانات و نباتات كه قبل از طوفان بوده‌اند و در آن عصر وجود نداشتند و اهالى بابل آنها را از زير زمين پيدا كرده بودند عبرة للناظرين حكماى بابل گذاشته بودند .\r\nبالجمله اين است وضع شهر بابلى كه بختنصر با كمال غرور مىگفت سلطنت بااقتدار مرا پايتخت چون بابل بايستى . غافل بود از اين‌كه هر ابتدائى را لابد انتهائى و هر بلندى را پستى درپى خواهد بود . چنان‌كه بعد از درگذشتن بختنصر ، كيخسرو « 3 » پادشاه ايران به‌سمت ممالك نمارده كه بابل باشد قشون كشيد . بالت هاذار پسر بختنصر كه آن‌وقت پادشاه بابل بود به عيش و نشاط مشغول و به كار مملكت نمىپرداخت .\r\nزوجهء او نىتوك‌ريس كه اختيار سلطنت او را بود قشونى به جهت دفاع حاضر كرد . كيخسرو دو سال تمام شهر بابل را دربند محاصره داشت .\r\n\r\n\r\n","description":"","footnote":"\r\n( 2 ) -  Philadelphia . \r\n( 3 ) - منظور كورش هخامنشى است .\r\n","page_name":" 224 ","page_number":272},
  {"content":"\r\n\r\nولى عاقبت از فتح بابل مأيوس گرديد و درصدد اين بود كه از اين خيال منصرف شده به فارس معاودت نمايد . در آن حال يكى از اعياد بزرگ بابليها شد . تمام عساكر بابل و اهالى شهر به عيش و سرور مشغول گرديدند . كيخسرو فرصت را غنيمت شمرده مجراى فرات را تغيير داده قشون خود را از مدخل جريان آب به شهر داخل نموده و اين واقعه در پانصد و سى و هشت قبل از ميلاد واقع شد و شهر بابل مفتوح قشون كيخسرو گرديد و آنجا پايتخت سلاطين ايران شد تا در زمان سلطنت داريوش كه چون اهالى شورش كردند وى ترك اين شهر آباد نموده تا وقتى كه شهر سلوسى - كه تفصيل او را در ايوان كسرى بيان نموديم - بنا شد و اين شهر خراب گرديد سكنهء آن به سلوسى رفته بلكه از مصالح آنجا حمل به سلوسى نمودند . مدت آبادى اين شهر به اين عظمت چندان نبوده .\r\nدويست سال بعد از ميلاد سياح يونانى كه آنجا سفر كرده مىنويسد كه از اين شهر عظيم جز همان معبد بل و حصار شهر ، ديگر آبادى برپا نيست . سلاطين اشكانى وسط شهر بابل را شكارگاه خود كرده انواع وحوش و سباع آنجا انداخته بودند . هر وقت ميل به شكار مىكردند داخل حصار شده صيد مىكردند . ادريسى منجم معروف كه بابل را سياحت كرده بود چند خانوار يهودى در آنجا مسكن دارند و بس .\r\nجناب حكيم طولوزان فرانسوى حكيمباشى خاصهء اعليحضرت اقدس شاهنشاه جم جاه خلد الله ملكه و سلطانه كه در سنهء هزار و دويست و هشتاد و هفت در ركاب همايون شرف التزام داشت و به عراق عرب سفر كرده بودند به حله و از آنجا به بابل رفته آنچه از آثار اين شهر ديده بودند نوشته و ما بدون كم و زياد آن را مىنگاريم :\r\n\r\nشرح سياحت جناب دكتر طولوزان در بابل\r\nبابل از شهرهاى بزرگ روى زمين بوده است . قلعهء اين شهر قبل از خراب شدن هفتاد و هشت قدم عرض و سيصد و پنجاه قدم ارتفاع داشته است و گرداگرد آن ده فرسنگ بوده است . هردوتوس كه در سيصد سال قبل از تولد عيسى عليه السلام يكى از مورخين نامى يونان است نوشته است\r\n\r\n","description":"","footnote":"","page_name":" 225 ","page_number":273},
  {"content":"\r\n\r\nكه اين بناى عمده را دو ملكهء بزرگوار بنا نهاده‌اند : يكى سميراميس و ديگرى نيكتريس . شط فرات از وسط اين شهر مىگذشت و مردم به واسطهء قايق از جانبى به جانب ديگر عبور مىنمودند تا اين‌كه سميراميس در روى فرات پلى بنا نمود از سنگهاى بسيار بزرگ كه هريك از آنها را با آهن و سرب با ديگرى مسدود نموده بودند . درياچهء بزرگى هم در طرف مغرب شط فرات ساخته بودند و چنان به نظر [ مى 
  ] آيد كه مقام آن در همين جائى كه الآن باتلاق هنديه است بوده است . سطح درياچه هشتاد هزار ذرع مربع و عمق آن سى و پنج قدم بوده است و او را درى بوده است كه در فصل كمى آب فرات كه آب آن به بعضى مواضع سوار نمىشده است از آب درياچه آن اراضى را مشروب مىكردند . عجيب‌تر از تمام بنائى كه سلاطين سلف در اين شهر نموده بودند آن بود كه از بالاى بابل دو نهر بزرگ كنده بودند كه در هنگام بهار آب فرات را از آن‌دو نهر داخل دجله مىنمودند و به جهت احتياط و اهتمام علاوه‌بر اين سدى بسيار بلند از دو طرف رودخانه با آجر و قير بسته بودند كه شهر از آسيب سيل محفوظ ماند .\r\nبزرگى و عظمت اين شهر بيرون از تصور انسانى است . سلاطين ايران در اين مملكت فرمانفرمائى مىكردند . زمين اين مملكت بسيار حاصلخيز است خاصه از براى برنج و گندم و جو كه بهتر از جميع زمينهاى دنيا بود . چنانچه مىگويند از هر دانه تخمى كه مىافشاندند چهارصد تخم حاصل برمىافشاندند و در آن‌وقت غير نخيل درخت ديگر نداشت چنانچه الآن در بين بعضى از ديوارهائى كه در اين شهر مخروبه باقى مانده است نخل خرما ديده [ مى 
  ] شود .\r\nبالجمله شهر به اين عظمت و اعتبار چنان ويران و خرابه گرديده است كه الآن چيزى از آن مشاهده نمىشود جز چند موضع كه مختصر اثرى از آن باقى است مانند برس نمرود و تپهء عمران و مجلبه و قصر كه از هريك چند كلمه بيان مىنمائيم :\r\nدر اين شهر در سمت شرقى فرات سه خرابهء مرتفع مشاهده مىشود كه الآن هريك از آنها تپه‌اى به نظر آيد و فاصلهء هريك هزار ذرع است و دورى هركدام از شط دويست قدم است . تپهء اول را من‌باب تسميهء محل به اسم حال عمران نامند . بقعهء عمران بن على در اين مقام است و صحنى كوچك دارد و در اطراف صحن چند طاقنماست . در وسط صحن سردابى\r\n\r\n","description":"","footnote":"","page_name":" 226 ","page_number":274},
  {"content":"\r\n\r\nاست كه شش ذرع پائين‌تر از سطح صحن است . در روى اين سرداب دو گنبد است . در وسط سرداب ما بين دو گنبد صندوق و ضريحى از چوب كه سه ذرع طول و دو ذرع عرض دارد و از عمران بن على است . جمجمه كه قريهء كوچكى است در جنب اين تپه واقع است . تپهء دويم را مجلبه نامند كه در لسان اعراب عراق ، مخفف از منقلبه است . در اين خرابه چند ديوار از بناى شهر بابل باقى است كه مايهء حيرت و شگفت بنى نوع انسان است و تا كسى او را نبيند استحكام و بزرگى آن را كما هو حقه تصور ننمايد . چنانچه الآن كه قريب دو هزار و پانصد سال است كه اين شهر مخروبه و ويران افتاده است از بس‌كه آن را خوب ساخته‌اند گويا هنوز زمانى از آن نگذشته است و مسيوريش انگليسى كه در شصت سال قبل از اين آنجا رفته بود در تصنيفات خود مىنويسد كه گويا ديوار او را ديروز ساخته‌اند . آجر اين ديوار مربع است . دو گره قطر شش گره پهنا دارد . در بين آجرها به جاى گل ، گچ بسيار نازكى به سان لعاب ريخته‌اند و چنان آجرها پاكيزه بر روى هم نهاده كه فواصل و دروز « 1 » ما بين اكثر آنها مرئى نشود و آن قدر محكم است كه هرگاه بخواهند آجرى را از ديگرى جدا كنند خورد شود و جدا نگردد . لهذا مشهور است كه با سفيدهء تخم‌مرغ و آهك او را ساخته‌اند . آن‌قدر اين مقامات و مبناها را زير و زبر كرده‌اند كه غير از خاك و خورده آجر در اكثر جا [ ها 
  ] ى آن چيزى ديگر باقى نمانده است و تمام اين مواضع تپه و دره گرديده است . در يكى از اين گوديها شكل شير بسيار ظريف از سنگ كبود افتاده است كه يك ذرع قطر و يك ذرع و نيم ارتفاع و دو ذرع طول دارد و متصل است به سنگى پهن كه در زير پاى آن است . به طرزى كه گويا شير در روى اين سنگ خوابيده است . و نيز در اين مخروبه درخت اثلى « 2 » است سبز كه مىگويند امير مؤمنان على عليه السلام اسب خود را به او بسته است لهذا اعراب اعتقادى به آن درخت دارند و در وقت مرض ، خاصه درد دل ، قدرى از پوست آن را يا جوشانيده يا در چپق شرب نمايند . تپهء سيم را قصر نامند كه آن نيز بسيار شگفت‌انگيز و مايهء تحير است . كاوش بسيار\r\n\r\n\r\n","description":"","footnote":"\r\n( 1 ) - جمع درز ، كلمهء فارسى درز عينا به زبان عربى راه يافته .\r\n( 2 ) - اثل درختى است شبيه به درخت گز و از آن بزرگتر ، چوبش بسيار سخت است و آن را شورگز هم مىگويند ( ا ع ) .\r\n","page_name":" 227 ","page_number":275},
  {"content":"\r\n\r\nدر آن نموده و اغلب جاهاى آن را كنده‌اند ولى نه به طرز كامل و درستى كه از آن معلوم شود وضع بنا به چه نحو و چگونه بوده است . ارتفاع اين مخروبه از سطح زمين بيست و پنج ذرع است و چنان به نظر آيد كه پس از خرابى بناى قديم در روى آن مجددا بعضى از خانه‌هاى رعيتى ساخته شده است كه پس از مدتى آن هم خراب گرديده است . طول و عرض آن از هر طرفى سيصد قدم است . بالجمله شهر حله كه الآن قريب چهار پنج هزار عمارت و چندين كاروانسرا و مساجد و چندين بازار بزرگ و طويل دارد با قلعهء آن و ساير مقامات و لوازم از آجرهاى اين دو سه موضع است .\r\nچنانچه آجر جديد در اين شهر به هيچوجه به كار برده نشده است . از قصر تا كاروانسرائى كه در راه محول است دو فرسنگ مسافت دارد . در بين راه دوازده نهر مخروبهء بزرگ و كوچك از قديم محسوس است . قريب به كاروانسرا هم سه تپهء ديگر از بناهاى قديم است و هكذا بعد از كاروانسرا رو به مسيب چندين خرابه است . ولى در آنها حفر و كاوشى ننموده‌اند .\r\nدر جنب كاروانسرا نهر بزرگى است كه از فرات جدا شده و به جانب محول مىرود و الآن در جميع فصول آب از آن‌جارى است كه به محول مىرود . در پهلوى اين كاروانسرا بيست خانوار از عرب است با نخلستان قليلى . اين كاروانسرا از بناهاى جديد است و تا مسيب سه فرسنگ مسافت دارد از بيراهه . اما راهى كه از كاروانسرا جدا شود و رو به بغداد رود قريب به خان ميرزا هادى كه در راه بغداد و مسيب است اين دو راه با راه مسيب متصل شوند .\r\nمؤلف گويد اهالى بابل به شعبات عديده منشعب بوده‌اند و هر شعبه‌اى رسوم و عادات نيكو داشته‌اند . اول طبقهء علما بوده‌اند كه مثل علماى مصر و هندوستان جز به احكام مذهبى به هيچ‌چيز نمىپرداختند و به اين جهت از صادرات ديوانى و دادن سرشمار معاف بودند و علاوه بر فقه در علم نجوم هم نهايت ماهر بودند و در اين فن كاملا تحصيل مىكردند و در زمان غلبهء اسكندر به بابل به واسطهء حساب خسوف و كسوفى كه از نيرين « 3 » نگاه داشته بودند امتداد زمان بقاى عالم را به چندين هزار سال معلوم مىنمودند و نيز به جهت اظهارشان خود و جلب نفع از عوام چنين وانمود مىكردند كه از حركات كواكب و آگاهى بر تأثيرات آنها و اطلاع\r\n\r\n\r\n","description":"","footnote":"\r\n( 3 ) - نيرين يعنى ماه و خورشيد .\r\n","page_name":" 228 ","page_number":276},
  {"content":"\r\n\r\nاز اوضاع عالم علوى در عالم سفلى از احوال آينده خبر مىدهند و به انبيائى كه قبل از طوفان نوح ( ع ) بودند و در كتاب تورات ثبت است معتقد بوده‌اند . كواكب را ميان خالق و مخلوق واسطه مىدانسته‌اند . مثلا همين بل را كه بابل به اسم او موسوم است مظهر آفتاب مىدانسته‌اند و همچنين زهره را نيز پرستش مىنمودند و قصهء هاروت و ماروت را كه در اغلب كتب سماوى مسطور است و بعضى مورخين و مفسرين چنين نوشته‌اند كه اين دو ملك به زنى زهره نام عشق به‌هم رسانيده شيفتهء او گرديدند غضب الهى ايشان را به عذاب دنيوى مبتلا كرد و زهره كه فاحشهء شهر بود به آسمان صعود نمود و ما نيز ذكر كرديم نبايد چنين باشد بلكه به تقريبات چند به نظر مىآيد كه اين دو ملك ستايش بتى كه به صورت زهره بود نموده و معذب شده و الا رفتن فاحشهء بابلى به آسمان و در عداد يكى از سيارات متبوعه درآمدن خلاف عقل و به جهات عديده درست نيست « 4 » و زهره از كواكب و اجرامى است كه خداوند متعال قبل از ايجاد بابل و بابليان در به دو خلقت او را آفريده است .\r\nنيز از رسوم ديگر اهالى بابل اين بود كه پدر حق شوهر دادن دخترهاى خود را نداشت . همين‌كه دخترها به رشد و بلوغ مىرسيدند ، ايشان را در معبد زهره با زينت و لباس فاخر حاضر مىكردند . جوانان به آن معبد آمده دخترها را مثل كنيز بيع و شرى مىكردند و هر كدام از اينها كه وجيه‌تر بود و پدر و مادرشان مكنتى داشت آن را گرانتر مىخريدند و شخص مخصوصى از جانب ديوان آنجا حضور داشت .\r\nپولى [ را 
  ] كه به بهاى دختر متمول داده مىشد جمع كرده به جهاز دخترهاى فقير صرف مىكرد . نسوان شهر بابل خواه عفيفه و صالحه خواه زانيه و طالحه بايد يك مرتبه به معبد زهره رفته مجانا و بلاعوض خود را تسليم به مرد بيگانه نمايند و اگر كسى وجهى مىداد آن وجه را به خزانه‌دار معبد سپرده كه به مصارف خير برساند . و رسم اين‌طور بود كه نسوان آرايش كرده صف بسته پهلوى هم مىايستادند هركه طالب بود وارد معبد مىشده تمام صف را پيموده يكى را منتخب كرده\r\n\r\n\r\n","description":"","footnote":"\r\n( 4 ) - هاروت و ماروت در زبانهاى سامى نام دو فرشته است كه به جرم بدكارى در چاه بابل آويخته شده‌اند ولى در ادبيات اوستائى ، اين دو به نامهاى هئوروتات ( خرداد ) و امرتات به ترتيب نشانهء كمال و جاودانگى هستند ( ر ك فرهنگ معين ، ج 6 در مادهء هاروت ) .\r\n","page_name":" 229 ","page_number":277},
  {"content":"\r\n\r\nبه خلوتخانه مىبرد . زنهاى نجيب و دولتمند كه علوشان و اصالت ايشان مانع بود كه با نسوان فقرا همصف شوند در محملهاى بسته و پوشيده مىنشستند و خادمان ايشان محملها را به دوش حمل و نقل كرده نزديك معبد مىآوردند و خود دور مىرفتند . آن‌وقت هركه طالب بود وارد محمل شده كار خود را انجام داده بعد خدمه نزديك شده محمل را به خانهء آن زن مراجعت مىدادند .\r\nطبيب در بابل نبوده . يا علم طب نداشته‌اند يا رسم آن‌وقت چنين بوده كه هركه ناخوش مىشد او را در معابر عامه مىآوردند و شخصى در پهلوى مريض ايستاده به عابرين مىگفت اين مريض فلان شخص است و فلان مرض عارض او شده هركس دوائى مىگفت معمول مىداشتند .\r\nهركدام كه مفيد مىافتاد و مريض از آن رو به بهبودى مىنهاد ، بيمار دار مجبور بود كه تفصيل آن را با وضع مرض و معالجه در صفحه‌اى نوشته به معبد بل برساند كه در آنجا ضبط شود .\r\nلباس اهل بابل عبارت بود از يك قباى پشمينهء الوانى كه بلندى آن تا ساق پاى ايشان بود و عباى سفيدى از پشم بالاى آن مىپوشيدند .\r\nگيسوان بلند داشته‌اند . فقرا سر برهنه راه مىرفته و نجبا و متمولين كلاه بر سر داشتند . سياحان و مورخين قديم خاصه هردوت و اكتزياس طبيب بهمن نوشته‌اند در بابل باغ معلق بوده مدتها اهل تحقيق غور نموده ندانستند كه باغ معلق چه معنى دارد . مؤلف در شرح ابنيهء بابل كه و ولنى نويسندهء معروف فرانسوى داده تفصيل را ملاحظه كرده تحقيق را مىنگارد :\r\nاولا نسبت بناى باغى را كه به سميراميس مىدهند خبط است . اين باغ قبل از سميراميس بنا شده بود و مجمل از آن مفصل اين‌كه يكى از سلاطين بابل را كنيزى بود از اهل آذربايجان يا همدان كه به او علاقه داشت . اين كنيزك وقتى به سراى پادشاه آمده از دورى وطن خود دلتنگ بود . پادشاه خواست در عمارت سلطنتى خانه و باغى شبيه به باغات مملكت او بنا نمايد كه منظر آن مايهء تسليهء او باشد . لهذا تپه‌اى مصنوعى در يك قسمت باغ سلطنتى ساخته و مراتب عديده براى آن قرار داد و هر مرتبه را به انواع اشجار مشجر كرد . چون مردم بابل جز زمين مسطح\r\n\r\n","description":"","footnote":"","page_name":" 230 ","page_number":278},
  {"content":"\r\n\r\nنديده بودند وقتى كه مراتب را ديدند گمان كردند اشجار معلق است لهذا آن باغ را باغ معلق ناميدند .\r\nمؤلف گويد بناى شهر بابل را بعضى دو هزار سال قبل از ميلاد و بعضى كمتر نوشته‌اند . از جملهء كسانى كه دو هزار سال قبل از ميلاد بناى اين شهر را مىداند مورخ معروف اتين دبيزانس است كه گويد بانى بلوسى پادشاه بوده . اگرچه بروز مورخ كلدانى را عقيده اين بوده كه معبد بل را دو هزار سال قبل از سلطنت سميراميس بنا كرده‌اند و سلطنت سميراميس هزار و صدد و نود و پنج سال قبل از ميلاد بوده و چون بروز نوشته كه اين معبد بلافاصله بعد از طوفان نوح ( ع ) بنا شده بنابراين وقوع طوفان سه هزار و صد و نود و پنج سال قبل از ميلاد بوده و با تواريخ يهود كه براى سنوح طوفان ثبت نموده‌اند چون مطابقه كنيم بيش از نه سال اختلاف نيست . چه به عقيدهء يهود ، طوفان در سه هزار و صد و هشتاد و شش قبل از ميلاد بوده .\r\nحضرت موسى عليه السلام ، در سفر تكوين در فصل يازدهم ، مىفرمايد بعد از طوفان نوح ، زبان و تكلم يكى بود . همين‌كه جمعى از اولاد سام بن نوح از مشرق كوچيده به سمتى مىرفتند وادىاى در زمين شنعار يافته در آنجا ساكن شدند و شهرى و برجى براى خود بنا نمودند .\r\nمقصود از ساختن برج اين بود كه برجى باشد كه سرش به آسمان بسايد و غرض كلى از بناى شهر و برج اين بوده كه بنائى در دنيا شده باشد و آنها متفرق نشوند و مسكن خود را بدانند و از ارتفاع برج از دور شهر خود را بشناسند . چون تقدير سماوى غالبا با تدبير انسانى موافق نيست ، برج ايشان خراب و خودشان متفرق شدند و زبانشان مختلف شد . مقصود حضرت موسى ( ع ) بابل و برج آن است .\r\nمعروف است وقتى كه بناى معبد بل يا برج بابل را مىنمودند چهار كرور « 1 » عمله ليلا و نهارا مواظب كار بودند و از اينجا يهود را عقيده اين شده كه اختلاف السنه و تبلبل در بابل در آن‌وقت شده . ارباب سير نگاشته‌اند كه چون آتش نمرود بر ابراهيم ، عليه السلام برد و سلامت و مبدل به رياحين شد ، نمرود خواست به آسمان صعود كند و قدرت الهى را كه شمه‌اى از او در باب خليل ( ع ) ديده بود كاملا مشاهده نمايد . حكم\r\n\r\n\r\n","description":"","footnote":"\r\n( 1 ) - هر كرور پانصد هزار است و چهار كرور برابر با دو ميليون .\r\n","page_name":" 231 ","page_number":279},
  {"content":"\r\n\r\nنمود مناره‌اى نهايت بلند ساختند و در بالاى مناره رفت . باز آسمان را چنان ديد كه از سطح زمين مىديد . تعجب كرده فرود آمد . روز ديگر آن مناره افتاده صداى مهيبى اهل بابل شنيده از دهشت بيهوش و بعدها لغات خود را فراموش كردند و تبلبل در السنه افتاده لهذا آن شهر را بابل گفتند .\r\nمؤلف گويد در اين‌كه چهار كرور عمله يا كمتر و از يك طايفه و يك شعبه نبوده‌اند حرفى نيست و به‌طور يقين مىتوان گفت براى بناى به اين عظمت كه اگر مثل هرمان از سنگ ساخته مىشد هرآينه سالهاى دراز باقى مىماند از بلاد ديگر كه در تصرف پادشاه بابل بود عمله از طوايف مختلفه آورده بودند و هر طايفه را زبانى جداگانه بوده است .\r\nاز اخبار و حوادث معظمهء متعلقه به بابل يكى محاصره نمودن داريوش پادشاه ايران اين شهر راست . تفصيل اين قضيه از قرار ذيل است :\r\nپانزده ماه بابل را داريوش در قيد محاصره داشت و قشون او به قدرى مستأصل شده بودند كه به آواز بلند شكايت از طول محاصره مىنمودند و هرچه باستيان « 2 » و سنگر مىساختند و اسباب يورش و حمله را تهيه مىديدند فتح بابل ميسر نمىشد . قشون بابلى از ضعف و فتور و استيصال قشون داريوش با خبر شده اين معنى را فوز عظيم دانسته هرچند روز يك باراز شهر بيرون آمده بر ايشان حمله نموده جمعيت زيادى از آنها را به قتل مىرسانيدند . آحاد و افراد قشون داريوش افسرده و كم جرأت شده هر وقت شكايتى نزد سرداران خود مىبردند به ضرب تازيانه ايشان را تعذيب مىنمودند . باران زمستان و آفتاب تابستان نيز سبب حدوث بعضى امراض مزمنه در اردوى داريوش شده بود . آنهائى كه از صدمهء قشون بابلى يا از خستگى ساختن سنگر و باستيان تلف نشده بودند از امراض حادثه راه‌پيماى وادى عدم مىشدند و بازماندگان ايشان از هرگونه راحتى محروم بودند . از آن طرف قشون دشمن براى سرزنش عساكر داريوش شبها بالاى شيراجه « 3 » و بروج بابل مجلس عيش و نشاط ترتيب مىدادند .\r\n\r\n\r\n","description":"","footnote":"\r\n( 2 ) -  Bastillon  كلمه‌اى فرانسوى است به معناى دژ و قلعهء نظامى .\r\n( 3 ) - اين كلمه در متون صفويه و بعد از آن به صورت « شيرحاجى » آمده به معناى جان پناه ، سنگر ، جاى امنى در حوزهء جنگى .\r\n","page_name":" 232 ","page_number":280},
  {"content":"\r\n\r\nاغذيهء خوب مىخوردند مشروبات مشمومه مىنوشيدند و به آواز دف و بربط مىرقصيدند و هر وقت از قشون داريوش كسى را نزديك ديوار قلعه مىديدند او را زير برج طلبيده از ماكولات و مشروبات خود تصدقا قسمتى به وى مىدادند . و به واسطهء عظمتى كه شهر بابل را بود قشون داريوش كافى نبود كه از هر جانب شهر را محاصره كند . از يك‌طرف كه محاصره مىكرد از طرف ديگر دشمنهاى داريوش آذوقهء زيادى وارد شهر مىكردند و چون شط فرات كه از وسط شهر مىگذشت سرچشمهء او از كوههاى ارمن بود و اهل ارمن بالفطره با ايرانيها عداوت داشتند به واسطهء كشتيهاى مدور كه مخصوص اين طايفه بود مأكول و مشروب وارد شهر مىنمودند . لهذا اهالى بابل از هر جهت مرفه بودند و به قشون داريوش مىگفتند فتح شهر وقتى شما را ميسر خواهد شد كه قاطربچه بزايد و آن‌قدر دور شهر بايد بمانيد كه ريشه به زمين بيفكنيد و مثل اشجار ميوه بدهيد . به قدرى كه بابليها مرفه بودند قشون داريوش به سختى مىگذراندند . مشروب قشون داريوش آب گل‌آلود فرات و غذاى آنها ريشهء نباتات صحرا يا گوشت حيوانات آبى بود . يك وزنه جو كه تقريبا يك چاريك حاليه بوده دو درم قيمت داشت و باوجود گرانى كمتر به دست مىآمد . چون پريشانى ايشان به حد كمال رسيد نوبت فرج شد و مقدمهء آن اين‌كه چون مردم بابل از حالت قشون داريوش باخبر بودند محض سخريهء بزرگان بعضى كسبهء شهر را ، با اشياء غير مفيده به حال قشون داريوش ، به اردوى داريوش مىفرستادند . مثلا عطريات و اشيائى كه نسوان به جهت آرايش به كار مىبردند و لباس حرير و ديبا كه در شهر بابل مىبافتند همراه كسبه بود . دفعهء اول كه كسبه وارد اردو شدند اهالى اردو خواستند امتعهء آنها را غارت كرده و خودشان را به قتل برسانند .\r\nزنان بزرگان و سرداران سپاه كه در اردو بودند مانع شده امتعهء ايشان را به قيمت گران خريده ايشان را سالم و سود كرده به شهر بابل معاودت دادند . اين عمل مايهء جرأت ساير كسبهء بابلى شده فرداى آن بيشتر از روز پيش آمدند . بعد كه اهالى اردوى داريوش يقين كردند كه مقصود كسبهء بابل جز فروش امتعه و جلب منفعت چيزى نيست اصلا متعرض آنها نشده هر وقت روز يا شب وارد اردو شده آسوده بودند و سالما عود مىكردند . چند روزى از اين مقدمه گذشت . بعضى بزرگان بابل لباس\r\n\r\n","description":"","footnote":"","page_name":" 233 ","page_number":281},
  {"content":"\r\n\r\nتجارتى پوشيده با تجاربه اردوى داريوش آمده با افراد قشون داريوش صحبت نموده مىگفتند فتح اين شهر شما را محال است و آذوقه و جمعيتى كه در اين شهر است و دائما از خارج نيز كمك مىرسد اين مطلب را در حيز امتناع دارد . زحمت عبث به خود راه ندهيد و اگر شما از دور داريوش متفرق شويد و به شهر آئيد علاوه‌بر اين‌كه خوب شما را پذيرفته مهمانى مىكنيم زنهاى خوشگل شهر را مجانا به شما مىدهيم و از زنها وصف مىكردند و مىگفتند نسوان معجرى زيبا بر سر دارند و لباس بسيار كوتاهى پوشيده كه موضع مخصوص ايشان پيدا و چشمهاى ايشان مكحول و كونهايشان مدور و گلوبندها در گردن دارند و بازوهاشان به بازوبند مزين و در جلو غربا ايستاده ايشان را به خود مىخوانند . سربازها از اين سخنان شهوتشان به جوش آمده از روى حسرت مىگفتند چه مىشد كه ما به اين تمتع نايل مىشديم ؟ بابليها مىگفتند چه چيز شما را از دخول به شهر و درك اين لذايذ مانع است ؟ و حال آن‌كه عن قريب قشونى به كمك شهر خواهد رسيد و از عقب شما حمله آورده و راه فرار را بر شما نيز مسدود خواهند نمود . جهال قشون داريوش بعد از استماع اين سخنان بىتامل با تجار بابلى وارد شهر شدند . اهالى شهر آنها را پذيرفته اغذيه و مشروبات به آنها چشانيدند و نسوان شهر مجانا با ايشان صحبت كردند . بعد از آن سختى ، اين راحت براى قشون داريوش لذتى مفرط و نعمتى موفور بود .\r\nبالجمله اهالى اردو چنان مايل به ورود شهر شدند كه يك روز چند فوج سواره كه به جهت پيشقراولى نزديك شهر رفته بودند شب يك نفر از ايشان به اردو برنگشت و تا سه روز از آنها خبرى نبود . سرداران سپاه ابتدائا جرأت عرض اين فقره را به داريوش نكردند . لكن چون هر روز دسته‌دسته وارد شهر مىشدند ، لابد تفصيل را به عرض داريوش رسانيدند .\r\nپادشاه قدغن كرد لشكر ايران را از اردو به هيچ اسم و رسم نگذارند خارج شوند و تجار بابلى را نيز نگذارند داخل اردو گردند . در آن اوقات شوراى نظامى مركب از سرداران سپاه در حضور پادشاه تشكيل يافت و آراء متفق شد كه همان‌طور كه كيخسرو بزرگ فتح بابل را نمود و سابقا ذكر شد داريوش نيز به همان تدبير به شهر ورود نموده بابل را مسخر نمايد و از براى تشويق سپاهيان كه به حفر زمين مأمور بودند كه شط فرات را از مجراى خود برگردانند هر روزه از خزانهء خاص روزى\r\n\r\n","description":"","footnote":"","page_name":" 234 ","page_number":282},
  {"content":"\r\n\r\nيك درهم طلا - كه معادل نوزده قران اين عصر است - به هر نفرى مىدادند .\r\nمخفى نماناد كه سلاطين قديم ايران را دو خزانه بود يكى عام كه ماليات ايالات به آنجا وارد شده به مصارف معينهء دولتى مىرسيد . ديگرى خزانهء خاص و آن وجوهى بود كه ذخيرهء دولت و در شدايد به خرج مىرفت و رسم بود كه پنج هزار تالان طلا كه معادل شش كرور و سيصد و دوازده هزار تومان پول حاليه مىشود بالاى سر پادشاه در انبانهاى چرمى مىگذاشتند و موسوم به بالش بود و سه هزار تالان نقره كه معادل يكصد و بيست و چهار هزار تومان پول حال بوده زير پا مىگذاشتند و آن را پلهء رختخواب مىگفتند .\r\nخلاصه قرار دادند بعد از اتمام عمل و غلبه بر خصم هر فوجى كه زيادتر كار كرده باشند محض امتياز ايشان در بالاى بيرق آن فوج خروسى از طلا نصب خواهد شد و براى كمال ترغيب و تحريض لشكريان پادشاه ايران و تمام سرداران خود كلنگ به دست گرفته حفر زمين مىكردند .\r\nچند ماه نيز به اين عمل مشغول بودند . سربازان باوجود انعام گزافى كه مىگرفتند از شدت زحمت و مشقت مثل اطفال و نسوان گريه مىكردند و از درد عزوبت مىناليدند . داريوش مجبور شد كه براى تسكين آنها شخصى به ايران فرستد كه از زنان بدعمل براى سپاهيان بياورد . شخص رافع رفته و جمعى نسوان را با خود به اردوى داريوش آورد . اين عمل نيز فايده نكرد . مجددا شوراى نظامى كردند و سرداران متفق شدند كه بايد از فتح بابل چشم پوشيد و به ايران مراجعت كرد مگر يك نفر از سرداران كه زوپير پسر مگابيز بود . اين سردار به داريوش عرض كرد كه مردن با عزم جزم بهتر از زيستن با تلون است . اولا شروع به كارى نبايد كرد ، بعد كه شروع شد بايد به انتها رسانيد . داريوش بعد از شنيدن اين سخن ثانيا تصميم عزم داده بنا را بر ماندن و انجام مقصود داد و اعتبار زوپير بعد از آن به قدرى شد كه داريوش انارى را به جهت تناول شكافته نگاه به دانه‌هاى انار كرده آهى كشيد و گفت اگر به قدر دانه‌هاى اين يك انار مثل زوپير صديق و دولتخواهى داشتم چه كارهاى بزرگ در دنيا مىكردم . روز ديگر كه داريوش خواب بود همهمه‌اى در حوالى سراپرده شنيد از رختخواب بيرون جسته پرسيد چه غوغاست ؟ عرض كردند كه\r\n\r\n","description":"","footnote":"","page_name":" 235 ","page_number":283},
  {"content":"\r\n\r\nزوپير - كه از شاهزادگان بزرگ است - دماغ و گوشش بريده شده و بدنش به لطمهء تازيانه خون‌آلود اجازهء بار مىخواهد . داريوش پا برهنه خود را به زوپير رسانيده او را در آغوش كشيد و سؤال نمود كه اين چه حالت است ؟ زوپير گفت حق نعمت تو بر من بيش از اين است كه از براى فتح شهرى مثل بابل كه بقاى سلطنت تو به آن بسته است خود را به اين حالت بيندازم و اگر من به اين وضع وارد شهر شوم و از تو شكايت نزد پادشاه بابل نمايم يقين قول مرا مقرون به صدق دانسته مرا به خوبى خواهد پذيرفت و من در فلان روز يكى از دروازه‌هاى شهر بابل را تسليم تو خواهم كرد . داريوش او را بوسيده روانهء شهر ساخت . زوپير وارد شهر شد و نزد نىدن تابل پادشاه رفت و اظهار داشت كه داريوش پس از چندين سال خدمت مرا به اين حال انداخته و شكايت زياد كرد . زوپير چون از اعاظم ايران و معروف بود پادشاه بابل قول او را صدق فرض كرده اعزاز و اكرامش نمود . بيست روز بعد از ورود [ زوپير 
  ] ، آرتىستون كه محبوبترين زنهاى نىدن تابل و ملكهء بابل بود نزد شوهر آمده گفت از وقتى كه اين غريب وارد اين شهر شده جبنى بر من غالب شده . اگرچه در دو سه حمله با داريوش قشونى كه به او سپرده بودى فتح كرد . ولى از او مطمئن مباش و از من بشنو و به او چندان اعتماد مكن . پادشاه گفت جبن تو بىخردان و ديوانگان را سزاست . شخصى كه او را داريوش به اين حال افكنده و او را از دربار خود مأيوس نموده و رانده و ما او را با كمال اعزاز پذيرفته‌ايم چگونه به ما خيانت خواهد كرد ؟ ملكه گفت ممكن است من خبط كرده باشم . على اى حال تو خود بنفسه به جنگ و مبارزت مبادرت منما . مىترسم رشادت و مردانگى جبلى تو مورث هلاكت تو شود . از حصار شهر خارج مشو و طفل و زوجهء خود را يتيم و بيوه مساز . اگر تو نباشى ما چه خواهيم كرد و كار ما به كجا خواهد رسيد ؟ نمىدانم بعد از ورود اين ايرانى به شهر ما چه وحشت عارض من گشته و به چه دهشت مبتلا شده‌ام . با آن‌كه فصل بهار و زمان خرمى صحرا و مرغزار است مجمرهء شقايق بخور سوز و مروحهء صبا گرمى مجلس را شعله‌افروز است هامون و جويبار از نفحات رياحين و سواقى و اشجار غيرت جنات تجرى من تحتها الانهار و اين جمله مايهء اهتزاز طبع و انبساط قلب و تفريح خاطر و بث هموم است ولى از اين همه مرا هيچ نشاط و طربى\r\n\r\n","description":"","footnote":"","page_name":" 236 ","page_number":284},
  {"content":"\r\n\r\nو سرور و شغبى نيست . باطنم افسرده و ظاهرم پژمرده . به‌جاى بوى گل استشمام رايحهء بدبختى مىكنم و آثار ظهور محنت و سختى مىبينم .\r\nاز سخنان من اى پادشاه درهم مشو كه اين جمله بىاختيار از من مىتراود و اضطرارا از من سر مىزند .\r\nپادشاه بابل در جواب گفت آنچه بيان كردى راست است . اما چگونه راضى شوم و نگران نباشم كه مملكتم را ديگران تصاحب كنند . ايرانيها به شهر حمله آورند و من چون زنان در خانهء خود بنشينم و از منظرهء قصر خود نگاه كنم و ببينم كه لشكر مرا در مقابل عمارت من به قتل مىرسانند ؟\r\nاگر اجل من رسيده چه در حصن حصين و چه در بروج مشيده مرا به چنگ خواهد آورد و اگر موعد اجل نيست حذر از چيست ؟ اگر هلاك به دست ايرانيان مقدر نيست اگر در قلب سپاه ايشان بروم به من آسيبى نمىرسد و اگر مقدر است در هر جا باشم گرفتار ايشان خواهم شد . مرگ همه را از روز ولادت همراه و در ساعت معين دست همه‌كس را از دامن زندگى كوتاه مىكند .\r\n چون بركه‌هاى دشت عرب‌دان تو حال خلق * وقتى كه ز آب پر شود و نوبتى تهى\r\nاين بركهء حيات مسلم تهى شود * از آب زندگانى و از فر فرهى\r\nدير است و زود مرگ و نباشد از آن گريز * فرخنده نيكنامى و خوشوقت آگهى \r\nپادشاه بابل بعد از اين نطق ، طفل خود را در آغوش گرفته بوسيد و رو به آسمان كرد و گفت اگر لطف تو شامل حال اين طفل است از بزرگترين سلاطين روى زمين خواهد شد و الا فلا . در اين اثنا ، همهمه و غوغائى از دور شنيده شد . پادشاه به مرتبهء فوقانى قصر رفته تا ملاحظه كند از چه سمت هياهو بلند است ؟ گويند حالت اين پادشاه در اين وقت شبيه به چوپانى بود كه آواز رعدى از دور شنيده باشد و بالاى تپه رفته كه ملاحظه نمايد اين رعدوبرق از چه سمت است كه گوسفندان خود را برداشته از جانب ديگر به سرپناه و مأمنى برد . همهمه زيادتر و نزديكتر شد . شخصى گردآلود و غرق خون از سرداران بىمحابا وارد قصر شده فرياد زد ايرانيها داخل حصار شده و بر احدى ابقا نمىكنند . حتى در\r\n\r\n","description":"","footnote":"","page_name":" 237 ","page_number":285},
  {"content":"\r\n\r\nمعابد مردم را به قتل مىرسانند . پادشاه بعد از استماع اين سخن سلاح جنگ پوشيد . هرچه آرتىستون او را منع كرد نپذيرفت و با معدودى از قراولان خاصه از قصر بيرون رفت . مدتى نگذشت كه پادشاه بابل را غرقه به خون در حالتى كه پيكان تيرى به پهلوى او فرورفته بود به قصر سلطنتى آوردند . همين‌كه نزد زوجهء خود رسيد از هوش رفت چون به هوش آمد از پنجرهء قصر نگاه به شهر كرده شهر بابل را از آسمان جلالت و شوكت به قعر زمين ذلت فرورفته ديد . به آرتىستون گفت حق با تو بود نصيحت تو را نشنيدم و از اين ايرانى حذر نكردم . ايرانيها شهر ما را به مردى نگرفتند و به حيله و تزوير تسخير نمودند . اين ننگ در متون تواريخ و حواشى اوراق روزگار ثبت و پايدار خواهد بود . آنگاه پادشاه بابل خواهش كرد او را به بام قصر بردند كه وضع خرابى و قتل و غارت شهر را ملاحظه نمايد و تا آخرين نفس به حال رعاياى خود سوگوارى كند . وقتى كه او را به بام قصر بردند شهر را از دود غليظى مستور و جز آواز وحشيانهء فاتحين و نالهء مجروحين از ميان آن دود صدائى استماع نمىنمود . گفت افسوس كه ايرانيها به نامردى اولين شهر دنيا را تصرف كردند . روزى خواهد آمد كه مردى از خارج بيايد و از اولاد اين داريوش انتقام اين عمل را بكشد . اگر اين تفصيل راست باشد پادشاه از غلبهء اسكندر يونانى به داريوش سيم كه از اولاد همين داريوش بود و ذكر آن در ذيل بيايد خبر داده است . بعد از اين كلام ، پادشاه بابل چشم را برهم گذاشت و بدرود زندگانى نمود .\r\nچون پادشاه درگذشت ملكه جميع البسه و جواهر گرانبهاى خود را جمع نموده جسد پادشاه بابل را روى آنها گذارده طفل خود را در بغل گرفت و پهلوى جنازهء شوهر نشست و به دست خويش آتش به عمارت سلطنتى زد . وقتى كه داريوش و سپاه او به حوالى عمارت رسيدند جز عمارتى سوخته و بنائى ويرانه چيزى نديدند .\r\nخلاصه ، بعد از مدتى مديد و مشقت بسيار ، شهر بابل به دست لشكر داريوش مفتوح شد و داريوش بعد از ورود شهر سه هزار نفر از عظماى رجال سلطان بابل را مقتول نمود و حكومت شهر و ايالت را به زوپير - كه اين همه خدمت به او نموده بود - واگذار كرد . اما هميشه مىگفت راضى بودم صد شهر مثل بابل از تحت سلطنت من خارج شود و زوپير\r\n\r\n","description":"","footnote":"","page_name":" 238 ","page_number":286},
  {"content":"\r\n\r\nخود را ناقص نكند . مادامى كه زوپير زنده بود جز در وقت لزوم پنجاه هزار نفر قشون ماليات و عوارضى ديگر نداشت .\r\nهردوت مورخ و سياح يونانى كه ملقب به ابو المورخين و تقريبا چهارصد و پنجاه سال قبل از ميلاد مسيح ( ع ) به بابل سفر كرده مىنگارد :\r\nمملكت اسيرى « 1 » عبارت از چندين شهر است و محكمتر و معتبرتر از همه شهر بابل است . سلاطين اسيرى كه ابتدا به نينوا « 2 » دار الملك داشتند بعد از خرابى آن شهر ، بابل را مقر سلطنت خود نمودند .\r\nمؤلف گويد وقتى كه هردوت به بابل سفر كرده بود بابل جزء مملكت اسيرى كه به اصطلاح بعضى كلدانى باشد محسوب مىشد . اما قبل از آن تاريخ و بعد غالبا مجزا و سلاطين دو مملكت علىحده بوده‌اند .\r\nبالجمله هردوت گويد اين شهر واقع در جلگه و مربعى شكل و هر ضلعى يكصد و بيست استاد به اصطلاح يونانيان از حيثيت طول بوده و آن معادل با بيست و يك هزار و ششصد ذرع اين عصر است . عقيدهء بعضى از مورخين و سياحان اين بوده كه تمام دورهء شهر تقريبا سه فرسخ مىشده است . بابل از شهرهائى است كه ظاهرا در تمام دنيا نظير آن نيست . دور شهر خندقى است عريض و عميق و هميشه مملو از آب و ديوارى كه بلافاصله وصل به خندق است پنجاه ارج عرض و دويست ارج ارتفاع دارد و طرز بنائى ديوار بدين منوال بوده كه هرچه خاك از خندق هنگام حفر بيرون مىآوردند فى الفور عمله‌جات زياد كه حاضر بودند آن را خشت زده بعد در كوره‌هاى آجر مىپخته و بناها به كار ديوار مىبرده‌اند و در عوض گچ و آهك كه در ساير بناها رسم است به كار مىبرند در اين ديوار قير كرم كرده و به كار رفته و بعد از كار كردن سى آجر از حصير و جگن بر روى آجر فرشى كرده باز آجر كار مىكرده‌اند . يك‌صد دروازهء فولاد به ديوار بارهء اين شهر نصب كرده بودند . شط فرات تماما از وسط شهر مىگذشته . در داخلهء شهر در اطراف شط ديوارهاى محكم مربع بنا شده كه اگر از راه شط از مدخل رودخانه دشمن خارجى بخواهد به واسطهء كشتى داخل شهر شود و شهر را مفتوح سازد ديوارها حايل باشد و نتواند . در مقابل هر كوچه كه منتهى به شط مىشده درى از فولاد نصب\r\n\r\n\r\n","description":"","footnote":"\r\n( 1 ) - آشور -  Assyrie \r\n( 2 ) -  Ninive . \r\n","page_name":" 239 ","page_number":287},
  {"content":"\r\n\r\nشده كه هر وقت آن‌ها را باز كنند مىتوان به ساحل شط رفت ، كوچه‌هاى بابل همه راست و وسيع و خانه‌ها سه چهار مرتبه مىباشد . در هريك از اين دو قسمت شهر بناى عالى برپاست . در طرف چپ عمارات سلطنتى است كه دورش ديوار دارد و در سمت راست معبد مشترى است . انتهى .\r\nسياح ديگر گويد در اين عصر اعراب خرابهء اين معبد را ييرس نمرود مىخوانند . شايد مقصود برجيس نمرود باشد زيرا كه برجيس فارسى مشترى است . نه اين‌كه مقصود از ييرس نمرود برج نمرود باشد چنان‌كه بعضى گفته‌اند .\r\nديوار اين معبد كه شكلا مربع است هر ضلعى هشتاد و دو ذرع طول دارد و يك دراز فولاد بر آن نصب است . در وسط برجى است مربع كه بنيان او يكصد و شصت و دو ذرع دوره دارد . اين برج هشت مرتبه و راه صعود آن از خارج از يك سمت است كه با پله‌هاى آجرى بالا مىروند و از سمت خارج داخل مراتب اين برج مىشوند . در وسط راه‌پله ، اطاقى ساخته شده يك ميز و چند صندلى آنجا گذاشته‌اند كه اشخاصى كه صعود مىنمايند اگر خسته شوند آنجا رفع خستگى بنمايند . در مرتبه‌اى كه از همه بالاتر است معبد بزرگى است كه در آن تختخوابى از طلا و يك ميزى از طلا آنجا گذاشته‌اند . اما مجسمه كه به شكل مشترى ساخته شده آنجا نگذاشته‌اند . هيچكس شب در آنجا به سر نمىبرد مگر نجيب‌ترين و وجيه‌ترين نسوان شهر كه رب النوعها آن زنها را براى خود انتخاب نموده باشند . هردوت گويد اين رسم تنها در معبد بابل معمول نيست بلكه در اغلب معابد مصر و جاهاى ديگر از مشرق زمين اين قاعده جارى است .\r\nمجسمهء مشترى كه از يك پارچه زرناب است در مرتبهء تحتانى است .\r\nتختى كه مجسمه بر روى اوست و پله‌هاى تخت و ميزى كه در مقابل او قرار داده‌اند نيز از همين فلز است و بر روى هم هشتصد تالان - كه معادل پانزده كرور و دويست و نود و پنج هزار و چهارصد و چهل تومان اين عصر باشد - ارزش دارد . در خارج اين معبد محرابى از طلا تعبيه شده است و حيواناتى كه به جهت قربانى در اين معبد مىآورند در اين محراب ذبح مىنمايند و بايد شيرخواره باشند و حيوانات علفخوار را در محراب ديگر كه از طلا نيست ذبح مىكنند . علاوه بر آنچه مسطور شد و الحال در معبد موجود است سابقا بتى كه دوازده ارج قد او بود از طلاى ناب در اين معبد\r\n\r\n","description":"","footnote":"","page_name":" 240 ","page_number":288},
  {"content":"\r\n\r\nگذارده بودند . داريوش پسر بشتاسب كه لهراسب بن گشتاسب پادشاه ايران باشد بعد از فتح بابل خواست اين بت را از آنجا بردارد . اما به واسطهء عقايد سخيفهء شايعه در آن زمان كه برداشتن بت را از اين معبد گناه عظيم دانسته و به فال ميمون نمىگرفتند از اين صرافت افتاد . ليكن پسرش اگزرسس « 1 » يونانيان كه اسفنديار ايرانيان مىباشد و بعد از پدر پادشاه شد سفرى به بابل كرده خدام بتكده را بكشت و بت را برداشت .\r\nبارى اين قسم تجملات در اين معبد زياد بوده و هست .\r\nشهر بابل سلاطين به خود زياد ديده و از اين است كه در آرايش شهر و بناى معابد و تزيين آنها فروگذار نكرده‌اند . در ميان اين طبقه سلاطين كه در بابل سلطنت كردند دو ملكه يكى موسوم به سميراميس و ديگرى نىتگريس بود . ملكهء آخرى به احتياط اين‌كه مبادا طغيان آب فرات سبب خرابى شهر بابل شود در نزديكى شهر ، حفرهء عظيمى درياچه مانند ساخت همين‌كه آب فرات زياد مىشد مجرائى از فرات به درياچه باز مىكردند و قسمتى از آب به درياچه مىرفت و شهر محفوظ بود . دور درياچه به عقيدهء هردوت ، چهارصد و بيست استاد و عمقش به قدرى بود كه به آب طبيعى زمين رسيده بود . قبل از نىتگريس مراودهء محلات دست چپ فرات با محلات دست راست به واسطهء قايق بوده نىتگريس بعد از اتمام درياچه حكم كرد تمام آب شط را به درياچه بستند و به اين واسطه مجراى طبيعى فرات ، چند روزى كه آن درياچه پر مىشد ، از آب فرات خشك شد . آن‌وقت از وسط شط پايه‌هاى سنگى كه پيش از وقت حاضر كرده بود به وسط مجراى شط حمل و نصب نمود و پارچه‌هاى سنگ كه به واسطهء آهن آنها را به‌هم وصل و استوار كرده بودند بر روى پايه‌ها قرار داده پلى احداث كرد . بعد از اتمام اين كار ، آب شط را به مجراى اصلى برگردانيد . شبها چند پارچه از اين پل را كه از چوب بود برمىداشتند كه اهالى دو طرف شط با هم مراوده نداشته باشند . از كارهاى نىتگريس يكى اين بود كه مقبره‌اى از براى خود در بيرون يكى از دروازه‌هاى بابل بنا نمود و بر روى سنگى كه مىبايستى بر روى قبر نصب كرد اين عبارت را رسم نموده بود : « هريك از سلاطين بابل كه بعد از من سلطنت\r\n\r\n\r\n","description":"","footnote":"\r\n( 1 ) - اعتماد السلطنه سلاطين سلسلهء هخامنشى را با پادشاهان اساطيرى كيان تطبيق كرده و اكزرسس يعنى خشايار شاه را با اسفنديار پسر گشتاسب يكى دانسته .\r\n","page_name":" 241 ","page_number":289},
  {"content":"\r\n\r\nمىكنند وقتى كه بىپول و مستأصل شدند قبر مرا بشكافند آنچه كه لازم داشته باشند در قبر مىيابند ولى درصورتىكه كمال احتياج و استيصال را داشته باشند اين كار را بكنند . و الامورث شومى و بدبختى ايشان خواهد شد » .\r\nسالها از اين مقدمه گذشت تا سلطنت ايران به داريوش رسيد . روزى از اين دروازهء بابل عبور مىكرد مقبره‌اى به نظرش آمد . سؤال كرد از كيست ؟ يكى از اهالى بلد تفصيل را عرض كرد . او نبش قبر نموده استخوان پوسيدهء نىتگريس را ديد و در پهلوى استخوان لوحى يافت كه در آن لوح اين كلمات مرتسم بود : « اگر تو حريص به مال دنيا نبودى و مايل به يك دخل خسيسى نمىشدى يقينا نبش قبر اموات نمىنمودى ! » .\r\nداريوش خجل شده از كردهء خود پشيمان شد .\r\nبالجمله عظمت بابل در زمان آبادى او به حدى بود كه باوجود اين كه علاوه بر ماليات معمول ، رسم سلاطين عجم اين بود كه مبالغى به اسم فروعات و مصارف كارخانهء پادشاه و غذاى پخته‌اى كه از مطبخ سلطان به افراد قشون مىدادند مىگرفتند تمام مملكت آسيا و قسمتى از اروپ كه آن سلاطين متصرف بودند هشت ماه از سال متحمل مخارج گزاف ايشان مىشد و چهار ماه را بابل و بلوك او به تنهائى تحمل آن مخارج را مىنمود و حكومت بابل را سلاطين عجم نمىدادند مگر به سردارى از سردارهاى خود كه خيلى عظيم الشان باشد . در حقيقت حاكم بابل ، حكم پادشاه علىحده داشت و كسى كه حكمرانى بابل مىكرد در اصطبل خانهء او علاوه بر اسب سواران جنگى ، شانزده هزار اسب بايد بسته شود . چهار بلوك معتبر بابل مخصوص طعمهء سگهاى شكارى حاكم بابل بود .\r\nچون اسمى از سميراميس ذكر شد مناسب است كه مجملى از تاريخ او در اين محل ذكر نمائيم :\r\nمؤلف گويد سميراميس - يا شميران - به عقيدهء بسيارى از مورخين در هزار و نهصد و سى و شش قبل از ميلاد متولد شد و در هزار و هشتصد و هفتاد و چهار درگذشت . اما هردوت ، زمان سلطنت او را در هفتصد و سيزده قبل از ميلاد نوشته است . معروف است كه پدر او يكى از علماى مذهبى بوده كه در آن‌وقت اهالى دمشق پيروى آن مذهب مىكرده‌اند .\r\nبعد از تولد پدر و مادر او از بىبضاعتى ترك او گفته وى را به صحرا انداختند . كبوتران به او ترحم كرده به او غذا رسانيدند و تربيتش كردند\r\n\r\n","description":"","footnote":"","page_name":" 242 ","page_number":290},
  {"content":"\r\n\r\nتا به سن رشد رسيد . سردارى از قشون نينوس - پادشاه بابل - منويس نام كه از طرف پادشاه مزبور مأمور فتح شامات بود سميراميس را به اسيرى به بابل آورد و چون نهايت جميله بود عاشق او شده وى را به حبالهء نكاح درآورد . چيزى نگذشت كه نينوس عزم تسخير تركستان كه آن‌وقت مقر سلطنت پيشداديان بود نموده لشكر بدان حدود كشيد در محاصرهء بلخ درمانده و متحير شده مدتى مديد فتح شهر در حيز امتناع و تعويق بود . سميراميس تدبيرى به شوهر خود تعليم كرد كه بدان تدبير بلخ را فتح كرد . نينوس كه اين درايت و ذكاوت را از زوجهء سردار خود مشاهده نمود فريفتهء او شد . در اينجا مورخين اختلاف كرده بعضى گويند شوهر سميراميس را نينوس بكشت وزن را تصاحب نمود . جمعى ديگر براين‌اند كه طلاق او را تمنا كرد و سردار خواهش پادشاه را قبول كرده او را طلاق داد . به‌هرحال سميراميس معقودهء نينوس شد . ملكه جماس مظفر و منصور به دار الملك معاودت كرد . بعد از ورود به بابل ، سميراميس از شوهر دويمى خود مستدعى شد كه چندى اختيار سلطنت و زمام مهام كليهء امور مملكت را به كف كفايت او گذارد كه مشاراليها به راى زرين و عقل با حصافت ، توسعه در مملكت او داده بر مكنت او بيفزايد . نينوس كه اعتمادى بر دانش او داشت مسئول او را قبول كرده سلطنت مستقلهء خود را موقة به زوجهء خود واگذار كرد و خود را خاكسار ساخت .\r\nسميراميس پس از چندى سپاه خاصه را با خود همدست كرده نينوس را مقتول و سلطنت را مستقلا متصرف شد . روايت ديگر آن‌كه نينوس از بيوفائى زوجهء خود كه با ديگران سرى و سودائى داشت دلتنگ شده ترك دنيا گفت و به جزيرهء كرت و يونان زمين رفت . در هر صورت سميراميس ملكهء بابل گرديد و از سلاطين كثير الاقتدار دنيا و به مزيت وسعت مملكت و ازديادشان و بزرگى و برترى دولت او اختصاص يافت و بعد از تملك عنان جهاندارى ، عاشق جمال و والهء كمال‌آرا ، پادشاه ارمن زمين ، گرديده او را به شوهرى خود دعوت نمود . آرا كه از سبك حركات و اعمال سميراميس باخبر بود و بيوفائى او را به نينوس شنيده سر از اطاعت او پيچيد . سميراميس را بر او خشم آمده قشونى به دفع او نامزد كرد و خود نيز در چند اول « 1 » اين قشون حركت كرد . اما افسوس كه به مراد خود\r\n\r\n\r\n","description":"","footnote":"\r\n( 1 ) - چند اول به معنى جمعى از مردم است كه در لشكركشيها دنبال سپاهيان حركت مىكنند ( ا ع ) .\r\n","page_name":" 243 ","page_number":291},
  {"content":"\r\n\r\nنايل نگرديد و در كارزار اول آرا مقتول گرديد . سميراميس زياده از حد متأسف شده به يادگارى آرا ، كارلوس پسر آرا را به‌جاى پدر پادشاه كرد و شهر آرته‌مپا كه الحال به وان معروف است بنا كرد . بعد از فتح ارمن زمين ، تمام عربستان و حجاز را بلكه مصر و حبشه را مسخر ساخت و پس از آن به ممالك ايران تاخت و همه‌جا فتح و نصرت او را يار بود و مىراند تا به پنجاب رسيد . در پنجاب شكست فاحش به قشون او رو داده به بابل مراجعت كرد . بعد از ورود به بابل يك روز صبح در يكى از محلات بابل شورش رو داد . سميراميس لباس نپوشيده و آرايش نكرده پياده و تنها در ميان شورشيان رفته آنها را ساكت نمود .\r\nبالجمله پس از چندين سال سلطنت سميراميس به لهو و لعب مشغول شد و عنان اختيار سلطنت را به دست زردشت نامى كه حاكم بابل بوده داد و به عيش پرداخت . اولاد او كه از نينوس بودند چون اعمال قبيحهء مادر را مذمت مىكردند و او را توبيخ مىنمودند همه را به قتل رسانيد مگر نىنياس را كه نايب السلطنهء ارمن كرده بود كه هرچه خواست او را به دام آورد و هلاك كند كارلوس پادشاه ارمن او را مانع مىشد . آخر الامر لشكرى به قصد تنبيه كارلوس و قتل پسر خود نىنياس به ارمن كشيد و در بين مقاتله مقتول گرديد . اين ملكه در مدت سلطنت خود تجارت را رواج و صناعت را قوت داد . مجسمهء او را بابليها به شكل و هيئت كبوترى از طلا ساخته پرستش مىكردند . بعضى گويند سميراميس به لغت شاميان به معنى كبوتر است » . انتهى .\r\nديودوردوسيسيل در كتاب تاريخ خود نوشته كه اسكندر دو مرتبه وارد بابل شد اول در سنهء سيصد و سى قبل از ميلاد بعد از آن‌كه در ميدان اربل قشون دارا را شكست داده و آن پادشاه از مقابل قشون او منهزم و تا همدان فرارا روان و آنى نياسود . اسكندر با تجمل و شوكت تمام وارد بابل شد . اهالى كه فتوحات او را ديده بودند بدون مقاتله دروازه را باز و با نهايت احترام او را وارد كردند . اسكندر به واسطهء خستگى قشون و راحت نمودن اسبان سواره سى روز تمام آنجا توقف كرد . ارك و عمارات سلطنتى را به قاطهون « 2 » نام كه سردارى مجرب بود سپرده كه با هفتصد نفر\r\n\r\n\r\n","description":"","footnote":"\r\n( 2 ) -  Agathon . \r\n","page_name":" 244 ","page_number":292},
  {"content":"\r\n\r\nسرباز مقدونيه محارست كنند . مابقى عساكر او در خارج شهر اردو زده بودند . بعد از انقضاى سى روز اسكندر از راه بصره به شوش رفت و به والى بابل - آپولو « 3 » - در وقت رفتن سه كرور وجه نقد داد كه به مخارج علوفهء قشون برساند . دفعهء دويم كه اسكندر به بابل آمد در سيصد و بيست و چهار قبل از ميلاد بود . تفصيل آن‌كه بعد از فتح ايران و تركستان و قسمتى از هندوستان به بابل مراجعت نمود و آن‌وقت چون اين شهر مركز مملكت او بود خواست آن را دار الملك كند . ولى چون به نه فرسخى بابل رسيد ، منجمين كلدانى كه در علم نجوم و كهانت و رمل كمال مهارت را داشتند خدمت او آمده عرض كردند موافق سير كواكب و قاعده كه از تأثير نجوم در دست داريم چنين مشاهده كرده‌ايم كه اگر پادشاه قدم در شهر گذارد فوت او رسيده در همين شهر درخواهد گذشت . اسكندر از اين سخنان زياد درهم شده قرار داد كه عمدهء قشون خود را به بابل روانه كند و خود با معدودى از خواص در چند فرسخى بابل اردو زده آنجا را مقر سلطنت سازد . سرداران سپاه كه از طول سفر منزجر و از چادرنشينى كسل شده بودند آناگزارك « 4 » فيلسوف را ديده از او خواهش نمودند كه خدمت اسكندر رفته با دلايل حكمتى رد قول كلدانيان نمايد و پادشاه را ترغيب به ورود شهر نمايد . اسكندر كه خود شاگرد ارسطو و تربيت شدهء آن فيلسوف بود ، سخن اين حكيم دانشمند را قبول كرده با جلال زياد وارد شهر بابل گرديد . اهالى شهر مقدم او را پذيرفته او را پذيرائى شايان نمودند . بعد از ورود به شهر ، سفراى دولى كه مفتخر به دوستى اسكندر و مايل به انعقاد عهدنامه با او بودند و فرستادگان مللى كه در تحت سلطنت اين پادشاه داخل شده بودند وارد بابل گشتند . اسكندر آنها را پذيرفت و روز اول سفرائى كه به جهت قرارداد مذهبى آمده بودند و روز دوم ايلچيهائى كه هدايا آورده بودند روز سيم مأمورينى كه به دربار او از جانب دول آمده بودند و ملتمس ايشان اين بود كه ميان ايشان و دول همسايه ، اسكندر حكم و ثالث باشد و تعيين حدود نمايد و روز چهارم فرستادگان مللى كه به جهت تعيين خراج و ماليات آمده بودند و روز پنجم اقوام و عشيرهء كسانى كه به حكم اسكندر آنها را جلاى وطن\r\n\r\n\r\n","description":"","footnote":"\r\n( 3 ) -  Appoladore . \r\n( 4 ) -  Anaxarque . \r\n","page_name":" 245 ","page_number":293},
  {"content":"\r\n\r\nداده بودند و به تضرع و التماس آمده به حضور اسكندر نايل شدند . بعد از جواب و مرخصى اين جمله ، اسكندر مشغول عيش شد . در آن‌وقت شوكت او به سرحد كمال رسيده بود و اغلب از اهالى ربع مسكون در ربقهء اطاعت او بودند . لهذا وقت رسيدن آفت عين الكمال دررسيده علامات بدبختى كه مقدمهء فناى او بود بناى ظاهر شدن را نهاد . از جمله روزى اسكندر به حمام رفت و لباس سلطنت كه از بر دور كرده بود سر حمام گذاشت .\r\nناگاه محبوسى از زنجيرخانهء پادشاهى بند و كند را شكسته و پاره كرده بدون اين‌كه مستحفظين مطلع شوند خود را به حمام رسانيده لباس سلطنت را پوشيده تاج را بر سر گذاشت و به‌جاى اسكندر نشست . اسكندر كه از حمام بيرون آمد ديگرى را به‌جاى خود ديد . بدون تغير از او سؤال كرد كه مقصود از اين عمل چيست ؟ محبوس جواب داد كه خود نيز متحيرم كه چگونه مستخلص و با اين لباس در اينجا نشسته‌ام ؟ اسكندر نهايت مشوش شده منجمين كلدانى را احضار كرده تفصيل را به ايشان اظهار كرد . ايشان صلاح در اين ديدند كه اسكندر اين شخص را به قتل رساند تا اگر صدمه‌اى در آن اوان بنا بوده كه به پادشاه برسد از او صرف و به اين بدبخت راجع گردد و تمام اين لباس و تاج را به فقرا و مساكين بخشد . اسكندر به اين گفته عمل نمود ولى در نفس خود اضطراب و تشويش غريبى داشت و حرف اول منجمين كلدانى او را به خاطر آمده منتظر صدمهء بزرگى بود . خواص براى آن‌كه او را از خيال و تشويش دور دارند اقسام اسباب عيش و نشاط را براى او فراهم مىآوردند . از جمله روزى به جهت تفرج قايقها و كشتى كوچك زيادى در روى شط حاضر ساختند . اسكندر با جمعى از حكما و ندما و سرداران به كشتيها نشسته سه روز و سه شب كشتى اسكندر از ساير سفاين دور افتاده مفقود شده بود و اسكندر را واهمهء هلاكت گرفته تن به مرگ داده بود . روز سيم به دهنهء نهرى رسيده كه از شط او را جدا كرده به بابل مىبردند .\r\nنهر به قدرى تنگ بود كه كشتى اسكندر به زحمت مىگذشت . شاخهء درختى كه اطراف نهر كاشته شده بود تاج اسكندر را از سرش به آب افكند . يكى از پاروزنها خود را در آب افكنده تاج را به درآورده و براى آن‌كه به سهولت شنا كند تاج را بر سر گذاشت . اسكندر از وقوع اين قضيه نيز اضطراب و ملالتش زيادتر شد . بعد از ورود به بابل ، منجمين معهود را طلبيده سانحهء تازه را براى ايشان گفت . ايشان عرض كردند\r\n\r\n","description":"","footnote":"","page_name":" 246 ","page_number":294},
  {"content":"\r\n\r\nكه اولا بايد اسكندر صدقات زياد دهد و نذورات به معابد ارباب انواع زياد بفرستد . بعد جشن سلطنتى فراهم آورده خاطر خود را مشغول نمايد .\r\nسديوس كه يكى از سرداران بزرگ بود اسكندر را به خانهء خود دعوت كرد . اسكندر آن شب را شراب زيادى خورده در انتهاى مجلس رطلى كه موسوم به « جام هرقل » و ظرف بزرگى بود يك مرتبه سركشيد و فى الفور صيحه‌اى زده به زمين افتاد . حضار مجلس اسكندر را بلند كرده به عمارت سلطنتى برده در بستر خوابانيدند . اطباء و حكماء حاضر شده هرچه مداوا كردند مفيد نيفتاد . وقتى كه مأيوس از زندگانى شد خاتم سلطنت را از انگشت بيرون آورده به پرديكاس - كه از خواص بارگاه بود - سپرد .\r\nسران سپاه به حضور او آمده پرسيدند بعد از تو سلطنت كه راست ؟ جواب داد آن راست كه قويتر است .\r\nاسكندر بعد از دوازده سال و هفت ماه جهانگيرى و سلطنت در بابل درگذشت . بعضى را عقيده اين است كه اسكندر را مسموم كردند و نسبت اين عمل را به آنتىپاتر « 1 » - سردار اسكندر كه حكمران يونان و فرنگستان بود - داده‌اند . زيرا كه اين شخص با مادر اسكندر كه در يونان بود كمال خصومت را اظهار و به سبك بىاحترامى حركت مىكرد و چندين بار مادر اسكندر از اين سردار به اسكندر شكايت نوشت . اوايل اسكندر اعتنا نمىكرد . ولى در اواخر در عالم مستى چندين بار اظهار دلتنگى از اين سردار كرد . پسر اين سردار كه ساقى اسكندر بود از شدت وحشت اسكندر را مسموم ساخت . بعد از فوت اسكندر آن سردار پادشاه مقدونيه شد . خبر فوت اسكندر كه به مادر دارا رسيد به واسطهء وصلتى كه با اسكندر كرده وختر دارا را به او داده بود پنج روز غذا نخورد تا هلاك شد .\r\nمؤلف گويد صاحب معجم البلدان در شرح لفظ بابليون گويد لفظ بابل به معنى فرقه است .\r\n\r\nباج‌خوست [ مع - مر 
  ] :\r\nبه فتح جيم و ضم خاء قريهء بزرگى است از قراى مرو . مسافت آن تا مرو دو فرسخ مىباشد .\r\n\r\n\r\n","description":"","footnote":"\r\n( 1 ) -  Antipater . \r\n","page_name":" 247 ","page_number":295},
  {"content":"\r\n\r\n\r\nباجروان [ مع - مر 
  ] :\r\nشهرى است از نواحى باب الابواب در نزديكى شيروان . چشمهء آب زندگانى كه حضرت خضر ( ع ) بدان نايل شد در آنجاست . بعضى گويند باجروان قريه‌اى است كه حضرت موسى و خضر عليهما السلام از اهالى آن طلب طعام كردند . در نزهة القلوب باجروان را حمد الله مستوفى ماجروان نوشته گويد از اقليم چهارم و در اول شهرستان مغان بوده و اكنون خرابه و به قدر دهى از آن معمور است . هوايش به گرمى مايل و آبش از جبال كه در حدود آن است برمىخيزد . حاصلش غير از غله چيزى نمىباشد .\r\n\r\nباخرز [ مع - مر 
  ] :\r\nبه فتح خاء و سكون راء ناحيهء بزرگى است ميانهء نيشابور و هرات مشتمل بر قراى كثيره . اصل اين لفظ باد هرزه بوده . زيرا كه جاى وزيدن و هبوب رياح است . گويند صد و شصت و هشت پارچه ديه و دار الحكومهء آن مالين است جماعت كثيرى از علماى فقه و ادب و شعر منسوب به اين ناحيه مىباشند . از آن جمله يكى على بن حسن باخرزى صاحب كتاب دمية القصر است و پدر او نيز مرد فاضلى بوده .\r\n\r\nبادران [ مع - مر 
  ] :\r\nاز قراى اصفهان و از اعمال نائين است .\r\n\r\nبادان فيروز [ مع - مر 
  ] :\r\nاسم شهر اردبيل است كه فيروز ساسانى ساخته .\r\n\r\nباد [ مع - مر 
  ] :\r\nدهكده‌اى است از اصفهان . بعضى گويند از قراى گلپايگان است .\r\n\r\nبادغيس [ مع - مر 
  ] :\r\nبه فتح دال و كسر غين معجمه ناحيه‌اى است از اعمال هرات و مرو الرود . چندين قريه دارد . حاكم‌نشين آن‌دو شهر نزديك هم است :\r\nيكى موسوم به بون و يكى معروف به بامئين . مكرر اين دو شهر را ديده‌ام .\r\nخيرات اين دو شهر بسيار و نعمت بىشمار . درخت پستهء زيادى در اينجا هست . گويند بادغيس وقتى دار الملك هياطله بود « 1 » . بعضى گفته‌اند\r\n\r\n\r\n","description":"","footnote":"\r\n( 1 ) - هيطل ، ماوراء النهر و پادشاهان آنجا را هياطله نامند ( ا ع ) .\r\n","page_name":" 248 ","page_number":296},
  {"content":"\r\n\r\nاصل بادغيس ، بادخيز بوده . زيرا كه در بادغيس باد زياد مىآيد .\r\nمؤلف گويد بادغيس از شهرهاى خراسان و تقريبا تا هرات دوازده فرسخ مسافت دارد . بعضى براين‌اند كه بادغيس را قدما « بىتاك » مىناميده‌اند . هنگام غلبهء اسكندر بر ايران و تسلط يونانيان در اين مملكت از چيزهائى كه به‌طور هديه از ايران به يونان مىبرده‌اند پستهء بادغيس بوده . حمد الله مستوفى گويد جنگل پسته در بادغيس پنج فرسخ در پنج فرسخ است . حكيم برقعى كه ماه نخشب « 2 » ساخت در بادغيس بوده .\r\n\r\nبادكوبه :\r\nشهرى با حصانت و مستحكم و از بلاد متصرفى روس در آسيا و ايالت شيروان واقع در كنار درياى خزر نزديك به شبه جزيرهء آب شرون .\r\nدور شهر قديم ديوارى محكم با بروج مشيده بنا كرده بودند . در وسط شهر قديم در بلندى ، نارنج قلعه حاوى عمارات و خزاين شيروان و حكام بادكوبه بوده . در سوابق ايام مد آب دريا به ديوار قلعهء قديم پيوسته اما در اين زمان تقريبا يكهزار ذرع ديوار قلعه از دريا دور است و يك سمت شهر به يكى از رشته‌هاى كوه قفقاز تكيه نموده است . از بندرگاه كه شهر را ملاحظه مىكنى مثلث الشكل به نظر مىآيد كه بناى او عريض و به وضع مخروطى منتهى مىگردد و در انتهاى ضلع وسط ، نارنج قلعه و خزاين قديم بادكوبه واقع شده .\r\nبالجمله شهر بادكوبه از مداين قديمهء دنيا محسوب و در يكى از بروج ديوار شهر لوحى نصب و تاريخ تعمير اين شهر مرتسم شده است و تقريبا اين تعمير ششصد سال قبل شده . كوچه‌هاى شهر قديم اگرچه سنگفرش است ولى معوج و بىقاعده و تنگ مىباشد . در شهر قديم و قلعهء وسط او كه به منزلهء ارگ بوده الحال وادىيى نيست مگر معدودى از عمارات . خزاين و مسجد معتبرى كه آنجا بوده جبه‌خانه و قورخانهء قشون روس با ساخلوى آنجاست . لكن محلاتى كه بعد از تصرف دولت روس اين شهر را در خارج بنا كرده‌اند زياد داير و كوچه‌هاى خوب و خانه‌ها\r\n\r\n\r\n","description":"","footnote":"\r\n( 2 ) - مقصود ، المقنع هشام بن حكيم ( هاشم بن عطا ) است كه بر خلفاى عباسى شوريد و از چاهى در نخشب ماهى برآورد . وى در سال 167 پس از شكست در برابر سپاه خليفه ، خود و خانوادهء خويش را سوزانيد ( ر ك تجارب السلف ص 121 و 122 و تاريخ بخاراى نرشخى ص 77 تا 89 و تاريخ ادبيات دكتر ذبيح الله صفا ج 1 ص 38 تا 56 ) .\r\n","page_name":" 249 ","page_number":297},
  {"content":"\r\n\r\nبه سبك ابنيهء فرنگستان دارد . از ابنيهء قديمه كه در آنجا ملاحظه مىشود برجى است بسيار مرتفع كه موسوم به « برج دختر » است كه بناى آن از سنگ و آجر شده و مشرف به بندرگاه است و حالا چراغ بحرى براى هدايت كشتيهائى كه از دريا شب مىخواهند وارد بندرگاه شوند بر سر آن برج شبها روشن مىنمايند . بهترين بندرگاههاى بحر خزر ، بندر بادكوبه است . محصولات طبيعى و اصلى بادكوبه كه به خارج برده مىشود اول نفت است كه به ايران و تمام روسيه مىرود ثانى ترياك و نيز قدرى ابريشم است . هندوها بادكوبه را شهر متبركى دانسته به زيارت آن مىروند « 3 » . در پانزده هزار ذرعى شهر ، سمت آب شرون « 4 » معادن نفت است و از چند موضع آنجا متصل آتش از زمين بيرون مىآيد معلوم مىشود كه دهنهء كوه آتشفشان است . دو چشمهء آب گرم در نزديكى بادكوبه موجود است . اطراف بادكوبه درياچه‌هاى نمكين زياد دارد . بيست و پنج پارچه ديه در ناحيهء بادكوبه مىباشد . در سنهء هزار و هفتصد و بيست و پنج مسيحى مطابق هزار و صد و سى و هشت ، روس آنجا را متصرف شد .\r\nدر هزار و هفتصد و سى و پنج مسيحى مطابق هزار و صد و چهل و هشت دولت ايران آن را از تصرف قشون روس خارج و مسترد نمود « 5 » . در هزار و هشتصد و پنج يكباره بادكوبه به تصرف روس درآمد و آنجا را شهر نظامى و بندرگاه جنگى نمودند . معادن نفت در بادكوبه به حدى است كه اگر شخص عصائى در زمين فروبرد بعد به واسطهء كبريت هوائى را كه از روزنهء زمين خارج مىشود آتش زند مشتعل مىشود . اطراف بادكوبه علف و سبزه بلكه هيچ قسم نبات و گياه نمىرويد . نه اين است كه زمين\r\n\r\n\r\n","description":"","footnote":"\r\n( 3 ) - بادكوبه كلمهء جديدى است و نادرست . درست آن « باكويه » است كه طبق كتابهاى ارمنى ، اصل آن « باكاوان » يا « باكوان » بوده و جزء اول اين كلمات « بغ » و « بگ » است به معناى خدا و جزء دوم « گان » است كه مىتوان آن را با « وان » در نخجوان و شيشوان برابر دانست . پس باكوان يا باكاوان به معناى سرزمين خدا بوده ( ر ك كاروند كسروى ص 370 از انتشارات كتابهاى جيبى ، به سعى يحيى ذكاء ، چاپ دوم ، 1356 ش ) .\r\n( 4 ) - اين محل را « آبشاران » و « آبشوران » نوشته‌اند .\r\n( 5 ) - طبق معاهدهء رشت ( 1730 ) روسها نواحى شمال ايران يعنى سواحل جنوبى درياى خزر را تخليه كردند و طبق معاهدهء گنجه كليهء نواحى شمال ارس را كه از ايران غصب كرده بودند به نادر پس دادند .\r\n","page_name":" 250 ","page_number":298},
  {"content":"\r\n\r\nاستعداد ندارد بلكه حرارت جوف زمين مانع روئيدن گياه است . در سنهء هزار و دويست و نود كه موكب همايون اعليحضرت اقدس شاهنشاهى از سفر فرنگستان معاودت مىفرمود در عبور از بادكوبه مختصرى شرح حال شهر و اطراف آن به قلم معجز رقم مبارك در كتاب مستطاب سفرنامهء فرنگستان مرقوم شده و مابعينه آن را نقل مىنمائيم :\r\n\r\nاحوال بادكوبه و اطراف آن نقل از كتاب سفرنامهء همايونى\r\n« روز پنج‌شنبه بايد برويم بادكوبه صبح زود برخاسته رخت پوشيدم سوار شديم جمعيت زيادى به تماشا آمده بودند . رانديم تا به پست و بلند دره و تپه رسيديم . چند خانوار ايلات در اين دره‌هاى خشك ديده شد گفتند ايل عرب است . رسيديم به چاپارخانهء اول كه آجىچاى است . آب تلخى دارد بعد چاپارخانهء مرزى كه دهى است بزرگ . روسها مىنشينند .\r\nبعد چاپارخانهء نقى كرپى « 6 » . بعد چاپارخانهء جنگى . اينجا ناهار خورديم بعد چاپارخانهء هلتما بعد چاپارخانهء اربات . رودخانه هم به همين اسم موسوم است بعد چاپارخانهء سرائى بعد شهر بادكوبه . الى بادكوبه جميع راه خشك و بد كه به اين بدى صحرا و كوه ديده و شنيده نشده است .\r\nمسافتى كه امروز عبور شد محال قبرستان مىگويند . واقعا اسم با مسمى است بعينها قبرستان است . خلاصه حاكم شهر بادكوبه با سواره و غيره به استقبال آمد . در چاپارخانهء سرائى پياده شده نزديك غروب بود نماز خوانده سوار شده دو ساعت از شب گذشته وارد شهر بادكوبه شديم . چون معدن نفت در بادكوبه است امشب همه‌جا را از صحرا و شهر چراغ نفت روشن كرده بودند . اگرچه شب بود و شهر بادكوبه را درست نديدم اما در مهتاب معلوم بود كه خانه‌هاى قشنگى كه تازه به سبك فرنگستان ساخته‌اند در كنار درياست . عمارت حاكم هم لب درياست . خلاصه جمعيت زيادى از مسلمان و غيره بودند صلوات مىفرستادند رسيديم به پاى عمارت حاكم . موزيك مىزدند . پياده شديم . اول كلنل بزاك را ديدم معلوم\r\n\r\n\r\n","description":"","footnote":"\r\n( 6 ) - كرپى ( كورپى ) به معناى پل است .\r\n","page_name":" 251 ","page_number":299},
  {"content":"\r\n\r\nشد كشتيها با مسافرين و همراهان راه پطروسكى هم مقارن ورود ما وارد بندر شدند . حاكم بادكوبه صاحب‌منصبان نظامى و قلمى « 7 » ايالت خود را معرفى كرد . عمارتى به طرز فرنگى دارد . بعد از شام چهار ساعت از شب رفته رفتيم به كشتى قسطنطين . عجب بندرى است كه كشتى بزرگ تا لب دريا مىآيد . صد هزار مرتبه شكر خداوند تعالى را كرديم كه باز به سلامت به اين كشتى رسيديم . حاكم بادكوبه و غيره آمده مرخص شدند . شاهزاده‌ها و غيره به كشتى موسوم به شاه سوار شدند صدر اعظم و عمله خلوت و كلنل بزاك و پرنس منچيكوف و بيگلروف در كشتى ما بودند . همان دريا بيگى هم بود . نيم ساعت بعد كشتى به راه افتاد . دريا آرام و خوب باد مراد هم مىوزيد . شب را خوابيدم . ولايت شكى و شيروان و غيره شترهاى خوب دارند . بار عراده اينجاها معلوم است . به گاوميش و غيره مىبندند . تكر « 8 » عراده‌ها از چوب ضخيم ولى بىآهن است » .\r\nمؤلف گويد كه چند روز بعد از حركت موكب همايون از بادكوبه به‌سمت ايران ، به واسطه بعضى فرمايشات ، به تفليس مانده بود و از عقب رسيد . چند روزى به جهت انجام مهمى در بادكوبه توقف كرد آنچه خود به رأى العين ديده بود در اين محل درج مىنمايد .\r\nدوشنبه چهاردهم شهر رجب سنهء هزار و دويست و نود وارد بندر بادكوبه شدم در مهمانخانهء موسوم به اتل « 9 » ايطاليائى منزل كردم .\r\nسه‌شنبه پانزدهم به واسطهء باد تندى كه مىوزيد از خانه بيرون نمىشد رفت . بعضى از تجار ايرانى مرا ديدن كردند دو سه نفر از معتبرين بادكوبه با آنها بودند . در بين صحبت بادكوبه‌ايها مذكور مىداشتند كه از پدرهايشان شنيده بودند كه اطلاق لفظ بادكوبه به اين شهر به واسطهء باد زيادى است كه در اينجا مىوزد و بادكوبه در اصل باد قمه بوده است يعنى بادى كه از شنزار مىآيد . چون سمت وزيدن باد از طرف صحرا است به دريا و صحراى اطراف بادكوبه شنزار است لهذا بادقمه مىگفتند .\r\nو الله اعلم . آن شب را مهمان حاكم بادكوبه بودم . در جميع شهر و اطراف بادكوبه نبات و اشجارى كه ديده مىشود در همين باغ كوچك حاكم است\r\n\r\n\r\n","description":"","footnote":"\r\n( 7 ) - قلمى در مقابل نظامى به معنى كاركنان سيويل ( كشورى ) است .\r\n( 8 ) - تكر به معنى چرخ است .\r\n( 9 ) -  Ho ? tel . \r\n","page_name":" 252 ","page_number":300},
  {"content":"\r\n\r\nكه زياده از پنج شش هزار ذرع عرض و طول ندارد و با زحمت زياد به واسطهء كمى آب اين باغ را مشروب مىسازند .\r\nچهارشنبه شانزدهم مسيو بيگلروف كه يكى از اعيان شهر و اجزاء حكومتى بادكوبه است و آشنائى سابق با من داشت كالسكه گرفته مرا در شهر و اطراف گردش داد . از قرار تقرير او ، جمعيت شهر بادكوبه الحال از بومى و غريب چهل هزار نفر مىشود . اقسام كارخانجات از قبيل كشتى سازى و تصفيهء نفت روسها در بادكوبه بنا نهاده‌اند . كوچه‌هاى محلات جديد همه راست و مستقيم و به قاعده است . كنار دريا كه دار الحكومه و خانه‌هاى معتبرين است بسيار باصفاست . تقريبا نيم فرسخ سمت جنوب خانهء امير بحر و مخزن سفاين جنگى است . هرگاه اين شهر آب شيرين زيادى مىداشت و به اين واسطه درختكارى ممكن بود شهر بادكوبه از شهرهاى خيلى ممتاز محسوب مىشد لكن اين سمت سواحل بحر خزر بر خلاف سواحل ايرانى خشك و بىآب و بىجنگل است . قلعه‌اى قديمى از بنا [ ها 
  ] ى ايرانيان در اين شهر موجود است . بازار مسلمين در قلعه است . سه مسجد در قلعه واقع شده است . برجى كه موسوم به برج دختر است و چهل ذرع ارتفاع دارد در يك ضلع اين قلعه بنا شده است . معلوم نيست كه قدما قبل از اختراع توپ كه يقينا بناى برج قبل از اين اختراع شده است به چه جهت اين برج را بنا كرده‌اند . اما حالا روسها فانوس دريا را شبها بالاى اين برج روشن مىكنند يحتمل سابق براين هم چراغ بحرى آنجا روشن مىكرده‌اند .\r\nپنج‌شنبه هفدهم به معدن نفت رفتيم . فى الواقع بادكوبه از حيثيت نفت اول مملكت روى زمين است . چاههاى زياد در جائى كه معروف به بالاخانه است حفر شده و با تلنبه نفت را از چاه بيرون مىآورند . در اين ايام چاه تازه حفر كرده‌اند كه نفت مثل فواره زياده از پنج سنگ آب به ارتفاع ده ذرع از دهنهء چاه متصل جارى است به‌طورى كه هفت درياچه در اطراف اين چاه از نفت مملو شده . پنج من نفت سياه پارسال شش قران بود حالا به واسطهء اين چاه تازه ده شاهى شده است . از بالاخانه به صورى خانه كه كارخانهء ميرزايف است رفتيم . ميرزايف نفت سياه را تقطير كرده سفيد مىكند و كرورها سرمايه و دخل دارد . معبد آتش‌پرستان\r\n\r\n","description":"","footnote":"","page_name":" 253 ","page_number":301},
  {"content":"\r\n\r\nهندى و پارسى در اين صورىخانه است « 10 » . عمارتى است مربع و در وسط آن عمارت به طرز گنبد اطاقى بنا شده است كه چهار طرف آن باز است وسط گودالى است كه آتش از ميان آن بيرون مىآيد اطراف آن حجرات است . از هر حجره منفذى تعبيه نموده‌اند كه آتش بيرون مىآيد يعنى هر وقت بخواهند كبريتى روشن كرده در محاذى آن منفذ مىگيرند هوائى كه خارج مىشود مشتعل مىگردد . در صحراى اطراف صورىخانه به مسافت چهار هزار ذرع مربع تقريبا تمام زمين مشتعل است . يك نفر هندى گجراتى در اين معبد بود به طرز آتش‌پرستان نماز خواند و طرز نماز او به اين قسم بود كه با لباس سفيد مخصوصى رو به مشرق ايستاده زنگ كوچكى به دست راست گرفته دعائى مىخواند و دو سه مرتبه ركوع مىرفت و متصل در بين نماز آن زنگ كوچك را حركت مىداد . بعد از چند دقيقه كه نماز تمام شد زنگ بزرگى به طرز ناقوس كه در سقف معبد آويخته بود حركت داد . از او سؤال كردم كه مقصود از اين زنگ چه است در نماز ؟ گفت دور نمودن ابليس . بعد از نماز بشقابى كه در او نبات بود نزد من آورد و مىگفت از گجرات مدتى است آمده و متولى معبد است . معبدى هم به طرز همين در بمبئى داريم . از بعد از غلبهء اسلام به مملكت ايران و بعضى بلاد هندوستان ، آتش‌پرستان متفرق گرديدند .\r\nمعبد بزرگ ايشان همين بادكوبه است . از جميع مخلوق كرهء ارض اين طايفه خوبتر و ملايم‌تر و كم‌ضررتراند و حيوانى به هيچوجه استعمال نمىكنند و خون نمىريزند . خلاصه از صورىخانه به شهر يك فرسخ و نيم است . دهات زياد از ايالات بادكوبه در سر راه واقع است . تماشاى آتش بحرى در بادكوبه زيادتر از آتش‌برى است كه ما ديديم . مقصود از آتش بحرى اين است : در محاذى همين آتشكده قدرى دور از ساحل وسط دريا معدن نفت است كه از زير آب بيرون مىآيد . به واسطهء لطافتى كه نفت دارد بر روى آب مىايستد هركس مايل باشد كشتى كوچكى اجاره كرده وسط دريا مىرود پنبه‌اى آتش زده روى آب مىاندازد اگر دريا مواج و متلاطم نباشد تمام اين قسمت دريا يك پارچه آتش مىشود\r\n\r\n\r\n","description":"","footnote":"\r\n( 10 ) - مسلما به علت وجود همين معبد كه قهرا سابقهء ديرينه داشته نام اين شهر باكوان ( باگاوان - باكويه - باكو ) شده و بعدها به غلط آن را بادكوبه گفته‌اند و از اين كلمهء نادرست اين توهم پيدا شده كه اين شهر در معرض باد بوده ! !\r\n","page_name":" 254 ","page_number":302},
  {"content":"\r\n\r\nمن مجال نكردم ببينم اما اين روايت را شنيدم .\r\nجمعه هجدهم به زيارت بقعهء بىبى هيبت « 11 » كه در يك فرسخى شهر سمت جنوب بادكوبه است رفتم . از قرارى كه متولى مىگفت . در زمان مأمون الرشيد وقتى كه امام ثامن حضرت رضا عليه السلام را در طوس شهيد كردند كسان حضرت كه از عربستان به عراق مىآمدند همه متفرق شدند . بىبى هيبت كه اسم حقيقيش فاطمهء صغرى و همشيرهء فاطمهء كبرى - كه حضرت معصومه باشد - از يكديگر جدا شده به رشت آمد .\r\nآنجا نتوانست اقامت فرمايد به بادكوبه فرار كرد و در اين قريه كه معروف به ده شيخ است و شيعه‌ها آنجا مسكن داشتند تشريف آورده در همانجا رحلت فرمودند . مقبره در مسجدى واقع شده كه از بناهاى قديم است . قبرستان معتبر شيعيان بادكوبه آنجاست . قبرهاى كهنه زياد آنجا ديده شد .\r\nمن‌جمله از شيخ بهائى نامى بود . تاريخى كه بر روى سنگ نقش كرده بودند سنهء هفتصد و پنج بود .\r\nشنبه نوزدهم به بطالت گذشت .\r\nيك‌شنبه بيستم به تماشاى مسجد جامع كه در شهر قديم است رفتم .\r\nاز قرار لوحى كه اينجا ملاحظه شد بناى اين مسجد از شيخ خليل الله « 12 »\r\n\r\n\r\n","description":"","footnote":"\r\n( 11 ) - ظاهرا اين بقعه نيز بازماندهء معبدى از آناهيتا ( ناهيد ) بوده ( ر ك به مقالهء « خاتون هفت قلعه » از دكتر محمد ابراهيم باستانى پاريزى در مجموعهء موسوم به « خاتون هفت قلعه » ) .\r\n( 12 ) - شيخ خليل الله از سلسلهء شروانشاهيان دربندى است . در ناحيهء شروان از روزگار ساسانيان چند سلسله به سلطنت رسيده‌اند . از اين ميان سلسلهء سومين به نام شروانشاهيان بهرامى اهميت و شهرت بيشترى دارند . زيرا قصايد بلند و پرشكوه شاعرانى بزرگ چون خاقانى و فلكى و ابو العلاى گنجوى و ذو الفقار شروانى در مدح آنان بر نام و شهرت ايشان افزوده است . اما چهارمين سلسله از سلاطين شروان نيز خالى از اهميت نيستند و نامشان در تواريخ بسيار آمده . نخستين فرد آنان شيخ ابراهيم بن سلطان محمد از مردم دربند است كه در سال 784 اين سلسله را بنيان نهاد و با امير تيمور از در دوستى درآمد و در ركاب او شمشير زد . پس از مرگ وى در سال 801 پسرش سلطان خليل يا شيخ خليل بر تخت نشست و تا سال 867 پادشاهى او طول كشيد . وى نيز مانند پدر با تيموريان - خاصه شاهرخ گوركانى - ساخت و به كمك او بر برادران خويش و اسكندر قراقويونلو پيروز شد .\r\nفرخ‌يسار كه با آق‌قويونلويان روابط نزديك داشت و سلطان حيدر صفوى در جنگ با وى كشته شد و خود او نيز در جنگ با اسماعيل پسر حيدر به قتل رسيد پسر همين شيخ -\r\n","page_name":" 255 ","page_number":303},
  {"content":"\r\n\r\nنامى است و به اين وضع نوشته شده بود : « السلطان ابن السلطان الشيخ خليل الله » . تاريخ بنا يا تعمير اين مسجد هفتصد و هشتاد هجرى بود .\r\nبناى اين مسجد وضع غريبى است مثل ساير مساجد حياط و مقصوره ندارد و به‌طور شبستان همه مسقف است . در وسط چهار طاقى مانند جائى است كه سقف ندارد . آنچه معلوم شد اين چارطاقى كهنه‌تر از بناى مسجد است و معاينه به طرز چارطاقى صورىخانه كه معبد آتش‌پرستان است ساخته شده . مسلما در قديم اين چارطاقى معبد آتش‌پرستان بوده بعد حكام يا سلاطين اسلام مسجد را دور معبد بنا كردند .\r\nياقوت حموى بادكوبه را بادكويه نوشته و گويد بلده‌اى است از نواحى دربند از نواحى شيروان . در او چشمهء نفت عظيمى است كه هر روزى معادل هزار درهم نفت مىدهد و در پهلوى آن چشمه چشمه‌اى ديگر هست كه نفت سفيد مىدهد و اين نفت بعينه مثل روغن زنبق است و شبانه‌روز اين نفت از چشمه جارى و هرگز منقطع نمىشود و حاصل آن معادل با حاصل چشمهء اولى است . يكى از تجار كه اعتمادى به قول او دارم مىگفت زمينى در نزديكى و حوالى بادكوبه ديدم كه دايما مشتعل است . گمانم اين است كه آتش كسى در آن زمين افكنده و به جهت مواد معدنى مشتعل شده مىسوزد .\r\n\r\nباذن [ مع - مر 
  ] :\r\nاز قراى خابران از اعمال سرخس است .\r\n\r\nباران [ مع - مر 
  ] :\r\nقريه‌اى است در مرو . آن را دره باران نيز گويند .\r\n\r\nبارجان [ مع - مر 
  ] :\r\nبه سكون راء از قراى خان لنجان از اعمال اصفهان است .\r\n\r\n\r\n","description":"","footnote":"\r\nخليل الله است ( ر ك به مقالهء « شروان شاهان » از بار تولد در دائرة المعارف اسلامى ) و حواشى مينورسكى بر حدود العالم و رسالهء درن  Dorn  به نام « سعى در جمع‌آورى تاريخ شروان شاهان » و مقالهء « شروان شاهان » از عباس اقبال در مجلهء يادگار ( سال سوم شمارهء نهم ص 73 تا 80 ) و فهرست زمباور و ترجمهء آن به فارسى تحت عنوان « نسب‌نامهء خلفا و شهرياران » از محمد جواد مشكور ( كتابفروشى خيام ، تهران ، 1356 ) .\r\n","page_name":" 256 ","page_number":304},
  {"content":"\r\n\r\n\r\nبار [ مع - مر 
  ] :\r\nاز دهات نيشابور است .\r\n\r\nبارفروش :\r\nاين شهر در بيست و يك فرسخى طهران در نقطهء شمال شرقى واقع شده است . ما بين بارفروش و آمل صحرائى است باتلاق و جنگل . نهرهاى زياد در اين صحرا جارى است . در فصل باران تمام اين مسافت لاىوگل است جز از راه ساختهء شاه عباسى كه تفصيل او در شرح مازندران ذكر خواهد شد و در اين وقت خيلى خراب است و عبور از شهر به شهر ديگر محال است . راه ساخته به‌سمت مشرق كشيده شده است مايل به‌طرف شمال ربع فرسخ قبل از ورود به شهر از رودخانهء موسوم به بابل كه پل ده چشمه‌اى جد امجد شاهنشاه جم‌جاه محمد حسن خان بنا كرده و بر روى آن كشيده است بايد عبور كرد . رودخانهء بابل بهترين ماهيهاى مازندران را دارد و از كوههاى فيروزكوه جارى است . اسم اين رودخانه را صاحب معجم البلدان به اول نوشته . از سرچشمه تا مشهدىسر « 13 » كه اين رودخانه در آنجا وارد بحر خزر مىشود هجده فرسخ مسافت است . اين رودخانه از نقطهء جنوب مشرقى به‌سمت شمال مغربى جارى است . از پل كه شخص عبور مىكند تا بارفروش « 14 » راه شوسه ساخته شده اطراف اين راه شلتوك‌زار است . نزديك به شهر مردابى پيداست . در وسط مرداب جزيره‌اى است كه اشجار نارنج در آنجا غرس شده است . شاه عباس بزرگ قصرى در آنجا بنا كرده موسوم به « بحر ارم » . از جزيره تا به شهر پلى تعبيه شده است كه بيست و نه پايه دارد از آجر و آهك . بر روى اين پايه‌ها تخته افكنده‌اند كه مردم از روى آن عبور و مرور كنند .\r\nشهر بارفروش شهر عظيمى است پرجمعيت و تجارتگاه بخصوص در فصل زمستان كه جمعيت آن زياد مىشود . تقريبا شهر و دهات اطراف شصت هزار جمعيت دارد . مدارس متعدده در بارفروش است بخصوص مسجد و مدرسهء ميرزا شفيع صدر اعظم مرحوم كه معروف است . مسافت\r\n\r\n\r\n","description":"","footnote":"\r\n( 13 ) - مشهدسر امروز بابلسر خوانده مىشود .\r\n( 14 ) - بارفروش كه در روزگار باستان مامطير خوانده مىشد ، در زمان صفويه نام بارفروش‌ده يافت و سپس آن را به تخفيف بارفروش خواندند و آن شهر بابل فعلى است در مازندران .\r\n","page_name":" 257 ","page_number":305},
  {"content":"\r\n\r\nبارفروش تا آمل تقريبا هشت فرسخ است . از بارفروش به مشهدىسر سه ساعت راه است و مشهدىسر در سمت شمال بارفروش واقع شده است . از آبادى مشهدىسر تا كنار دريا ربع فرسخ مسافت است . مشهدىسر دويست خانوار دارد و اطرافش باتلاق است به اين جهت در فصل تابستان هوايش بد است . عرض رودخانه پنجاه ذرع است در فصل كم‌آبى نيم‌ذرع بيشتر عمق ندارد و چون زمينش گل است حركت كشتى در اين رودخانه مشكل است . بندرگاهش هم چندان معتبر نيست . كشتى بزرگ در غير طوفان زياده از ربع فرسخ جلو نمىتواند بيايد . هنگام طوفان در آنجا لنگر انداختن ممكن نيست . شكر زيادى در اطراف مشهدىسر عمل مىآيد .\r\nمؤلف در شوال سنهء هزار و دويست و نود و دو كه در ركاب همايون شاهنشاهى به بارفروش رفت در روزنامهء سفر خود وضع بارفروش را اين طور نوشته است :\r\n« جمعه نوزدهم شوال هزار و دويست و نود و دو وارد اشرف « 15 » شديم . منزل اعليحضرت اقدس شهريارى در بحر ارم است [ از 
  ] ابنيهء شاه عباس و آنچه كه خاقان مغفور - طاب الله ثراه - تعمير كرده خراب شده بود . در سنهء هزار و دويست و هشتاد و دو كه موكب پادشاهى به مازندران تشريف برده بودند حكم به ساختن عمارت مجددى در بحر ارم فرموده بودند كه مركب از بيوتات عديده و ديوانخانه و حرمخانه و حمام و غيره باشد . اين عمارات الآن تمام و مسكن خدام حضرت پادشاهى است . دور جزيره تقريبا هزار و پانصد ذرع است . عرض مرداب از جزيره الى كنار دريا جاهاى عريض هزار قدم است . در وسط مرداب علفهاى آبى بخصوص نيلوفر زيادى روئيده است . ماهى آب شيرين و مرغابى زياد در اين مرداب موجود است . وسط مرداب سمت غربى پنج شش پايه از آجر بالا آمده است كه با قايق آنجا بايد رفت . ظاهرا آنجا شكارگاه مرغابى بوده است . تختى بالاى اين پايه‌ها بوده است . شاه عباس آنجا نشسته شكارچيها مرغابيها را پرانيده نزديك مىآوردند و او صيد مىكرد .\r\nارامنه زياد در بارفروش سكنى دارند و تجارت مىكنند و جاى ايشان در كاروانسراى ملك التجار است . جناب حاجى ملا محمد اشرفى معروف به حجة الاسلام در بارفروش سكنى دارند . كوچه‌هاى بارفروش تماما\r\n\r\n\r\n","description":"","footnote":"\r\n( 15 ) - بهشهر فعلى كه نام اصلى آن اشرف البلاد بود .\r\n","page_name":" 258 ","page_number":306},
  {"content":"\r\n\r\nسنگفرش است » .\r\nشرح حال بارفروش را از سفرنامهء همايونى كه به قلم معجز بيان در سنهء هزار و دويست و هشتاد و دو ترقيم يافته بعينه نقل مىنمائيم :\r\n\r\nشرح منقول از سفرنامهء مباركهء مازندران\r\n« روز جمعه بيست و پنجم ماه ذى الحجهء هزار و دويست و هشتاد و دو صبح پيش از نماز سوار شده از راه ديروز كه از ساحل دريا به چمن آمده بوديم گذشتيم . راه گل و باتلاق صعبى داشت . اين باتلاق در زمستان مىگفتند مرداب مىشود و مرغابى بسيار در آن پيدا شده مردم شكار مىكنند . امروز بنه و چهارپايان اردو در اين باتلاق افتاده كه سبب معطلى و زحمت اهل اردو شد . به هزار سختى گذشته به كنار دريا رسيديم سوار كالسكه شده رانديم تا به چيكه رود رسيديم . پلى تخته‌بند داشت . سوار اسب گشته از رودخانهء آنجا كه ملحق به دريا مىشود با اسب گذشته باز سوار كالسكه شديم . رانديم . پس از طى مسافت در ميان منزل دويست قدم به دريا مانده موضعى انتخاب نموده به ناهار پياده شديم . حكيم طولوزان « 16 » در سر ناهار روزنامهء تفصيل مسافرت فرانكلين « 17 » را به قطب شمال مىخواند و يحيى خان « 18 » ترجمه مىكرد . پس از ناهار سوار شديم رفتيم تا به رودخانه رسيديم موسوم به ميررود و اين همان رود تالار است كه اينجا مىرود و مىگويند پلى از چوب بسيار خوش وضع و خوب بسته بودند . الله قلى خان حاكم مشهدىسر آن را بسته است خودش نيز در ركاب بود . سواره از پل گذشتيم اگر پل نبود احدى عبور نمىتوانست كرد . چند نفر آنجا كه رود داخل دريا مىشد به آب زدند\r\n\r\n\r\n","description":"","footnote":"\r\n( 16 ) -  Tholozan . \r\n( 17 ) -  John Franklin  ملاح انگليسى كه در 1786 متولد شد و در 1847 در يك سفر اكتشافى به قطب شمال جان سپرد .\r\n( 18 ) - غرض ميرزا يحيى خان معتمد الملك است برادر ميرزا حسين خان سپهسالار . براى شرح حالش رجوع شود به مقالهء عباس اقبال تحت عنوان « يحيى خان مشير الدوله » ( مجلهء يادگار سال سوم شمارهء اول ) و شرح حال رجال ايران ( ج 4 ص 435 تا 472 ) .\r\n","page_name":" 259 ","page_number":307},
  {"content":"\r\n\r\nبه هزار محنت و زحمت از آب برآمدند تا كمر سوار در آب بود . منزل امروز از مشك‌آباد تا مشهدىسر چهار فرسنگ مسافت دارد . در بندر مشهدسر پانزده فروند كشتى تجارتى اهل بادكوبه لنگر انداخته بود .\r\nمىگفتند شش ماه است در بندر متوقف و مشغول بيع و شراى پنبه و غيره مىباشند . از گمرك بندر مشهدىسر پرسيدم گفتند سالى چندين هزار تومان است . راه مىپيموديم تا وارد رودخانهء بابل شديم كه در بندر مشهدىسر داخل دريا مىشود . از رودخانه عبور نموده اندك مسافتى از طرف بالاى رود رفتيم . اردو و چادرها نمايان گشت . محل اردو چمن بسيار بدى بود . اطراف اردو لجن و باتلاق است . خلاصه وارد اردو و داخل سراپرده شديم . قدرى آسايش و راحت نموديم . محقق كتاب روزنامهء قديم را با ميرزا على خان « 19 » مطابق مىكردند . پس از آن هنگام عصر ، يحيى خان بعضى عرايض وزير دول خارجه « 20 » [ را 
  ] كه رسيده بود خواند . جواب آنها را داديم . بعضى كارهاى ديگر بود دستور العمل آنها را نيز بيان نموديم . دهاتى كه امروز در عرض راه و ميان جنگل بود از اين قرار است : چيكه‌رود عباسقلى خان ، ركنى كلاى اعتضاد الدوله ، دوپخال كاله ، كوه دماوند و كوههاى بندپى در اينجا از لب دريا خوب نمايان بود .\r\nروز شنبه بيست و ششم ذى الحجه مهندس را دستور العمل داديم برود خرابه‌هاى خيابانهاى سارى و اشرف را بازديد نمايد . به ميرزا فرج الله مهندس و ميرزا شكر الله امر نموديم كه انبار مال التجاره در بندرگاه مشهدسر بسازند . پس از آن سوار شده همه‌جا رودخانهء بابل را به‌طرف دست راست افكنده به جانب جنوب محاذى كوه دماوند رانديم .\r\nعرض رودخانهء بابل الى بارفروش همه‌جا به يك اندازه و مقدار بود تخمينا پنجاه شصت قدم پهناى آن مىشود . آب رودخانه آرام و بىفرياد جريان داشت . عمق رودخانه اندك بود اما باتلاق و لجن بسيار داشت اسب نمىتوان در آن راند . كنار رودخانه كاله‌هاى « 21 » بلند بود . خانه\r\n\r\n\r\n","description":"","footnote":"\r\n( 19 ) - شايد منظور ميرزا على خان امين الملك باشد كه بعدها امين الدوله لقب يافت و در زمان مظفر الدين شاه به صدارت عظمى رسيد .\r\n( 20 ) - ميرزا سعيد خان مؤتمن الملك .\r\n( 21 ) - كاله معانى مختلف دارد از جملهء خربزهء كوچك نارس و كدو و زمينى كه به جهت زراعت آراسته و مهيا ساخته باشند ( فرهنگ فارسى معين ) .\r\n","page_name":" 260 ","page_number":308},
  {"content":"\r\n\r\nو محلات مشهدسر در دو طرف رودخانه واقع بود . مراودهء طرفين با يكديگر به استعانت ناوهاى كوچك است كه از زمين تا نشيب رودخانه پله ساخته پهلوى هر پله ناوى به درخت بسته هنگام ضرورت سوار شده عبور و مرور مىنمايند . اطراف رودخانه جنگل روئيده . در ميان جنگل تك‌تك درخت افرا رسته . افرا درختى است بسيار خوش‌برگ كه برگش شبيه به برگ تاك است گل سفيد شبيه به خوشهء انگور از ميان درخت آويزان است . دورنماى خوبى دارد . ماهى سفيد در اين رودخانه يافت مىشود . در دومار ( ؟ ) كوچك صيد ماهى مىنمودند چند ماهى شكار كرده بودند به حضور آورده انعام گرفتند . اسب بدهوائى مىكرد . به اسب ديگر سوار شدم . با اعتضاد الدوله « 22 » و حاجى على خان اعتماد السلطنه « 23 » و سليمان خان « 24 » بعضى فرمايش و دستور العمل داده شد . گاهى از راه ساحل دور مىشد گاهى نزديك . قدرى در كالسكه نشستيم . به اندك مسافتى باز راه بد شد . سوار اسب شديم . ايشيك آقاسى باشى و حاجب الدوله و اشخاصى كه در جلو بودند به يكباره ايستاده فرياد برآوردند كه خوك آمد .\r\nملاحظه نموده خوك ماده‌اى در كنار جاده ايستاده اصلا رم و وحشت نداشت . تفنگ چارپاره‌زنى خواستيم . دير آوردند . تفنگ آقا كشى خان را گرفتيم . خوك رم نموده اندكى دور تر رفت . تير انداختم نخورد . قدرى رانديم . در كنار رودخانهء بابل چادر ناهار را زده بودند به ناهار پياده شديم .\r\nپس از ناهار سوار شده با اعتضاد الدوله و حاجب الدوله فرمايشها شد . از بلوك پازوار مرد و زن بسيارى به استقبال آمده بودند . عباسقلى خان ارباب از مشهدسر كه گذشتيم با رعاياى كله‌بست كه خانهء اوست آمده در كنار جاده ايستاده . اين كله‌بست از دهات معتبرهء آن سامان است . در طرف راست رودخانهء بابل واقع است .\r\nخلاصه رانديم تا رسيديم به ده امير كلا كه در دست شيخ الاسلام\r\n\r\n\r\n","description":"","footnote":"\r\n( 22 ) - ظاهرا بايد منظور انوشيروان خان قاجار باشد كه در تاريخ سفر ناصر الدين شاه به مازندران ، حاكم آن خطه بود . وى پسر سليمان خان و پسردائى ناصر الدين شاه بود و شوهر سوم عزة الدوله خواهر شاه قاجار ( ر ك شرح حال رجال ايران ج 1 ص 156 تا 159 ) .\r\n( 23 ) - پدر محمد حسن خان اعتماد السلطنه يعنى همان على خان حاجب الدولهء مراغى .\r\n( 24 ) - ظاهرا منظور سليمان خان خان خانان بايد باشد پسر محمد قاسم خان و دائى ناصر الدين شاه .\r\n","page_name":" 261 ","page_number":309},
  {"content":"\r\n\r\nبارفروش است . عجب ده معتبر بزرگى است . به قدر نيم فرسنگ طول ده بود و خانه‌هاى سفالى خوب خوش‌اسلوب و مساجد و حمامهاى مرغوب داشت . تكيهء آجرى خوش‌طرح عالى در آنجا ديدم خيلى ممتاز . خود شيخ الاسلام نيز با جمعى در آخر ده به استقبال آمده ايستاده بود . از امير كلا گذشته به بندار كلا رسيديم ، پس از آن حمزه كلا ، ده ميرزا اسماعيل برادر ميرزا شكر الله بود . اين ده نيز از دهات معتبره بود . خوب دهى بود . پس از حمزه كلا ابتداى بارفروش است . خانه‌هاى سفالى خوش‌وضع ، درخت نارنج بسيار كوچه‌هاى خوب ولى سنگفرش نبود . جمعيت زيادى از مسلمان و يهود و ارمنى تجار ايرانى و بادكوبه [ اى 
  ] و روسى فراوان بود . خانلر خان پسر عليقلى خان برادر آقا محمد شاه مرحوم هم پياده در ميان مستقبلين ايستاده . مردى بسيار پير و بلندبالا ، ريش درازى داشت .\r\nمورد نوازش و تفقدات شد . به رعايت پيرى فرموديم سوار شود . قهار قلى خان پسرش حاكم بارفروش است حاضر خدمت و پياده جلو اسب مىرفت .\r\nهمه‌جا از كنار شهر مىرانديم تا رسيديم به اردو . و محل نزول اردو نزديك « بحر ارم » بود در چمن . هوا بسيار گرم بود به‌طورى كه سبب اذيت مىشد . پنج ساعت به غروب مانده وارد سراپرده شديم . مرد و زن بارفروش به زبان بارفروشى دعا و ثنا مىنمودند . هواى چادر حرارت داشت . گفتند كنار « بحر ارم » هوايش خوب است . چون مسافت نزديك بود پياده رفتيم . اعتضاد الدوله ، عليرضا خان « 25 » ، مير شكار و بعضى عملهء خلوت بودند . اين بحر ارم درياچه‌اى است دايره مانند گرداگرد آن به قدر ميدان اسب‌دوانى طهران جزيره مانندى در ميان درياچه واقع كه مسافت اطرافش تقريبا هزار قدم . از كنار درياچه تا به جزيره تخمينا صد و پنجاه قدم مىشود . كارخانهء قندسازى و سفيد كردن شكر هم در حوالى درياچه بود . در نزديكى اين كارخانه به عرض درياچه ، پلى تخته‌پوش ساخته‌اند ولى جزيره در وسط درياچه واقع است . پايه‌هاى زير پل آجرى است . تخته‌هاى پل كهنه و پوسيده است و بايد عوض شود .\r\nآب درياچه از بس علف بيهوده و نيلوفر روئيده هيچ پيدا نيست . بايد\r\n\r\n\r\n","description":"","footnote":"\r\n( 25 ) - عليرضا خان قاجار ملقب به عضد الملك پسردائى ناصر الدين شاه بود كه بعدها سمتهاى مهم يافت و در زمان مشروطيت نايب السلطنهء سلطان احمد ميرزا گرديد . وى در 1238 متولد شد و در 90 سالگى در 1328 ه . ق درگذشت .\r\n","page_name":" 262 ","page_number":310},
  {"content":"\r\n\r\nدرياچه را پاك نمود و آن جزيره نيز يك جا چمن و لجن بود آمدوشد صعوبتى داشت . ملك‌آراى مرحوم « 26 » در وسط جزيره كلاه فرنگى خوش‌وضعى ساخته كه حال يك‌سره خراب است بايد دوباره ساخته شود .\r\nعمارت اندرونى نيز در پايان جزيره باقى است و قدرى خراب است . آن نيز مرمت و اصلاح مىخواهد . در حياط اندرونى دو درخت نارنج خيلى خوبى بود حكم نمودم چادر سراپرده را آنجا زده تجير كشيدند . كوه دماوند و بعضى كوههاى ديگر در برابر پيدا بود . قدرى با دوربين تماشا نمودم . اينجا نيز هوا گرم بود . اندكى باران آمد هوا تخفيفى يافت .\r\nعصر به چادر اردو مراجعت نموديم عرايض سپهسالار و دبير الملك رسيده است تا جوابش نوشته شود . دهاتى كه امروز در دو طرف راه بود از اين قرار است : دست راست : بلوك‌آباد رود ، بسست ، دابوى بزرگ ، دابوى كوچك ، جلال از رك ، شكنج‌افروز . دست چپ : پازوار ، رودبار ، پيه‌سر .\r\nامروز حاصل كتان كه مازندرانيها « وشن » مىگويند ديده شد . بسيار سبز و خرم و با طراوت . راه گلهاى آبى رنگ كوچك خوش‌منظر دارد خيلى باصفاست . خلاصه شام صرف شد و آسايش نمودم .\r\nروز يك‌شنبه بيست و هفتم ذى الحجه صبح اول هوا صاف بود بعد ابر شد دو سه ساعت هوا سرد شد . بيرون آمديم . پيش از نهار علماء به اين موجب به ديدن ما آمدند : حاجى اشرفى كه اندك نقاهتى و كسالتى هم داشت ، ملا محمد شفيع دابو ، ملا حمزهء لال‌آبادى ، ملا محمد امين بارفروشى ، شيخ يوسف بارفروشى ، ملا محمد حسن بندپيى ، آقا سيد محمد داماد حاجى اشرفى ، شيخ محمد شيخ الاسلام امير كلائى ، ملا ميرزا محمد منجم باشى .\r\nقدرى صحبت شد و عرايض لازمه را اظهار داشتند . مرخص شده بعد ريش سفيدان اغورجلى كه تازه آمده بودند و جهانسوز ميرزا فرستاده بود به حضور آمدند . اسب بسيار خوبى با الاقيش نقرهء طلاكوب خوش تركيبى پيشكش نمودند . آنها نيز مرخص شده رفتند . بعد آقا سيد ربيع - كه آن هم مجتهد بارفروش است - با اين اشخاص به حضور آمد : ملا محمود حمزه كلائى ، آقا ميرزا بزرگ ، آقا سيد صدر الدين تنكابنى ، آقا محمد رضا پسر مرحوم شريعتمدار ، سيد عبد الكريم قاضى . آنها نيز قدرى عرايض\r\n\r\n\r\n","description":"","footnote":"\r\n( 26 ) - ظاهرا مقصود محمد قلى ميرزاى ملك‌آرا پسر فتحعلى شاه است كه سالها حكومت مازندران داشت .\r\n","page_name":" 263 ","page_number":311},
  {"content":"\r\n\r\nداشتند اظهار نموده مرخص شدند . بعضى فرامين ديده شد حكم آنها صادر گشت . به اعتضاد الدوله و يحيى خان بعضى دستور العملها داده شد .\r\nخانلر خان پسر عليقلى خان برادر آقا محمد شاه مرحوم به حضور آمد .\r\nبسيار پير بود حساب عمرش را نموديم هشتاد و پنج سال متجاوز داشت .\r\nبسيار ضعيف و نحيف بود اذن نشستن دادم . مشاعرش بجا بود . مختل نشده بود قدرى صحبت داشت تاريخ سپهر « 27 » را گفتم آوردند و حالات محمد حسن خان مرحوم را خواندند . عمارت خوبى و حوضخانهء خوش - وضعى دارد . با حاجى در تالار نشسته صحبت بسيار داشته شد از آنجا به خانهء آقا سيد ربيع رفتيم . محل عبور از بازار طولانى تاريكى بود كه سقفش را از چوب شيروانى پوش ساخته‌اند . جمعيت جلو بسيار ، هوا نيز بسيار گرم شد . صدمه زد . به هزار زحمت از بازار گذشته به كوچه افتاد [ يم 
  ] سنگفرش نبود . در فصل زمستان و باران كوچه‌ها بسيار گل مىشود و عبور صعوبتى دارد . مدرسه به نظرم آمد بسيار عالى از بناهاى ميرزا شفيع « 28 » صدر اعظم خاقان مرحوم . مدرسه آباد داير طلبه‌نشين ، درخت نارنج بسيار داشت . بارفروش حمامهاى خوب و مساجد عالى دارد . خلاصه رفتيم خانهء آقا سيد ربيع در كتابخانه نشستيم . كتاب بسيارى داشت . از آنجا برخاسته خانهء خانلر خان و قهار قلى خان پسرش رفتيم . خانهء خوبى داشتند . صحن خانه درخت نارنج و مركبات بسيار داشت . درختها بهار كرده بودند خيلى باصفا بود . تالار بزرگى داشت .\r\nجنبين تالار بالاخانه . در بالاخانه نشستيم . چاى و عصرانه آوردند پيشخدمتها در حضور بودند . يك در خانهء قهار قلى خان در تكيه باز مىشود . بانى تكيه خود خان است . از در تكيه سوار شده به منزل آمديم » .\r\nمؤلف گويد از سنهء هزار و دويست و هشتاد و دو كه موكب مسعود خسروانه تشريف‌فرماى مازندران شده بودند تا سنهء هزار و دويست و نود و دو كه مجددا تشريف‌فرما شدند و ده سال تمام گذشته به حكم محكم قضا توأم همايون بازارهاى تاريك سقف كوتاه مبدل به بازارچه‌هاى خوب و كاروانسراهاى آباد گرديده كوچه‌ها تماما سنگفرش و عمارت بحر ارم كه جز\r\n\r\n\r\n","description":"","footnote":"\r\n( 27 ) - مقصود ناسخ التواريخ است .\r\n( 28 ) - ميرزا محمد شفيع مازندرانى صدر اعظم فتحعلى شاه كه پس از 20 سال صدارت در 1234 درگذشت .\r\n","page_name":" 264 ","page_number":312},
  {"content":"\r\n\r\nخرابه نبود معمور و در واقع ارم حقيقى شده است .\r\nاما مشهدىسر : اولا اين مكان را مشهدىسر به اين جهت مىنامند كه رأس مبارك امام‌زاده ابراهيم بن موسى الكاظم ( ع ) ملقب به « ابو جواب » در اين مكان مدفون است و اين لقب به اين امامزادهء واجب التعظيم به اين جهت داده شده كه وقتى كه سادات به فرمودهء حضرت رضا ( ع ) از مدينهء منوره حركت كرده به ايران آمدند قرار دادند شخصى را سردار خود تعيين كنند . آراء براين متفق شد كه از مرقد حضرت خاتم الانبياء ، عليه آلاف التحية و الثناء ، سؤال كنند . جمعى رفته اسم خود را در نزديك ضريح مطهر عرض كردند . امام‌زاده ابراهيم نزديك شده عرض خود را نموده جوابى شنيد و به اين جهت به « ابو جواب » ملقب گرديد . در كتاب انساب الائمه نوشته شده ابراهيم با مادر و خواهران به مازندران تشريف آورده آنجا شهيد شدند . فاطمهء صغرى ملقب به « بىبى هيبت » - كه در شرح بادكوبه ذكر شد - يحتمل از رشت به مازندران نرفته‌اند با امام‌زاده ابراهيم برادر خود به مازندران آمده و بعد از شهادت اين امام‌زادهء واجب التعظيم به بادكوبه رفته به رحمت ايزدى پيوستند . بقعهء امام‌زاده عالى است . گنبد مرتفع كهنه‌اى دارد و آثار كهنه در حوالى بقعهء مباركه پيداست . در و پنجرهء بقعه چوب منبت بسيار اعلى است و آيات قرآنى در آنها نقش شده است . در يكى از درها منقور است كه در زمان سلطنت شيخ عزيز نامى پانصد سال قبل تقريبا اين در ساخته و آنجا گذاشته شده است .\r\n\r\nبارناباد [ مع - مر 
  ] :\r\nمحله‌اى است در مرو نزديك دروازهء شورستان ( شارستان ) .\r\n\r\nباروس [ مع - مر 
  ] :\r\nقريه‌اى است از نيشابور و نزديك است به دروازهء شهر .\r\n\r\nباز [ مع - مر 
  ] :\r\nسه موضع است : اول قريه‌اى است در شش فرسخى مرو . ثانى قريه‌اى است ميانهء طوس و نيشابور . ثالث كه آن را باز الحمراء گويند .\r\nقلعه‌اى است در نواحى زوزن كه نشيمنگاه اكراد است .\r\n\r\n","description":"","footnote":"","page_name":" 265 ","page_number":313},
  {"content":"\r\n\r\n\r\nبازفت [ مع - مر 
  ] :\r\nبه كسر زاء از دهات اصفهان است .\r\n\r\nباسبيان [ مع - مر 
  ] :\r\nبه كسر سين از قراى بلخ است .\r\n\r\nباسيان [ مع - مر 
  ] :\r\nبه كسر سين قريه‌اى است به خوزستان . اصطخرى گفته از ارجان تا اسك دو منزل است و از اسك تا قريهء دبران يك منزل و از دبران تا دورق نيز يك منزل و از دورق تا خان مردويه هم يك منزل است . و اين خان مردويه كاروانسرائى است كه فقرا در آن منزل مىكنند . و از خان مردويه تا باسيان نيز يك منزل مىباشد . باسيان شهر متوسطى است و رودخانه از ميان آن مىگذرد و شهر را دونيمه مىكند . از باسيان تا حصن مهدى دو منزل است و غالبا از باسيان به دورق و حصن مهدى از روى آب مىروند و اين راه از راه خشكى آسانتر و بهتر است .\r\n\r\nباشان [ مع - مر 
  ] :\r\nباشين معجمه دهكده‌اى است از دهات هرات .\r\n\r\nباشتان [ مع - مر 
  ] :\r\nبه سكون شين موضعى است در اسفراين .\r\n\r\nباشينان [ مع - مر 
  ] :\r\nاز قراى مالين است در نواحى هرات .\r\n\r\nباصلوخان [ مع - مر 
  ] :\r\nسابقا شهرى بوده ميانهء مداين و نعمانيه . الآن ديرگاهى است كه خراب است ولى آثار خرابه‌هاى آن هنوز باقى است .\r\n\r\nباطرقان [ مع - مر 
  ] :\r\nيكى از قراى اصفهان است كه اغلب سكنهء آن نساج‌اند .\r\n\r\nباغش [ مع - مر 
  ] :\r\nقريه‌اى است از قراى جرجان .\r\n\r\nباغ [ مع - مر 
  ] :\r\nقريه‌اى است در دو فرسخى مرو . آن را باغ برزن هم گويند .\r\n\r\n","description":"","footnote":"","page_name":" 266 ","page_number":314},
  {"content":"\r\n\r\n\r\nباغك :\r\nنام محله‌اى است از نيشابور .\r\n\r\nباغناباد [ مع - مر 
  ] :\r\nباغين ساكنه گمان من اين است كه يكى از قراى مرو است .\r\n\r\nباغون [ مع - مر 
  ] :\r\nشهرى است از مضافات فوشنج و در خاك هرات است . در كتاب فتوح المسلمين نوشته‌اند اين شهر را در سال سى و يك از هجرت مسلمانان به غلبه فتح كردند .\r\n\r\nبالا [ مع - مر 
  ] :\r\nاز قراى مرو است و عجم آن را كوالا مىنامند .\r\n\r\nبالقان [ مع - مر 
  ] :\r\nبه فتح لام از قراى مرو است الآن خراب و رودخانه‌اى كه در حوالى آن مىگذرد الآن به همان اسم معروف است .\r\n\r\nبالك [ مع - مر 
  ] :\r\nگمانم اين است كه قريه‌اى است از قراى هرات يا اين‌كه ناحيه‌اى است از نواحى هرات .\r\n\r\nبالوان [ مع - مر 
  ] :\r\nبه فتح لام قريه‌اى است در نواحى دينور . سلفى گفته ميانهء بالوان و بالوانه كه آن هم در نواحى دينور است چهار فرسخ است .\r\n\r\nبالوجوزجان [ مع - مر 
  ] :\r\nبه فتح زاء يكى از قراى سرخس و در راه هرات واقع است .\r\n\r\nبالوز [ مع - مر 
  ] :\r\nقريه‌اى است در سه فرسخى نسا .\r\n\r\nباماورد [ مع - مر 
  ] :\r\nبه فتح واو ناحيه‌اى است در فارس .\r\n\r\nبامنج [ مع - مر 
  ] :\r\nهمان بامئين است كه ذكر شد چون منسوب به بامئين را منجى\r\n\r\n","description":"","footnote":"","page_name":" 267 ","page_number":315},
  {"content":"\r\n\r\nمىگويند محض اطلاع مكرر شد .\r\n\r\nبامهر [ مع - مر 
  ] :\r\nقريه‌اى است كه ميانهء او و رى يك منزل راه است و در سر راه طبرستان واقع مىباشد .\r\n\r\nباميان [ مع - مر 
  ] :\r\nشهر و الكه‌اى است در كوهستان واقع ميانهء بلخ و هرات و غزنين .\r\nده منزل مسافت و تا غزنين هشت منزل است . در باميان يك عمارت بسيار قلعهء محكمى دارد . شهر كوچك ، لكن مملكت وسيع است . ميانهء آن و بلخ مرتفعى است كه آن را بر روى ستونهاى بلند قرار داده‌اند و به ستونها صور جميع اصناف طيورى كه خدا خلق فرموده نقش است و در داخل عمارت مجسمهء دو بت بزرگ است كه آنها را در كوه تراشيده‌اند و اندازهء آنها از بالاى كوه تا پائين است . نام اين دو بت يكى سرخ‌بد و يكى خنگ‌بد است « 1 » . گويند در دنيا مثل و نظير اين دو بت نيست . جماعتى از اهل علم منسوب به باميان است .\r\nمؤلف گويد باميان از شهرهاى افغانستان و در يك صد و بيست هزار ذرعى شمال و مشرق كابل است . بناى شهر در قلهء كوهى است و دره‌هاى كوه به منزلهء كوچه‌هاى آن است . تقريبا دوازده هزار خانه در ميان كوه و سنگ ساخته شده به اين معنى كه كوه را مجوف نموده هركس به قدر كفايت خود به‌طور سردابه خانه بنا نموده است . در سنهء هزار و دويست و بيست و يك مسيحى مطابق ششصد و هجده هجرى چنگيز خان آنجا را قتل‌عام نموده ويران ساخت مجددا آنجا را بنا و مرمت نمودند .\r\nباز خراب شده است . در باميان چندين مجسمه و هيكل بت هست كه از سنگ تراشيده‌اند . دو مجسمه كه بزرگتر از همه مىباشد هريك پنجاه ارج طول دارد . تفصيل قتل چنگيز خان باميان را از اين قرار است : بعد از آن‌كه اين پادشاه بلخ را قتل‌عام كرد و طالقان را هفت ماه محاصره و فتح و قتل‌عام نمود و لشكر تولى خان به او ملحق شدند سلطان جلال الدين خوارزمشاه را تعاقب نموده در عقب او به سرعت تمام به‌طرف غزنين رانده\r\n\r\n\r\n","description":"","footnote":"\r\n( 1 ) - سرخ‌بت و خنگ‌بت . عنصرى شاعر عصر غزنوى منظومه‌اى پرداخته بود مربوط به داستان محلى اين دو بت . ابو ريحان بيرونى اين داستان را به عربى ترجمه كرده به نام حديث صنمى الباميان .\r\n","page_name":" 268 ","page_number":316},
  {"content":"\r\n\r\nدر ميان راه به شهر باميان رسيد . مردم باميان به سبب اعتماد به حصانت قلعهء خود و بىاعتمادى به قول مغولها حصارى شده به مدافعه پرداختند .\r\nدر بين محاصره تيرى بر مقتل يكى از پسرهاى جغتاى ، مواتوكان « 2 » نام ، كه چنگيز خان زياد به او علاقه و ميل داشت آمد و مقتول شد . چنگيز خان از اين واقعه درهم و غضبناك شده فرمان داد تا به زودى شهر را مسخر نمايند . بعد از فتح قلعه فرمود بر جاندارى ابقا ننمايند . حتى سگ و گربه كه در آن شهر بودند طعمهء شمشير شد . زنان حامله را شكم دريده و سر از تن جنين‌ها جدا مىكردند . بعد از آن‌كه متنفسى را زنده نگذاشتند حكم داد جميع ديوارها و سقف خانه‌ها را با زمين مساوى كردند و شهر را « موسى باليغ » خواند يعنى شهر بد و گفت كسى آنجا را عمارت نكند .\r\nدر آثار الباقيه مسطور است كه درياچه‌اى در كوهستان باميان است . وسعت آن يك ميل در يك ميل و واقع در قلهء كوه و آب قريه كه در پائين كوه است از اين درياچه از سوراخ تنگى منحدر « 3 » مىشود و به قدر ضرورت اهل آن ده است و نمىتوانند قدرى اين آب را زياد و مجرا را وسيع نمايند .\r\n\r\nبان [ مع - مر 
  ] :\r\nاز قراى نيشابور و در جزء دهات ارغيان است .\r\n\r\nبانك [ مع - مر 
  ] :\r\nبه ضم نون از دهات رى است و بعضى از اهل علم بدان منسوبند .\r\n\r\nباوجان [ مع - مر 
  ] :\r\nبه كسر واو از قراى اصفهان و غير بارجان است و حافظ بن النجار در معجم خود سهو كرده است كه اين دو را يكى پنداشته .\r\n\r\nباورد [ مع - مر 
  ] :\r\nمخفف ابيورد است .\r\n\r\nبه اول [ مع - مر 
  ] :\r\nنهر بزرگى است در طبرستان [ - بابل 
  ] .\r\n\r\n\r\n","description":"","footnote":"\r\n( 2 ) - متن : « يامكان » . تاريخ مغول از عباس اقبال : « موتوجن » . تصحيح از جامع - التواريخ .\r\n( 3 ) - منحدر به معنى فرود آينده و از بالا به زير آينده است .\r\n","page_name":" 269 ","page_number":317},
  {"content":"\r\n\r\n\r\nببق [ مع - مر 
  ] :\r\nرهنى در آن‌جائى كه ذكر خبيص - كه يكى از بلاد كرمان است - مىنمايد مىگويد ناحيهء خبيص ببق و خبق است . اما من نمىدانم كه اين دو محل كجاست .\r\n\r\nببنه [ مع - مر 
  ] :\r\nشهرى است در حوالى بامئين از اعمال بادغيس نزديك هرات . سالم غلام شريك بن اعور از جانب عبد الله بن عامر مأمور شده در سنهء سى و يك هجرى به غلبه آن را گرفت . ابو سعيد گويد ببنه اصلابون است . نسبت كه به آن داده‌اند ببنى گفته‌اند . بعدها خود شهر هم به اسم منسوب به او مشهور شده آن را ببنه ناميده‌اند .\r\n\r\nبتان [ مع - مر 
  ] :\r\nبه ضم باء و تخفيف از قراى نيشابور از اعمال ترشيز است .\r\n\r\nبجان [ مع - مر 
  ] :\r\nبه ضم باء و تشديد جيم موضعى است ميانهء فارس و اصفهان و عجم آن را بشان مىگويند .\r\n\r\nبجستان [ مع - مر 
  ] :\r\nبه كسر اول و ثانى از قراى نيشابور است . مؤلف گويد برك بجستان نهايت خوب و معروف است .\r\n\r\nبجمزا [ مع - مر 
  ] :\r\nبه فتح باء و كسر جيم و سكون ميم قريه‌اى است در راه خراسان .\r\nجنگ المقتفى لامر الله و كون خر و مسعود البلال كه از ملازمان سلطان محمد بن محمود بود در سنهء پانصد و چهل و نه در اين قريه اتفاق افتاد .\r\nبعضى آن را بكمزا گفته‌اند .\r\n\r\nبجنورد :\r\nمؤلف گويد بجنورد را در كتب « بزنجرد » مىنويسند و در اول كتاب اجمالا ذكرى از آن شده ولى از تفصيل آن غفلتى رفت و چون آن نگارش در سفرنامهء خراسان كه نگاشتهء خامهء حكيم الممالك است به بهترين اسلوبى ضبط شده ما از شرح جداگانه بىنياز و به ترقيم همان مىپردازيم و هو هذا :\r\n\r\n","description":"","footnote":"","page_name":" 270 ","page_number":318},
  {"content":"\r\n\r\n« جلگهء بجنورد جلگه‌اى است مدور مستطيل ، اطراف آن تمام كوه و در دامنه و وسط جلگه قراء و مزارع متعدد واقع است به نحوى كه اين جلگه شباهتى تمام به جلگهء كلاردشت مازندران دارد فقط و در آن جلگه كوههاى اطراف تمام جنگل است و در اين جلگه جز در خلف جبال مغربى كه مانند جبال مازندران پر درخت است جنگلى نيست و كمتر از اشجار جنگل مزبور در جلگه نمايان است . باغ ايلخانى كه در نيم فرسنگى شهر بجنورد و به تشريف ورود موكب همايون مزين بود باغى است آراسته مشتمل بر اندرونى و بيرونى ، در باغ بيرونى حوضخانه‌اى بنا كرده‌اند دو مرتبه با چهارصفه و حوضى خوش قطع و ماهتابى و بالاخانه‌اى با روح و منظرى عالى . باغ اندرونى فقط كلاه فرنگى ظريف كوچكى دارد » .\r\nبجنورد كه در تواريخ « بزنجرد » مضبوط است در سمت شمال كوه البرز و در فاصلهء دو سلسلهء اين كوه واقع است . شعبهء شمالى كه به نخجير كوه موسوم است و شعبهء جنوبى او نيز به دو شعبه منشعب گشته شعبه‌اى به آلاداغ و شعبهء ديگر به سهلوك معروف است . آلاداغ كوهى است مرتفع و سبز و خوش‌هوا كه قوش طرلان در او مسكن گزيند و اين مرغ شكارى كه مطبوع طبع سلاطين است در كمتر كوهى يافت گردد . بعد بجنورد از درياى خزر به خط مستقيم تخمينا چهل فرسنگ و به خط منحنى از راه گرگان شصت فرسنگ است و تا صحراى اتك - كه مسكن طايفهء تراكمه است - از اقرب طرق دوازده فرسنگ و از ابعد زياده از بيست فرسنگ مسافت ندارد . خاك بجنورد كه دوازده فرسنگ طول و هشت فرسنگ عرض دارد محدود است از سمت مشرق به خاك قوچان و از مغرب به دشتى باير و غير مسكون كه فاصلهء ما بين گرگان و بجنورد است و كوهستان معبر تركمان به‌سمت عباس‌آباد و غيره و رباط عشق و اينچه سوقى و شاباد و كترى و قارىقلعه در اين دشت واقع‌اند . سمت شمال صحراى اتك و سمت جنوب جاجرم و اسفراين است . بلدهء بجنورد شهرى كوچك با قلعه و حصارى محكم مشتمل بر چهار هزار خانوار و بازار و حمام و مسجد و خيابانى است راست و مسطح و عريض كه ابتداى آن از دروازهء ارك تا انتهاى شهر است و ارك آن حصارى است كوچك با برج و باره كه زمين آن از سطح شهر مرتفعتر و اكنون موقف سهام الدوله و كسان ايشان است . بلوكات و رودخانه‌ها و قراولخانه‌هاى بجنورد بدين موجب است :\r\n\r\n","description":"","footnote":"","page_name":" 271 ","page_number":319},
  {"content":"\r\n\r\n\r\nبلوكات :\r\nبلوك چهارده چناران كه سمت مشرق بجنورد واقع است : چناران نوده ، اسفندان ، ترمى ، بيغو ، كوك‌كمر .\r\nبلوك سيمبارخانه از بند سىساب تا كلاين كه به گرمخانه معروف است و ما بين شمال و مشرق بجنورد واقع است : گرمخانه ، اخلو ، دونكل ، قوردانلو ، نجف‌آباد ، سوروك ، عبدل‌آباد ، آق‌تپه ، قارلوق ، قرا خان بندسى ، بنديغمور ، قوچ‌قلعه ، سىساب .\r\nبلوك حول‌وحوش اطراف بجنورد :\r\nباباامان ، ايجور ، حميد ، ينگىقلعه ، حمزانلو ، رشوانلو ، بارخانه ، پاىقلعه ، ترقى ، كىكى ، امام ويردها ، مهتان ، فيروزه ، ارگ محمد خان ، قلعه الله‌ويردى خان ، قلعهء عزير ، حصار شير على بيك ، اركان ، نودده ، خان بلاغ ، باغجق ، علىآباد ، قلعهء باقر خان ، كلاته ، لنگه .\r\nبلوك كسه‌باير كه ما بين مانه و سملقان و بجنورد واقع است :\r\nحسن‌سو ، ده‌كاه ، تركسلو ، بدران‌لو ، عرب شيخ تيمورى ، كلاه‌دار ، خندق‌لو ، سيمجه ، تاتار ، فراجه ، سريوران عليا ، سريوران سفلى ، كلاته ، كودرى ، سلاخ ، قره‌قانلو ، قلعهء ممو ، فخر الدين ، قلعهء بربر ، آق‌قيه ، قراجنگل ، دراقانلو ، قره‌چاى .\r\nبلوك مانه بين مغرب و شمال بجنورد واقع است : برج زنگانلو ، پس قلعه ، چشمه گاو ، الله‌داد ، حصه‌كام ، قلعه چلو ، كلانتر ، اسفندان ، اينجانلو ، بازاه ، سامان‌دره ، كشك‌آباد ، چوپلو ، قلعه آقچه‌ها ، قلعه اوشادها ، كلائن\r\nبلوك سمنگان كه سملقان نيز گويند سمت مغرب بجنورد واقع و جنگل بجنورد در اين بلوك است كه منتهى به جنگل استراباد مىشود :\r\nقلعه خان ، حيدرآباد ، شهرآباد ، غازى ، قلعهء ملا حسن ، لنكر ، كشانك ، مهانك ، شاه‌آباد ، قرامصلى ، قلعه نجف ، آش‌خانه ، بيار ، كرك ، دربند .\r\nمحال‌رازدو قصبه‌اى است ميانهء شمال مغرب بجنورد و كنار اتك واقع است :\r\nراز چهارصد خانوار است ، قاتليس يك صد خانوار است .\r\nبلوك چاروه كه سمت جنوب بجنورد واقع است : سن خاص ، خودآشا ، اندخان ، حربه ، كرفه ، قلى ، جعفرآباد ، قلعه سفيد .\r\n\r\n","description":"","footnote":"","page_name":" 272 ","page_number":320},
  {"content":"\r\n\r\nبلوك رختيان و حصار : گريوان ، درتو ، نيستانه ، حصار ، رختيان ، تخته باشقه و چشمه‌جان .\r\nبلوك شوغان ما بين جنوب و مغرب بجنورد واقع است : قصبهء شوغان ، طور ، يرزانلو ، چاربند ، كوشغان ، پشت‌بان ، بامى ، دوبرجه ، حصار ، چپه ، جغدى ، دربند ، رباط كه مخروبه است و اصل محل عبور تراكمه است .\r\nرودخانه‌ها : رودخانهء عين اللطف رودخانه‌اى است كه منبعش كوه سهلوك از ما بين اسفراين و بجنورد به‌سمت شمال جارى و در جلگهء بجنورد صرف مىشود .\r\nرودبارخانه : منبعش ما بين جنوب و مشرق از كوه آق مشهد جارى و به‌سمت بجنورد آمده از مشرق بجنورد گذشته به سيمبار داخل مىشود .\r\nرودخانهء سيمبار : منبعش از شيروان قوچان از پشت كوه شمالى بجنورد جارى است .\r\nرودخانهء سملقان : از جنوب كوه آلاداغ به شمال جارى و داخل سيمبار مىشود .\r\nرودخانهء شاه‌آباد : منبعش از آلاداغ به‌سمت مغرب آمده و بعد به شمال مايل شده به سيمبار و مانه داخل مىشود .\r\nرودخانهء چهارمغان : منبعش از بش قارداش از جنوب به‌سمت بجنورد جارى و از مشرق به شمال رفته به رودخانهء سيمبار داخل مىشود كه سيمبار نيز مىنامند .\r\nرودخانهء چناران : كه از سمت مشرق به مغرب جارى و منبعش از جنوب است داخل سيمبار مىشود .\r\nرودخانهء مانه : منبعش از قوشخانهء زعفرانلوست از شيرين‌دره و شمال بجنورد به‌سمت جنوب جارى و ملحق به سيمبار مىشود .\r\nرودخانهء دركش : از آلاداغ جارى و به‌سمت جنوب آمده داخل سيمبار مىشود .\r\nرودخانهء اينچه : كه آب او بهترين آبهاست . منبعش از كوه قورخد كه جنوب سملقان است . از آنجا رو به شمال مىريزد و به اينچه مىرود .\r\nاينچه خراب است سملقانى از او زراعت مىكنند .\r\nقراولخانه‌هائى كه در خاك بجنورد در محل عبور تراكمه ساخته شده است و اغلب با مستحفظ و قراول‌اند راهها و قراولخانه‌ها كه در سمت مشرق و شمال بجنورد و ما بين خاك زعفرانلو و شادلو واقع‌اند :\r\n\r\n","description":"","footnote":"","page_name":" 273 ","page_number":321},
  {"content":"\r\n\r\nخاتونك سفلى ، ميان‌زا كه قريب به قاتلش است ، پسندر ، باش‌تپه ، دهنه كليدر قريب راز ، رزندر قريب راز ، باچيدر سمت راز ، جلف در ايضا ، كونيك ايضا ، تنكه ، شاه‌يولى ، كوتواورولان ، قشقهء عليا و سفلى ، دشتك ، جويز ، تكه‌يولى ، چاتاق ، علىزوى ، وركش ، قرابيل ، چارچوبه تنگهء جاجرم .\r\nاين معابر اغلب مخصوص طوايف تكه است كه هرگاه قراول و مستحفظ نداشته باشند مىتوانند به دزدى به خاك بجنورد وارد شوند و هرگاه از خاك بجنورد بخواهند بگذرند لابد بايد از « مانه » عبور نمايند .\r\nمعابر تركمان به صحراى شوغان از سمت شمال مغربى و مغرب و مغرب جنوبى كه بعضى از جلگه و كوهستان فاصلهء گرگان و سملقان مىگذرد :\r\nديزكند در فاصلهء سملقان و شوغان واقع است ، آق‌زو ، دربندبيد ، چالباش ، آق‌بابا ، ياق‌توكلن ، الوچلكو ، جندعباس ، قراتيكان ، تنكران ، قراول .\r\nمعابر مسطوره كه از شمال تا جنوب خاك بجنورد امتداد يافته قراولخانه‌هاى مغربى و مغرب جنوبى آن در صحراى ما بين بجنورد و جاجرم و نردين است و عبور طايفهء تراكمه به‌سمت استراباد و عباس‌آباد و غيره لابد بايد از اين قراولخانه‌ها باشد و طايفهء يموت را عبور از اين معابر ممكن نگردد مگر هنگامى كه با كوكلان معيت داشته باشند .\r\nروز چهارشنبه ششم ربيع الثانى و دوم تشريف‌فرمائى سركار پادشاهى به بجنورد :\r\nدر اين روز تمام اوقات مبارك سركار همايونى مصروف صدور احكام و امورات دولتى بود . در اول روز جواب عرايض وزرا را صادر فرموده امر به رجعت دادن چاپار فرمودند و پس از آن سهام الدوله و شجاع - الدوله و ساير سركردگان را با حضور امين الدوله و اعتضاد الدوله احضار فرموده و همه را از مكنون خاطر مبارك اطلاع داده نظر به بصيرت و علم و اطلاع سهام الدوله مشاراليه را در انجام اين خدمت به رياست كل مأمورين معين فرمودند كه بلد راه و مراقب نظم سوار باشد و سركردگان و صاحب‌منصبان مفصله را مقرر داشتند در اين خدمت و مأموريت از صوابديد ايشان غفلت ننمايند و هريك سواران ابو ابجمعى\r\n\r\n","description":"","footnote":"","page_name":" 274 ","page_number":322},
  {"content":"\r\n\r\nخود را حاضر ساخته بدون آن‌كه احدى از اصل مقصود اطلاع يابد در شب هشتم به هنگام سحر به اقبال بىزوال همايون از صحراى شوغان به‌سمت مقصود روان شوند .\r\n\r\nرؤسا و سركردگان و صاحب‌منصبان :\r\nسهام الدوله حيدر قلى خان ايلخانى سردار قشون مأمور ، شجاع - الدوله امير حسين خان ايلخانى ، كلب حسين خان امين نظام و سركردگان نصرت ، حسينقلى خان سوارهء مخصوص ، صفر على خان سرتيپ ، زين العابدين خان سرتيپ ، صادق خان سرتيپ ، عباد الله خان غلام پيشخدمت ، حسينعلى خان سرتيپ قورت بيگلو ، سبحانقلى خان برادر سهام الدوله ، شير محمد خان برادر ايضا ، عليقلى خان يوزباشى غلامان مخصوص ، قرا خان سركردهء سوارهء دره‌جزى ، محمد خان بيگلر بيگى هزاره ، خان سوادا سركردهء هزاره .\r\nسوارهء مأموره :\r\nسوارهء ملتزم ركاب : غلامان مخصوص ، غلامان نصرت ، سوارهء مهاجر سوارهء دويرن ، سوارهء اينانلو ، سوارهء قورت بيگلو .\r\nسوارهء خراسان : شادلو ، زعفران‌لو ، دره‌جزى ، هزاره ، جوينى ، جاجرمى .\r\nچون سركار همايون شاهنشاهى را از اين مهم عظيم فراغت حاصل آمد و صاحب‌منصبان و سواران درپى اجراى امر ملوكانه شدند هنگام عصر محض تفنن به دست مبارك چند شيشه عكس انداختند . مير شكار از سوارى رجعت نموده معروض خاكپاى همايون داشت كه در كوه بالاسر بجنورد شكار ديده‌اند . حسب الامر مقرر آمد كه در روز آينده قبل از سوارى سركار همايونى به‌طرف خوابگاه شكارها رفته منتظر تشريف فرمائى سركار شاهنشاهى باشند . مقارن غروب ديوانخانهء مباركه قورق شده علياحضرت مهدعليا و سركار عزة الدولة العليه به فيض حضور مرحمت ظهور همايون مشرف گشتند .\r\nپنج‌شنبه هفتم ربيع الثانى و سوم توقف موكب همايونى در بجنورد :\r\n\r\n","description":"","footnote":"","page_name":" 275 ","page_number":323},
  {"content":"\r\n\r\nدر اين روز سركار همايون شهريارى به عزم شكار و تفرج خارج شهر سوار شده و ابتدا به باغ مخصوص سهام الدوله كه در يك فرسنگى و دامنهء جبال شمالى واقع است تشريف‌فرما گشتند و در كلاه فرنگى وسط باغ كه منتهى بر حوضخانهء ظريف منقحى بود صرف ناهار فرمودند .\r\nمصطفى قلى خان مير شكار از بالاى كوه به زير آمده معروض حضور مبارك داشت كه مركبچيان سهام الدوله ندانسته خود را به شكاران نموده و آن جانوران وحشى را متوارى ساخته‌اند . سركار شاهنشاهى به واسطهء گرمى هوا اين معنى را مغتنم شمرده و از شكار قوچ و ميش صرف‌نظر كرده اندك وقتى به استراحت مشغول گشتند .\r\nپنج ساعت به غروب مانده حضرت پادشاهى از خواب برخاسته و از آنجا كه لازم بود يك نفر از مقربان خاص با اردوى غازيان دولت جاويد مناص همراه باشد على خان گرجى پيشخدمت خاصه را كه سالها در ركاب همايون تربيت شده بود محرمانه احضار فرموده مقرر داشتند تا از طرف قرين الشرف ملوكانه به همراهى اردوى مأمور روانه گردد و در تنظيم حركات و سكنات آنها به صوابديد سهام الدوله مراقبت نمايد و هم از جانب سنى الجوانب به ملاحظهء حالات و شهادت خدمات هريك و تشويق و ترغيب ايشان مواظبت داشته باشد . على خان حسب الامر درپى خدمت مرجوعه رفت و سركار همايون از باغ به بيرون تشريف آورده با اعتضاد الدوله و امين خلوت و ديگر مقربان به‌سمت مشرق كه شكارگاه قرقاول بود توجه فرمودند . آزاد خان و محمد قلى خان برادران ايلخانى در ركاب همايون بلدى و راهنمائى نمودند تا موكب مسعود از دو مزرعه گذشته به چمن و نيزارى رسيدند كه سهام الدوله مخصوص تربيت قرقاول ترتيب داده و تقريبا نيم فرسنگ طول آن است . به محض ورود سركار شاهنشاهى در نيزار مزبور قرقاول بسيار از ميان نىها خارج شده به پرواز آمدند و اعليحضرت همايونى شش قطعه از آنها را در روى هوا و حين پرش سواره با تفنگ صيد فرموده تيمور ميرزا و امين خلوت نيز هريك قطعه‌اى باقوش گرفتند و ذات و الاصفات خسروانى محض اعلان مرحمت و مزيد افتخار سهام الدوله به‌سمت شهر و خانهء معزى اليه متوجه گشتند .\r\nدر خارج دروازهء شهر سهام الدوله با كسان و منسوبان خود به استقبال ركاب مبارك شتافتند و چون موكب مسعود در خانهء ايلخانى كه از بناهاى اجداد\r\n\r\n","description":"","footnote":"","page_name":" 276 ","page_number":324},
  {"content":"\r\n\r\nايشان است شرف ورود ارزانى داشت ، ايلخانى سر افتخار به طارم افلاك سود و حتى المقدور از شالهاى كشميرى و نقود و اسبان تركمانى و كنيزان خوبروى و بازان شكارى تقديم خاكپاى همايون نمود و اعليحضرت پادشاهى را طرز ادب و خدمت ايلخانى پسنديده آمده خانبابا خان پسر معزى اليه را كه به سن دوازده سال و آثار رشادت و صداقت از ناصيه‌اش پيدا بود به الطاف ملوكانه نواخته و به اعطاى يك قطعه گل كمر مكلل به الماس سرافرازش فرمودند و ساعتى در باغچه و اطاقهاى ايلخانى تفرج فرموده سليقهء او را در تجميع اسبابهاى نيكو از قبيل تفنگهاى اعلى و شمشيرها و ساعتهاى مجلسى و حتى برمتر « 1 » و تصويرهاى فرنگى در نهايت پسنديده و از هر مقوله فرمايشات فرموده ايلخانى را به عواطف ملوكانه اميدار ساخته مقارن غروب از خيابان وسط شهر تشريف‌فرماى منزل شدند . از قرارى كه به عرض خاكپاى همايون رسيد حالت مرض معير الممالك رو به ازدياد گذاشته بود و خاطر مرحمت مظاهر همايونى از اين معنى در نهايت افسرده گشته يحيى خان آجودان مخصوص و اين بنده را مقرر آمد كه حكيمباشى طولوزان و ساير اطباى ركاب مبارك را در بالين مريض حاضر نموده كنگاش نمايند و قرارى در امر معالجه داده هركس را سزاوار دانند در نزد ايشان بگذارند . ما ملازمان نيز حسب الامر به باغ منزل معزى اليه رفته و در حضور حاجى رشيد خان مستوفى كه از دوستان مخصوص مريض مشار اليه بود با حكيمباشى طولوزان و ملك الاطباء و ميرزا محمد حسين دكتر و آقا ميرزا سيد على مجلس كرده مشاورت نموديم . عاقبت به صوابديد همه‌چنان قرار شد كه ملك الاطباء و آقا ميرزا سيد على متفقا در بجنورد مانده و بعون الله تعالى مشغول معالجه شوند و حكيمباشى طولوزان ، سيد مشار اليه را كه طبيب عالم و مخصوص شخص معير الممالك بود از جانب خود براين كار گماشت و اين معنى را آجودان مخصوص به عرض عاكفان حضور رسانده از جانب سنى الجوانب ملوكانه به ملك الاطباء و سيد حكيم و غيرها التفات و نويد مرحمت داده خاطر مبارك را از اهتمام و مراقبت ايشان مطمئن ساخت .\r\nو هم در اين شب يك ساعت به صبح مانده اردوى سهام الدوله و شجاع - الدوله از بجنورد به‌سمت شوغان حركت نمود .\r\n\r\n\r\n","description":"","footnote":"\r\n( 1 ) -  Barometre . \r\n","page_name":" 277 ","page_number":325},
  {"content":"\r\n\r\n\r\nبجوار [ مع - مر 
  ] :\r\nبه فتح باء محلهء بزرگى است در مرو در طرف پائين شهر و بعضى آن را بجواز ناميده‌اند . زيرا كه در سر كوچه بجوزى - يعنى مقسمى براى آب - هست كه آب را تقسيم مىكند و كوچه را به آن مقسم نسبت داده‌اند .\r\n\r\nبجه [ مع - مر 
  ] :\r\nبه فتح باء و تشديد جيم شهرى است ميانهء فارس و اصفهان .\r\n\r\nبحر خزر [ مع - مر 
  ] :\r\nدرياى طبرستان و درياى گرگان و درياى آبسكون همهء اينها يكى است و به هريك از اين اسامى خوانده مىشود و دريائى است وسيع و عظيم و به درياى ديگر وصل نيست . بعضى آن را درياى خراسان و درياى جبلى و دوارة الخراسانية نيز ناميده‌اند . حمزه گويد اسم اين دريا به فارسى « دراه اكفوده » يا « اكفودة درياق » بوده و ارسطاطاليس آن را « ارقانيا » خوانده . بعضى آن را درياى خوارزم گفته‌اند و اين خطاست . زيرا كه درياچهء خوارزم غير از اين است . باب الابواب كه دربند باشد چنان‌كه ذكر شد در كنارهء اين درياست . در جهت جنوب و مشرق درياى خزر كوههاى مغان و طبرستان و كوه گرگان مىباشد و امتداد مىيابد تا مقابل دهستان كه آبسكون در آنجاست و دور مىزند به‌طور مشرقى تا محدود مىشود به بلاد ترك و از جهت شمال منتهى مىشود به ولايت خزر . و چندين رود بزرگ داخل اين دريا مىشود از جمله رود اتل « 2 » و كر و ارس است .\r\nاصطخرى گويد در شرقى بحر خزر كه بعضى از خاك ديلم و طبرستان و گرگان و بعضى از بيابانهاى ميانهء گرگان و خوارزم است و در غربى آن خاك قوم اللان است در كوههاى قبق تا حدود سرير و بلاد خزر و بعضى بيابانهاى غزيه - كه طايفه‌اى از اتراك مىباشند - و در شمال آن بيابان غزيه است در طرف سياه كوه و در جنوب آن جبل گيلان و بعضى از خاك ديلم است . و گويد بحر خزر متصل به هيچيك از درياهاى ديگر نيست و اگر شخص دورادور آن را بگردد در هر نقطه‌اى كه ابتدا كرده باز به همان نقطه منتهى مىشود و مانعى براى سير تمام دورهء آن نيست\r\n\r\n\r\n","description":"","footnote":"\r\n( 2 ) - رودى كه امروزه ولگا خوانده مىشود و از روسيه به درياى خزر مىريزد\r\n","page_name":" 278 ","page_number":326},
  {"content":"\r\n\r\nمگر آنجاهائى كه رودها داخل دريا مىشود . اين دريا جزر و مدى ندارد و سياه رنگ و قعر آن گل‌ولاى است . به خلاف درياى قلزم و بحر فارس كه در اغلب مواضع اين دو دريا از صفاى آب در قعر دريا سنگهاى سفيد ديده مىشود و در درياى خزر جواهر از قبيل مرواريد و مرجان و غيره يافت نمىشود و منفعتى غير از ماهى از آن عايد نمىگردد . تجار از اراضى مسلمين به اين دريا سوار شده و به خاك خزر و مواضع ما بين اران و جبل و گرگان و طبرستان مىروند و در اين دريا جزيرهء مسكون آبادى كه مثل جزاير درياى فارس و روم و غيره باشد نيست . بلكه جزاير اين دريا فقط بيشه و آب و اشجار است دون عمارت . از جمله جزيرهء سياه كوه است و در محاذى نهر كر جزيرهء بزرگى است كه بيشه‌ها و اشجار و آبها و نباتات معطر دارد و اهالى حوالى دواب خود را به واسطهء كشتيها به اين جزيره حمل مىكنند و در آنجا مىچرانند كه فربه شوند . جزيره‌اى ديگر در اين دريا هست كه معروف به « جزيرهء روسيه » مىباشد و جزاير كوچك هم متعدد دارد و كسى كه از آبسكون به ولايات خزر مىرود و آبسكون در طرف دست راست اوست در ساحل دريا قريه و شهرى نمىبيند مگر در يك موضع كه تقريبا تا آبسكون پنجاه فرسخ است كه در آن موضع به شهر دهستان مىرسد . كشتيها در وقت طوفان به اين شهر پناه مىبرند .\r\nآب شيرين دارد . خلق بسيارى از اطراف به دهستان مىآيند و براى صيد در آن اقامت مىنمايند و غير از اين يك نقطه در اين خط راه آبادى نيست .\r\nاما كسى كه به ولايت خزر برود و آبسكون در طرف چپ او باشد عبور او متصل به آبادى است زيرا كه عبور مىكند از حدود گرگان و طبرستان و ديلم و جبل و مغان و شيروان و مسقط و باب الابواب و چهار روز راه كه طى كرد به سمندر مىرسد و از سمندر از راه بيابان هفت روز راه كه بريد به نهراتل و اصل مىشود . در ناحيهء سياه كوه گردابى است كه اسباب خطر كشتيهاست اگر در آنجا دچار طوفان شدند كشتى آنها ناچار خواهد شكست و همين‌كه كشتى شكست احمال و اثقال آن را اتراك به يغما مىبرند . گويند دور اين دريا هزار و پانصد فرسخ است و قطر آن صد فرسخ است . انتهى .\r\nمؤلف گويد چون بحر خزر وصل به درياى محيط نيست علماى جغرافى آن را بزرگترين بحيرهء روى زمين شمرده‌اند و اين بحيره واقع\r\n\r\n","description":"","footnote":"","page_name":" 279 ","page_number":327},
  {"content":"\r\n\r\nميانهء آسيا و اروپ است . تمام سطح او تخمينا سيصد و ده هزار هزار ذرع مربع است . منتها طول او از نقطهء شمال مغربى تا نقطهء جنوب مشرقى يكهزار و دويست هزار ذرع است و منتها عرض او ششصد و پنجاه هزار ذرع است و جائى كه كم عرض‌تر از آن نيست و محاذى بادكوبه است يكصد و نود هزار ذرع است و منتها عمق اين دريا نهصد ذرع مىباشد .\r\nاطلاق اسم كاسپين به اصطلاح فرنگيها به اين دريا مدت زمانى است .\r\nشايد اطلاق اين اسم به واسطهء طايفهء كاسپى بوده كه در سواحل اين دريا خاصه در طرف جنوب مغربى ساكن بوده‌اند . اما از هزار سال قبل تاكنون اين دريا موسوم به بحر مازندران و خزر و ديلم و جرجان و بحر قلزم است . مورخين رومى و يونانى ذكر اين دريا را بسيار كرده‌اند . ولى از وضع جغرافيائى آن چندان مطلع نبوده‌اند . از مورخين و علماى جغرافى قديم فقط ارسطو و هردوت مىدانسته‌اند كه اين دريا به هيچيك از بحار كره اتصالى ندارد و مفروز و مجرد است و سايرين گمان مىكرده‌اند كه اين دريا به درياى قطبى يا به درياى آزوف وصل است .\r\nاول مسافر فرنگى كه ثابت كرد بحر خزر مفروز است و به هيچ دريائى راه ندارد ماركوپلو « 1 » معاصر هلاگو خان بود . او از قرار تقرير اعراب كه تمام دورهء اين دريا را سير كرده بودند اين مسئله را كشف كرد . اما عقيدهء محققين اين عصر اين است كه درياى ارال و درياى خزر وصل به‌هم بوده‌اند و جيحون كه حالا وارد بحيرهء ارال مىشود يكى از رودخانه‌هائى بود كه وارد بحر خزر مىشد .\r\nكاپيتن موراويف از صاحب‌منصبان روسى كه در سنهء هزار و هشتصد و نوزده مطابق هزار و دويست و سى و پنج هجرى به خيوق « 2 » سفر كرده مىنگارد كه در پانصد و بيست هزار ذرعى بحر خزر سمت مشرق در سر راه خيوق طرف چپ زمينى مربع به ارتفاع چهل و چهار هزار ذرع تقريبا در مسافت ممتدى ديده مىشود . ريگ و خاك اين زمين مربع زرد رنگ و ريگ و شن كه از اين زمين كنده مىشد طورى بود كه به مالش با انگشت خاك مىشد و معلوم بود كه اين ارتفاع ساحل دريا بوده . اهالى بلدهم رواية عن اسلافهم گفته‌اند كه اين محل در قديم بستر\r\n\r\n\r\n","description":"","footnote":"\r\n( 1 ) -  Marco polo . \r\n( 2 ) - خيوه پايتخت خوارزم .\r\n","page_name":" 280 ","page_number":328},
  {"content":"\r\n\r\nدريائى بوده و حالا خشك است . اما در اين مسئله كه آيا جيحون وارد خزر مىشده يا نه ؟ على التحقيق چنان‌كه كاپيتن موراويف هم نوشته رود جيحون از سمت خليج بالخان به اين دريا مىريخته است و مؤيد اين قول اطلاع اهالى بلد - كه طوايف تركمانند - مىباشد و اين طوايف گويند اين مكان مجراى قديم رود جيحون بوده و در پانصد سال قبل از اين ممر وارد خزر مىشده و بعدها به سبب زلزلهء سختى تغيير مجرا داده و وارد به بحيرهء ارال - كه مورخين عرب آن را درياچهء خوارزم مىناميده‌اند - مىگردد . اما در تعيين پانصد يا زيادتر اختلافى هست .\r\nابن حوقل كه تقريبا نهصد سال پيش از اين بوده و جغرافى ربع مسكون را نوشته است گويد رود جيحون به درياچهء خوارزم داخل مىشد . در زمان پطر كبير ، واسطهء راپورت صاحب‌منصبان روسيه كه به خيوق سفر كرده بودند ، چنين معلوم اين پادشاه شده كه اهالى مخصوصا مجراى جيحون را تغيير داده و آن را وارد بحيرهء ارال نموده بودند كه از اين سمت آبادى كه لازمهء آب است موقوف و از دست‌اندازى قزاقها محفوظ باشند . لهذا پطر كبير به خيال بود كه جيحون را به مجراى اولى مراجعت دهد و مهندسين مأمور اين كار كرد و مامورين همگى مقتول و اين خيال بزرگ به موقع اجرا نرسيد .\r\nاين دريا از سمت شمال به ايالت حاجى طرخان و از طرف مشرق به دشت تركمان من قشلاق و قرقيز و از جانب مغرب به ولايت و كوه قفقاز و داغستان و شيروان و از جهت مغربى به گيلان و جنوب مازندران و از سمت جنوب مشرقى به استراباد محدود است .\r\nاما رودهاى بزرگى كه داخل درياى خزر مىشود : اول رودخانهء آمباست كه از مملكت قرقيزها مىآيد و سرچشمهء آن مون‌كولشار است .\r\nدر نقطهء شمال مشرقى قبل از ورود به دريارود تمير با اين رودخانه تلاقى نموده يكى مىشود . از سرچشمه تا ورود به دريا ششصد هزار ذرع راه طى مىكند و از سرچشمه آب اين رود بسيار ناگوار و بد و كم ماهى است .\r\nهرقدر به دريا نزديك مىشود و رودخانه‌ها داخل او مىشود آب آن بهتر و تغيير كلى در آن حاصل مىگردد . نزديك به دريا ماهى او به‌طورى زياد مىشود كه زياده از هزار و پانصد كشتى ماهيگيرى هر ساله در فصل معين از حاجى طرخان براى صيد ماهى به اين رودخانه مىآيند . جريان\r\n\r\n","description":"","footnote":"","page_name":" 281 ","page_number":329},
  {"content":"\r\n\r\nاين رودخانه تند و مجراى آن گل‌ولاى است و زراعت نقاط سواحل آن بسيار مىباشد .\r\nدويم : رود اورال است كه سرحد شرقى خاك آسيا و اروپ است از كوهستان اوران بورغ « 1 » جارى مىشود و از دامنهء جنوبى كوه اورال [ . . . . 
  ] . اين رود از سرچشمه تا جائى كه وارد دريا مىشود پيچ‌وخم زياد دارد و به چندين جهت جارى است و سه هزار ذرع مسافت جريان اوست . در اواخر پائيز در دهنهء اين رود ماهى زيادى پيدا مىشود و صيد ماهى در اين فصل در اين محل بهترين سرچشمهء مكنت اهالى است .\r\nقدما اين رود را « دائيكس » مىناميدند حالا اورال و ژائيك مىنامند و از جانب شمال به دريا مىريزد .\r\nسيم : شط ولگاست كه بزرگترين شطهاى فرنگ است . سابقا اين شط موسوم به ارها بود حالا اتل مىگويند . سرچشمهء اين شط در مملكت چتور متعلق به روس است . ابتدا از مغرب به مشرق جارى است . اما چون به شهر غازان مىرسد تغيير مجرا داده از شمال مشرقى به جنوب مغربى مىرود و در نزديك حاجى طرخان از نقطهء شمال مغرب وارد درياى خزر مىشود . دهنهء اين شط كه وارد دريا مىشود هفتاد شعبه مىشود و دهنهء او فى الحقيقه درياى بزرگى است . مسافتى كه اين شط طى مىكند تقريبا سه هزار و هشتصد هزار ذرع است . از دهنه الى سه هزار و دويست و پنجاه هزار ذرع هرجور كشتى به آسانى در آن سير مىنمايد و از آن به بعد غير ممكن است . مجراى رودخانه به واسطهء شن و لاى هر سال بلند مىشود و به عرض شط مىافزايد . از جميع شطهاى دنيا اين رود پر ماهىتر است . انواع ماهيهاى گرانبها و لذيذ در او صيد مىشود . شط ولگا به واسطهء بعضى نهرهاى مصنوعى به رود نوا « 2 » كه از وسط پطرزبورغ « 3 » عبور مىكند وصل شده و به اين واسطه مىتوان گفت به درياى بالتيك متصل است . از سمت ديگر باز به واسطهء انهار مصنوعى به رود دوينا « 4 » اتصال يافته و به اين جهت به درياى قطبى راه دارد .\r\nهمچنين به واسطهء نهرهاى احداثى به رود دون « 5 » وصل و به\r\n\r\n\r\n","description":"","footnote":"\r\n( 1 ) -  orenbourg  شهرى در ناحيهء شرق روسيه بر كنار رود اورال  oural  .\r\n( 2 ) -  Neva \r\n( 3 ) -  Petersbourg \r\n( 4 ) -  Dvina \r\n( 5 ) -  Don \r\n","page_name":" 282 ","page_number":330},
  {"content":"\r\n\r\nقرادنگيز « 6 » متصل مىگردد . جريان رودخانه از سرچشمه تا جائى كه داخل دريا مىشود همه‌جا آرام و بدون آبشار است . عرض اين شط تا حوالى ساراتو « 7 » - كه كمتر از همه‌جاست - چهارصد ذرع است اما در طغيان آب در حوالى گاهى بيست و دو هزار ذرع شده است . سالى دويست روز اين رودخانه از يخ فارغ و مابقى ايام سال منجمد است كه قوافل و ايلات از طرفى به‌طرف ديگر به آسانى مىتوانند از روى يخ عبور كرد .\r\nچون شرح رود ولگا در بهترين اسلوبى در سفرنامهء مباركهء فرنگستان به قلم معجز رقم همايونى مرقوم شده همان را بعينه نقل مىنمائيم :\r\n\r\nشرح رود ولگا نقل از كتاب مستطاب سفرنامهء همايونى\r\n« روز چهارشنبه شانزدهم ربيع الاول هزار و دويست و نود وارد حاجى طرخان شديم . صبح برخواسته به اطراف نگاه كردم . ديدم الحمد لله از درياى بزرگ خلاص شده به رودخانهء وسيعى كه اسمش ولگاست رسيده‌ايم و عجب صفائى دارد . باز عرض رودخانه بسيار است . چنان‌كه از همان يك شعبه كه ما عبور مىكرديم البته هزار ذرع عرض داشت .\r\nگلولهء تفنگ متداولى از اين طرف به آن طرف نمىرسيد . آبش گل‌آلود و به غايت تند مانند درياى مواجى روان است . سواحل رودخانه همه درخت سبز جنگلى و بيد متعارفى و بيدمشك و زمينها همه چمن و مرتع است و اغلب ايلات قالموق « 8 » كه مذهب بت‌پرستى دارند در آنجا سكنى دارند . لب رودخانه الاچيق زده مواشى و اغنام زياد از اسب و ماديان و گاو و گوسفند و غيره دارند . چند ده بزرگ هم از دهات روسيه كه از\r\n\r\n\r\n","description":"","footnote":"\r\n( 6 ) - قرادنگيز همان درياى سياه است . قرا به معنى سياه و دنگيز ( دنيز ) به معنى دريا .\r\n( 7 ) -  Saratov \r\n( 8 ) - متن : « قالوق » . سفرنامهء ناصر الدين شاه : « قاللوق » .\r\n","page_name":" 283 ","page_number":331},
  {"content":"\r\n\r\nمضافات حاجى طرخان شمرده مىشود ديده شد كه در كنار رودخانه واقع و از دور خيلى بزرگ و آباد به نظر مىآيد . در هر ده يك كليسياى بسيار عالى باشكوه ساخته‌اند . اغلب اهالى اين دهات شغلشان صيادى است . كشتى ما محاذى هريك از اين دهات كه مىرسيد اهالى ده به كنار رودخانه آمده هورا مىكشيدند . در اين دهات به هيچوجه باغ و زراعت ديده نشد مگر در يكى از دهات كه عمارت بسيار معتبر و باغ بزرگ مشجرى از دور ملاحظه شد كه از طايفهء ساپوژنيكوف « 9 » بود . ماهى مردهء زيادى در كشتيهاى خود ريخته و كنار رودخانه را متعفن كرده بودند و بعضى ماهيها را كه نتوانسته بودند نمك‌سود نموده نگاه دارند و زياد عفن شده بود به رودخانه انداخته بودند . آب رود ولگا بسيار گواراست بعضى طيور از قبيل كلاغ ابلق و سياه و سارهاى بزرگ ماهيخوار بسيار در هوا ديده مىشد . يك كلاغ و يك سار بزرگ با تفنگ در روى هوا زدم . دو كشتى كوچك تجارى و شراعى كه حامل مال التجاره بودند ديده شد . خلاصه رانديم تا مقارن ظهر از دور سواد حاجى طرخان پيدا شد . اول بنائى كه به نظر آمد كليساى بزرگ آن شهر است كه بسيار مرتفع و باشكوه ساخته شده . شهر مثل جزيره‌اى ما بين دو شعبه رودخانه واقع شده است يك شعبهء بزرگ رودخانه از كنار شهر و شعبهء ديگر از ميان شهر مىگذرد كه پلهاى متعدد روى آن بنا شده است . طرفين رودخانه ، كوچه و خانه است . مساجد زياد دارد كه اكثر آنها متعلق به تاتارهاست . يك مسجد معتبر هم از مسلمانهاى ايران است .\r\nپنج‌شنبه هفدهم كه روز عيد مولود مسعود حضرت ختمى مآب - صلى الله عليه و آله - است و امروز بايد به توسط كشتى برويم به ساريتسين « 10 » از آنجا به راه‌آهن بنشينيم به اسكله رفته به كشتى بخار موسوم به الكسندر كه از كمپانى است نشستيم . همراهان هم در اين كشتى هستند . اين كشتى بسيار بازينت است . اطاقهاى خوب وسيع دلباز دارد .\r\nپنج ساعت به غروب مانده كشتى حركت كرد . اين كشتى علاوه بر ساير\r\n\r\n\r\n","description":"","footnote":"\r\n( 9 ) -  Sapogenikoff \r\n( 10 ) -  taritsin  همان است كه بعدها استالين گراد خوانده شد و در طى جنگ جهانى در برابر سپاه متجاوز هيتلر تا آخرين فشنگ ايستاد و پس از استالين ، ولگاگراد ناميده شد .\r\n","page_name":" 284 ","page_number":332},
  {"content":"\r\n\r\nمحسنات بسيار هم تندرو است . در بين راه چند كشتى ديده شد كه از ساريتسين به حاجى طرخان مىآمد . جمعيت زيادى از هر قبيل در آن كشتيها بودند .\r\nرودخانهء ولگا چنان‌كه پيش اشاره شد مثل دريا يعنى بعضى جاها اين‌قدر عريض است كه سواحل به هيچوجه پيدا نيست . بعضى جزاير معتبر در اين رودخانه پيدا مىشود . دهات معظمه دارد كه از كنار رودخانه نمايان است . طرف دست راست رودخانه ، معبد بسيار بزرگ خوش وضعى از قالقهاى « 11 » بت‌پرست است . همهء سواحل رودخانه پيداست تپه است و چمن و ساير اشجار بسيار خوش‌منظر است . گله‌گله خوك سياه و ابلق در سواحل چرا مىكردند . گوشت اين حيوان را اهالى اطراف رودخانه مىخورند . رودخانه‌اى از اين عظيم‌تر در اين قطعهء دنيا و ساحل از اين خوش‌منظرتر ديده نمىشود و دقيقه‌اى نمىتوان چشم برداشت . تا شب متصل كشتى در حركت بود شام خورده خوابيدم .\r\nصبح كه برخاستم معلوم شد كه ديشب تا صبح باران شديدى باريده بود .\r\nسواحل امروز مثل ديروز است ولى ده كمتر دارد . تلگرافى از دبير الملك ملاحظه شد كه شانزدهم اين ماه باد و طوفانى سخت در طهران شده است .\r\nاهالى طهران وحشت كرده بودند كه مبادا اين باد و طوفان در دريا دچار ما شده باشد . خلاصه سه ساعت و ربع به غروب مانده وارد شهر ساريتسين شديم . » انتهى .\r\nرود چهارم كه وارد بحر خزر مىشود كوماست . سرچشمهء اين رودخانه از دامنهء شمال كوه قفقاز است . جريانش به‌سمت مشرق و حد و سد ايالت حاجى طرخان و استاوراپل است . از نقطهء شمال مغربى به چندين شعبه منشعب گشته به دريا مىريزد . چهارصد هزار ذرع طول جريان اين رود است .\r\nرود پنجم ترك است . سرچشمهء اين رود كوه كبك يا كازبك است .\r\nجريانش ابتدا در طرف شمال و مغرب و حد و سد ما بين ايالت قفقاز و داغستان است . از شهر قزلر گذشته به شعبات عديده منشعب شده از نقطهء شمال غربى وارد درياى خزر مىشود .\r\n\r\n\r\n","description":"","footnote":"\r\n( 11 ) - ظاهرا : « قالمقها » ( قالموقها - قلموقها ) .\r\n","page_name":" 285 ","page_number":333},
  {"content":"\r\n\r\nرود ششم سمور است . سرچشمهء اين رود نيز از قفقاز اما از داغستان جارى است . از سمت جنوب دربند به شعبات زياد داخل درياى خزر مىشود و يكصد و هشتاد هزار ذرع طول جريان آن مىباشد .\r\nرود هفتم رود كر است كه آن را سيروس نيز گويند . سرچشمهء اين رود از سمت غربى قارص « 12 » است و از كنار ارزن الروم مىگذرد .\r\nاول جريان او از نقطهء شمال مشرقى است . وقتى كه وارد گرجستان مىشود از شهر كورى و تفليس عبور كرده بعد از طى هفتصد و نود هزار ذرع از سمت غربى داخل درياى خزر مىشود . رودخانه [ هاى 
  ] آغ - استفا ، الازانى ، ترتر و ارس داخل كر مىشود . قبل از دخول به دريا و بعد از ورود اين رودخانه‌ها به كر ، رود قابل كشتيرانى مىگردد .\r\nرود هشتم قزل اوزن است كه قدما آن را « مردوس » مىناميده‌اند .\r\nاشتقاق اين اسم از طايفهء مرد يا مردى است كه در ساحل اين رود در گيلان و مازندران سكنى داشته‌اند . سرچشمهء اين رود در كردستان در پنجاه و هفت هزار ذرعى سنندج و در سمت شمال مغربى آن واقع است .\r\nاز طرف جنوب به دو شعبه منشعب مىشود . طول جريان او تقريبا ششصد و پنجاه هزار ذرع و فاصلهء ميان عراق و آذربايجان است . اين رود وارد ايالت گيلان شده در نزديكى رشت وارد بحر خزر مىشود . شرحى متعلق به اين رود در سفرنامهء مباركهء گيلان مرقوم قلم معجز شيم شاهنشاهى شده مزيدا للاستبصار نقل مىشود :\r\n\r\nشرح منقول از كتاب مستطاب سفرنامهء گيلان\r\n« پنجشنبه دهم ذى الحجه از هرزه‌بيل سوار شده به رستم‌آباد رودبار مىرويم . پنج فرسنگ راه بود . سوار كه شديم باد شديدى از مه كوه با ريزش باران ريزه مىآمد . بسيار بسيار سرد و كمال اذيت را مىكرد .\r\n\r\n\r\n","description":"","footnote":"\r\n( 12 ) - متن : « فارس » .\r\n","page_name":" 286 ","page_number":334},
  {"content":"\r\n\r\nبا وزير خارجه [ و 
  ] مجد الدوله « 13 » [ و 
  ] اعتضاد السلطنه « 14 » صحبت مىكرديم . اما سرما نمىگذاشت . تا رسيديم به منجيل . در آخر منجيل اطاق درازى ساخته بودند اسبابهاى چرخ شكسته آنجا بود ديگ بزرگ و بعضى چرخها بيرون مانده بود . محمد حسن خان قاجار كه مأمور و محصل بردن اين چرخهاست آنجا بود . قدرى ايستاده تماشا كرديم . بعد رانديم رسيديم به پل منجيل . حاجى ملا رفيع پياده در سر پل بود قدرى صحبت شد . پل بسيار عالى خوبى است هفت چشمه داشت . روى پل را سنگفرش خوبى كرده‌اند . رودخانهء قزل‌اوزن و شاهرود اينجا به‌هم مىرسند . آب زياد گل‌آلودى مىآيد . در بهار به‌همين‌قدر آب اضافه و مثل دريا مىشود . از اينجا به بعد موسوم به سفيدرود مىشود بند روى پل و راه بغله زياد بود . معطل شديم . خلاصه رفتيم . از پل كه گذشتيم راه رو به شمال است و راه را به حكم ما چند سال قبل در حكومت سابق مجد الدوله و قاسم خان « 15 » والى از آخر همين پل الى رشت ساخته‌اند . همه‌جا از بغلهء كوه است سه چهار سوار باهم مىتوانند بروند . رودخانه الى رستم آباد كه منزل است در دست راست است همه‌جا از نزديك رودخانه راه است . گاهى راه بلند مىشود به بغل كوه مىرسد . گاهى پائين مىآيد تا لب رودخانه و مثل دالانى اين مجراى رودخانه واقع شده است كه از دره مىرود . عرض دره بسيار كم است و در اوايل به عرض خود رودخانه است .\r\nخيلى تماشا دارد . رودخانه از دره مالامال آب است اغلب راست مىرود و بعضى جا با پيچ و اعوجاج . اين طرف رودخانه كه راه است محال رودبار است . آن‌طرف رودخانه محال رحمت‌آباد است . الى دو فرسنگ دره تنگ و طرفين كوههاى سياه با سنگ سخت و خشك قدرى گذشته كوههاى\r\n\r\n\r\n","description":"","footnote":"\r\n( 13 ) - حتما منظور امير اصلان خان مجد الدوله است پسر محمد قاسم خان قاجار قوانلو كه دائى ناصر الدين شاه بود . وى در سال 1288 عضو مجلس دار الشوراى كبرى شد و هم در اين سال درگذشت .\r\n( 14 ) - عليقلى ميرزا اعتضاد السلطنه پسر فتحعلى شاه از رجال دانشمند عصر ناصرى و نخستين وزير علوم و رئيس دار الفنون . وى در شب عاشوراى 1298 درگذشت .\r\n( 15 ) - محمد قاسم خان پسر دوستعلى خان معير الممالك اول پسر حسينعلى بيك بسطامى معير الممالك زمان نادر . محمد قاسم خان ساليان دراز در حكومت ايالات مهم ايران گذراند و در محرم سال 1289 درگذشت .\r\n","page_name":" 287 ","page_number":335},
  {"content":"\r\n\r\nسمت رحمت‌آباد جنگل سرو كوهى مىشود . دهات رحمت‌آباد هم آن طرف و رودبار اين طرف مثل سواد كوه مازندران در بالاى كوهها واقع است . كوههاى رودبار جنگل نداشت بجز زيتون . و هر دهى جنگل و باغ زيتونى دارد .\r\nخلاصه رسيديم به فيل ده چند محله دارد و در سر راه و كنار رودخانه واقع است . ده معتبرى است بازار و دكان خوب كنار راه زياد داشت . كاروانسراهاى خوب داشت . رفتيم كنار رودخانه به ناهار افتاديم .\r\nبيدمشك تازه زرد شده بود گفتم شاطر چيد و آورد . درخت نارنج هم دارد . فيل ده نارنج زيادى هم داشت . چيدند آوردند . تعجب است كه با اين هواى سرد كه چندين مرتبه از طهران سردتر است درخت نارنج ، بدون پوشيدن عمل آمده است . بعد از ناهار سوار شده از محلهء ديگر فيل ده رد شديم . حاجى ملا رفيع باز پياده آنجا بود . معلوم شد حاجى ، فيل دهى است و قدرى هم مالك فيل ده است زن و خانه هم اينجا دارد .\r\nبالجمله زيتون زيادى داشت . از فيل ده قدرى كه دور شديم به ده لاكه رسيديم كه آن هم سر راه است . زيتون زيادى داشت . از لاكه قدرى كه مىگذرى به لويه مىرسى بعد گنجه [ و ؟ 
  ] تمام . آخر چوبين است مال حاجى ملا رفيع است . به چوبين كه مىرسى دهنهء رود تنگ ، گشاد مىشود رودخانهء سفيد رود عريض و وسيع مىشود . بعد جلگهء رستم‌آباد به نظر مىرسد . خود رستم‌آباد توى دره واقع است از دور ديده شد . اردو در جلگه افتاده بود چاپارخانهء خوبى والى ساخته است .\r\nبه نظر رسيد بوته و هيزم در اين صحرا بسيار است . پسر و برادر ميرزا على خان لاهيجى آمده بودند با تفنگچى ديده شد . خلاصه الى منزل باد سردى مىآمد اذيت كرد دو ساعت به غروب مانده وارد منزل شديم كوه دلفك رحمت‌آباد از دور پيدا بود . اما ابر بود . درست ديده نمىشد .\r\nكوه بزرگى است و هميشه برف دارد . امروز ما بين فيل ده و لاكه جزيره‌اى از سنگ در رودخانهء سفيد رود بود . آثار عمارت و قلعهء قديم در آن بود و راهش هم از طرف رحمت‌آباد بوده است » . انتهى .\r\nرودخانهء نهم چالوس است . سرچشمه زياد دارد . شعبهء عمدهء آنها از كوههاى زانوس كجور و دره‌هاى عميق ميخ‌ساز و ساير قراى كجور جارى است . در پل كرات كه پنج فرسخ به دريا مانده است شعبه‌اى ديگر\r\n\r\n","description":"","footnote":"","page_name":" 288 ","page_number":336},
  {"content":"\r\n\r\nاز سمت مغرب از كوههاى كندوان و قريهء عنن ( ؟ ) - كه حالا به ولى آباد معروف است - به رودخانهء چالوس داخل شده و چند شعبهء ديگر هم از بلوك پنج رستاق به او داخل شده رود چالوس مىشود و از سمت جنوب وارد بحر خزر مىگردد . طول جريان اين رودخانه از سرچشمهء عمده‌اش كه زانوس است تا ورود به دريا تقريبا دوازده فرسخ است .\r\nاين رودخانه بهترين ماهيهاى آزاد را دارد به جهت سنگ زياد كه در مجارى اين رودخانه است قابل كشتيرانى نيست .\r\nرود دهم هراز است كه از وسط شهر آمل مىگذرد و سرچشمهء عمدهء اين رودخانه از چشمه‌هاى جلگهء لار و دماوند و بلدهء نور و يوش و كم‌رود و بعضى از شعبات ديگر از كوههاى انكمار و لاسم و لاريجان مىآيد در حوالى قريهء فرىكنار از طرف جنوب بحر خزر چهار فرسخ دور تر از آمل به سه شعبه وارد بحر خزر مىشود . طول جريان اين رودخانه با پيچ و خمى كه دارد تقريبا بيست و پنج الى سى فرسخ است .\r\nيازدهم رودخانهء بابل است كه از كوههاى فيروزكوه جارى است در مشهدسر چهار فرسخ از بارفروش دور تر وارد بحر خزر مىشود .\r\nطول جريان اين رودخانه تقريبا بيست فرسخ است . در فصل طغيان آب به واسطهء كشتيهاى كوچك از مشهدسر به بارفروش مىتوان عبور كرد .\r\nدوازدهم رود تالار است كه از كوههاى سواد كوه جارى است ما بين فرح‌آباد و مشهدسر از سمت جنوب به درياى خزر مىريزد و از حوالى قراى علىآباد مىگذرد . طول اين رودخانه تقريبا بيست و پنج فرسخ است .\r\nسيزدهم رود تيجن است كه از كنار شهر سارى عبور مىكند و در فرح‌آباد از سمت جنوب وارد بحر خزر مىشود . سرچشمهء اين رودخانه از هزارجريب است و در بهار آبش طغيان دارد . از فرح‌آباد به سارى تا حوالى پلى كه آقا محمد شاه بنا كرده است با كشتيهاى كوچك مىتوان سير كرد .\r\nچهاردهم رود نكا است . سرچشمهء اين رود از دامنهء كوههاى شاه كوه است و چندان اهميتى ندارد . در حوالى نوذرآباد از سمت جنوب وارد بحر خزر مىشود .\r\n\r\n","description":"","footnote":"","page_name":" 289 ","page_number":337},
  {"content":"\r\n\r\nپانزدهم رود گرگان است كه از دو فرسخى شرقى شهر قديم جرجان به دو شعبه شده از سمت جنوب شرقى وارد دريا مىشود . اين رود از دامنه‌هاى غربى كوههاى بجنورد و سملقان شيروان خراسان جارى است .\r\nشانزدهم رود اترك است كه از كوههاى خراسان جارى است و سرچشمهء عمده‌اش در نزديكى ابيورد و دره جز [ - درگز 
  ] است . از سمت جنوب شرقى وارد دريا مىشود .\r\nمؤلف گويد جزر و مد بحر خزر به سختى ساير بحار ديگر نيست .\r\nليكن به واسطهء بادهاى سختى كه غالبا مىوزد كشتيرانى در اين دريا بىخطر نيست . آب درياى خزر از ساير درياهاى ديگر شوريش كمتر و تلخيش زيادتر است و اين از آن است كه دريا كوچك و رودخانه‌هاى بزرگ داخل آن مىشود و تخفيفى در شورى آن مىدهد اما تلخيش به واسطهء چشمه‌هاى نفتى است كه اطراف آن دريا را فى الواقع احاطه كرده است و در خود دريا هم ميان آب چندين چشمهء نفت است كه در ميان دريا جارى است . كشتيهاى جنگى و تجارتى روس در اين دريا لا تعد و لا تحصى است .\r\nاسماعيل عماد الدين ملقب به ابو الفداء معروف به ابن ملك مورخ و جغرافىدان عربى كه در هزار و دويست و هفتاد و سهء مسيحى مطابق ششصد و هفتاد و دو در دمشق متولد شد و در هزار و سيصد و سى و يك مسيحى فوت شد و بعد از مظفر ابن عمش كه والى حماة بود ملك ناصر در سنهء هزار و سيصد و ده مسيحى ولايت حماة و حمص را به او واگذار كرده خطاب ملكى به او داد مؤلف چندين كتاب است از جمله كتابى در علم جغرافيا تأليف نموده است « 1 » در تفصيل بحار از بحر خزر اين طور مىنگارد : « درياى خزر شور است آبش با هيچك از درياهاى محيط\r\n\r\n\r\n","description":"","footnote":"\r\n( 1 ) - منظور كتاب تقويم البلدان است كه از ديرباز مورد توجه بوده است چنان‌كه ذهبى تلخيصى از آن به دست داده و سپاهىزاده در سال 997 آن را به ترتيب الفبائى مرتب كرده و در سال 1840 متن كتاب وى به توسط رنو  ( Reinaud )  و دوسلان  ( De slane )  منتشر شده و در سال 1848 رنو قسمتى از آن را به فرانسه ترجمه كرده . اين كتاب به توسط عبد المحمد آيتى ترجمه شده ( بنياد فرهنگ ايران ، 1349 ش ) .\r\n","page_name":" 290 ","page_number":338},
  {"content":"\r\n\r\nو غير محيط وصل نيست درياى علىحده‌اى است بدون اين‌كه راهى به درياهاى ديگر داشته باشد . شكل و هيئت او تقريبا مدور است .\r\nادريسى روايت مىكند كه منتهى طول او هشتصد ميل و منتهى عرض او ششصد ميل است .\r\nجمعى از مورخين ديگر گفته‌اند كه بحر خزر مثلث الشكل است .\r\nاز جمله يكى قاضى قطب الدين است و عقيدهء او اين است كه منتهى طول اين دريا از مشرق به مغرب دويست و هفتاد فرسخ است و عرضش دويست فرسخ و اين دريا را به سه اسم موسوم نموده است : بحر الخزر ، بحر الجرجان ، بحر الطبرستان . باب الابواب در سمت مغرب اين دريا واقع شده كه موسوم به باب الحديد بوده است از باب الحديد به‌سمت جنوب پنجاه و يك فرسخ كه طى مىشود به مدخل رودخانهء كر مىرسد . از دهنهء رودخانهء كر ساحل دريا به‌سمت مشرق مايل به جنوب كه سواحل مغان باشد كشيده شده است .\r\nمغان آذربايجان در شانزده فرسخى آنجا واقع شده از آن به بعد صريح به‌طرف جنوب مشرقى مىرود تا محاذى شهر آمل مىرسد . ديلم و گيلان در اين ساحل‌اند . از محاذى شهر آمل ساحل به‌طرف مشرق كشيده شده است تا محاذى آبسكون و جرجان . طرف شرقى اين دريا دشت خوارزم است رودخانهء ولگا كه به اتل معروف است و بزرگترين رودخانه‌هاى اين قسمت دنياست از شمال مغرب وارد مىشود به اين دريا . يكى از تجار كه در اين دريا سفر كرده بود نقل مىكرد كه آب دريا در سمت شمال شور مزه و صاف است از دهنهء اتل به بعد آب دريا گل‌آلود و شيرين‌مزه است .\r\nهمان شخص تاجر از براى من نقل كرد كه رودخانهء اتل به هزار و يك شعبه منقسم شده وارد دريا مىشود . در اين دريا ، جزاير معمور هيچ نيست .\r\nباوجود اين‌كه در چندين جزيرهء اينجا آب شيرين و اشجار ديده مىشود .\r\nاز جملهء اين جزاير جزيرهء سياه كوه است و خالى از سكنه است و چندين جزيره در محاذى دهنهء كر است . از آبسكون به آن طرف آبادى نيست . انتهى .\r\nمسعودى در مروج الذهب در فصل چهاردهم شرحى مبسوط از درياى خزر نوشته هرچه از آن مطابق با اقوال سايرين بود ترك و علاوه را مىنگارد و هو هذا :\r\n« اين دريا كه به اسامى عديده موسوم است منتهى به خوارزم و\r\n\r\n","description":"","footnote":"","page_name":" 291 ","page_number":339},
  {"content":"\r\n\r\nخراسان مىشود . طول اين دريا هشتصد ميل و عرض آن ششصد ميل و اهليلجى الشكل « 2 » است . حيوانات عجيب و غريب در اين دريا هست از جمله تنانين « 3 » مىباشد . محققين براين‌اند كه مقصود از تنين ، گردبادى است سياه رنگ كه از قعر دريا برمىخيزد و وصل به ابر مىشود و آن مثل زوبعه يعنى گردبادى است كه در صحرا پيدا مىشود و وقت صعود اين گردباد چون هواى مجاور او مسافت بعيدى تاريك و طوفانى است قدما گمان مىكردند كه اين گردباد مار سياهى است كه از دريا بيرون آمده سر به جانب آسمان كرده است . ابن عباس گويد تنين از مارهاى بزرگ دريائى است كه به واسطهء عظمت و قدرتى كه او راست به ساير حيوانات دريا اذيت مىنمايد . رفع اين ايذاء را خداوند متعال گردبادى را مأمور مىفرمايد كه اين مار را از قعر دريا برآورد و به‌سمت ولايت ياجوج و مأجوج ببرد و در آنجا به زمين فرود آورد و تگرگى به بدن او مىباراند كه ازهاق « 4 » روح او مىنمايد و گوشتش طعمهء ياجوج و مأجوج مىگردد » . انتهى .\r\nجمعى ديگر از مورخين براين‌اند كه تنين از مارهاى سياه بزرگ برى است . سيلاب يا رودخانه‌هاى بزرگى كه از كوهها جارى و به دريا مىريزد او را غلطانده و به دريا مىاندازد . چون به دريا مىرسد هرچه مار در دريا هست بلع مىكند و جثهء او عظيم و عمر او طولانى مىشود .\r\nبعد از پانصد سال عمر چنان‌كه ابن عباس روايت كرده مبتلا به غضب الهى مىگردد . پارسيان را عقيده اين است كه تنين در اغلب بلاد يافت مىشود و هفت سر دارد و آن را اژدها مىنامند . و الله اعلم .\r\nعقيدهء قدما اين بود كه بحر خزر به درياى سياه وصل مىشود . من از تجارى كه مكرر از بحر خزر به درياى سياه و نيز از بحر خزر به بلغار و روس سفر و تجارت مىكردند پرسيدم گفتند بحر خزر به هيچ دريائى\r\n\r\n\r\n","description":"","footnote":"\r\n( 2 ) - در اصطلاح علم مساحت ، شكلى خاص است و آن‌چنان باشد كه اگر دو قوس متساوى به سطحى محيط شوند كه هر قوس كمتر از نصف دايره باشد شكل اهليلجى حاصل گردد ( لغت‌نامهء دهخدا به نقل از نفايس الفنون ) .\r\n( 3 ) - تنانين جمع تنين است ( ا ع ) .\r\n( 4 ) - ازهاق به معنى نيست گردانيدن و هلاك كردن است ( لغت‌نامهء دهخدا ) .\r\n","page_name":" 292 ","page_number":340},
  {"content":"\r\n\r\nوصل نيست حتى به واسطهء رودخانه هم با هيچ دريائى مراوده ندارد .\r\nمسعودى گويد : « من خود سفرى از آبسكون به طبرستان نمودم .\r\nاز هركه سؤال كردم گفتند اين دريا به درياى ديگر وصل نيست . ولى بعضى از قدما را گمان بوده كه از بوغاز اسلامبول به واسطهء كشتى مىتوان به بحر خزر رفت . شايد صاحبان اين عقيده طوايف روس را كه در كنار بحر آزوف مسكن داشتند طوايف خزر دانسته‌اند و اين سهو از اينجا حادث شده باشد . كندى و شاگرد او سرخسى كه از ندماى المعتضد بالله عباسى بوده روايت كرده‌اند كه در شمال دنياى معمور درياچه‌اى است و در ساحل آن شهرى است موسوم به مدينة التوليه كه منتهاى آبادى دنيا است . ابن منجم نيز همين‌طور گفته . بارى بعد از سنهء سيصد هجرى كه معلوم نيست كدام سال بوده است پانصد فروند كشتى كه در هريك يكصد مرد مسلح روسى بوده‌اند از رودخانهء خزر ( بايد ولگا باشد ) به دريا وارد شدند و با پادشاه خزر قرار دادند كه هرچه غنيمت از سواحل ايران بياورند سهمى از آن به آن پادشاه بدهند . لهذا سواحل ديلم و گيلان و طبرستان را غارت نمودند و شهر آبسكون را مسخر كردند و از بندر بادكوبه به آذربايجان داخل و اردبيل را هم قتل و غارت نمودند و بر اطفال و نسوان نيز ابقا نكردند . مردم سواحل بحر خزر تا آن‌وقت چنين صدمه‌اى نديده و گمان نمىكردند كه جز كشتى تجارتى و ماهيگيرى سفينه‌اى در اين دريا رانده شود و از راندن كشتى جنگى بىخبر بودند . بالجمله در آن‌وقت از خلفاى عباسى در عراق و طبرستان ، ابن ابى الساج والى بود . سردارى به دفع آن طايفه به گيلان فرستاد و شكست خوردند . بعد از قتل و غارت زيادى كه اين طايفه در سواحل ايران كردند در يكى از جزاير نزديك بادكوبه سكنى گرفته زياده از دو سال به دزدى مشغول بودند . على بن الهيثم والى شيروان چند كشتى تجهيز كرده به دفع آنها لشكر فرستاد . روسها آن كشتيها را شكسته لشكر را متفرق كردند و بعد از تحصيل غنايم بسيار از راهى كه آمده بودند معاودت كردند و قبل از ورود به رودخانه سهمى از غنايم حسب - المقرر براى پادشاه خزر فرستادند . طايفهء لارسيه كه مسلمان و عمدهء قسمت قشون پادشاه خزر بودند به پادشاه گفتند كه غيرت مذهبى ، ما را بر اين داشته كه به قصاص برادران دينى خود خون اين طايفه را بريزيم\r\n\r\n","description":"","footnote":"","page_name":" 293 ","page_number":341},
  {"content":"\r\n\r\nو انتقام قتل و غارتى كه در ميان مسلمانان نموده‌اند بنمائيم و نمىتوانيم به خود هموار كنيم كه جمعى كافر و بت‌پرست به ممالك مسلمين تاخته اين نحو نهب و غارت نمايند . چون پادشاه خزر مانع نتوانست شد پانزده هزار سوار مسلمان روانه شد . بعد از دو روز راه سر راه به روسها گرفته و جمعى از عيسويان كه در ناحيهء خزر سكنى داشتند به امداد ايشان آمده سه روز ميان اين دو طايفه جنگ بود . بعد از سه روز جدال بيست و پنج هزار نفر از سى هزار نفر روسها كشته شدند . پنج هزار نفر ديگر كه باقى مانده بودند سفاين خود و غنايم محصوله را گذاشته فرار نموده ميان طوايف بلغار رفتند . مسلمانهاى بلغار اين پنج هزار نفر را هم كشتند .\r\nاگرچه معين نيست كه اين سانحه در چه سال حادث شده ليكن مسلما چندان وقتى نيست و من در تعيين سال هم استقصا نمودم نتوانستم كه معلوم نمايم .\r\nبالجمله من خود سفرى كه در آبسكون كرده بودم كشتى تجارتى زيادى ديدم كه از آبسكون تا بادكوبه آمدوشد مىكردند . نفت سفيد كه جز در بادكوبه گمانم اين است كه در هيچ‌جا يافت نشود از آنجا به سواحل گيلان و طبرستان مىآورند . شنيدم كه در محاذى بادكوبه جزيره‌اى است كه در آن كوه آتشفشان هست و دايما آتشفشانى مىكند و از صد فرسنگ راه پيداست . بعضى جزاير ديگر در محاذى سواحل جرجان است و يك نوع باز سفيد در آن جزاير مىباشد كه در آنجا آن را صيد مىكنند ( شايد مقصود طيقون باشد ) و اين نوع باز از جميع انواع بازهاى شكارى بهتر است . عيبى كه دارد چون در جزيره آشيانه دارد و خوراكش منحصر به صيد ماهى است وقتى كه او را مىگيرند و به خشكى مىآورند لابد طعمه‌اى ديگر به او مىدهند و به اين واسطه از آن قوتى كه دارد مىافتد . از هدايا و پيشكشىها كه از سواحل بحر خزر به بغداد مىفرستند يكى اين باز سفيد است . تفصيلى كه مناسبت به اين مطلب دارد به نظر آمد و نگارش آن خالى از فايدتى نيست . هارون الرشيد روزى در حوالى موصل به شكار رفته بود و باز سفيدى در دست داشت . وقتى ديد باز مضطربانه بالهاى خود را به‌هم مىزند . هارون هرچه به اطراف نظر كرد صيدى نديد ولى نظر به اضطراب باز او را رها كرد . باز به هوا بلند شد و آن‌قدر اوج گرفت كه ناپديد شد و گمان رفت كه فرار كرد و از\r\n\r\n","description":"","footnote":"","page_name":" 294 ","page_number":342},
  {"content":"\r\n\r\nمعاودت او مأيوس شدند . بعد از دو ساعت باز را ديدند كه از هوا پائين مىآيد و چيزى در چنگال اوست . قوشچيان باز را گرفته آوردند . در چنگال او حيوانى بود خلقت او مركب از خلقت ماهى و مار و علاوه بر اين بال هم داشت . بعد از مراجعت از شكار ، هارون الرشيد دانشمندان و ارباب علم را احضار كرده از آنها سؤال نمود كه آيا در جو هوا مخلوق و حيوانى به اين شكل تصور مىكنيد يا نه ؟ مقاتل كه يكى از فضلاء بود گفت اى خليفه از جد تو عبد الله بن عباس شنيدم كه در جو هوا حيوانات مختلف زندگانى مىكنند . آنهائى كه در طبقهء اول جو مىباشند قسمى از طيورند كه در هوا تخم مىگذارند و در همان هوا تخم ايشان شكافته حيوانى از آن بيرون مىآيد ، برزخ ميانهء مار و ماهى . باز سفيد اين حيوان را مىبيند و از زمين پرواز نموده او را صيد مىكند . خليفه از اين انكشاف خوشحال شد و مقاتل را « معلم كل » لقب داد . در تعريف باز سفيد سلاطين چيزها گفته‌اند از جمله يكى از خواقين گفته باز از ساير طيور رشيدتر است « 1 » . زيرا كه بعد از غلبه بر خصم او را تعاقب نمىكند .\r\nانوشيروان گفته است باز دوستى است رشيد به مهربانى رام مىشود ، اما هر وقت اقتضا كند رشادت خود را ظاهر مىنمايد و بروز مىدهد . يكى از قياصرهء روم گفته باز پادشاهى است سخى ، آنچه را كه لازم دارد تصرف مىكند و زياده را ترك مىنمايد و به خيال ذخيره نيست » . انتهى .\r\nمؤلف گويد تا دويست سال قبل كه علوم به كمال و درجهء حال نبود گمان مورخين و سياحان فرنگ اين بود كه درياى خزر را دو مخرج تحتانى است . علت اين عقيده اين بوده كه مىگفته‌اند اين دريا وجها من الوجوه به بحرى محيط يا غير محيط ظاهرا راه ندارد .\r\nرودخانه‌هاى عظيم متعدد هم كه وارد آن مىشود پس باطنا - و از زير اگر مخرجى نداشت - طغيان آب بايستى سواحل ايران بلكه حاجى طرخان و خوارزم بلكه تمام آسيا را زير آب نمايد لهذا دو مخرج از زير براى آن قايل بوده‌اند : يكى از زير گرجستان و قفقاز كه به درياى سياه مىرفته و براى ثبوت اين مطلب دو دليل داشته‌اند : يكى قرب اين دو دريا با هم كه مسافت بينهما زياده از هفتاد فرسخ نيست . ثانيا ميل\r\n\r\n\r\n","description":"","footnote":"\r\n( 1 ) - لابد همان است كه خواجهء شيراز درباره‌اش فرموده :\r\n به تاج هدهدم از ره مبر كه باز سفيد * چو با شه از پى هر صيد مختصر نرود \r\n","page_name":" 295 ","page_number":343},
  {"content":"\r\n\r\nامواج دريا از مشرق به مغرب كه بر فرض اگر مخرج تحتانى صحت داشت مدخل آبهاى بحر خزر به درياى سياه از طرف مشرق بود . و مىگفته‌اند كه اين ميل امواج از مشرق به مغرب و به بغاز اسلامبول و درياى مرمرا و نيز زيادتى انقلاب كه مخصوص درياى سياه است به‌همين جهت است . مخرج ثانى را مىگفته‌اند در زير تمام مملكت ايران به مسافت چهارصد فرسخ مخرج و راهى است كه آب بحر خزر از آن راه به خليج فارس مىرود و از آنجا به درياى هندوستان اتصال مىيابد . دلايلى كه براى فقرهء اخيره اقامه مىكردند يكى اين بود كه مملكت ايران كه از اغلب ممالك روى زمين هوايش خشك‌تر است و استعداد بارانى آن كمتر ، چگونه مىشود كه در هر نقطه‌اى كه چاهى حفر كنند فورا آب بيرون آيد ؟\r\nدليل ديگر آن‌كه آبهاى چاهها چرا بايد غالبا شورمزه باشد ؟ و اگر اهالى چندان درك شورى را نمىكنند از عادت است . دليل ديگر كويرها و شوره‌زارهاى بسيار كه در اغلب اراضى اين مملكت است . ديگر باتلاقهاى زياد كه در ايران ديده مىشود از كجاست ؟ و حال آن‌كه باران در اين مملكت چندان نمىبارد . فقرهء ديگر آن‌كه قناتى كه در ايران حفر مىشود فى الفور ماهى در آن ديده مىشود . وجود آن را در زير زمين به چه مىتوان حمل كرد جز اين‌كه به واسطهء آبى كه از مجراى تحتانى جارى است تخم اين حيوان آمده و آنجا نشو و درجهء كمال يافته . بالجمله اين جمله را برهان مجراى تحتانى كه در زير تمام اين مملكت است مىگرفته‌اند . ولى اين عقيدهء خيالى به جهت قصور علم و عدم وصول عقول به حقايق اشياء بوده و اينك كه محققين فرنگ در فهم علوم شيمى و طبيعى و ساير رتبه و مرتبهء لايق و عالى يافته‌اند معلوم نموده كه هرچه از رودخانه‌ها آب وارد دريا مىشود آفتاب آن را جذب مىكند و مخصوص جمعى از مهندسين روسى به تحقيق اين مسئله رسيدگى نموده و حساب كرده‌اند جميع آبهاى رودخانه‌هائى كه داخل خزر مىشود معادل همان است كه آفتاب جذب مىكند و اگرنه چنين بود اين بارانهائى كه به مازندران و خراسان و گرجستان و آذربايجان و غيره مىبارد از كجاست ؟\r\nقدما بحر خزر را هيركانى مىناميدند .\r\nحمد الله مستوفى گويد اين دريا منسوب به قصبهء خزر است كه در\r\n\r\n","description":"","footnote":"","page_name":" 296 ","page_number":344},
  {"content":"\r\n\r\nكنار رود اتل واقع شده و در ميان آبادانى است كه آن را طواف مىتوان كرد . عوام آن را درياى قلزم خوانند و غلط است . در شمال دشت خزر و بر غرب الان و كوه لنكران و اران و بر جنوب جيلان و مازندران مىباشد .\r\nبر طرف شرق اين بحر درياى خوارزم و سقسين « 1 » و بلغار است . در او كما بيش دويست جزيره هست . آبسكون كه از همه مشهورتر است در آب پنهان شده و از جزاير آن يكى جزيرهء ماران بىزهر و يكى جزيرهء جن و يكى جزيرهء روى و يكى جزيرهء گوسفندان است و جزيرهء الله ( ؟ ) كه محاذى بادكوبه مىباشد اكنون معمور است و بندر آن دريا شده . از نهرهائى كه به درياى خزر مىريزد يكى شاه رود است . طول اين دريا دويست و شصت فرسنگ و عرضش دويست فرسنگ و دورش تقريبا هزار فرسنگ و اين دريا را موجى عظيم بود از همهء بحار سخت‌تر . فليجهء « 2 » اسكندر به بحر فرنگ به‌طرف كوه لكزى با اين دريا چنان نزديكى دارد كه مسافت در ميان دو دريا همان كوه است و بيش از دو سه فرسنگ نيست .\r\n\r\nبحر فارس [ مع - مر 
  ] :\r\nشعبه‌اى است از درياى هند . حمزه گويد : « عجم اين دريا را « زراه كامسير » « 3 » مىنامند و حد آن از خشكى از بندر طيس ( تيز ) واقع در خاك مكران است و از كنارهء فارس ممتد مىشود تا عبادان كه دهنه‌اى از دهنه‌هاى دجله‌اى است كه مىريزد به اين دريا « 4 » و اول سواحل آن است از جهت بصره و چون از دجله منحدر مىشوى و از شهر محرزه مىگذرى و به شبه جزيرهء عبادان مىرسى دجله منشعب به دو شعبه مىشود :\r\nيك شعبه به‌طرف دست راست مىرود و در سواحل بحرين به اين دريا مىريزد و كشتيهائى كه به بحرين و بر عرب مىروند در اين شعبه سير مىكنند و سواحل دريا از طرف جنوب تا قطر و عمان و شحر و مرياط ( مسقط ) الى حضرموت و عدن ممتد است . شعبهء ديگر دجله از طرف شمال\r\n\r\n\r\n","description":"","footnote":"\r\n( 1 ) - سقسين شهرى بزرگ و مشهور بوده بر ساحل شمال غربى بحر خزر و ظاهرا همان آستراخان ( هشتر خان ) كنونى است . در نامهء اتسز به سلطان سنجر نام اين شهر آمده است :\r\n اگر باد پاى است خنگ ملك * كميت مرا پاى هم لنگ نيست\r\nبه خوارزم آيد به سقسين روم * خداى جهان را جهان تنگ نيست \r\n( 2 ) - فليجه به معنى گشادگى است ( ا ع ) .\r\n( 3 ) - متن : « دزاه كايسر » . تصحيح براساس معجم البلدان ياقوت .\r\n( 4 ) - مقصود شط العرب است ( ا ع ) .\r\n","page_name":" 297 ","page_number":345},
  {"content":"\r\n\r\nجارى و در بر فارس به دريا مىريزد و عبادان به سبب ريختن اين دو شعبهء دجله به دريا به اين وضع جزيره مىشود . و در سواحل درياى فارس در سمت عبادان از شهرهاى مشهور ، بندر مه‌روبان است . حمزه گويد دريا در اين محل به فارسى « زراه افرنك » يا « زراه افونك » ناميده مىشود و گويد اين خليجى است كه از درياى فارس منخلج و متشكل مىشود و از جهت جنوب رو به شمال به‌طور صعود مىرود تا ابله و از ابله گذشته به آبهاى بحيره و بطيحهء عراق ممزوج و مختلط مىگردد » . انتهى .\r\nبارى درياى فارس از مه‌روبان مرور كرده از طرف جنوب به شهر جنابه « 5 » مىرود . مقابل اين شهر در ميان دريا جزيرهء خارك است . بعد دريا به سواحل فارس مىگذرد به سينيز و بندر بوشهر و نجيرم و سيراف بعد به جزيرهء اللار و قلعهء هزو « 6 » كه محاذى آن در دريا جزيرهء قيس بن عميره است و در بر فارس پيداست . اين جزيره در زمان ما معمورترين مواضع است در بحر فارس و مقام سلطان بحر و ملوكى است كه مستولى به اين نواحى هستند . و در مقابل قلعهء هرمز جزيره‌اى است در دريا معروف به جزيرهء جاسك . بعد دريا مىرسد به بندر طيس كه در خاك مكران است . بنابراين درياى فارس و بحرين و عمان يكى است . در ساحل شرقى آن بلاد فارس و در كنارهء غربى بلاد عرب است و طول آن از شمال به جنوب صد و هفتاد فرسخ است .\r\nحمد الله مستوفى گويد : « بحر عمان و فارس كه لجه‌اى است از درياى هند طرف شرقيش به ولايت فارس مىگذرد و طرف غربى آن ديار يمن و عرب و عمان و باديه است و شمالى ولايات عراق عرب و خوزستان و جنوبى بحر هند و عرض اين لجه تا به بحر هند رسد هفتاد فرسخ و عمقش در ممر كشتى هفتاد هشتاد باع « 7 » است . از اول رسيدن آفتاب به برج سنبله تا شش ماه مواج است بعد از آن ساكن شود و جزر و مد آن تا شط العرب تا ديه سطاره كه بيست فرسنگ است بالا مىآيد و باغستان بصره را مشروب مىسازد و از بصره در اين بحر به وقتى توان رفت\r\n\r\n\r\n","description":"","footnote":"\r\n( 5 ) - جنابه شهر قرامطه است ( ا ع ) امروز بدين شهر گناوه مىگويند .\r\n( 6 ) - متن : « لار و قلعهء هرمز » . تصحيح براساس معجم البلدان .\r\n( 7 ) - باع ، اندازهء گشودن و دراز كردن دو دست است وقتى كه از هم بگشايند و در فارسى آن را « قلاج » مىگويند ( ا ع ) .\r\n","page_name":" 298 ","page_number":346},
  {"content":"\r\n\r\nكه آب بالا آمده باشد و الا كشتى در زمين نشيند . در اين بحر جزاير بسيار است و آنچه مشهور است هرموز و قيس « 8 » و بحرين و خارك و خاسك و كند و اناشاك و لاور و ارموصس و ابر كاوان « 9 » و غير از اينها نيز هست .\r\nو از هرموز تا بحرين غوص لؤلؤ است و در اين دريا لؤلؤى بزرگ مىباشد كه هيچ دريا را نيست و غلبهء غوص از قيس است تا خارك و به نزديك عدن هم غوص لؤلؤ هست . و در اين دريا در راه بحرين و قيس دو كوه خفته است كه آن را « عوير » و « كسير » خوانند كشتيها را از اين دو كوه خطرى عظيم است . اما كشتىبانان آن موضع را شناسند و از آن احتراز نمايند . و در اين بحر ، عنبر بسيار است . ماهى آن را مىخورد و بدان هلاك مىشود . اما آن عنبر را چون از شكم ماهى بيرون آرند رنگ و بويش فاسد شده باشد . معادن ياقوت همه رنگ و عقيق و سنبادج و زر و نقره و آهن و مس و مغناطيس دارد و گردابى كه در آن است خلاصى از آن جز بعون الله نيست » .\r\nمؤلف گويد بحر فارس كه به مصطلح حال « خليج فارس » مىگويند از سمت شمال سواحل فارس و خوزستان و كرمان را در بردارد و از طرف شمال غربى به ايالت بصره و از جنوب مغربى لحسا و از جنوب مرور به شهرهاى عربستان و عمان مىنمايد و از جانب بغاز هرموز وصل به درياى عمان مىشود . منتهى طول اين دريا هشتصد هزار ذرع و عرض آن‌كه از قطيف تا بوشهر است نهايت چهارصد ذرع مىشود . مطابق نگارش بعضى سياحان فرنگ جزايرى كه در خاك ايران در اين دريا واقع است كوبان « 10 » ، خارگ ، خارگو - كه محل چراگاه دواب سكنهء خارك است - ابو شعيب « 11 » ، كن ، لارك ، قشم ، هرمز . در سواحل بحرين صدف زياد و غوص مرواريد به اين واسطه در آنجا مىشود . شط بزرگى كه داخل خليج فارس مىشود شط العرب است كه از طرف شمال مغرب وارد بحر فارس مىشود . دجله و فرات در حوالى شهر قرنه كه در پنجاه دو هزار\r\n\r\n\r\n","description":"","footnote":"\r\n( 8 ) - مقصود كيش است ( ا ع ) .\r\n( 9 ) - متن : « ابوكان » .\r\n( 10 ) - نام چنين جزيره‌اى را نيافتم . شايد لاوان بوده باشد .\r\n( 11 ) - متن : « ابو شهاب » .\r\n","page_name":" 299 ","page_number":347},
  {"content":"\r\n\r\nذرعى شمال شرقى بصره واقع است به‌هم وصل شده شط العرب مىشود .\r\nقدرى پائين‌تر شط قرنه « 12 » - كه قراسوى كرمانشاهان باشد - وارد شط العرب مىگردد . اين شط از كنار بصره و محمره گذشته به چندين شعبه منشعب و داخل بحر فارس مىشود . طول شط از قرنه تا ورود به دريا تقريبا صد و چهل و چهار هزار ذرع است و جريانش از شمال مغربى به جنوب مشرقى است . اين شط ماهى زياد دارد و كشتيهاى خيلى بزرگ روى آن سير مىنمايد و جزر و مد آن نيز بعينهء درياست .\r\nاز جزاير معروفهء بحر فارس يكى خارك است كه در شصت هزار ذرعى نقطهء شمال مغربى ابوشهر واقع است . دور اين جزيره بيست و پنج هزار ذرع ، و خرما و انگور و انجير در آن به عمل مىآيد . غوص مرواريد هم در حوالى اين جزيره ممكن است . سابقا تقريبا هزار نفر جمعيت داشته .\r\nهلانديها آنجا بناى شهرى گذاشته بودند . در هزار و هفتصد و شصت و پنج مسيحى مطابق هزار و صد و هفتاد و نه هجرى آنها را از آنجا بيرون كردند .\r\nجزيرهء كن كه كاترا نيز ناميده شده در سواحل لارستان در صد و بيست هزار ذرعى جزيرهء قشم و در اطراف آن مرجان زياد هست .\r\nزمين اين جزيره را هر نوع استعداد هست . خرما و پنبهء آن معروف است .\r\nجزيرهء لارك در بغاز هرموز در سمت شرقى و نزديك جزيرهء قشم و طول آن ششهزار ذرع و عرض آن را چهار هزار ذرع نوشته‌اند .\r\nجزيرهء قشم يا كيش كه آن را با سعد و قيس هم مىگويند از جزاير معروف خليج فارس و در دهنهء بغاز هرموز به‌طرف خاك ايران و در جانب جنوب واقع شده و به لارستان نزديك است . طول اين جزيره صد و چهار هزار ذرع و عرض [ آن 
  ] بيست هزار ذرع . در اطراف اين جزيره نيز مرجان زياد است و محصول آن گندم و ذرت و خرما و پنبه و انگورش معروف جميع سواحل فارس مىباشد . اهالى آن گوسفند زياد نگاه مىدارند . غوص مرواريد هم در اطراف آن مىشده . از پانزده الى بيست هزار نفر جمعيت دارد . بزرگترين آبادى اين جزيره شهر قشم است كه چهار هزار نفر جمعيت دارد و قلعهء محكمى در آن بنا شده است . اين جزيره آباديها به خود ديده وقتى صاحب صد پارچه ديه بوده و آبادى حاليهء او كم نيست .\r\nاين جزيره چون شبيه به تركش است كه جعبهء تير باشد و آن را به فارسى\r\n\r\n\r\n","description":"","footnote":"\r\n( 12 ) - شايد منظور كارون باشد كه به شط العرب مىريزد .\r\n","page_name":" 300 ","page_number":348},
  {"content":"\r\n\r\nكيش مىگويند آن جزيره را به اين مناسبت كيش گفته‌اند و تركيب آن جزيره اين‌طور است .\r\nشيخ سعدى عليه الرحمة در باب سيم گلستان گويد « 13 » : « بازرگانى را شنيدم كه مال بسيار داشت و چهل بنده خدمتكار . شبى در جزيرهء كيش مرا به حجرهء خويش برد و همه شب نياراميد از سخنان پريشان گفتن كه فلان انبارم به تركستان است و فلان بضاعتم به هندوستان و اين قبالهء فلان زمين است و فلان چيز را فلان . گاه گفتى كه هواى اسكندريه دارم كه جاى خوش است باز گفتى نه ديار مغرب خوشتر است سعديا سفر ديگرم در پيش است اگر آن كرده شود بقيهء عمر خويش به گوشه‌اى بنشينم و ترك تجارت كنم . گفتم آن كدام است ؟ گفت گوگرد پارسى را به چين خواهم بردن كه شنيده‌ام قيمتى عظيم دارد و از آنجا كاسهء چينى را به روم و ديباى رومى را به هند و فولاد هندى به حلب و آبگينهء حلبى به يمن و برديمانى به پارس و از آن پس ترك سفر كنم و به دكانى بنشينم . چندان از اين جنس ماليخوليا فروخواند كه بيش قوت گفتنش نماند . گفت اى سعدى تو هم از آنها كه ديده و شنيده‌اى سخنى بگوى گفتم ، قطعه :\r\n اين شنيدستم كه وقتى تاجرى * در بيابانى بيفتاد از ستور\r\nگفت چشم تنگ دنيادار را * يا قناعت پر كند يا خاك گور » \r\nاين حكايت خود دليلى باهر بر ثروت و دولت اهالى جزيرهء كيش است .\r\nدر تاريخ وصاف اسم جزيرهء كيش را قيس نوشته و شرحى در آباد شدن اين جزيره نوشته كه قابل نگارش است و هو هذا :\r\n« جزيرهء قيس كه امروز از معظمات جزاير فارس و امتعهء هند و سند و اقصى بلاد چين و تركستان به فرضهء « 14 » آن وارد و در رستهء آن به فروش مىرسد در هيچ عهدى اثر عمارت و آبادى در آن نبوده تا ملك نوران شاه ابن عماد الدوله قاورد بن جغرى بك كه مملكت كرمان را داشت آن را فرضهء « 14 » سواحل ساخت . در مبادى دولت آل بويه معظم‌ترين فرضه‌ها در جزاير معموره سيراف بود و سيراف شهرى وسيع و جامع\r\n\r\n\r\n","description":"","footnote":"\r\n( 13 ) - كليات سعدى ( چاپ امير كبير ، 1360 ) ص 109 .\r\n( 14 ) - فرضه جاى فرود آمدن كشتى يعنى لنگرگاه است .\r\n","page_name":" 301 ","page_number":349},
  {"content":"\r\n\r\nاصناف خلايق از علماء و غيره مىبود و از كثرت ازدحام ، عمارات را چند طبقه بر روى يكديگر ساخته بودند و بعضى از احيان « 15 » ، ابو الشجاع عضد الدوله فنا خسرو به سيراف مىآمد و به سر مىكرد و بناى عالى در سيراف نهاده بود كه آن را « فيل‌خانهء عضد » مىناميدند و هنوز آثار آن باقى است و در نابند - كه ديهى است از جانب شرقى سيراف بر ساحل بحر - بنائى ديگر ساخته كه آن را « ايوان نابند » خوانند و قصر ايوان ملك جمشيد در جزيرهء قيس نمودار آن است . القصه در آن تاريخ از اما جد سيراف ناخدائى بود قيصر نام قليل البضاعة كثير القناعه . چون درگذشت سه پسر از او ماند : بزرگتر از همه را نام قيس بود . اين پسران چون مبذر بودند [ به 
  ] اندك زمانى ميراث پدر را تمام كردند و چون باوجود فقر ، طبيعتى غيور داشتند تمكين و اطاعت از كسى نمىنمودند .\r\nكسى هم از ايشان بىجهت تمكين نمىكرد « 16 » و حال آن‌كه علاوه بر فقدان مال داخل در سراق البحر « 17 » معدود بودند . لابد جلاى وطن نموده مولد خود را به مادر پيرى كه داشتند واگذاشتند و دام ماهيگيرى برداشته به جزيرهء قيس آمدند و در اين جزيره از برگ و شاخ اغصان براى خود سايهء سرو جاى خوابى بساختند و به ماهيگيرى معاش مىنمودند .\r\nتا وقتى ناخدائى با جهازى از سيراف عازم هند شد . عادت اغنيا اين بود كه از فقرا چيزى مختصر از امتعه مىگرفتند و با خود مىبردند و اگر سلامت بازمىگشتند عطيه بيش از قيمت متاع به صاحبان كه دعاى ايشان گفته بودند مىدادند و همين را وسيلهء سلامتى و بازگشت خود با نيل مرام مىدانستند . ناخدا از مادر پسران قيصر متاعى خواست .\r\nآن زن با عجز و لابه گفت جز يك گربه هيچ ندارم . ناخدا كه مرد كريم النفسى بود گفت گربه را به جهاز بردند و لنگر كشيده به هند رفت و در اقصى بلاد هندوستان در ساحلى لنگر انداخته نفايس امتعهء خود را به دار الملك آن ناحيه به دربار پادشاه رسانيده اذن بار خواسته حملى كه داشت در معرض عرض و شهود آورده به بهائى كه منظور او بود خريدارى نمودند و مأمول او به حصول مقرون شد . در اثناء خوان بگستردند و بر\r\n\r\n\r\n","description":"","footnote":"\r\n( 15 ) - احيان جمع حين به معنى وقتها و زمانهاست .\r\n( 16 ) - تصحيح قياسى . متن : « كسى هم از ايشان بچه جهت تمكين مىكرد » .\r\n( 17 ) - سراق جمع سارق به معناى دزد و سراق البحر يعنى دزدان دريائى .\r\n","page_name":" 302 ","page_number":350},
  {"content":"\r\n\r\nسر خوان حاضر شدند . در آن حين موشهاى زيادى به خوان حمله نمودند هريك نفر كه بر سر خوان نشسته بود يك نفر ايستاده دفع شر موشان از او مىنمود . ناخدا دانست كه بخت پيرزن از خواب بيدار شده فردا كه به حضور پادشاه مىآمد گربهء پيرزن را با خود آورده در ميان موشان رها كرد . گربه حمله به موشان نموده موش زيادى را شكار كرد . ابتدا كه موشان گربه را نديده و طعم ضرب او را نچشيده هراسى از آن نمىنمودند .\r\nآخر كه حمله‌هاى زياد گربه را ديدند فرارى و در سوراخها متوارى شدند . پادشاه و ملتزمين حضور ديرگاهى به تماشاى گربه و صيد او موشان را مشغول بودند و از اسم جنس و حالت او استفسار نمودند .\r\nناخدا وضع و صفت جنس گربه را و مخصوص علت حمل اين يك فرد را با قصهء پيرزن به عرض رسانيد و پس از چند روز ديگر كه اجناس خود را فروخته و خريد امتعهء در خورد فارس نموده خواست معاودت كند به عرض پادشاه رسانيد كه انعامات پادشاه بيش از آنچه مأمول بود شامل شد .\r\nفاضلى از همان به پيرزن صاحب گربه رساند يا او را انعام مخصوصى است ؟ پادشاه فرمود انعام آن در فرضه حاضر و منتظر روانگى ناخداست .\r\nناخدا چون به لنگرگاه آمد جهازى ديد مشحون به اقمشه و امتعهء نفيسه و انواع غلامان كه هريك به خدمتى از خدمات كشتى مشغول بودند .\r\nمعلوم شد كه اين همه انعام پيرزن است . ناخدا كه به سيراف مراجعت كرد اشراف سيراف به تهنيت ورود و احوال‌پرسى آمدند از جمله پيرزن از متاع ناچيز خود پرسيد . ناخدا صورت حال بگفت . پيرزن ابتدا حمل به سخريه نمود بعدها كه يقين كرد مسرعى سريع به جزيرهء قيس فرستاده پسران را آگاهى داد . ايشان بر جناح استعجال به سيراف آمدند جهاز را كه مخصوص ايشان بود ضبط و امتعهء فروختنى آن را بفروختند و نفايس نگاه داشتنى را نگاه داشتند و غلات بسيار خريده حمل به جزيرهء قيس نمودند و خود نيز بدان نقل كردند و اين جزيره منسوب به قيس بن قيصر شد و عجم آن را كيش گويند و براى اين اسم وجه تسميه پيش ذكر شد .\r\nبالجمله بنى قيصر چون باوجود شرارت سمت مروت هم داشتند مردم از جوانب برايشان جمع شده از موايد ايشان فوايد بردند و دو برادر از ايشان هنگام روانگى جهازات به هند سفرى به آن ممالك كردند و منافع زياد بردند و در مراجعت از هند دوازده جهاز ديدند مشحون از امتعهء هندوستان\r\n\r\n","description":"","footnote":"","page_name":" 303 ","page_number":351},
  {"content":"\r\n\r\nكه متوجه سواحل مكران است امتعهء خود را به جزيرهء قيس رسانيده و بر سر آن جهازات تاختند و آنها را نيز به حيطهء تصرف خود درآوردند و عمله‌جات آن جهازات را بكشتند . و كار بنى قيصر بعد از تصرف اين جهازات بالا گرفت و اگرچه صاحبان جهازات را معلوم شد كه جهازات ايشان منهوب بنى قيصر شده و به بزرگان آن صفحات كرارا متوسل شدند كه استرداد اموال خود نمايند كسى از عهده برنيامد و كار اين طايفه به درجه‌اى رسيد كه ايشان را ملوك بنى قيصر خواندند . و امام سعد الدين ارشد كه امامت و تقدم قيس هنوز بر اولاد او مقرر است تاريخ بنى قيصر و انساب و فتوح و مغازى ايشان را نوشت و ملوك عرب و عجم و اطراف هند و سند تحف و هدايا نزد ايشان فرستادند و درصدد طلب دوستى و اتحاد با ايشان برآمدند و خليفه الناصر لدين الله ملتمسات ايشان را به انجاح مقرون مىنمود و ايشان را وقرى مىنهاد تا در روزگار ملك سلطان بن ملك قوام الدين بن ملك تاج الدين بن ملك شاه بن ملك جمشيد كه آخرين شخص بنى قيصر است كوكب اقبال ايشان رو به هبوط نهاد و اتابك ابو بكر به توسط صاحب هرموج سيف الدين ابا نضر على بن كيقباد ملك سلطان را بكشت و اين طايفه را برانداخت » . انتهى .\r\nاين داستان در وصاف به تفصيل مسطور است « 1 » و ما به‌همين قدر از آن اكتفا مىنمائيم .\r\n\r\nجزيرهء هرمز [ هرموز 
  ] « 2 »\r\nنزديك به بندرعباس و در آخر خليج و با سواحل كرمان هم چندان مسافتى ندارد . تقريبا در هفت هزار ذرعى بر و در بغاز موسوم به هرمز واقع و در يك زمانى محل تجارت هند و چين و مشرق زمين بوده و به قدرى\r\n\r\n\r\n","description":"","footnote":"\r\n( 1 ) - تاريخ وصاف ( چاپ بمبئى ) ص 170 به بعد ، تحرير وصاف ( از عبد المحمد آيتى ، بنياد فرهنگ ، 1346 ) ص 101 به بعد .\r\n( 2 ) - درست‌تر آن است كه به صورت هرموز نوشته شود . زيرا اصلا اين كلمه خورموز يا خورموغ بوده به معنى لنگرگاه ولايت موغستان و ميناب . ر ك « بحرين و جزاير و سواحل خليج فارس » تأليف عباس اقبال ( تهران ، 1328 ش ) .\r\n","page_name":" 304 ","page_number":352},
  {"content":"\r\n\r\nاز آبادى آن در آن زمان تعريف نوشته‌اند كه اغراق به نظر مىآيد مثلا از جمله نوشته‌اند جميع پرده‌هاى عمارات آن زرى بوده . بالجمله معدن نمك در اين جزيره زياد و اراضى آن به جهت نمكزار بودن قابل زرع و ارتفاعات زمينى نيست . بغاز هرمز چنان‌كه ذكر شد خليج فارس را به بحر عمان وصل مىنمايد و نود و دو هزار ذرع عرض دارد .\r\nتاورنيه تاجر فرانسوى معاصر شاه عباس ثانى و شاه صفى از جزيرهء هرمز گذشته و شرحى از وضع اين جزيره در آن‌وقت نگاشته كه عين آن اين است :\r\n« جزيرهء هرمز در دهنهء خليج فارس و دو فرسخ از خشكى دور و دور آن تقريبا سه فرسخ و اشجار در آن نمىرويد . دشت و تپه‌هاى آن مستور در نمك و نمك آن بسيار خوب و در سفيدى مانند برف است . آب شيرين اين جزيره منحصر است به آب باران كه در غديرها و آب انبارها نگاه مىدارند . خاك اين جزيره چه در بلنديها و چه پستيها عبارت است از شن و اين شن به شدت سياه و شعشعانى است . فرنگيها براى خشك نمودن مركب تحريرات خود از اين شن روى كاغذ مىپاشيدند . پرتغاليها وقتى كه مالك جزيرهء هرمز بودند براى همشهريهاى خودشان كه در سواحل هند ساكن بودند از اين شن تعارف مىفرستادند . غربا وقتى كه به ليزبون [ - ليسبون 
  ] « 2 » پايتخت پرتغال به جهت ابتياع امتعهء هندوستان مىآمدند تجار بارنامه‌هاى خود را كه به ايشان مىنمودند اگر بر روى صفحهء بارنامه شن جزيرهء هرمز را ملاحظه مىكردند كمال اعتماد را به آن بارنامه نموده آنچه قيمت در آن نوشته شده بود بىچون و چرا وجه نقد تسليم صاحبان امتعه مىكردند . تجار ليزبون اين اعتماد غربا را فوز عظيم دانسته هر سال از اين شن چند خروار را از جزيرهء هرمز به مملكت خود آورده بارنامه‌هاى جعلى درست كرده از اين شن بر روى آنها مىپاشيدند . اين تزوير تجار ليزبونى كم‌كم معلوم غربا شده اواخر ديگر اعتبارى به بارنامه‌ها نمىنمودند . پيش از آن‌كه پرتغاليها مالك جزيرهء هرمز شوند در اين جزيره شهرى بود كه سلاطين لارستان محض حفظ خود از شر دشمنان خارجى بنا كرده بودند و خودشان غالبا نيز در آن شهر ساكن بودند وقتى كه پرتغاليها اين جزيره را مسخر كردند\r\n\r\n\r\n","description":"","footnote":"\r\n( 2 ) -  Lisbonne . \r\n","page_name":" 305 ","page_number":353},
  {"content":"\r\n\r\nدو پسر از پادشاه لارستان اسير نموده و به مملكت خود بردند و از آنجائى كه نسبتى ما بين پادشاه پرتغال و اسپانيول بود و در حقيقت دو مملكت يكى محسوب مىشد اسراء را بعد از ورود به ليزبون به اسپانيول بردند .\r\nپادشاه اسپانيول از آنها سؤال نمود كه شهر مادريد پايتخت اسپانيول و عمارات سلطنتى آنجا را چگونه يافتيد ؟ شاهزادگان گفتند بهتر از آنچه تصور توان نمود . ولى اگر در سايهء درخت جزيرهء وطن خود غنوده بوديم خوشتر بود و حال آن‌كه در اين جزيره اشجار منحصر بود به درختى كه در حوالى شهر هرمز روئيده و موسوم به درخت برهمنان مىبود .\r\nوجه تسميه اين‌كه برهمنان را در هندوستان در سايهء اين جنس درخت مسكن است .\r\nبالجمله وقتى كه پرتغاليها اين جزيره را تصرف كردند شهرى مشتمل بر ابنيهء عالى در آن بنا نهادند . از جملهء تجملات آن اين بود كه آهن جامهء در و پنجره از آهن مطلا بود و معروف است كه اگر پرتغاليها چندى ديگر در اين جزيره مانده بودند به جهت منافع تجارت زيادى كه از سواحل ايران به هندوستان و فرنگستان داشتند به‌جاى آهن مطلا كه مسطور شد طلا و نقره به كار مىبردند . بارى اين طايفه در اين شهر عمارات عاليه و حمامهاى وسيع ساخته بودند و در فصل گرما با اهل و عيال و اطفال روزها برهنه شده در حمام به سر مىبردند و از سورت وحدت و حرارت هوا محروس بودند .\r\nتاورنيه گويد قلعه‌اى كه پرتغاليها بنا كرده بودند حال در تصرف شاه عباس ثانى آباد و داير است . اما شهر كلية خراب شده هلانديها وقتى كه در بتاويه « 3 » مال التجاره به سواحل ايران مىآوردند بعد از فروش امتعه به بهانهء اين‌كه كشتى ايشان سبك وزن شده و در دريا به قاعده نمىتواند سير كرد براى سنگين نمودن آن از سنگهاى مرمر بسيار نفيس كه قدر آن نزد اهل ايران مجهول بود از جزيرهء هرمز بار كرده به بتاويه بردند . حاكم جزيره بعد از چندى مطلع شده ايشان را از بردن سنگ مانع گرديد . اما منع حمل نمك را نمىتوانست نمود . لهذا هلانديها كشتيهاى خود را پر از نمك كرده به سواحل هندوستان و چين بلكه تا ژاپن مىبردند .\r\n\r\n\r\n","description":"","footnote":"\r\n( 3 ) -  Batavia  - جاكارتاى امروزى .\r\n","page_name":" 306 ","page_number":354},
  {"content":"\r\n\r\nمؤلف گويد اين سنگ مرمر كه تاورنيه نقل كرده معلوم نيست كه در جزيرهء هرمز معدن آن بوده و از آن استخراج مىكرده‌اند يا سنگهاى مرمرى بوده كه سلاطين لارستان و پرتغاليها براى بناى عمارات خود از معادن ساير مواضع ايران به آنجا حمل كرده بودند . بالجمله تاورنيه گويد اين دو فرسخ دريائى كه جزيرهء هرمز را از زمين جدا كرده عمق كمى دارد . پرتغاليها علاوه بر قلعه كه در جزيره داشتند قلعهء ديگرى در مقابل جزيره در خشكى بنا كرده بودند . فتح جزيرهء هرمز شاه عباس بزرگ را ميسر نشد مگر به معاونت انگليسها و جهت اين بود كه دولت ايران در آن زمان سفاين جنگى نداشت كه روى آب با پرتغاليها جنگ كند . لهذا با انگليسيها قرار داد كه بيست هزار قشون در محاذى اين جزيره اردو زند و نگذارد پرتغاليها از جزيره به ساحل آمده آب شيرين ببرند و جزيره هم كه خود آب شيرين نداشت پرتغاليها بعد از آن‌كه آب آب انبارهاى خود را صرف نمودند مضطرا به ساحل آمده كه آب شيرين به قلعهء خود ببرند . انگليسها فرصت غنيمت شمرده كه در چنين موقعى از راه دريا قلعه را متصرف شوند . ميان انگليسها و شاه عباس معاهده شد كه اسراى عيسوى مذهب مخصوص انگليسها باشد و غنايم را ما بين تقسيم كنند و پس از اين قرار با تدبير مذكور قلعهء هرمز به تصرف شاه عباس درآمد . از جمله غنايمى كه قسمت انگليسها شد شصت عراده توپ بود . توپها را با ساير غنايم انگليسها در كشتى بزرگى حمل و به‌طرف هندوستان راندند . وقتى كه به بندر صورت رسيدند جشن بزرگى گرفتند .\r\nدر اثناى اين عيش اين كشتى آتش گرفت غنايم و توپها به حرق و غرق تلف شد . عيسويان گفتند اين بدبختى از آن است كه انگليسها كه عيسوى مذهبند با مسلمانان در دفع هم‌مذهبهاى خود اتفاق كردند . خداوند به وقوع اين قضيه ايشان را تنبيه كرد .\r\nمؤلف گويد جزيرهء هرمز موافق سفرنامهء تاورنيه و كتب جغرافيا در خليج فارس محاذى بندرعباس كه قبل از شاه عباس بزرگ آن را « بندر جرون » مىناميدند و فرنگيها آن را « گمبرون » مىنويسند واقع و دور آن بيست ميل انگليسى و در فصل تابستان هيچيك از جزاير فارس به گرمى اين جزيرهء نيست اگر به ملاحظهء خوبى لنگرگاه آن نمىشد و در دهنهء خليج فارس واقع نبود هرآينه گفته مىشد كه بدترين نقطه‌اى از\r\n\r\n","description":"","footnote":"","page_name":" 307 ","page_number":355},
  {"content":"\r\n\r\nنقاط زمين است . اول طايفه‌اى كه در اين جزيره سكنى گرفتند به عقيدهء بعضى چند نفر از اعراب بودند كه بعد از غلبهء مغول به ايران و اراضى سواحل فارس فرار كرده و به آنجا پناه بردند و چون اينها سكنهء شهر هرمز بودند كه واقع در ساحل دريا بود همين‌كه به اين جزيره آمدند جزيره را به اسم شهرى كه وطن ايشان بود ناميدند . در يكى از كتب فرنگ نقل از مورخين ايران نموده نگاشته‌اند كه در مائهء چهاردهم مسيحى يكى از سلاطين لارستان كه مشهور به قطب الدين بود اضطرارا از مملكت خود فرار كرده به جزيرهء هرمز كه آن‌وقت به چارون موسوم بود پناه برد « 1 » و به يادگار شهر هرمز كه دار الملك او بود اين جزيره را هرمز ناميد .\r\nمؤلف گويد قبل از آن‌كه راس اميد « 2 » آفريقا را واسكودگاماى « 3 » پرتغالى كشف نمايد جميع خزاين و ذخاير سلاطين ايران در جزيرهء هرمز بود . عبد الرزاق « 4 » نام سفير ميرزا شاهرخ كه مامور هندوستان و چين بود در هزار و چهارصد و چهل و دو مسيحى مطابق هشتصد و چهل و شش هجرى از جزيرهء هرمز عبور كرده و شرحى در سفرنامهء خود « 5 » از اين جزيره نوشته كه بعضى از فقرات آن اين است :\r\n« شهر هرمز بهترين شهرهائى است كه ملحوظ شد . در اين جزيرهء لم يزرع اهالى آنچه لازمهء مكنت و تجمل و عيش است براى خود فراهم آورده و طورى اعتماد به استحكام جزيره داشتند كه از حصانت آن نظما و نثرا و صفها نموده‌اند » « 6 » .\r\n\r\n\r\n","description":"","footnote":"\r\n( 1 ) - حكام هرموز تابع حكمرانان فارس بودند . در حدود سال 700 هجرى بهاء الدين اياز پانزدهمين امير هرموز چون نتوانست در برابر فشار مغولان جغتائى ايستادگى كند به جزيرهء جرون پناه برد و آن جزيره را به ياد زادگاه و تختگاه خويش « هرموز » ناميد .\r\n( 2 ) -  Cap de Bonne Esperance \r\n( 3 ) -  Vasco de gama \r\n( 4 ) - منظور عبد الرزاق سمرقندى است مؤلف كتاب مطلع سعدين و مجمع بحرين .\r\n( 5 ) - مطلع سعدين ج 2 ص 764 ( تصحيح پروفسور محمد شفيع ، لاهور ) .\r\n( 6 ) - چنين چيزى در مطلع سعدين نيست . لابد يك نويسندهء فرنگى چنين مطلبى را به فرانسه ترجمه كرده و بعد اعتماد السلطنه از فرانسه به فارسى ترجمه كرده . درهرحال عبد الرزاق شرح سفر خود را در مطلع سعدين آورده ولى چنين مطلبى ننوشته .\r\n","page_name":" 308 ","page_number":356},
  {"content":"\r\n\r\nاما تفصيل تصرف پرتغاليها اين جزيره را از اين قرار است :\r\nامير البحر پرتغالى موسوم به البوكرك « 7 » در سنهء هزار و پانصد و هفت يا هشت مسيحى مطابق با نهصد و سيزده يا چهارده هجرى با هفت كشتى جنگى جزيرهء هرمز را محاصره نمود « 8 » . شمارهء سپاهيان اين كشتيها زياده از چهارصد و شصت نفر نبود و اين جمعيت براى تسخير اين جزيره قليل مىنمود ؛ اما البوكرك كه سردارى قابل و مجرب بود كمى لشكر را مانع از نيل مرام ندانسته بر خود حتم كرد كه جزيره را متصرف شود .\r\nسيف الدين كه آن‌وقت پادشاه جزيرهء هرمز بود شنيده بود كه پرتغاليها به سواحل هندوستان و عربستان و بحر عمان راهى يافته و بعضى از بلاد آنجا را به تصرف درآورده و درصدد تسخير جزيرهء او مىباشند شصت كشتى به جهت حراست خود و مدافعهء ايشان تجهيز نموده حاضر ساخت .\r\nالبوكرك لدى الورود كشتى خود را ميان پنج كشتى سيف الدين كه از همهء كشتيهاى او بزرگتر و معتبرتر بود رانده در آنجا لنگر انداخت . چون از طرف سفاين جنگى سيف الدين و اهالى جزيره اظهار خصومتى نشد به منازعه مبادرت نكرد و از جانبين حرف مصالحه در ميان آمد . ولى گفتگو به طول انجاميد و زمان آن ممتد شد . البوكرك يقين كرد كه مقصود سيف الدين مماطله و دفع الوقت است تا كمك خارجى به او رسد . لهذا حكم به يورش و حمله داد و پيش از وقت جميع صاحب‌منصبان خود را احضار كرده قصد خود را به ايشان اظهار نمود . صاحب‌منصبان متفقا در جواب او گفتند اين كار فوق طاقت ماست . زيرا كه عدد ما كم و قشون دشمن صد برابر است . البوكرك گفت من از آن سردارها نيستم كه مهمى را كه براى دولت پرتغال بىاندازه فوايد عظيمه دارد به آسانى و زودى از دست دهم . دليرانه امر مرا اطاعت كنيد و بر يقين باشيد كه بخت نيز ما را مساعدت دارد يا به همت عيسى كار بر مسلمانان زار نموده سلطان ايشان را مطيع پادشاه پرتغال مىنمائيم يا ايشان سرما را خواهند بريد و جزء\r\n\r\n\r\n","description":"","footnote":"\r\n( 7 ) -  Albuquerque ( Alphonse d ' ) \r\n( 8 ) - براى اطلاع بيشتر بر نحوهء نفوذ و استقرار پرتغاليان در خليج فارس رجوع كنيد به « سياست خارجى ايران در دورهء صفويه » از نصر الله فلسفى ( 1337 ، تهران ) و « اسناد فارسى ، عربى و تركى » در آرشيو ملى پرتغال دربارهء هرموز و خليج فارس ( جلد يكم - مدخل ) از دكتر جهانگير قائم مقامى ( تهران ، 1354 ش ) .\r\n","page_name":" 309 ","page_number":357},
  {"content":"\r\n\r\nغنايم نزد پادشاه خود خواهند فرستاد و چاره جز اين نيست . زيرا كه اگر فرار كنيم مسلمانان جرى شده ما را تعاقب خواهند نمود و اگر باز تامل كنيم كمك خارجى به آنها مىرسد و كار را بايد از پيش برد . صداى توپ كه از كشتى من بلند شد شما همان كنيد كه من خواهم كرد .\r\nسركردگان سفاين ديگر اگرچه راضى نبودند لابد تمكين نمودند و جنگ درگرفت . مسلمانان جزيرهء هرمز تيرگى هوا را كه از دود توپ احداث مىشد غنيمت شمرده با كشتيهاى كوچك نزديك به كشتيهاى البوكرك شده با تيروزلق « 9 » از لشكريان او مىكشتند . البوكرك ملتفت شده حكم داد توپها را به جانب اين كشتيها شليك كردند و در تير اول بيست كشتى را غرق كردند . آن روز از طلوع تا غروب اين جنگ بحرى طول كشيد و جميع كشتيهاى پادشاه هرمز يا به غرق يا به حرق نابود شد و نيز حرق بعضى از سفاين جنگى پادشاه هرمز كه نزديك بندرگاه بود يانقين « 10 » سختى در محلات خارج قلعهء هرمز احداث كرده پادشاه هرمز ناچار جمعى را براى انعقاد مصالحه يا متاركه نزد البوكرك فرستاد . البوكرك به مصالحه تمكين نكرد و قلعه را متصرف شد . موافق مسطورات تاورنيه ، البوكرك بعد از دو سال توقف در جزيرهء هرمز و بناى قلعه‌اى در آن به واسطهء نفاقى كه ميانهء سرداران او پيدا شده بود اين جزيره را با قلعه به كلى تخليه كرده به‌طرف هندوستان رفت . در سنهء هزار و پانصد و چهارده مسيحى مطابق نهصد و بيست هجرى مجددا آمده هرمز را تصرف كرد و تا زمان شاه عباس زياده از صد سال اين جزيره در تصرف پرتغاليها بود بلكه تمام جزاير خليج فارس را متصرف شده بودند تا در سنهء هزار و سى و دو هجرى كه شاه عباس بزرگ جزيرهء هرمز را به سردارى امامقلى خان حاكم فارس و معاونت انگليسيها چنان‌كه مسطور شد از تصرف پرتغاليها خارج نمود و در اين وقت جز اين جزيره جائى از اين خليج در تصرف پرتغاليها نبود و چون در زمان سلطنت شاه عباس صناعت و تجارت ايران به قدرى رواج داشت كه دول فرنگ مثل انگليس و فرانسه و هلاند به رغبت كامل و ابرام و اصرار شاه عباس اجازه مىگرفتند\r\n\r\n\r\n","description":"","footnote":"\r\n( 9 ) - به كسر زاء به معناى نيزهء كوچك ، سيخ كارد ، سيخ ، اسلحهء كوچكى كه درون عصا پنهان كنند ( لغت‌نامهء دهخدا ) .\r\n( 10 ) - به معناى حريق ، آتش‌سوزى .\r\n","page_name":" 310 ","page_number":358},
  {"content":"\r\n\r\nكه در بندر گمبرون دار التجاره داشته باشند و مأمورين دول مسطوره به رغم يكديگر هر سالى مبالغ كلى به خزانهء شاه عباس مىرسانيدند و شاه عباس نيز مىدانست كه سرچشمهء بزرگ مكنت هر مملكت رواج تجارت در آن مىباشد تجار اين سه دولت را معاونت كلى مىنمود . لهذا در وقت استمداد از انگليس براى تصرف هرمز شاه عباس قرار داد كه بعد از اين كمك و تسخير هرمز ، مال التجارهء انگليس از هر نوع گمرك و خراجى آزاد باشد و دينارى ندهند و پس از فتح هرمز كه از فتح قندهار كه تازه اتفاق افتاده بود در طبعها با اثرتر و بهتر مىنمود شهر جزيرهء هرمز را خراب و بندر گمبرون را موسوم به بندر عباسى نموده آنجا را آباد كردند و بعد از اين مقدمه انگليسها هرچه خواستند شاه عباس را راضى كنند كه جزيرهء هرمز را به‌طور اجاره به ايشان واگذار كند قبول نكرد .\r\nبالجمله بعد از اين مقدمات ، انگليس به جهت استحكام روابط دوستى ميان دولت خود و ايران سردندر كت‌تم « 11 » را كه از نجباى آن دولت بود در سنهء هزار و سى و شش هجرى به سفارت ايران مامور نمود . سفير مذكور در بلدهء اشرف مازندران به حضور شاه عباس آمد .\r\nيكى از اجزاى اين سفارت كه از نويسنده‌هاى معروف انگليس است « 12 » وضع پذيرائى اين سفير را در دربار شاه عباس به اين قسم مىنگارد :\r\n« روزى كه براى پذيرائى اين سفير معين شده بود مشار اليه با تمام اتباع سفارت خود به عمارت سلطنتى رفتند . در كشيكخانه كه رسم بود سفرا قدرى توقف كرده بعد به حضور پادشاه روند در عوض قهوه و شيرينى ناهار خيلى مفصل و شراب زيادى به آنها خورانيدند . پس از استعمال مشروبات زياد و قدرى توقف ، حضرات را به تالارى كه در جنب اين اطاق بود بردند . در اين تالار نيز اسباب اكل و شرب با ظروف و اوانى طلا و مرصع و اغذيه و مشروبات حاضر بود . بدون توقف سفير را از اين اطاق به تالار ديگر بردند . اين محل جاى پذيرائى و تختگاه بود . جميع رجال دولت و نجبا و اعيان مملكت دور اين تالار بىحركت و صدا مثل مجسمه\r\n\r\n\r\n","description":"","footnote":"\r\n( 11 ) - اين نام در مآخذ اروپائى به دو صورت آمده است :\r\n Dormore . . . , sir Dormer cotton \r\n( 12 ) - مسلما منظور سرتوماس هربرت  sir Thomas Herbert  است كه سفرنامهء جالبى نوشته ولى اين سفرنامه هنوز به فارسى ترجمه نشده .\r\n","page_name":" 311 ","page_number":359},
  {"content":"\r\n\r\nايستاده بودند . اما رد مزلف با عمامه‌ها و لباسهاى زرى جامهاى شراب در دست دور تالار مىگشتند . هركس طالب بود جام را از دست آنها گرفته مىآشاميد . لباس شاه عباس در آن روز عبارت از يك جبه ماهوت سرخ بىزينتى بود و زينت شاه عباس همين دسته شمشير طلاى او بود . معلوم شد كه شاه عباس طالب سادگى و مايل به تجملات نيست . ولى رجال دولت او كلا سلاح و لباس ايشان در جواهر مستور بود . از آداب مذهبى چيزى كه در اين مجلس ديده شد همين سادگى لباس پادشاه بود .\r\nسفير انگليس پس از ورود به واسطهء مترجم مطالب خود را معروض داشت و غرض عمدهء او اولا ورود مال التجارهء انگليس بود به ممالك ايران زيادتر از ساير ملل . ثانيا اتفاق دولت ايران با انگليس به جهت جنگ با عثمانى . جوابهاى شاه عباس بدوا خيلى به دلخواه سفير انگليس بود . از جمله از بابت رواج مال التجارهء انگليس چنين وعده كرد كه هر سال هزار عدل ابريشم در بندر عباسى تسليم تجار انگليس نموده در عوض ماهوت انگليسى به جهت لباس قشون خود از آنها بگيرد » « 13 » .\r\nخلاصه از چيزها كه نويسندهء انگليسى در وضع اين روز نوشته يكى اين است كه شاه عباس از دو زانو نشستن اين سفير به‌طور ايرانى بسيار مىخنديد . زيرا كه سفير مذكور عادت به زمين نشستن نداشت گاهى دو زانو و گاهى چهار زانو و همين‌كه خسته مىشد زانوها را به زمين زده روى پا مىايستاد . براى اين‌كه سفير مذكور خجالت نكشد شاه عباس جامى طلبيده به سلامتى پادشاه انگليس نوشيد . سفير انگليس از جا برخاسته كلاه خود را چنان‌كه رسم ملل فرنگ بود و هست كه در وقتى كه منتهى درجه تعظيم را مىخواهند به عمل آورند از سر برمىدارند از سر برداشته شاه عباس هم به موافقت او كلاه خود را از سر برداشت . سفير مذكور از اين قسم پذيرائى مسرور و اميدوار شده به منزل مراجعت نمود و از آن روز به بعد ديگر شاه عباس را نديد . چند مجلس با محمد على بيك صدر اعظم ملاقات كرد چون محمد على بيك « 14 » با فرنگيها عداوت مخصوصى داشت عهد و قرارنامهء لازمه كه شاه عباس وعده كرده بود\r\n\r\n\r\n","description":"","footnote":"\r\n( 13 ) - شرح اين ماجرا در سفرنامهء هربرت و پايان سفرنامهء برادران شرلى آمده .\r\nسفرنامهء برادران شرلى را آوانس خان مساعد السلطنه ترجمه و چاپ كرده است .\r\n( 14 ) - منظور محمد على بيك گرگ يراق است از خواص دربار شاه عباس اول .\r\n","page_name":" 312 ","page_number":360},
  {"content":"\r\n\r\nبه سفير مذكور نمىداد . سفير بعد از چندى توقف در اشرف به جهت بدهوائى درگذشت .\r\nوقتى كه اسكندر بر ايران غلبه كرد و نه‌آرك « 1 » سردار خود را مامور نمود كه از راه سواحل هندوستان به ايران آمده داخل شط العرب شده در بابل به اردوى اسكندرى پيوندد ، آن سردار از حوالى جزيرهء هرمز عبور كرده در اين جزيره درختهاى خرما و در درختها طوطى زياد ديده بود و همان وقت نيز جزيره به‌همين اسم موسوم بود . نه‌آرك كه سردار اسكندر است به واسطهء روزنامهء بحرى سواحل محيط هندوستان كه محتوى بر خليج عمان و فارس و درياى احمر است ما بين رودخانهء سند تا دو دهنهء مشرقى فرات اشتهار يافت . اين سردار از طفوليت با اسكندر طرح دوستى ريخت و در فتح آسيا با او همراه بود بعدها به اميرالى دسته كشتى كه روى رودخانهء سند ايجاد يافت برقرار گرديد و در تهيهء اين بود كه در خليج عربستان فتحى نمايد كه اسكندر وفات كرد .\r\nدر غلبهء عرب بر عجم كه طايفهء مجوس از كرمان و آن صفحات به هندوستان مهاجرت مىكردند از بندر عباسى و جزيرهء هرمز به كشتى نشسته روانه شدند .\r\n\r\nجزيرهء خارك\r\nاما جزيرهء خارك ، در حوالى آن غوص مرواريد مىشود . سابقا غوص مرواريد منحصر به حوالى بحرين بوده ولى مرواريدهائى كه در حوالى خارك يافت مىشود از مرواريدهاى حوالى بحرين بهتر است اگرچه از وقتى كه در حوالى جزيرهء سيلان مرواريد پيدا شده انگليسها كه تجارت مرواريد را در فرنگ منحصر به خود كرده بودند ديگر چندان اعتنائى به مرواريدهاى خليج فارس عموما و به اطراف جزيرهء خارك خصوصا ندارند ، اما بايد دانست كه جنس مرواريد اطراف جزيرهء خارك بهترين جنسهاى مرواريدهاست چه در سفيدى و چه در صلابت ، و تجربه\r\n\r\n\r\n","description":"","footnote":"\r\n( 1 ) -  Nearque . \r\n","page_name":" 313 ","page_number":361},
  {"content":"\r\n\r\nكرده‌اند كه مرواريدهاى جزيرهء خارك هريك سال صد يك از آب و رنگ آن مىكاهد و مرواريد جاهاى ديگر در يك سال بيشتر مىكاهد تا به جائى كه در بعضى جاها نسبت به خمس مىرسد و مرواريد سيلان بعد از پنجاه سال كلية از جنس مرواريدى خارج مىشود . پنجاه سال قبل غوص مرواريد در حوالى جزيرهء خارك عمومى بود ، هركس كشتىئى اجاره و غواصى اجير مىنمود و به اين كار مبادرت مىكرد . اما بعدها مخصوص شده بود به اشخاص معين و آن هم در همه وقت ميسر نبود بلكه فصل معينى براى اين كار مشخص بود . طرز غوص مرواريد به اين‌طور است كه يك ماهه يا دو ماهه كشتى اجاره مىكنند و شخص امينى در آن كشتى مىگذارند و ده نفر مستحفظ و پنج نفر غواص همراه او مىنمايند . غواصها از اول طلوع آفتاب تا هنگام غروب على الاتصال به دريا فرومىروند و صدف بيرون مىآورند . همين‌كه شب مىشود پارچهء سفيدى در كشتى مىگسترانند و صدفها را مىشكافند و آنچه مرواريد هست بيرون مىآورند و مرواريد درشتى كه پيدا مىشود فى الفور در دهن مىگذارند و گمان مىكنند كه از اين عمل تلؤلؤ و درخشندگى مرواريد زياد مىشود .\r\nغواصها عموما قليل العمر مىباشند و دملها و زخمهاى زياد در بدن ايشان پيدا مىشود و قوهء باصره‌شان نيز خيلى كم است و بيش از پنج دقيقه زير آب نمىتوانند بمانند . همين‌كه پنج دقيقه زير آب ماندند بايد بيرون بيايند و نفس تازه كنند و دوباره غوص نمايند . پيش از فرورفتن در آب ، منافذ گوش را با روغن زيتون چرب مىكنند . غذاى آنها هميشه منحصر به خرما و شير است . مرواريدهاى بزرگ در جاهائى كه كمتر از هشتاد و پنج قدم عمق درياست يافت نمىشود . صدفها كه بيرون مىآورند ، چه با مرواريد چه بىمرواريد ، گوشتشان مأكول است . عقيدهء غواصها اين است كه هر سال كه باران زياد مىبارد مرواريد زيادتر پيدا مىشود .\r\nالحال غوص مرواريد در حوالى جزيرهء خارك به واسطهء ماهى موذى « 1 » صعب است و موقوف داشته‌اند .\r\nابو الفداء مىنويسد طول درياى فارس از طرف شمال است مكران در طرف شرقى اوست و دار الملك مكران ، تيز است . سمت جنوبيش عمان است . در انتهاى اين دريا شهر عبادان مىباشد و بهترين بنادر او\r\n\r\n\r\n","description":"","footnote":"\r\n( 1 ) - لابد منظور انواع كوسه‌ماهى است .\r\n","page_name":" 314 ","page_number":362},
  {"content":"\r\n\r\nسيف البحر است . چندين كشتى مىتواند در لنگرگاه اين بندر لنگر بيندازد . دهات و آبادى زياد در اطراف اين بندر است . هرمز كه بندر كرمان است در اين دريا واقع شده . در بغاز خليج فارس كه موسوم به « دردور » است سه كوه ديده مىشود : يكى را كسير و يكى را عوير مىنامند و اسم سيمى معلوم نيست كه چه مىباشد . جميع درياهاى مشرق زمين بدون استثنا جزر و مد دارد و درياى فارس در بيست و چهار ساعت دو مرتبه جزر و مد دارد و آب دريا تقريبا ده ذراع بلند مىشود .\r\nمسعودى در مروج الذهب در ضمن درياى هند مىنويسد : « بحر فارس منتهى مىشود به بلاد ابله و خشبات و عبادان در خاك بصره . طول اين خليج هزار و چهارصد ميل و عرض آن در اصل پانصد ميل ولى در بعضى مواضع عرض آن به صد و پنجاه ميل مىرسد . اين خليج مثلث الشكل و آخر درجه زواياى آن ابله است و در شرقى اين دريا ساحل وصل به بلاد دورق فرس و شهر ماه‌روبان و سينيز مىباشد و اقمشه و ثياب ابريشمى و غيره سينيزى منسوب به اين سينيز است و از سينيز گذشته وصل به شهر جناباست كه ثياب جنابى نيز منسوب به اين شهر است . بعد از جنابا شهر نجيرم از بلاد سيراف و بعد از آن بلاد ابن عماره و بعد از آن ساحل كرمان است كه بلاد هرمز باشد و هرمز مقابل شهر صحار كه از بلاد عمان است مىباشد و بعد از آن ساحل متصل است به بلاد مكران كه مسكن خوارج موسوم و معروف به شرارة است . و اين اراضى همه نخلستان است . بعد از اين بلاد تيز مكران است و بعد از آن ساحل سند است و مصب رودخانهء سند موسوم به مهران در اين محل است و شهر ديبل نيز در اين‌جاهاست و ساحل هند در اين حدود تا بلاد بروضى وصل به ساحل سند مىشود و نيزهء بروضى منسوب به اين بروض است . بعد از اين محل يك ساحل است تا خاك چين كه بعضى از مواضع آن آباد و مزروع است و بعضى ديگر مغمور در آب دريا و باير است و مقابل آنچه ذكر كرديم از مبدء ساحل فارس و مكران و سند بلاد بحرين و جزاير قطر و شط بنى جذيمه و بلاد عمان و ارض مهره است تا خاك رأس الجمجمه كه از ارض شحر و احقاف مىباشد و در اين خليج جزاير بسيار است مثل جزيرهء خارك كه از بلاد جناباست و ميانهء خارك و خاك جنابا چند فرسخ بيش نيست و در اين\r\n\r\n","description":"","footnote":"","page_name":" 315 ","page_number":363},
  {"content":"\r\n\r\nجزيره محل غوص مرواريد است كه مرواريد خاركى را از آن محل استخراج مىنمايند .\r\nجزيرهء ديگر اين خليج ، اوال مىباشد كه مسكن طايفهء بنى معن و بنى مسمار و بسيار ديگر از اعراب است و ميانهء اين جزيره و شهرهاى ساحل بحرين يك روزه راه بلكه كمتر است و در اين ساحل در محلى كه موسوم به هجر مىباشد شهر زاره و قطيف است .\r\nيكى ديگر از جزاير ، جزيرهء لافت - كه آن را جزيرهء بنى كاوان نيز مىگويند « 1 » - مىباشد و اين جزيره را عمرو بن عاص فتح كرد و مسجد عمرو كه در اين جزيره بنا كرده تاكنون باقى است . در اين جزيره خلق بسيار و قرى و عمارات متصل به يكديگر است . نزديك اين جزيره ، جزيره‌اى ديگر هست موسوم به هنجام كه كشتيها آب خوردن از آنجا برمىدارند . بعد از آن جبال كسير و عوير است [ و كوه ديگر كه اسم آن معلوم نيست بعد از آن موضعى است معروف به دردور كه بحريين آن را مكنى به ابى حمير نموده‌اند 
  ] « 2 » و در اين مواضع دريا ، كوههائى است سياه‌رنگ و مرتفع خالى از نبات و حيوان كه آب به آنها احاطه نموده و سبب زيادتى موج و تلاطم آب در اين موضع شده و كشتيها را در اين محل خطرى عظيم است و اين قطعه از دريا ميان بلاد عمان و سيراف است و لابدند كشتيها از آن عبور كنند و اگر راه را گم كنند حتما غرق مىشوند و ميان خليج فارس و خليج قلزم ، ابله و حجاز و يمن حايل است و اراضى اين سه محل مسطور ما بين الخليجين است و هزار و پانصد ميل مسافت دارد و اين برى است كه از اطراف دريا به او احاطه نموده و اين است وضع درياى چين و هند و فارس و عمان و بصره و بحرين و يمن و حبشه و حجاز و قلزم و زنگ و سند . و جزاير و طوايف مختلفهء ساكنهء در اين دريا به حدى هستند كه خارج از تحديدند و جز خدا كسى تحديد آنها را نمىداند و هر قطعه‌اى اسمى دارد كه به آن اسم از قطعهء ديگر ممتاز است . ولى آب همهء درياهاى مسطوره به‌هم وصل است و غوصگاهها براى\r\n\r\n\r\n","description":"","footnote":"\r\n( 1 ) - لاف و قشم و ابر كاوان هرسه يكى است . ر ك به « بحرين و جزاير . . . » ص 6 .\r\n( 2 ) - در ترجمهء مروج الذهب چنين آمده : « كه خيرى در آن نيست سپس گرداب معروف به گرداب مسندم است كه دريانوردان آن را ابى حمير نام داده‌اند » ( ترجمهء ابو القاسم پاينده ، بنگاه ترجمه و نشر كتاب ، تهران ، 1344 ش ) ص 108 .\r\n","page_name":" 316 ","page_number":364},
  {"content":"\r\n\r\nاستخراج در و لؤلؤ در آنها هست و در اين درياهاست عقيق و انواع ياقوت و سنبادج [ و در نزديكى بلاد سيره و كله در دريا معدن طلا و نقره 
  ] « 3 » هست و در حوالى او كه پهلوى بلاد كرمان است معادن آهن و در عمان معدن مس مىباشد و نيز در اين دريا انواع طيبات و عطريات و عنبر و انواع ادويه و عقاقير و ساج و چوب معروف به دارزنجى و نيزه و خيزران موجود است » .\r\nمسعودى در جاى ديگر گويد : « اول بحر فارس ، خشبات بصره و موضع معروف به الكنكلاست و اين خشبات علاماتى است از چوب كه در دريا قرار داده‌اند كه كشتيها راه لنگرگاه را سهو نكنند و از اين محل تا عمان سيصد فرسخ است و ساحل فارس و بلاد بحرين در اين امتداد است و از عمان و قصبهء او كه صحار مىنامند و عجم آن را مزون گويند تا مسقط كه قريه‌اى است از عمان و كشتيها آب خوردن گوارا از چاههاى آن برمىدارند پنجاه فرسخ است و از مسقط تا رأس الجمجمه كه آخر درياى فارس است پنجاه فرسخ است و رأس الجمجمه كوهى است متصل به بلاد يمن از خاك شحر و احقاف و رمل و كسى نمىداند آخرين كوه در زير دريا به كجا منتهى مىشود . بالجمله طول اين دريا موافق تحديد نواتيه ( كشتيبانها ) و صاحبان كشتيها چهارصد فرسخ است » .\r\nنواب و الا معتمد الدوله در جام‌جم مرقوم نموده‌اند كه پرشين گلف « 4 » يعنى خليج العجم كه او را بحر العجم و بحر العمان و بحر فارس نيز گويند ، اين دريا مستغنى از توصيف است و امتداد او به شمال مغرب و مغرب است و او عربستان را از ايران جدا مىكند و طول او تقريبا ششصد ميل و بزرگترين پهناى او دويست و بيست ميل است و پهناى مدخل كيپ « 5 » مسندون كه او را « مسن دئوم » « 6 » نيز گويند زيادتر از پنجاه و پنج ميل نيست و اين كيپ در مقابل بندر عباسى واقع شده و در اين دريا چندين جزيره است و جزاير معروف او يكى جزيرهء هرمز است كه آن را ارموز نيز گويند كه در مقابل بندر عباسى است و جزيرهء قشم است چون طولانى\r\n\r\n\r\n","description":"","footnote":"\r\n( 3 ) - در اطراف دريا نزديك ديار كله و سريره معادن طلا و نقره . . . ( مروج الذهب ترجمهء پاينده ج 1 ص 108 ) .\r\n( 4 ) -  Persian Golf \r\n( 5 ) -  Cap \r\n( 6 ) - منظور رأس المسندم است .\r\n","page_name":" 317 ","page_number":365},
  {"content":"\r\n\r\nواقع شده است از آن جهت به جزيرهء دراز شهرت دارد و طول او تقريبا شصت ميل و پهناى او دوازده ميل است . در طول پنجاه و شش درجهء مشرقى و در عرض بيست و شش درجه و پنجاه دقيقهء شمالى اتفاق افتاده است و اين جزيره قريب به بندر خمير و لنگه است كه در سواحل لار مىباشد و طوايف عرب در اين جزيره سكنى دارند . و قريهء معروف آنجا قشم است كه جزيره با اسم او معروف است كه در طرف مشرقى است و محاذى جزيرهء ارموز است . ديگرى قريهء باسيدون است كه اعراب ، بوسعيدان گويند كه در طرف مغربى است و قريب به محاذات بندر لنگه مىباشد كه بندر لنگه در مغرب اوست . مسافت ميان قشم و بندر خمير تخمينا شش ميل است و بندر خمير در شمالى جزيرهء قشم است . ديگرى جزيرهء بحرين است كه در نزديكى ساحل عربستان است و مسافت آن تا ساحل عربستان تقريبا پانزده ميل مىشود و تا بندر بوشهر تقريبا نود ميل است و در جانب شمال مغرب بوشهر است و مرواريد آنجا كمال شهرت دارد . در جزيرهء محرق نيز كه قريب جزيرهء بحرين است مرواريد غواصى مىكنند و آل عتوب در جزيرهء بحرين سكنى دارند . اين جزيره محتوى بر چندين قريه است و از او بزرگتر جزيره‌اى در بحر العجم نيست .\r\nديگرى جزيرهء خارك است كه جزيرهء كوچكى است و در شمال مغرب بوشهر واقع شده و تخمينا ده ميل دورهء اوست و آل رموخ - كه طايفه‌اى از اعراب است - در آنجا مسكن دارند و قبر محمد بن الحنفيه شهرت دارد كه در اين جزيره است و اكنون در سفح كوهى گنبدى و مقبره‌اى به اسم او معروف است و در سواحل جزيرهء خارك ، مرواريد نيز يافت مىشود .\r\nديگرى جزيرهء خارگواست و جزيرهء كيش است كه به جزيرهء قيس شهرت دارد و قريب به بندر چارك و تاونه است كه از بنادر لارستان است و جزاير ديگر ام سلامه ، جزيرة الغنم ، جزيرهء فيلم ، بوشعيب ، شطرار ، ابو موسى ، توقيع ، فرور ، هندرابى ، هنجام ، ابيض ، ام القرم ، ام النخلية ، ام الحطب ، ابو على ، ابو سفعه ، دمام ، دلمه ، حالول ، عوبى ، فارس ، قرنين ، قرين ، قران و چند جزيرهء ديگر است كه به جهت كوچكى به اسامى آنها نپرداخت .\r\nبنادر معروف اين دريا از خاك ايران بندر عباسى ، لنگه ، چارك ، تاونه ، محمدى ، نخيلو ، عسلويه ، طاهرى ، كنگان ، حليله ، بوشهر ، ريگ ، ديلم است و از خاك عربستان ، قطيف ، ابو فطيره ، زبره - كه بعضى زبير گويند -\r\n\r\n","description":"","footnote":"","page_name":" 318 ","page_number":366},
  {"content":"\r\n\r\nالبيذه و چند بندر كوچك غير مشهور است و عمق اين دريا را زيادتر از يكصد يرد « 7 » نيافته‌اند و قطيف بزرگترين بنادر ساحل غربى است بلكه اكنون بزرگترين ولايت احساست و ولايت احسابه اسم بلدهء آنجا كه احساست معروف است و اين ولايت را به جهت مجاورت و نزديكى جزيرهء بحرين قدما بحرين نيز مىخواندند .\r\nو نيز نواب معظم اليه گويند هجر اسم همهء مملكت بحرين و قصبهء او احساست و نيز گويند بحر عربستان در حقيقت همان محيط هندوستان است . ولى در اطلسها او را تميز و تشخيص مىدهند . چنان‌كه از عرض شانزده شمالى تا عرض بيست و دو درجهء شمالى و از ساحل جنوبى و جنوب مشرقى جزيرة العرب تا ساحل مغربى هندوستان او را بحر العرب نامند كه تقريبا از طول پنجاه درجهء مشرقى تا طول هفتاد و دو درجهء مشرقى است كه حد جنوبى او محيط هندوستان و شمالى خليج ارموز است و خليج ارموز آن قطعه از دريا است كه حد شمالى او سواحل بلوچستان و شميل و ميناب است و حد جنوبى او بحر العرب است كه او را گاهى مخصوصا بحر عمان نامند ( و عمان به تخفيف ميم است ) و حق اين است كه اطلاق بحر عمان به خليج العجم محض خطا و لحن است و از بعضى اطلسها چنين معلوم مىشود كه از خليج ارموز مقصود همان بندر عباسى و حوالى شرقى مسقط است و ميانهء اين خليج و بحر العرب را بحر عمان مىنگارند . و نيز گويند عمان ولايت بزرگى است كه اكنون پايتخت آن مسقط است و اين ولايت در عرض بيست و يك درجهء شمالى تا عرض بيست و پنج درجهء شمالى و از طول پنجاه و پنج درجه تا طول شصت درجهء مشرقى است و امتداد اين ولايت در ساحل دريا از شمال مشرق به جنوب مغرب است . انتهى .\r\nحمد الله مستوفى گويد : « جزيرهء قيش از اقليم دويم است در چهار فرسنگى ساحل مردان و چهار فرسنگ در چهار فرسنگ است و برو شهر قيش است و بر آن جزيره زرع و نخيل است . هوايش به غايت گرم\r\n\r\n\r\n","description":"","footnote":"\r\n( 7 ) - ده‌يرد انگليسى تخمينا نه ذرع عراقى است ( ا ع ) . هر يا رد انگليسى برابر است با 9144 / 0 متر برابر با سه فوت .\r\n","page_name":" 319 ","page_number":367},
  {"content":"\r\n\r\nو آبش از باران كه در مصانع جمع شود و در فارسنامه گويد كه قيش از كورهء اردشير خوره است » .\r\n\r\nبحيرآباد [ مع - مر 
  ] :\r\nاسم دو دهكده است : يكى در مرو و يكى در حوالى نيشابور .\r\n\r\nبحيرهء زره [ مع - مر 
  ] :\r\nدرياچه‌اى است در خاك سجستان كه در زياد شدن و كم شدن آبها آب آن كم و زياد مىشود . طول اين درياچه سى فرسخ و از ناحيهء كورين - كه در راه قهستان است - تا پل كريهان - كه در راه فارس است - مىباشد و عرض آن يك منزل و آبش شيرين و ماهى و نى بسيار دارد و در حوالى آن دهات بسيار هست مگر آن طرف از او كه به جانب بيابان واقع است كه خالى از آبادانى است .\r\nمؤلف گويد بحيرهء زره را يونانيها « ارياپلوس » مىناميدند .\r\nكراتروس سردار اسكندر كه از سرحدات هندوستان به ايران مراجعت مىكرد با بنهء سنگين زياد و قشون از كار افتاده مدتها در كنارهء اين بحيره توقف نمود . آب بحيرهء زره مركب از آب هيرمند و بعضى رودخانه‌هاى ديگر و در انتهاى جنوبى مجراى هيرمند واقع شده . وجه تسميهء اين درياچه [ را 
  ] به اين اسم گويند اين است كه قديم شهرى در كنار اين درياچه بوده موسوم به زرانقه و اين درياچه به اسم آن شهر معروف شده و از كثرت استعمال ، زرانقه ، زره شده . عقيدهء مؤلف اين است كه اين شهر موسوم به شهر زواره بوده به اسم پسر رستم « 8 » و شباهت لفظى زواره به زره بيشتر است تا به زرانقه « 9 » . جغرافياى « 10 » قديم ايران بحيرهء زره را درياى ريزه مىناميدند . اهالى سيستان در اين وقت مجيلهء سيستان يا مجيلهء رستم مىگويند . عقيدهء فردوسى اين بوده است كه ايوان رستم در يك جزيره سمت شرقى اين درياچه واقع بوده است . وضع هيئتى اين درياچه نه مدور است نه اهليلجى بلكه به شكل مثلث بيشتر شباهت دارد . جريانش از جنوب به شمال بيست و پنج فرسخ و منتهى عرضش\r\n\r\n\r\n","description":"","footnote":"\r\n( 8 ) - زواره برادر رستم بوده نه پسرش .\r\n( 9 ) - شهر زرنگ يا زرنج منظور است .\r\n( 10 ) - ظاهرا علماى جغرافيا صحيح است .\r\n","page_name":" 320 ","page_number":368},
  {"content":"\r\n\r\nدوازده فرسخ و كمتر عرض از شش الى هفت فرسخ است . آب اين درياچه اگرچه شور نيست ليكن تيره رنگ و بدمزه است ماهى آنجا عمل نمىآيد و اگر به‌ندرت يافت شود كوچك و بدطعم است . منتهى عمق درياچه چهار الى پنج قدم است . سال به سال عمق درياچه كم و به عرض و طولش افزوده مىشود . دليل اين فقره واضح است . رودخانه‌هاى بزرگ مثل هيرمند و رودخانه‌هاى ديگر كه به اين درياچه مىريزد ، در فصل زمستان و طغيان آب ، شن و لاى با خود مىآورد و سطح اين درياچه را پر مىكند . ممكن است يك وقتى اين درياچه تغيير محل دهد و آب هيرمند جاى ديگر جمع شود . اطراف درياچهء زره بسيار مصفا است . در تمام سواحل ، گز روئيده است و به اين جهت هميشه سبز است . شنى كه در قعر اين درياچه است به آسانى جذب آب مىكند و اگر چنين نبود آب هيرمند و ساير شطها كه وارد اين درياچه مىشود بايد تا حال زياده از اينها به عرض و طول اين درياچه افزوده باشد . در فصل زمستان و بهار طغيان آب اين درياچه به حدى است كه چندين فرسخ علاوه بر بستر معمول خود اطراف خود را از آب مىپوشاند . اما در ماه سيم بهار به همان بستر حقيقى خود معاودت مىكند . بعضى سالها آب درياچه به قدرى كم مىشود كه از حال‌آباد بلاش « 11 » مردم از بستر حقيقى درياچه مىگذرند بدون اين‌كه دور بزنند و مسافت بعيدى طى كنند . در جزايرى كه در وسط اين درياچه است آثار آبادى و خرابه زياد ديده مىشود . در سمت شمال درياچه تپهء بلندى است موسوم به كوه خواجه . نيز از سمت شمال رودخانهء فرح‌رود و هرود رود به فاصلهء سه فرسخ از يكديگر وارد اين درياچه مىشود .\r\nبطلميوس مصرى و ساير علماى جغرافى فرنگ ، هرودرود را با هرى رود - كه رودخانهء هرات است - يكى مىدانسته‌اند . رودخانهء هرىرود كه از وسط هرات مىگذرد در دشت تركمان آبش فرومىرود جميع اين رودخانه‌ها كه وارد زره مىشود در وسط تابستان جز هيرمند همه خشك مىشود نه اين است كه از سرچشمه خشك باشد آب آنها را به جهت زراعت مىگيرند اين است كه به درياچه نمىرسد .\r\n\r\nبخجرميان [ مع - مر 
  ] :\r\nبه فتح باء و سكون خاء و فتح جيم قريه‌اى است از قراى مرو\r\n\r\n\r\n","description":"","footnote":"\r\n( 11 ) - چنين است در متن .\r\n","page_name":" 321 ","page_number":369},
  {"content":"\r\n\r\nنزديك درانه . قشون بلخ در آنجا جمعند .\r\n\r\nبذان [ مع - مر 
  ] :\r\nبه كسر باء ناحيه‌اى است از اعمال اهواز .\r\n\r\nبذان [ مع - مر 
  ] :\r\nبه فتح و تشديد ذال تثنيه و بذ به تشديد ذال الكه‌اى است ميانهء آذربايجان و اران . بابك خرمى كه در زمان معتصم خروج كرد از بذ بيرون آمد .\r\nمؤلف گويد بابك خرمى در آخر مائهء دويم هجرى خروج كرد و دينى كه مبناى او بر لهو و لعب بود ابداع نمود و مردم را به اين دين دعوت مىكرد و تقريبا بيست سال در مقابل لشكر خلفاى عباسى مقاومت نمود و آخر الامر گرفتار لشكر معتصم شده معتصم او را بكشت و دست و پاى او را بريده جسدش را در كوچه‌هاى بغداد در روى خاك كشيدند . انتهى .\r\nبحترى گويد ،\r\nشعر :\r\n لله درك يوم بابك فارس * به طلا لابواب الحتوف قروعا\r\nحتى ظفرت ببذهم فتركته * للذل جانبه و كان منيعا \r\nمسعر شاعر گويد در بذ موضعى است كه در آن موضع در نقطهء مخصوصى هركس دعائى نمايد يقينا مستجاب مىشود و در اينجا طايفهء خرميه اجتماع نموده با بابك بيعت كرده و بابك خروج نمود و در اين محل انتظار ظهور حضرت صاحب الامر عجل الله تعالى فرجه را مىكشند يعنى مىگويند آن بزرگوار از اين محل ظهور مىفرمايد . در زير دست اين موضع نهر عظيمى است كه هركه تب لازم مزمن داشته باشد در اين نهر رفته بدن خود را بشويد تب او قطع مىشود . نهر ارس از يك جانب آن مىگذرد . انار بىنظير بسيار خوب كه در جميع دنيا مثل آن يافت نمىشود و انجير و انگور خوب در الكهء بذ موجود است و انگور او را كه بخواهند مويز و كشمش كنند در تنور خشك مىكنند زيرا كه غالبا ابر در جو موجود و نادرا تابش آفتاب ديده مىشود . اهل بذ قطعه‌قطعه كبريت احمر در آب مىيابند و خاصيت كوبيده شدهء آن اين است كه زنان را فربه مىنمايد .\r\n\r\n","description":"","footnote":"","page_name":" 322 ","page_number":370},
  {"content":"\r\n\r\n\r\nبذش [ مع - مر 
  ] :\r\nبه تحريك دهى است در دو فرسخى بسطام از خاك قومس .\r\n\r\nبذيس [ مع - مر 
  ] :\r\nدهى است در مرو .\r\n\r\nبرائان [ مع - مر 
  ] :\r\nبه فتح باء از قراى اصفهان است .\r\n\r\nبرارجان [ مع - مر 
  ] :\r\nمخفف برادرجان و گاهى آن را برارقان هم گويند كوچهء بزرگى است در بالاى ماجان مرو .\r\n\r\nبرامكه [ مع - مر 
  ] :\r\nنسبت است براى آل برمك معروف و اسم محله‌اى است در بغداد .\r\nو نيز نام يكى از دهات بغداد است .\r\n\r\nبراوستان [ مع - مر 
  ] :\r\nاز قراى قم است .\r\n\r\nبراهان [ مع - مر 
  ] :\r\nبه تخفيف راء قلعه‌اى است از نواحى همدان كه آن را فردجان هم گويند .\r\n\r\nبر جان [ مع - مر 
  ] :\r\nشهرى است از نواحى خزر . منجمين گويند از اقليم ششم است و طول آن چهل درجه و عرض چهل و پنج درجه . لشكر اسلام در زمان خليفهء سيم آنجا را فتح كردند .\r\n\r\nبرج [ مع - مر 
  ] :\r\nقريه‌اى است از قراى اصفهان و اين قريه يكى از دو ايغار است .\r\nجماعتى از اهل علم منسوب به اين برج مىباشند . و نيز موضعى است به دمشق .\r\n\r\nبرجمين [ مع - مر 
  ] :\r\nبه كسر ميم به زعم ابو سعد از قراى بلخ است .\r\n\r\n","description":"","footnote":"","page_name":" 323 ","page_number":371},
  {"content":"\r\n\r\n\r\nبرجود [ نز 
  ] :\r\nشهر بزرگى است در لر كوچك . هواى ملايمى دارد . آبش سالم است . نخل و زعفران خوب در آن به عمل مىآيد . سابقا خيلى معتبر بوده .\r\nمؤلف گويد برجود همان بروجرد است .\r\nصاحب معجم البلدان در احوال بروجرد گويد : « اين شهر ميان همدان و كرج واقع و مسافت او تا همدان هجده فرسخ و تا كرج ده فرسخ مىباشد . بروجرد در عداد قرى محسوب بود تا حموله - وزير ابودلف - وقتى كه در حكومت جبل استقلالى يافت آنجا بر منبر رفته خطبه‌اى خواند و منزل گزيد . اين فقره اسباب آبادى بروجرد شده به درجهء بلديت رسيد .\r\nبالجمله بروجرد شهرى است با حصانت ، خيرات او بسيار و ميوه‌جات او را به كرج و جاهاى ديگر حمل مىنمايند . طول شهر نيم فرسخ ولى عرض آن كم است . زعفران در آن مىرويد . بسيارى از شعرا اهل بروجرد را هجو كرده‌اند از جمله ابو المظفر اموى گويد :\r\n ببروجرد نزلنا منزلا غير انيق * و طوى دون قرانا كشحه كل صديق\r\nو توارى بحجاب يوحش الضيف وثيق * و البروجردى ان صاحبته شر رفيق\r\nو النهاوندى ايضا من بليات الطريق * فكلا الجنسين لا يصلح الا للحريق \r\nانتهى قول الياقوت .\r\nآنچه مؤلف در احوال بروجرد معلوم كرد اين است كه بر كيارق در سنهء چهارصد و نود و سه كه از اصفهان به بغداد مىرفت در اين شهر فوت كرد . قبل از انتقال جميع قشون خود را خواسته از ايشان براى پسر خود ملكشاه بيعت گرفت .\r\nمؤلف در سنهء هزار و دويست و هفتاد و شش كه با والد از اردوى سلطانيه به حكومت عربستان و لرستان مأمور شد شهر بروجرد را به اين وضع يافت . از يك فرسخى ، شهر بروجرد كمال طراوات و خوبى را دارد .\r\nوقتى كه شخص داخل شهر مىشود بر خلاف آنچه از خارج ديده مشاهده مىنمايد . اغلب عمارات و خانه‌هاى شهر غير مسكون و خراب است .\r\nمسجد بسيار عالى در اين شهر بنا شده . دور اين شهر حصار و خندق دارد از پنج دروازه مسافر وارد اين شهر مىشود . عمارات حاكم‌نشين اين\r\n\r\n","description":"","footnote":"","page_name":" 324 ","page_number":372},
  {"content":"\r\n\r\nشهر همان عماراتى است كه محمد تقى ميرزاى حسام السلطنه « 1 » در زمان حكومت خود ساخته . در نيم فرسخى شهر باغى است موسوم به « باغ شاه » و چون در دامنهء تپه واقع شده به چندين مرتبه است . چشمهء آب مخصوصى دارد . اين باغ درياچه‌ها دارد و بناى آن نيز از محمد تقى ميرزاى حسام السلطنه است . اطراف شهر باغات زياد هست . در هر باغى عمارت مجردى است كه به اصطلاح اهل بلد به تكيه موسوم است . چون در فصل بهار مىتوان گفت باصفاترين اغلب شهرهاى ايران است آن را « دار السرور » ناميده‌اند . اهالى بروجرد نسبت بناى اين شهر را به منوچهر مىدهند .\r\n\r\nبرخوار [ مع - مر 
  ] :\r\nاسم بلوكى است از اصفهان مشتمل بر چند قريه . مؤلف گويد اين بلوك الآن هم به‌همين اسم موسوم و قرى و مزارع بسيار دارد و مجملى از احوال آن در ضمن اصفهان نوشته شد .\r\n\r\nبردسير [ مع - مر 
  ] :\r\nبه كسر سين بزرگترين شهرهاى كرمان است واقع در جانب بيابانى كه ميانهء كرمان و خراسان است . وهبى ( رهنى ) كرمانى گويد نسبت بناى شهر را به اردشير بابكان مىدهند . حمزهء اصفهانى گويد : « بردسير معرب اردشير است و اهل كرمان ، بردسير را « گواشير » مىنامند . اين شهر قلعهء محكمى دارد . اول كسى كه اختيار كرد گواشير را و در آن سكنى گرفت على بن الياس بود كه در ايام عضد الدولهء ديلمى در كرمان سلطنت داشت » . بالجمله ميان گواشير و سيرجان دو منزل مسافت است و همچنين تا زرند نيز دو منزل است . گويند در بردسير دو قلعه مىباشد يكى در يك طرف شهر و يكى در وسط شهر . آب خوردن آنها از چاههاست و زراعتشان با آب قنات مشروب مىشود . نخل در بردسير بسيار است . جماعتى از متأخرين اهل علم منسوب به اين شهرند .\r\n\r\n\r\n","description":"","footnote":"\r\n( 1 ) - پسر هفتم فتحعلى شاه متولد در ششم صفر سال 1206 از بطن زنى به نام زينب خانم از ايل بختيارى . وى پس از تحمل زندان در سراسر سلطنت محمد شاه ، در جلوس ناصر - الدين شاه آزاد شد . وفاتش در سال 1270 روى داد ( ر ك به تاريخ عضدى به تصحيح عبد الحسين نوائى ص 185 ) .\r\n","page_name":" 325 ","page_number":373},
  {"content":"\r\n\r\n\r\nبرديح [ مع - مر 
  ] :\r\nبه سكون راء و كسر دال شهرى است در انتهاى خاك آذربايجان .\r\nميانهء آن شهر و بردعه چهارده فرسخ مسافت است . نهر كر كه در بزرگى نزديك دجله است اين شهر را احاطه كرده است .\r\n\r\nبردعه [ مع - مر 
  ] :\r\nابو سهل آن را به دال مهمله روايت كرده . شهرى است در انتهاى خاك آذربايجان . حمزه گويد بردعه معرب برده‌دار است كه به فارسى به معنى محل نگاه داشتن اسراء است . وجه تسميه اين‌كه بعضى از ملوك عجم ولايات بالادست ارمينيه را غارت كرده اسيرهائى كه از آنجا آورد به اينجا ساكن كرد . هلال بن محسن گويد بردعه دار الملك آذربايجان است . ابن فقيه گويد بردعه شهر اران و آخر حدود آذربايجان است و اول كسى كه آن را آباد كرد قباد ساسانى بود و اين شهر در دشت واقع و عمارات آن با آجر و گچ است ( ابن فقيه سهو كرده كه بردعه را شهر اران دانسته است ) . صاحب كتاب ملحمه گويد طول شهر بردعه هفتاد و نه درجه و سى دقيقه و عرض آن چهل و پنج درجه و از اقليم ششم است .\r\nابن عون در زيج خود گويد بردعه از اقليم پنجم است و طول آن هفتاد و سه درجه و عرض چهل و سه درجه . اصطخرى گويد بردعه شهرى است بسيار بزرگ زيادتر از يك فرسخ در يك فرسخ با نزهت و خضرت و وفور نعمت حاصلخيز و پرميوه و ميان عراق و خراسان بعد از رى و اصفهان شهرى از آن بزرگتر و نيكوتر از حيثيت وضع نيست . در كمتر از يك فرسخى بردعه موضعى است موسوم به اندراب ميانه كرته ( كربه ) و لصوب و نخجوان . اين اندراب را بيش از مسافت يك روزه راه باغات بسيار خوب پر از درختهاى ميوه ، و فندقى دارد كه بهتر از فندق سمرقند است و شاه بلوطى بهتر از شاه بلوط شام و يك‌نوع ميوهء ديگر دارد كه آن را « الدو » مىنامند . تركيب آن به خرما شبيه و نارس آن بسيار تلخ و رسيدهء آن شيرين است . و در بردعه انجيرى هست كه از لصوب به بردعه مىآوردند و بهترين فواكه آنجاست . در بردعه ابريشم زياد به عمل مىآورند از درختهاى توتى كه صاحب مشخصى ندارد و هركه بخواهد از آن انتفاع حاصل مىنمايد و از اين ابريشم به فارس و خوزستان زياد مىبرند . نهر كر در سه فرسخى بردعه مىباشد و در اين نهر يك نوع ماهى پيدا مىشود موسوم به ماهى شور ،\r\n\r\n","description":"","footnote":"","page_name":" 326 ","page_number":374},
  {"content":"\r\n\r\nآن را صيد كرده و نمك مىزنند و حمل به بلاد بعيده مىنمايند . دو جنس ماهى ديگر در نهر كر مىباشد يكى موسوم به دواقن و يكى به عشب و اين دو جنس ماهى در آن صفحات بهتر از ساير اجناس ماهيهاست . و دروازه‌اى است بردعه را معروف به دروازهء اكراد . نزديك اين دروازه بازارى است وسيع مشهور به بازار كركى و اتساع اين بازار يك فرسخ در يك فرسخ است . روزهاى يكشنبه اين بازار داير است و از اطراف عالم حتى از عراق مردم به اين بازار مىآيند و در اين روز به خريد و فروش مشغولند و اين بازار از بازار كوبه ( كورشره ) بزرگتر است و لفظ كركى كه اسم بازار است « 1 » در آن حدود بالغلبه علم شده براى روز يكشنبه كه اين بازار در آن روز داير است . چنان‌كه در شمارهء ايام هفته مىگويند جمعه ، شنبه ، كركى ، دوشنبه ، سه‌شنبه ، چهارشنبه ، پنج‌شنبه . بيت المال بردعه به رسم شام در مسجد جامع [ . . . 
  ] و اين بيت را سقفى است با سرب محكم شده و درى دارد از آهن و سقف را بر روى نه ستون قرار داده‌اند . عمارت دار الحكومه پهلوى مسجد جامع است و بازارهاى شهر در داخل شهر است .\r\nياقوت حموى گويد اين صفت قديم بردعه است كه اصطخرى ذكر كرده و الآن از اوصاف مذكوره چيزى باقى نيست الاقليل آبادانى شبيه به دهى و من در آذربايجان با مردم بردعه ملاقات كرده احوال اين شهر را از ايشان پرسيدم . گفتند آثار خرابه زياد در آن است و قليل جمعيتى دارد در كمال پريشانى و فلاكت ، خانه‌ها خراب شده و اوضاع ديگرگون .\r\nفسبحان من يحيل و لا يحول و يزيل و لا يزول . از بردعه تا جنزه - كه گنجه باشد - نه فرسخ است . مسلم بن وليد در مرثيهء زيد بن مزيد كه در بردعه وفات كرده گويد :\r\n قبر ببردعة استسر ضريحه * خطرا تقاصر دونه الاخطار\r\nاجل تنافسه الحمام و حفرة * نفست عليها وجهك الاحجار \r\n\r\n\r\n","description":"","footnote":"\r\n( 1 ) - لفظ كركى به معناى بازار نيست بلكه مأخوذ است از كلمهء يونانى كورياكوس به معنى « روز خدا » . روز يك‌شنبه را « كركى روز » مىخواندند . اكنون نيز روز يك‌شنبه را در انگلستان و آلمان و فرانسه به اسامى مختلف ولى مشترك المعناى  Sunday  و  Zuntag  ( روز مهر - ميترا - خدا ) و  Dimanche  ( روز دومى نيك - خدا ) مىخوانند ( ر ك سرزمينهاى خلافت شرقى ص 191 و كاروند كسروى ص 464 ) .\r\n","page_name":" 327 ","page_number":375},
  {"content":"\r\n\r\nاما فتح بردعه به دست لشكر اسلام در خلافت خليفهء سيم به سردارى سلمان بن ربيعهء باهلى اتفاق افتاد و تفصيل آن اين است كه سلمان بعد از فتح بيلقان لشكر به بردعه كشيد و كنار نهر ثرثور را كه كمتر از يك فرسخ است تا شهر معسكر خود قرار داد . اهالى دروازه‌هاى شهر را بستند اتفاقا وقتى بود كه قراى حوالى زروع خود را درو كرده بودند . سلمان حكم كرد تا آن دهات و محصولات را غارت كردند . مردم بردعه از خوف اين‌كه مبتلا به غلا شوند به‌طورى كه سلمان با اهل بيلقان صلح كرد به همان‌طور با سلمان مصالحه كردند . سلمان داخل شهر شده در آنجا اقامت كرد و عساكر خود را به فتح بلاد ديگر روانه نمود . انتهى .\r\nدر تقويم البلدان گفته بردعه حاكم‌نشين مملكت اران است .\r\nابن حوقل گويد شهر بزرگى است از اران پرنعمت و با نزهت و تا اران مسافت او كمتر از يك فرسخ است . در نزهة القلوب گفته بردع را اسكندر رومى ساخت و قباد بن فيروز ساسانى تجديد عمارت كرد باقى مطابق است با ساير .\r\nمؤلف گويد بردعه كه به اصطلاح اين ايام قراباغ باشد اسم ناحيه‌اى است . شوشه « 2 » قلعه و شهر اوست . شوشه از ساير بلاد قفقاز كه ايروان و نخجوان و گنجه و غيره باشد بهتر و آبادتر است . خانه‌هاى بلدان مذكوره كوچك و بىقرينه و كوچه‌ها تنگ و كثيف است به عكس بيوتات شهر شوشه كه بزرگ و باصفا و غالبا با سنگ ساخته شده و نيز كوچه‌ها عريض و سنگفرش است . پشت‌بام خانه‌ها از تخته است . تاتارها و مسلمانها كه در شوشه هستند خانه‌هاشان به وضع خانه‌هاى فرنگستان است . بيشتر از سكنهء شهر ارامنه و از ساير طوايف با تربيت‌تر و در ميان ده طفل ارمنى اگر يكى زبان و خط روسى را نداند و نخواند و ننويسد اما از طوايف ديگر ده نفر\r\n\r\n\r\n","description":"","footnote":"\r\n( 2 ) - شوشه را شيشه نيز گفته‌اند . معروف است وقتى كه ابراهيم خليل خان جوانشير در برابر سپاه آقا محمد خان در قلعهء شيشه ( شوشى - شوشه ) حصارى شد ، آقا محمد خان پيغامى چنين براى او فرستاد :\r\n ز منجنيق فلك سنگ فتنه مىبارد * تو ابلهانه گريزى در آبگينه حصار \r\nآبگينه به معناى شيشه است و اشاره‌اى به شهر شيشه ( شوشى ) . ابراهيم خليل خان هم پاسخ فرستاد :\r\n گر نگهدار من آن است كه من مىدانم * شيشه را در بغل سنگ نگه مىدارد \r\n","page_name":" 328 ","page_number":376},
  {"content":"\r\n\r\nيك نفر اگر عالم به زبان و خط روسى باشند . در بازارهاى قراباغ هر نوع متاع پيدا مىشود . حمامهاى بسيار خوب در قراباغ هست . مدارس زياد در شهر بنا نموده‌اند . مدرسه‌هاى اطفال تاتار در حوالى مساجد مىباشد .\r\nاز عمارات قديمه كه در شوشه هست در حوالى دروازه‌اى كه به گنجه مىرود عمارت خرابى است متعلق به يكى از صباياى مهديقلى خان والى سابق گنجه . اسبهاى خوب قراباغى معروف دنياست . وجه اين‌كه در اينجا اسب خوب يافت مىشود اين است كه بعد از قتل نادر شاه ، پناه خان جوانشير « 3 » ايلخى نادر را غارت كرد . اسبهاى معروف قراباغ از تخمهء همان ايلخى است . پارچه‌هاى ابريشمى سرخ رنگ معروف به جاجمز در قراباغ بافته مىشود . اهالى قراباغ خاصه ارامنه به واسطهء تجارتى كه با بعض بلاد ايران دارند بسيار متمول مىباشند . ايالت قراباغ كه حالا سكنهء آن تاتار و ارامنه هستند سابقا در حكومت بلكه سلطنت ارامنه بوده و ولات آنجا كه ارمنى و از طايفهء ابا ملك بودند به ايران خراج مىدادند و سه برادر از اين طايفه بعد از فوت پدر به‌طور تقريب از سنهء هزار و صد و سى الى هزار و صد و چهل متفقا حكمرانى قراباغ مىنمودند . برادر مهتر كه وفات نمود ميان دو برادر ديگر نفاق و نزاع درگرفت و اهالى قراباغ به هردو شوريدند . پناه خان جوانشير از طايفهء تاتار كه در كوهستان اطراف قراباغ ساكن بود فرصت غنيمت شمرده جمعى را جمع و قراباغ را محاصره كرد و بعد از طول محاصره شهر را مفتوح نمود و واليگرى قراباغ از ارامنه منتزع و مسلمانان راشد . پناه خان معاصر نادر شاه و خراجگزار او بود . قلعهء شيشه يا شوشه از بناهاى پناه خان است . بعد از فوت او ابراهيم خان پسر او به‌جاى پدر حكمرانى يافت . در سنهء هزار و هفتصد و نود و چهار مسيحى مطابق هزار و دويست و نه هجرى ابراهيم خان علم عصيان برافراشته خراج معمول را به دربار شاه سعيد شهيد آقا محمد شاه - طاب الله ثراه - ارسال نداشت . آن شهريار عظيم الاقتدار به جهت تنبيه او قشونى به قراباغ كشيده مدت محاصره به طول انجاميد . چون فتح تفليس در نظر بود از حوالى شوشه نهضت فرموده و به تفليس رانده آنجا را مفتوح نمود و در سنهء هزار و هفتصد و نود و شش مسيحى مطابق\r\n\r\n\r\n","description":"","footnote":"\r\n( 3 ) - پدر ابراهيم خليل خان . ظاهرا سكهء معروف به پناباد ( پناه‌آباد ) منسوب بدين شخص است .\r\n","page_name":" 329 ","page_number":377},
  {"content":"\r\n\r\nهزار و دويست و يازده هجرى مجددا فتح قلعهء شوشه را مصمم گرديد .\r\nابراهيم خان از سطوت آن پادشاه هراسان شده به كوهستان فرار و قلعهء شيشه به تصرف عساكر ظفر مآثر پادشاه ايران درآمد . در آن حال چنان كه ضبط تواريخ است بدبختى به ايران رو نموده آن پادشاه ذىجاه به درجهء شهادت فايز گرديد . آنگاه ابراهيم خان را رفع هراس شده به مقر حكمرانى عود كرد . ولى چون باز اطمينان درستى نداشت متمسك به معاونت دولت روس شده پس از چندى غيرت اسلامى او جنبيده فرستاده و پيشكشى به دربار خاقان مغفور البسه الله حلل النور فرستاده مستدعى عفو و اغماض شد . استدعاى او قبول و جرايم او معفو گرديد ولى جعفر قلى خان نوادهء او كه خالى از سخافتى نبود جد خود را از عبوديت پادشاه ايران ممانعت مىنمود . چون نصايح و خرافات او مقبول جد امجد او نشد لابدا از عساكر روس كه در آن حوالى بود كمك خواسته ابراهيم خان را گرفته تسليم ايشان نمود . دولت روس كه منصف‌ترين اغلب دول است « 1 » چون كردار جعفر قلى خان را نسبت به جد او مشاهده كرد او را سزاوار حكومت قراباغ نديده حكومت آنجا را به مهديقلى خان پسر ابراهيم خان واگذار نمود . اين واقعه در سنهء هزار و هشتصد و شش مسيحى مطابق هزار و دويست و بيست و يك هجرى اتفاق افتاد . جعفر قلى خان از اين رفتار عادلانهء دولت روس رنجيده با معدودى راه ايران پيش گرفت . رجال دولت ايران كه آگاهى از عقل ناقص او داشتند به او اعتنائى نكردند لابد خائبا خاسرا به گرجستان بازگشت نمود و مدتها در پطرزبورغ گرفتار حبس نظر شد بعدها مرخص و در شوشه بدون اقتدار و اختيارى سر مىكرد . انتهى .\r\nرودخانهء ترتر ( ثرثور ) از قراباغ مىگذرد . طول اين ناحيه يكصد و شصت هزار ذرع و عرض آن صد و پنجاه هزار ذرع است . برنج و\r\n\r\n\r\n","description":"","footnote":"\r\n( 1 ) - لابد براساس همين توهمات يا اظهارات بوده كه اعتماد السلطنه را دنباله‌رو و طرفدار سياست دولت روس مىشمردند . چگونه بر او بدين‌گونه روشن و محقق شده كه روسها منصف‌ترين اغلب دول‌اند ؟ از زمان پطر كبير تاكنون دولت روسيه همه وقت به حقوق دولت و ملت ايران تجاوز كرده و هرگز انصاف نشان نداده است . امروز هم دنيا شاهد روش غير منصفانهء اوست نسبت به ملت دلير و مظلوم افغانستان و ممالك اروپاى شرقى مثل چك‌اسلواكى و مجارستان و لهستان .\r\n","page_name":" 330 ","page_number":378},
  {"content":"\r\n\r\nگندم و كتان آنجا به عمل مىآيد . اهالى گله زياد دارند و تربيت كرم ابريشم مىنمايند . امير تيمور گوركان زياد مايل هوا و صفاى قراباغ بوده . قلعهء كاخ « 2 » كه محبس اسماعيل ميرزا پسر شاه طهماسب صفوى بوده همين قلعهء شوشه است كه مخروبه شده و مجددا پناه خان آباد كرده . البته در تواريخ ايران مطالعه‌كنندگان ملاحظه نموده‌اند كه وقتى كه اسماعيل ميرزا در اين قلعه محبوس بود شاه طهماسب كه درگذشت حيدر ميرزا به‌جاى او به پادشاهى نشست . طايفهء افشار كه هواخواهان اسماعيل ميرزا بودند او را از محبس بيرون آورده پادشاه كردند .\r\nمعتمد الدوله مرحوم عباسقلى خان جوانشير وزير عدليهء ايران كه مردى فاضل و عادل و دانشمند و انجب نجباى ايران بود از اولاد پناه خان است . مقصود از حكيم بردعى در شعر مولوى معنوى - روح الله روحه - كه در مثنوى مىفرمايد :\r\n وه چه خوش گفت آن حكيم بردعى * سر همانجانه كه باده خورده‌اى \r\nحكيم بالغ امجد سنائى طيب الله تربته مىباشد و ناظر است به اين شعر حكيم بزرگوار كه در حديقه فرموده است :\r\n بر مدار از مقام مستى پى * سر همانجا بنه كه خوردى مى \r\n\r\nبرذون [ مع - مر 
  ] :\r\nشهر كوچكى است در نواحى خوزستان نزديك بصنى . در آنجا يك نوع چادرى مىبافند و تدليسا آن را بصينيه مىنامند و مشتبه مىكنند با چادر بصنى .\r\n\r\nبرذابازان [ مع - مر 
  ] :\r\nبه ضم باء و سكون راء از قراى اصفهان است .\r\n\r\nبرز [ مع - مر 
  ] :\r\nقريه‌اى است در پنج فرسخى مرو .\r\n\r\nبرزنج [ مع - مر 
  ] :\r\nبه فتح باء و سكون راء شهرى است در نواحى اران و مسافت او تا بردعه هجده فرسخ و سر راه باب الابواب است . در برزنج رود كر را معبرى است كه از آن عبور كرده به شماخى مىرود .\r\n\r\n\r\n","description":"","footnote":"\r\n( 2 ) - زندان اسماعيل ميرزا قلعهء قهقهه بوده نه كاخ .\r\n","page_name":" 331 ","page_number":379},
  {"content":"\r\n\r\n\r\nبرزن [ مع - مر 
  ] :\r\nيكى از دهات مرو است كه متصل به برماقان مىباشد و نام قريه‌اى ديگر نيز هست كه آن هم از مرو و معروف به باغ برزن است و اين هردو قريه در دو فرسخى مرو واقع است .\r\n\r\nبرزه [ مع - مر 
  ] :\r\nهاء در اين لفظ جزء كلمه است و قريه‌اى است از اعمال بيهق از نواحى نيشابور و نيز نام رستاقى است در آذربايجان . مؤلف گويد هاء برزه كه نام رستاق مذكور مىباشد ظاهرا جزء كلمه نباشد . چنان‌كه صاحب معجم البلدان هم اظهار نكرده است به عكس برزه كه از قراى بيهق است .\r\n\r\nبرسانجرد [ مع - مر 
  ] :\r\nبه ضم باء و كسر جيم قريه‌اى است در سه فرسخى مرو .\r\n\r\nبرشليه [ مع - مر 
  ] :\r\nموضعى است در اران و در تواريخ عجم از اين موضع ذكرى هست .\r\n\r\nبرشهر [ مع - مر 
  ] :\r\nو ابر شهر اسم شهر نيشابور است .\r\n\r\nبرطاس [ مع - مر 
  ] :\r\nبه ضم باء اسم جماعتى است كه ولايت وسيعى دارند و آن ولايت به اسم جماعت معروف است و مشهور شده . پوستين برطاسى منسوب به اين ولايت است و اين جماعت در خاك خزر و طوايف ايشان به يكديگر وصل و خارجى در ميان ايشان نيست و در كنار رود اتل منبسطاند . و برطاس اسم ناحيه و شهرى است كه سكنهء آن مسلمان و مسجد جامعى دارند .\r\nنزديك اين شهر شهرى است موسوم به سوار . اين شهر را نيز مسجد جامعى است . اهل برطاس را زبان مخصوصى است كه نه تركى نه خزرى نه بلغارى است . اصطخرى گويد شخصى را كه در آن حدود خطيب بود ملاقات كردم . او به من گفت جمعيت شهر برطاس و سوارا تقريبا ده هزار نفر است و خانه‌هاى چوبى دارند كه در زمستان در آن خانه‌ها ساكن مىشوند و در تابستانها در زير چادرها و در مراتع مىباشند . و نيز آن خطيب گفت كه شب تابستان در آن ولايت بيش از يك ساعت امتداد\r\n\r\n","description":"","footnote":"","page_name":" 332 ","page_number":380},
  {"content":"\r\n\r\nندارد و از رود اتل تا شهر خزر و برطاس بيست منزل است و امتداد مملكت برطاس پانزده روز راه است .\r\n\r\nبرقان [ مع - مر 
  ] :\r\nاز قرائى است كه در شرقى و بر كنارهء رود جيحون است و فاصلهء او تا جرجانيه - كه شهر خوارزم است - دو روز مىباشد . و برقان نيز از قراى جرجان است .\r\n\r\nبرقه [ مع - مر 
  ] :\r\nاز قراى قم كه از نواحى جبل است مىباشد .\r\n\r\nبرك [ نز 
  ] :\r\nشهر محكمى است در سرحد كرمان . حاصلش گندم و خرماست .\r\n\r\nبركاوان [ مع - مر 
  ] :\r\nناحيه‌اى است به فارس .\r\n\r\nبرماكان [ مع - مر 
  ] :\r\nاز قراى مرو شاهجان است .\r\n\r\nبرمس [ مع - مر 
  ] :\r\nبه ضم باء از نواحى اسفراين از اعمال نيشابور است .\r\n\r\nبرندق [ مع - مر 
  ] :\r\nده بزرگى است از اعمال آذربايجان واقع در دره‌اى كه ميان قزوين و خلخال مىباشد .\r\n\r\nبرنود [ مع - مر 
  ] :\r\nبه ضم باء از قراى نيشابور است .\r\n\r\nبرنوه [ مع - مر 
  ] :\r\nبه ضم نون و سكون واو نيز از قراى نيشابور است .\r\n\r\nبروقان [ مع - مر 
  ] :\r\nقريه‌اى است در نواحى بلخ .\r\n\r\nبرونجرد [ مع - مر 
  ] :\r\nبه فتح باء و سكون راء و فتح واو و سكون نون و كسر جيم قريهء\r\n\r\n","description":"","footnote":"","page_name":" 333 ","page_number":381},
  {"content":"\r\n\r\nبزرگى است در مرو در طرف بيابان و الان خراب است .\r\n\r\nبزار [ مع - مر 
  ] :\r\nابزار است كه سابق ذكر شد و عامه آن را بزار مىگويند و او قريه‌اى است در دو فرسخى نيشابور .\r\n\r\nبزان [ مع - مر 
  ] :\r\nبه ضم باء از قراى اصفهان است .\r\n\r\nبزانه [ مع - مر 
  ] :\r\nيا بزانه از قراى اسفراين است .\r\n\r\nبزديغره [ مع - مر 
  ] :\r\nبه كسر دال از قراى نيشابور است .\r\n\r\nبزقباذ [ مع - مر 
  ] :\r\nابزقباذ است كه سابق ذكر شد .\r\n\r\nبزماقان [ مع - مر 
  ] :\r\nبه ضم از قراى مرو است .\r\n\r\nبزنان [ مع - مر 
  ] :\r\nيكى از قراى مرو و آن‌قدر نزديك به شهر بوده كه داخل در محلات شهر محسوب مىشده و اينك خراب است .\r\n\r\nبزنيروز [ مع - مر 
  ] :\r\nبه ضم باء ناحيه‌اى است در همدان و صاحب قراى عديده كه از آن جمله وليدآباد است .\r\n\r\nبزيان [ مع - مر 
  ] :\r\nبه ضم باء قريه‌اى است از هرات .\r\n\r\nبساء [ مع - مر 
  ] :\r\nبه فتح باء معرب فسا است و در لفظ فسا ذكر خواهد شد . اديب ابو العباس احمد بن على بن بابك الكاشى گويد ارسلان بساسيرى منسوب به اين شهر است يعنى اهل فارس منسوب به فسا را بساسيرى مىگويند . اين ارسلان بساسيرى از مماليك بهاء الدوله بن عضد الدوله\r\n\r\n","description":"","footnote":"","page_name":" 334 ","page_number":382},
  {"content":"\r\n\r\nبود . همين‌كه جلال الدوله ابو طاهر و پسر او ملك رحيم سلطنت يافتند قوتى در كار بساسيرى پديد آمده بزرگ اتراك بغداد و صاحب اموال و مكنت زياد شد . وقتى كه طغرل بيك - اول شخص سلاجقه - متوجه بغداد گرديد ملك رحيم به مدافعهء او برخاسته و بساسيرى به رحبهء مالك طوق گريخت و از مستنصر علوى - كه آن‌وقت خليفهء مصر بود - استمداد نمود . در آن حال ابراهيم ينال برادر طغرل بيك جمعيتى جمع كرد و در نواحى همدان نسبت به طغرل بيك بناى ياغىگرى را گذاشت .\r\nطغرل بيك از بغداد متوجه دفع او گرديد لهذا بغداد خالى ماند و كسى كه منازع بساسيرى باشد نبود . بنابراين بساسيرى به همراهى قريش بن بدران پسر المقلد - امير بنى عقيل - به بغداد آمده بغداد را تملك نمودند و خليفه القائم بامر الله را روانهء قلعهء عانه - كه در كنار فرات بود - كردند و وزير رئيس الرؤسا را بساسيرى به دار زد و ذخاير بغداد را متصرف شد و خطبه‌اى به امر او در بغداد به اسم مستنصر علوى خواندند .\r\nو اين واقعه در سنهء چهارصد و پنجاه واقع گرديد و يك سال خطبه به اسم مستنصر بود تا طغرل بيك دفع شر برادر خود را نمود و مراجعت به بغداد كرده بر بساسيرى غالب شد و او را بكشت و القائم را به بغداد به مقر خلافت معاودت داده متقلد امر گردانيد . و اين قصه طولانى است ما مختصرى از آن ذكر كرديم . و در بغداد در ناحيهء باب ازج محلهء بزرگى است معروف به دار بساسيرى كه بعضى نسبت آن را به‌همين ارسلان بساسيرى مىدهند .\r\n\r\nبسان [ مع - مر 
  ] :\r\nيا بستان محله‌اى است در هرات .\r\n\r\nبست [ مع - مر 
  ] :\r\nبه فتح باء رودى است در خاك اربل از ناحيهء آذربايجان .\r\n\r\nبست [ مع - مر 
  ] :\r\nبه ضم باء شهرى است ميانهء سجستان و غزنين و هرات و گمان من اين است كه از اعمال كابل باشد . زيرا كه اخبار و فتوحى كه ما از او يافته‌ايم و به ما رسيده مقتضى اين قياس و صحت آن مىباشد . به‌هرحال شهرى است كه مزاجا گرم و هوايش حدتى دارد و امروزه آن را گرمسير مىنامند . انهار و باغات زياد دارد ولى خراب است . از بعضى فضلاء\r\n\r\n","description":"","footnote":"","page_name":" 335 ","page_number":383},
  {"content":"\r\n\r\nپرسيده‌اند كه بست چگونه است ؟ گفته است مثل تثنيهء اوست يعنى بستان است . جمعى از معارف و بزرگان از فضلاء منسوب به اين شهر مىباشند : از جمله خطابى ابو سليمان احمد بن محمد البستى صاحب كتاب معالم السنن و غيرهاست و اين مرد از ائمهء ادباء و شعراء است . يكى ديگر ابو الفتح على بن محمد بستى كه شاعر و كاتبى بىنظير و در تجنيس او را يدى طولى بوده و ابو عمران موسى بن محمد بن عمران طولقى در مدح ابو الفتح بستى گفته ،\r\nشعر :\r\n اذا قيل اى الارض فى الناس زينة * اجبنا و قلنا ابهج الارض بستها\r\nفلواننى ادركت يوما عميدها * لزمت يد البستى دهرا و بستها \r\nمؤلف گويد ابن خلكان در وفيات الاعيان شرحى از نظم و نثر ابو الفتح بستى توصيف و بعضى از آن را ايراد كرده و گويد در اول ديوان نسب او را اين‌طور نوشته ديدم : « انه ابو الفتح على بن محمد بن الحسين بن يوسف بن محمد بن عبد العزيز الكاتب الشاعر » . و از مشاهير ابيات بستى است .\r\n اذا احسست فى لفظى فتورا * و حفظى و البلاغة و البيان\r\nفلا ترتب بفهمى ان رقصى * على مقدار ايقاع الزمان \r\nيكى ديگر از اجلهء علما و فضلاى بست ، ابو حاتم بستى قاضى است كه در حق او گفته‌اند : « ابو حاتم اوعيهء « 1 » علوم لغت و فقه و حديث و وعظ و از عقلاى رجال و در سمرقند و بسيارى بلاد قضاوت نموده و تصنيفات او چندان است كه شمارهء آن به دشوارى توان نمود » .\r\nمؤلف گويد بست از شهرهاى سيستان و در دويست و بيست هزار ذرعى قندهار در نقطهء غربى جنوبى واقع شده و رود هيرمند از حوالى آن مىگذرد . مسافت آن تا غزنين سيصد ميل است . قدما آن را « آبست » مىناميده‌اند و در اوايل دولت امير سبكتكين مقارن سيصد و شصت و هفت هجرى طغان نامى حصار بست را مسخر داشت و در آن زمان باىتوزنامى قصد طغان نموده او را از بست بيرون كرد . طغان ملتجى به امير سبكتكين شده عرض كرد اگر به معاونت امير قلعهء بست\r\n\r\n\r\n","description":"","footnote":"\r\n( 1 ) - اوعيه جمع وعاء و وعاء به معنى ظرف است ( ا ع ) .\r\n","page_name":" 336 ","page_number":384},
  {"content":"\r\n\r\nرا مجددا متصرف شوم مدة العمر به خدمتگذارى و خراجگذارى و بندگى امير مشغول باشم . امير سبكتكين حسب الاستدعاى او لشكر به بست كشيد باىتوز را منهزم و طغان را به مأمول خود نايل نمود . ولى بعد از نيل مرام ، طغان طريق طغيان سپرده امارات سركشى از سكنات و رفتار او ظاهر و در اداى تقبلات تقاعد مىنمود تا روزى هنگام سوارى ، امير سبكتكين به‌طور خشونت از او مطالبهء خراج و تقبلات معهوده را نمود . طغان جوابى ناصواب گفته شمشير كشيده دست امير سبكتكين را زخمى نمود . امير سبكتكين با همان دست مجروح ضربتى به طغان زده خواست به شمشير ديگر كار او را بسازد . در آن حال ملازمان طغان و چاكران امير به‌هم ريخته آشوب عظيمى برپا شد و گرد و غبار بلند گرديد . طغان به هر نحوى بود از معركه فرار و به جانب كرمان گريخت و قلعهء بست امير سبكتكين را شد .\r\nنيز مؤلف گويد از قرار بعض تواريخ كه در زمان شاه عباس ثانى نگاشته شده قلعهء بست را لشكر اين پادشاه در وقتى كه خود متوجه فتح قندهار و در حوالى اين شهر بود به سركردگى محراب خان نامى از سركردگان او بعد از كشش و كوشش بسيار به غلبه فتح نمودند و اين فقره در شهر محرم سنهء هزار و پنجاه و هشت تنگوزئيل اتفاق افتاد . از نوادر اين‌كه ميرزا مقيم منجم خاصه ملقب به ملك المنجمين پيش از فتح بست خدمت شاه عباس ثانى عرض كرده كه قلعهء بست را عساكر پادشاهى در فلان ساعت خواهند گرفت و در فلان ساعت چاپار خبر اين فتح را خواهد رسانيد و از قضا چنان شد كه گفته بود . لهذا مورد عنايات و انعامات وافر گرديد .\r\n\r\nبستان :\r\nيا وسطام يا بستان طاق عبارت از دو ايوان و طاق متصل به‌هم است در كوهى كه حد شمالى صحراى كرمانشهان و به عبارة اخرى در دنبالهء كوه بيستون و مسافت آن تا شهر كرمانشاه كمتر از دو فرسخ و در سمت شرقى اين شهر واقع است .\r\nمؤلف دو دفعه طاق بستان را به رأى العين مشاهده نموده يكى در مراجعت از حكومت لرستان در سنهء هزار و دويست و هشتاد و وضع آن‌وقت اين محل با حالت حاليه فرق دارد . زيرا كه بعد از آن سفر\r\n\r\n","description":"","footnote":"","page_name":" 337 ","page_number":385},
  {"content":"\r\n\r\nمرحوم عماد الدوله « 1 » در آنجا مرمتها كردند و بناى اصطخر و عمارتى گذاشته و بدين واسطه تغييراتى در آن پديد آمده چنان‌كه در سفرنامهء مباركهء همايونى مسطور است . سفرى ديگر كه در ركاب فيروزى انتساب خسروانه به زيارت عتبات عاليات مستسعد گرديد طاق بستان را ملاحظه نمود . معلومات اين سفر در بهترين سياق و اسلوبى در كتاب سفرنامهء ملوكانه مسطور و همان را بعينه زيور اين سطور قرار مىدهد . اما در سفر اول اطلاعاتى كه از طاق بستان به شهود حاصل و بعد از شهود به نگارش سياحان و مسافرين عالم رجوع نمود و ثبت اوراق متشتته داشت آن جمله را اينك جمع و در اين مجموعه مىنگارد و هى هذا :\r\nاين دو طاق را كه از ميان سنگ تراشيده و بيرون آورده‌اند يكى بزرگتر و ديگرى كوچكتر است . بزرگتر در طرف يسار و از هر حيثيت عالىتر و خوش‌وضع‌تر است و پنجاه يا شصت پى ارتفاع و بيست و چهار پى عرض دارد . در جلو آن سكوئى از سنگ ساخته و تراشيده‌اند كه در اين وقت به سبب مردهور متغير و زياد پست و بلند شده است . آب فراوانى از چشمه‌اى كه در زير اين طاق واقع است جارى و پارچه سنگهاى بزرگ كه جزء بنيان اين سكو بوده است در زير آب افتاده است . در بالاى كمان طاق در وسط صورت هلالى است و در هر طرف تصوير ملكى كه در يك دست عقدى يا تاجى از مرواريد و در دست ديگر نيز كاسه‌اى مملو از مرواريد دارند . صورتى كه در طرف دست راست است بالنسبه تمام ولى از صورت دست چپ جز دست و بازوئى باقى نيست . زيرا كه پاره‌اى از كوه افتاده است و از وضع كوه چنين مىنمايد كه بعضى آثار و صور در بالاى آن بوده و مرور زمان آن را خراب كرده . خلاصه عقيدهء مؤلف اين است كه حجار اين دو ملك يونانى بوده به علت اين‌كه از\r\n\r\n\r\n","description":"","footnote":"\r\n( 1 ) - امامقلى ميرزا پسر ششم محمد على ميرزا دولتشاه است كه مدتها حكومت كرمانشاهان از آن او بود . وى در 1269 لقب عماد الدوله گرفت و در سال 1290 همراه ناصر الدين شاه به فرنگ رفت ، در هيئت دولتى كه شاه قاجار به تقليد از ممالك اروپائى تشكيل داد وى وزير دادگسترى شد و در 1292 درگذشت . دختر وى سرور السلطنه يكى از زنان ناصر الدين شاه بود اما وى بيش از بيست و هشت ماه در حرم شاهى نماند و درگذشت ( ر ك شرح حال رجال ايران ج 1 ص 160 و المآثر و الآثار ص 14 ) . پس از مرگ وى شاه قاجار به لطايف الحيل پولهائى را كه وى در بانكهاى خارجى داشت گرفت و املاك وى را نيز ضبط كرد ( ر ك شرح حال عباس ميرزا ملك آرا به تصحيح عبد الحسين نوائى ص 108 ) .\r\n","page_name":" 338 ","page_number":386},
  {"content":"\r\n\r\nحيثيت دورنماسازى نسبتى به حجاريهاى داخل طاق ندارد . و از اين قبيل صورت حجارى شده در اغلب معابد و عمارات قديم يونان ديده مىشود .\r\nدر بالاى جلو اين طاق سابق بر اين مسطحه و كنگره‌اى به جهت نشستن بوده و به واسطهء پله‌اى كه از سنگ درآورده به آن صعود مىنمودند . ولى آن پله الحال خراب و رفتن به پشت‌بام طاق صعوبت دارد . در ديوار انتهاى طاق محاذى دهنه از سنگ هيئت سوارى برجسته ساخته شده .\r\nبر سر اين سوار كلاه خودى است و از صورت او جز دو چشم هيچ پيدا نيست ساير اجزاء جبههء او در زير زرهى كه به خود وصل است پنهان مىباشد و زرهى و قباى بلندى كه بر روى زانوى او مىافتد و اقسام بوته‌ها در آن منقور است در بردارد و نيزهء بلندى در روى شانهء راست او تكيه داده در دست سپرى و در طرف راست او تركشى است پر از تير . اسب‌سوار كه با جثه‌اى قوى و به‌طور تناسب كه ملاحظه شود كوتاه است برگستوانى بر او پوشانيده شده و سمت راست اين اسب و نيز يك قسمت از ران سوار شكسته شده . از قرار مسموع اعراب وقتى كه بر عجم غلبه كردند اين يادگار بزرگ سلاطين ايران را ناقص كردند .\r\nبارى بهترين حجارهاى قديم و جديد دنيا از اين حجارى متحير شده و مىشوند زيرا كه با كمال دقت موهاى يال و دم اسب و حلقه‌هاى زره‌سوار و برگستوان را حجار بسيار خوب نموده . عقيدهء اهالى بلد اين است كه سوار ، رستم است . ولى ارباب سير را در باب سوار دو عقيده است .\r\nطايفه‌اى گويند كيخسرو كيانى و زمره‌اى گويند خسرو پرويز است . بالاى سر سوار سه صورت ديگر نقش شده . اگرچه صور ثلاثه محو شده و چيزى جز خطوط و حدود آنها معلوم نيست . ولى باز چيزى كه پديدار مىشود اين است كه لباس شخص وسطى مرصع به مرواريد و كمربندى دارد نيز از چهار رشته مرواريد و بند شمشيرش نيز مرواريد است و از جواهر و زينتى كه در سر و بر دارد و تركيب هلالى كه بالاى تاج اوست و زلفهاى بلندى كه به شانه‌هاى او آويخته و بلندتر بودن قامت او از او و صورت ديگر معين مىشود كه اين صورت صورت پادشاه است . دست چپ او به قبضهء شمشير و غلاف شمشير نيز مرصع مىباشد و در پا كفش گشادى دارد و در دست راست او كه بلندتر است تاجى از مرواريد است . شخصى كه در دست چپ اوست يك دست او نيز وصل به اين تاج است . اين شخص\r\n\r\n","description":"","footnote":"","page_name":" 339 ","page_number":387},
  {"content":"\r\n\r\nدويمى لباسش از شخص اولى ساده‌تر و صورت آن را اعراب درهم شكسته‌اند از وضع لباسش معلوم مىشود كه اين صورت ، صورت زنى بوده است . شخص سيمى نيز به سر تاجى دارد . موهاى بلندى به شانهء او آويخته و جبهء بلندى به دوش اوست شبيه به جبه‌هاى يونانى و در هر دست كاسه‌اى دارد اما كاسه‌اى كه در دست چپ اوست معلق است مثل اين‌كه بخواهد به كسى شراب بدهد و اين‌كه آب از كاسه جارى باشد .\r\nدر ديوار جنبين اين طاق بزرگ صورت شكارگاهها مرتسم است . در يك سمت در باتلاقى شكارگاهى است و صيد ماهى و شكار مرغابى و گراز در آن مىنمايند يعنى شخصى تير و كمانى در دست صيد مىكند و جمعى به فيلها سوار و نيز مشغول شكارند . قايق زيادى در اين باتلاق ديده مىشود و اشخاصى كه در قايقها مرتسم شده نسوان به نظر مىآيند . مقابل اين شكارگاه بحرى ، شكار [ گاه 
  ] برى است كه شكارچيها برخى به فيل و بعضى بر اسب سوار مىباشند و آهودوانى مىكنند . در بالاى اين صفحه پهلوى سكوئى كه صورت سازنده زياد در آن سكو مرتسم نموده‌اند شخصى سواره ايستاده چترى بر سر دارد و تير و كمانى در دست و همين شخص را در پائين صفحه ساخته‌اند كه آهوى زيادى با تير صيد كرده . و العجب كه حجارى اين دو ديوار مسطور و حجارى جاهاى ديگر طاق به اتمام نرسيده و غالب تصاوير ناتمام مانده . ظاهرا حادثه بزرگى در بين حجارى اينجا روى داده كه تمام نشده است . در ديوار دست چپ محمد على ميرزاى مرحوم « 1 » در زمانى كه حكمرانى كرمانشاه را مىنمود قسمتى از حجاريهاى قديم را حك و صورت خود را آنجا مرتسم نموده تاجى بر سر دارد و لباسش جواهر است .\r\nاما در ايوان كوچكتر چنان‌كه مسطور شد نزديك ايوان بزرگ و قريب به طاق دو صورت كه متوج به قسمى از تاج مىباشند مرتسم است .\r\nدر بالاى تاج چيزى مشهود است به شكل كره . اين دو صورت پهلوى\r\n\r\n\r\n","description":"","footnote":"\r\n( 1 ) - محمد على ميرزا نخستين پسر فتحعلى شاه از بطن زيباچهر خانم گرجى متولد در شب هفتم ربيع الثانى 1203 در قريهء نوا ، وى پس از عباس ميرزا ، بهين فرزند فتحعلى شاه بود . وى پس از درهم شكستن سپاه عثمانى ، هنگامى كه قصد تصرف بغداد را داشت در 26 صفر سال 1237 درگذشت . او ده پسر داشت و چهارده دختر . ( تاريخ عضدى به تصحيح عبد الحسين نوائى ، انتشارات بابك ، 1355 ) .\r\n","page_name":" 340 ","page_number":388},
  {"content":"\r\n\r\nيكديگر ايستاده و دستهايشان به قبضهء شمشير است . ريش و زلف آنها مجعد مىباشد . درجهء حجارى اين طاق خيلى پست‌تر از طاق اول است .\r\nدقايق و نكات علم نقاشى در حجارى اين طاق بر خلاف طاق اول مطلقا ملحوظ نيست . دو لوح به خط پهلوى در دو طرف اين دو صورت ارتسام يافته سمت راست شاپور دويم معروف به ذو الاكتاف پسر هرمز ثانى و در طرف چپ بهرام پسر شاپور است . سيلوستر دوساسى « 2 » كه از علماى فرانسه و در خواندن خط پهلوى مهارت كامل دارد اين خط را خوانده و ترجمه كرده به واسطهء ترجمهء او معلوم شده كه اين دو صورت شبيه شاپور ذو الاكتاف و بهرام پسر اوست و يكى از دو ترجمه اين است :\r\n« اين صورت بندهء خداى شاپور عزيز شاهنشاه ايران و انيران است كه از سلسلهء آسمانى پسر بندهء خداى هرمز عزيز شاهنشاه ايران و انيران از سلسلهء آسمانى پسر بزرگ شاهنشاه نرسى عزيز است » .\r\nهمين‌طور بعينه شرحى در باب بهرام نوشته الا اين‌كه بهرام را « وراهرام » پسر شاپور و پسرزادهء هرمز مىنويسد :\r\nمؤلف گويد اين ترجمه را به ملا فيروز كه يكى از علماى فارسى مذهب و در بمبئى است « 3 » نمودم گفت ترجمه صحيح است و لفظ انيران را به كفار ترجمه كرد به اين معنى كه لفظ اير در پهلوى به معنى مؤمن است و ايران يعنى مؤمنان و همزه و نون كه بر سر آن درآيد چون لاى نفى عربى و سانسكريت يونانى انتفاى معنى كلمات نمايد لهذا انيران به معنى غير مؤمنان مىشود و غير مؤمن كافر است « 4 » .\r\nدر طرف ديگر صورت دو پادشاه است كه دست در يك حلقه دارند و بر زبر يك نفر عسكر رومى كه بر روى افتاده است ايستاده‌اند و به اندك فاصله صورتى مرتسم است كه منطقه‌اى از نور دور سر او ساخته‌اند و\r\n\r\n\r\n","description":"","footnote":"\r\n( 2 ) -  Silvestre de sacy . \r\n( 3 ) - ملا فيروز پسر ملا كاوس يزدانى در هند متولد شده بعد در ده سالگى به ايران آمده و نزديك به دوازده سال تحصيل كرده و به هند بازگشته . از تأليفات او مجموعهء مجعولى است به نام « دساتير » و منظومه‌اى حماسى موسوم به « جارج‌نامه » در مدح جرج سوم پادشاه انگليس ( ر ك به مقدمهء لغت‌نامهء دهخدا مقاله پور داود و لغت‌نامه دهخدا ذيل عنوان فيروز فارسى ) .\r\n( 4 ) - كلمهء انيران مركب از ا - ن - ايران . حرف الف حرف نفى است كه بر سر كلمهء ايران آمده يعنى غير ايرانى . حرف نون حرف لينه است بين دو حرف مصوت .\r\n","page_name":" 341 ","page_number":389},
  {"content":"\r\n\r\nگويند اين صورت تمثال زردشت است و شك نيست كه اين تماثيل در عهد بهرام بن شاپور كه بانى كرمانشاه است ارتسام يافته و دو صورت تصوير او و پدر او شاپور است و حلقه‌اى كه در دست ايشان است شايد علامت كرهء زمين باشد و از افتادن عسكر رومى به آن هيئت اشاره به زوال و انحطاط دولت روم نموده باشند .\r\nبالجمله صورتهاى طاق بستان را طورى استادانه ساخته‌اند كه محل حيرت و در خاطر مىخلد كه اينها نتيجهء هنر صنعتگران روم و يونان باشد كه به خواهش پادشاه ايران ساخته باشند و سنگى كه اين طاقها را از آن بيرون آورده‌اند چنان صلب و خالى از منفذ و شكاف است كه اصلا نباتات از آن نمىرويد . اينها اطلاعات سفر اول مؤلف بود كه به شهود و ملاحظهء كتب جغرافى و تواريخ ايران و فرنگ حاصل كرده و ثبت داشت . اما سفر ثانى معلوماتى بيش از آنچه در سفرنامهء مباركهء عتبات به قلم معجز شيم خسروانى مرقوم است نه مؤلف را نه ديگرى را حاصل نيست لهذا به همان شرح اقتصار نموده تيمنا مىنگارد و هو هذا :\r\n\r\nشرحى كه در باب طاق بستان در كتاب سفرنامهء همايونى مسطور است\r\n« روز يكشنبه پنجم شعبان : امروز صبح به كالسكه نشسته به طاق بستان يا طاق بسطام رفتيم . حاجى محمد حسين معين التجار و امين الرعاياى قزوين كه به عتبات رفته بود مراجعت كرده است كنار كالسكه به حضور آمد . حسام السلطنه « 5 » عماد الدوله ، ساير در ركاب بودند به‌سمت شمال عماديه « 6 » رانديم همه‌جا خيابان است راه كالسكه خوب بود . دو طرف خيابان را بيد كاشته‌اند . از عماديه به آنجا تقريبا يك فرسخ است . قدرى به طاق\r\n\r\n\r\n","description":"","footnote":"\r\n( 5 ) - حسام السلطنه سلطان مراد ميرزا فاتح هرات پسر عباس ميرزا بود . در سفرى كه ناصر الدين شاه به عتبات مشرف شد وى وظيفهء حراست اردو را بر عهده داشت . سلطان مراد ميرزا سالها در حكومت خراسان و فارس گذراند و سرانجام در سال 1292 كه به عنوان حاكم خراسان در مشهد مستقر بود درگذشت .\r\n( 6 ) - عمارات مستحدثهء امامقلى خان عماد الدوله .\r\n","page_name":" 342 ","page_number":390},
  {"content":"\r\n\r\nبسطام مانده خيابان تمام مىشود . بايد ان شاء الله قدغن كنم بسازند متصل كنند . يك خيابان هم از طاق بسطام تا شهر كرمانشاهان ، عماد الدوله ساخته است . قريهء بسطام متصل به طاق و سراب است . بسيار ده كثيفى است كه فى الحقيقه مايهء تضييع طاق و سراب شده است . اين آبادى را بايد از اين محل تغيير داده و دور تر ببرند . عماد الدوله در جلو طاق حوضهاى بزرگ ساخته و آبشارها قرار داده است . در موسم زيادى آب گفتند قريب سيصد سنگ آب از اين چشمه‌ها جارى است و از اين آبشارها به صحرا مىريزد حالا آب چشمه‌ها كم است واقعا در فصل بهار اينجا بايد خيلى باروح و باصفا باشد .\r\nخلاصه دو طاق حجارى شده است يكى بزرگتر است و طاقى هلالى در ميان سنگ تراشيده‌اند . ارتفاع آن تخمينا شش ذرع مىشود . عرض و طول هم به‌همين نسبت . خيلى اثر بزرگى است . در عصر خسرو پرويز ساخته شده است . در سطح مواجه ايوان در قسمت پائين تمثال خسرو را با لباس حرب و اسلحه سواره مجسما از سنگ بيرون آورده‌اند . هيئت و اندام سوار و اندازه و قوارهء اسب از طبيعت حاليه بزرگتر است . نيزه در دست خسرو است . تركش تيرى دارد . پاى چپ اسب كه برجسته از سنگ بيرون آورده بودند از موضع ران نمىدانم به دست كدام بىمروت بىتربيت شكسته شده است شايد در استيلاى عرب اين‌طور كرده باشند .\r\nيك دست خسرو را هم كه نيزه گرفته است و قدرى از سر اسب شكسته شده است . بدين شكستگى ارزد به صد هزار درست . اين‌طور حجارى و نقاشى به اين صحت و درستى مىتوان ادعا كرد كه كمتر ديده شده است . اعضاء متناسب اندام درست نكات همه‌جاى خود به كار رفته . حالا محال است كسى بتواند اين‌طور حجارى كند . دم اسب را طورى قلم زده است كه موبه‌مو شمارده مىشود . اسب هم زره‌پوش است و حلقه‌هاى زره را چنان نموده و با يكديگر پيوسته است كه ملاحظهء آن حيرت‌انگيز است . زين و برگ اسب به زين فرنگى شبيه است ساغرى اسب باز و نمايان است . منگوله‌هاى زيادى چنان‌كه كردها حالا رسم دارند در سر و گردن اسب هست و دو منگولهء ديگر خيلى بزرگ و بلند از دو طرف از عقب آويخته است به‌جاى ترك‌بند يا عوض ركاب يا محض زينت بوده است .\r\nصفحهء بالاى اين تمثال باز صورت خسرو است ايستاده است . شمشير\r\n\r\n","description":"","footnote":"","page_name":" 343 ","page_number":391},
  {"content":"\r\n\r\nراستى به‌طور غداره‌هاى قديم در جلو دو پا گذاشته يك دستش به غداره تكيه كرده دست ديگرش به دست موبد موبدان است كه در يسار خسرو ايستاده است هردو حلقه را گرفته‌اند كه علامت اتحاد و يك‌جهتى است .\r\nلباس خسرو تاجى مكلل به جواهر است و كلجهء كوتاه كه آويزه‌هاى جواهر دارد . شلوار تنگى در پا و كفشى كه به‌همين كفشهاى فرنگى متداول حاليه شبيه است . طرز لباس موبد موبدان هم به‌همين‌طور است غير اين‌كه تاج و جواهر ندارد . طرف چپ خسرو صورت زنى است كه گويا شيرين باشد . در يك دستش ابريقى است و دست ديگر را بلند كرده حلقه را گرفته است . لباس شيرين به لباس رسمى ملكهء انگليس و فرانسه شباهت دارد . شنل بلندى در دوش شيرين است . بطانهء آن پوستى است كه در سنگ معلوم نيست چه پوست است . لباسش برزخ لباس هندى و افغانى و ارمنى و فرنگى است . در سمت راست طاق شكار جرگهء خسرو است كه در مرداب و نيزار بازورق و كرجى صيد مىكند . شكارشان از خوك و مرغابى و ماهى مركب است . اعيان دولت و عملهء طرب در زورقها نشسته‌اند از نيزارها خوك مىدوانند خسرو با تير مىزند . مطربان و مغنيان كه بعضى زن هستند آلات طرب به خصوص چنگ در دست دارند . فيلهاى زياد حجارى شده است كه بعضى جرگه مىرانند و بعضى شكارها را حمل مىكنند . اين اشكال با اين‌كه كوچك است و ريزه‌كارى شده است چنان خوب نقش شده است و فيلها و خوكها را طورى خوب حجارى كرده‌اند كه عقل را حيران مىكند . بالاى اين صفحه آغا غنى خواجه باشى محمد على ميرزاى مرحوم كه از طوالش گيلان بوده زحمت كشيده صورت مرحوم شاهزاده را نشسته و حشمة الدوله پسرش « 1 » و پسر ديگر كوچكش « 2 » را داده است حجارى نموده خود آغا غنى را هم با هيئت مكروه ايستاده در جلو شاهزاده نقش كرده‌اند طورى بد و بىقاعده كه واقعا مهوع است و طاق را ضايع كرده است و بس‌كه بد حجارى شده روى اشكال را رنگ‌آميزى كرده‌اند . الحق مايهء تضييع طاق شده است .\r\nمقابل اين شكارگاه خوك ، در صفحهء سمت دست راست طاق ، شكار جرگهء\r\n\r\n\r\n","description":"","footnote":"\r\n( 1 ) - محمد حسين ميرزا نخستين پسر محمد على ميرزا .\r\n( 2 ) - اگر دومين پسر محمد على ميرزا منظور باشد طهماسب ميرزاست كه لقب « مؤيد - الدوله » داشت .\r\n","page_name":" 344 ","page_number":392},
  {"content":"\r\n\r\nمرال نقش شده است . اينجا پادشاه سواره ايستاده چتر بزرگى بالاى سرش نگاه داشته‌اند . ساير مردم شكار مىكنند و مرال مىدوانند . اينجا جرگه‌چيها سوار اسب و شتر هستند و كشته‌هاى مرال را به شتر حمل كرده‌اند . بعضى از اشكال اين طرف ناتمام است كه از ابتدا ناقص مانده است . اطراف اين اشكال ، اسليمى و گل و بوته است به طرز خيلى خوب و درست نقش شده است بخصوص در جلو ايوان كه خيلى خوب منبت كرده‌اند . روى هلال طاق از طرف بيرون دو ملائكه نقش شده است : يكى شكسته و افتاده است ديگرى بىعيب باقى است . در وسط دو ملك ، نقطهء قوس وسط هلال ، هلالى رو به بالا كه گويا در آن عصر نشان دولتى بوده است از سنگ بيرون آورده‌اند . بسيار ممتاز حجارى شده است . در خارج طاق پله‌ها از سنگ ساخته‌اند كه از كوه به بالاى طاق مىرود . لكن از آن پله‌ها بالا رفتن خالى از اشكال نيست . چند نفر كوه‌رو كه شب در بيستون رفته بودند آتش مىكردند ، اينجا آمدند از سنگهاى صاف و جاهاى سخت بالا مىرفتند كه در قوهء هيچكس و هيچ حيوانى نبود . بسيار مايهء تعجب بود . عكاسباشى آمد عكس طاقها و عمارات را برداشت . اما يادگارها كه مردم در اين سنگها نوشته‌اند جاى سالم باقى نگذاشته است . بعد از اين طاق و ايوان ، طاق ديگرى است كوچكتر ، تمثال دو نفر حجارى شده است . اما نه به خوبى و دقت طاق اول . مىگويند صورت شاپور و پسر اوست . خطوط پهلوى هم نوشته شده بود ترجمهء آن پيش عماد الدوله ملاحظه شد اينجا نقل مىشود :\r\n« اين‌كه صورتش اينجاست بهترين پرستاران دين هرمز است شاه شاهان شاپور اصل پادشاه ايران و عراق عرب است خداى خدايان پسر پرستاران مذهب هرمز بهترين پادشاهان هرمزيان از اين شاخ آسمانى منتشر شدند خدايان و پادشاهان فارسى » .\r\nترجمهء لوح ديگر :\r\n« صاحب اين صورت بهترين پرستاران مذهب هرمز است و او نرسى شاه پادشاه ايران و عراق عرب اصل آسمانى و بهترين جد او از طايفهء هرمزيه شاه شاهان بوده و نرسى است » .\r\nاز اين ايوان كه مىگذرد در روى سنگى در كمر كوه سه صورت نقش شده : يكى زردشت است ديگر شاپور و نرسى . يك نفر ديگر هم\r\n\r\n","description":"","footnote":"","page_name":" 345 ","page_number":393},
  {"content":"\r\n\r\nدر زير پاى شاپور و نرسى افتاده است كه لگد كرده‌اند . دور سر زردشت طوق نور و خطوط شعاعى نقش شده است . به‌طورى كه حالا در صور ائمه عليهم السلام رسم است كشيده مىشود . بعد از اين طاقها و اشكال ، عماد الدوله حوضخانه‌اى ساخته و در روى آن ايوان و عمارت عالى بنا كرده است . در اينجا شكار بز بسيار است يك تكه چر زده آورده بودند . دو سر ستون از زير خاك بيرون آمده در كنار درياچه گذاشته بودند . خوب حجارى شده و بىعيب مانده است . يك صورت مجسمه هم به هيئت بتهاى قديم از زير خاك بيرون آمده اما صورت و سيماى آن درست معلوم نيست . به هيكل و اندام آدمى است بزرگ . گفتند لرها اعتقادى به اين سنگ دارند . در لرز و تب و نوبه و ساير امراض نخود و كشمش و ساير نذورات به پاى اين سنگ مىآرند و غالبا محروم نمىروند . بالطبع مردمان ابله و احمق‌اند . خلاصه امروز هم كسل بودم . اشتها نبود . رنگ چهره و بشره خوب نيست . قدرى در مرتبهء فوقانى عمارت خوابيدم .\r\nعضد الملك ، معير الممالك « 1 » ، حكيمباشى طولوزان « 2 » ، ميرزا على خان ، مهديقلى خان « 3 » ، محمد على خان « 4 » و غيره بودند . عصر به عماديه مراجعت كرديم . سرآب قريهء بسطام كه در ميان عوام به طاق بستان مشهور است در اوايل بهار متجاوز از يكصد سنگ آب دارد رفته رفته كم مىشود در تابستان بيش از هفت هشت سنگ باقى نمىماند و اين آب به مزارع و قراء معينه قسمت مىشود . مراد حاصل ، چغاكبود ، سرخلچه ، گاوبند\r\n\r\n\r\n","description":"","footnote":"\r\n( 1 ) - دوستعلى خان معير الممالك پسر حسينعلى خان داماد فتحعلى شاه . وى سمت خزانه‌دارى و جمعدارى و تحويلدارى وجوه مخصوص و خزانهء اندرون را داشت به اضافهء سمتهاى رياست ضرابخانه و كالسكه‌خانه و زنبوركخانه و حكومت گيلان و غيره . در سال 1283 دختر نه سالهء ناصر الدين شاه را براى پسر خود دوست محمد خان خواستگارى كرد و چنان عروسى مفصلى گرفت كه در تاريخ نظير نداشت ( شرح زندگانى من تأليف ميرزا عبد الله خان مستوفى ، انتشارات زوار : چاپ سوم ، 1360 ص 314 ) .\r\n( 2 ) - طبيب فرانسوى ناصر الدين شاه .\r\n( 3 ) - همان مهديقلى خان مجد الدوله .\r\n( 4 ) - غرض ميرزا محمد على خان ، داماد ميرزا ابراهيم امين السلطان است شوهر خواهر ميرزا على اصغر خان امين السلطان . ضمنا دختر امين السلطان اتابك را هم براى پسرش خازن الدوله گرفته بود . در سال 1288 لقب امين السلطنه گرفت . در سفر اول شاه قاجار وى نيز همسفر بود ، وى مردى بىسواد و نادرست بود و در 1340 ه . ق در حدود نود سالگى مرد .\r\n","page_name":" 346 ","page_number":394},
  {"content":"\r\n\r\nو اين بلوك كه از اين آب مشروب مىشود در دفاتر بلوك بسطام مىنويسند و قصبهء بسطام كه هنوز آثار قلعه و خاكريز و بيوتات آن معلوم است .\r\nقدرى دور تر از محلى است كه حالا دهكدهء بسطام واقع است » . انتهى .\r\nاز قرارى كه ياقوت حموى در معجم البلدان در ضمن لفظ شبديز نگاشته يكى از اسامى طاق بستان ، شبديز است و گويد اين محل موسوم شده به اسم شبديز كه در طاق مرتسم است و تفصيلى كه در باب طاق نوشته خلاصهء آن اين است : « شبديز چنان‌كه نصر گفته منزلى است ميان حلوان و قرمسين در آخر كوه بيستون موسوم به اسم اسب خسرو » و مسعر بن مهلهل گويد : « در يك فرسخى شهر قرمسين در آنجا صورت اسب و مردى كه بر آن سوار است در سنگ مرتسم و منقور نموده‌اند . اين سوار را خودى بر سر و زرهى در بر و زره را به قدرى حجار خوب ساخته است كه گوئى زره واقعى و متحرك است . سوار پرويز و اسب شبديز مىباشد و در روى زمين نظير و مانند اين صورت يافت نمىشود و در طاقى كه اين صورت هست صورتهاى ديگر از نساء و رجال و پياده و سواره بسيار هست . روبروى صورت پرويز شخصى است كه كلاه او مخروطى و كمربندى بسته و بيلى در دست دارد . گوئى زمين را حفر مىكند و بدان مىنمايد كه آب از زير پايش جارى است » .\r\nاحمد بن محمد بن همدانى گويد : « از عجايب قرمسين كه در عداد عجايب دنيا معدود است صورت شبديز است كه در قريهء خانان مرتسم شده و مرسم آن قنطوس بن سنمار معمار معروف بوده كه بناى خورنق را در كوفه نموده و سبب رسم كردن صورت اين اسب در اين قريه اين است كه شبديز اسبى بود بهتر و قوى جثه‌تر و باتعليم‌تر و زيرك‌تر از جميع اسبهاى دنيا و آن را پادشاه هند براى خسرو پرويز به رسم هديه فرستاده بود به جهت اين‌كه رونده‌ترين اسبها بود و صفات بسيار خوب داشت و مادامى كه در زير زين بود بول نمىكرد و سرگين نمىانداخت و شش وجب دورهء سم او بود . خسرو نهايت ميل و تعشق را به اين اسب داشت . وقتى شبديز ناخوش شد و ناخوشى او شدت كرد خسرو خبردار شده گفت اگر شبديز بميرد هركس خبر مرگ او را به من دهد حتما او را خواهم كشت . اتفاقا شبديز مرد و امير آخور او خايف گشته نمىدانست چگونه اين خبر را به خسرو دهد كه مورث هلاكت خود او\r\n\r\n","description":"","footnote":"","page_name":" 347 ","page_number":395},
  {"content":"\r\n\r\nنگردد . تدبيرى كه انديشيد اين بود كه نزد بهلبد « 1 » مطرب خسرو آمده صورت حال را به او گفت . بهلبد گفت من چارهء اين كار را خواهم نمود . وقتى كه خسرو ، بهلبد را به بزم طرب طلب كرد و باربد در مطاوى نغمات ، اشعارى كه اشعار به مرگ شبديز مىكرد انشاد و تغنى نمود .\r\nخسرو گفت واى بر تو شبديز مرد ؟ بهلبد فورا عرض كرد اول كسى كه مرگ شبديز را اظهار كرد پادشاه است . خسرو را باوجود تأسفى كه بر مرگ اسب بود حسن تدبير بهلبد خوش آمده او را بر لطيفه و حيلتى كه موجب خلاصى او و ديگران از هلاكت بود تحسين نمود . ولى در سنوح اين غايله جزع زياد نمود و امر كرد قنطوس صورت او را مرتسم نمود . و طورى قنطوس صورت او را مرتسم نمود و در تقديم خدمت حذاقت و مهارت به كار برد كه صورت شبديز به بهترين وضعى و كاملترين سبكى كانها هو ترسيم يافت . آنگاه خسرو به محلى كه شبديز مرتسم بود آمده نظر به صورت او نموده گريست و شرحى در موعظه و خاتمه و مآل كار هركس و انتقال از اين دار از روى اعتبار ايراد نمود » .\r\nبالجمله احمد بن محمد گويد محاسن اين صورت را درجه بلند است و كسى اين صورت را مشاهده نمىكند مگر اين‌كه تعجب زياد او را روى مىنمايد . و گويد از يكى از فقهاى معتزله شنيدم كه مىگفت اگر كسى از آخر بلاد فرغانه و اقصى بلاد سوس محض تماشاى اين صورت مسافرت نمايد و بدين محل بيايد بر او ملامتى نيست و چنان است كه آن معتزلى گفته . اگر اين صورت ، صورت آدمى است پس اين مصور رتبه‌اى در صنعت داشته كه احدى در روى زمين اين رتبه را دارا نشده و چنان سنگ او را مسخر بوده كه هر لونى را كه مىخواسته است بنمايد واضح و آشكار نموده و چيزى كه به نظر مىآيد اين است كه الوان را به استعمال ادويه و بعضى فنون ظاهر نموده . به‌هرحال قنطوس در نزديكى صورت خسرو و شبديز صورت شيرين - كنيزك خسرو - را نيز رسم كرده و صورت خود را هم سواره ساخته است كه نام او باقى بماند . ابو عمران كسروى اشاره بدين محل نموده گويد :\r\n و هم نقروا شبديز فى الصخر عبرة * و راكبه برويز كالبدر طالع \r\n\r\n\r\n","description":"","footnote":"\r\n( 1 ) - مقصود باربد است ( ا ع ) .\r\n","page_name":" 348 ","page_number":396},
  {"content":"\r\n\r\n عليه بهاء الملك و الوفد عكف * تخال به فجر من الافق ساطع\r\nيدوم على كر الجديدين شخصه * و يلقى قويم الجسم و اللون ناصع\r\nتلاحظه شيرين و اللحظ فاتر * و تعطو به كف حسنتها الاصابع \r\nيكى از ملوك به طاق بستان رسيده در آنجا نزول نموده بعد از تجرع اقداح راح و تأمل در صور مرتسمه به شگفت آمده امر كرد زعفران و ساير مطيبات بر مرتسمهء خسرو و شيرين و شبديز ماليدند و يكى از شعراء در اين معنى گفته است :\r\n و كاد شبديز ان يحمحم لما * حلق الوجه منه بالزعفران\r\nو كان الهمام كسرى و شبديز مع * الشيخ مؤبد المؤبدان\r\nمن خلوق قد ضخموهم جميعا * اصبحوا فى مطارف الارجوان \r\nمؤلف گويد اسكندر در سيصد و بيست و شش قبل از ميلاد كه از فتوحات ايران مراجعت و به بابل مىرفت - و آن سفر آخر او بود كه در بابل درگذشت - از كرمانشاه گذشت و آن‌وقت اين شهر موسوم به باغستان بود . ديودور مورخ سيسيلى مىنويسد باغستان ناحيه‌اى است كه سزاوار است مسكن رب النوعها باشد . اشجار بسيار و فواكه زياد دارد و از هر نوع محصول طبيعى آنجا يافت مىشود و براى زندگانى بهترين جاهاست . بنابراين مىتوان گفت طاق بستان ، طاق باغستان بوده « 1 » .\r\nزيرا كه ممكن است جائى كه باغات زياد دارد آنجا را باغستان يا بستان بگويند و اطلاق هردو لفظ صحيح است يا اين‌كه باغستان از فرط استعمال بستان شده باشد يا در آن‌وقت هم طاق بستان هم طاق باغستان مىگفتند .\r\nعقيدهء بعضى از مورخين فرنگ اين است كه طاق بستان را سميراميس ملكهء بابل تقريبا در سنهء هزار و هشتصد و نود قبل از ميلاد بنا كرده .\r\nدر اين‌كه سميراميس در ما بين بابل و همدان بناى باغ و عمارتى كرده حرفى نيست ترديدى كه هست اين است كه آيا آن بنادر طاق بستان شده يا در بيستون ؟ و الله اعلم .\r\n\r\nبستيغ [ مع - مر 
  ] :\r\nبه كسر باء از قراى نيشابور است .\r\n\r\n\r\n","description":"","footnote":"\r\n( 1 ) - بهترين توجيه آن است كه طاق منسوب به وستام ( بسطام ) است و اين مرد ظاهرا خال ( دائى ) خسرو پرويز بوده . بسطام يا وستام صورت ديگرى از گستهم شاهنامه است .\r\n","page_name":" 349 ","page_number":397},
  {"content":"\r\n\r\n\r\nبسطام [ مع - مر 
  ] :\r\nبه كسر باء شهر بزرگى است در قومس در سر راه نيشابور و بعد از دامغان است يعنى از دامغان دو منزل كه مىگذرى به بسطام مىرسى .\r\nمسعر بن مهلهل گويد قريهء بزرگى است شبيه به شهر كوچكى . ابو يزيد بسطامى زاهد منسوب به اين قريه است . سيبى دارد بسيار خوش رنگ و درخشنده كه حمل به عراق مىنمايند و معروف به سيب بسطامى است .\r\nدو خاصيت عجيب در بسطام هست : يكى آن‌كه احدى از اهل بسطام عاشق نشده و نمىشود و اگر از اهل شهر ديگر كسى عاشق باشد و به بسطام وارد شود به مجرد ورود به اين شهر و خوردن آب آن عشق او زايل مىشود . خاصيت ديگر اين‌كه چشم درد در اين شهر نيست و سكنه از اين عارضه محفوظاند . آب تلخى در بسطام هست كه هركس از آن ناشتا بياشامد اگر دهان او را بوى بدى باشد رفع مىشود و حقنه از اين آب مزيل بواسير باطنى است و عود را به اين شهر كه مىآورند ديگر رايحه‌اى از او به مشام نمىرسد اگرچه بهترين عودهاى هندى باشد بر خلاف بوى مزيل بواسير باطنى است و عود را به اين شهر كه مىآورند ديگر رايحه‌اى مشك و عنبر و ساير طيبات در آن زياد مىشود و در اين شهر مارهاى كوچك جهنده و مگسهاى موذى بسيار هست . در محاذى شهر ، در بالاى تپه ، قلعه‌اى است بسيار وسيع و ديوار آن بلند و بروج عديده دارد . گويند اين قلعه را شاپور ذو الاكتاف بنا كرده است . مرغهاى خانگى بسطام مثل مرغهاى خانگى ساير جاها از مدفوعات نمىخورد . بالجمله من خود اين شهر را ديدم . شهر بزرگى است و بازارها دارد . ولى خانه‌هاى آن متوسط و عمارات آن به ابنيهء اغنيا نمىماند . واقع در دشت و در نزديكى كوههاى بزرگ است كه آن كوهها مشرف به شهر مىباشد . نهر بزرگى در نزديكى آن جارى است . قبر ابو يزيد طيفور بن عيسى بن سروشان زاهد بسطامى در وسط شهر نزديك بازار است و نيز ابو يزيد طيفور بن عيسى بن آدم بن عيسى بن على الزاهد معروف به ابو يزيد اصغر نيز بسطامى است .\r\nو نيز بعضى از فضلاء در متأخرين هستند كه منسوب به اين شهرند .\r\nوقتى كه خليفهء ثانى ، نعيم بن مقرن را به فتح رى و قومس روانه كرد و در مقدمهء او سويد بن مقرن را فرستاد و عنينة بن نهاس چند اولى « 2 » قشون\r\n\r\n\r\n","description":"","footnote":"\r\n( 2 ) - چند اول به جمعى از مردم گفته مىشد كه در عقب لشكرهاى منظم حركت مىكردند ( فرهنگ فارسى معين ) .\r\n","page_name":" 350 ","page_number":398},
  {"content":"\r\n\r\nايشان را داشت ، چون به بسطام رسيدند اهل بسطام ديدند تاب مقاومت ندارند با لشكر اسلام مصالحه نمودند و ابو نجيد در اين معنى گويد :\r\n فنحن لعمرى غير شك قرارنا * احق و اولى بالحروب و انجب\r\nاذا مادعى داعى الصباح اجابه * فوارس منا كل يوم مجرب\r\nو يوم ببسطام العريضة اذ حوت * شددنا لهم اوزارنا بالتلبب\r\nو نقلبها زورا كان صدورها * من الطعن نطلى بالسنى المخضب \r\nدر نزهة القلوب گفته بسطام از اقليم چهارم است هوايش معتدل حاصلش غله و ميوهء فراوان است . آثار الاول مطابق است با معجم البلدان .\r\nنواب و الا معتمد الدوله در جام‌جم مرقوم نموده‌اند كه در بسطام نزديكى مزار شيخ العارفين بايزيد مناره‌اى است كه چون او را حركت دهند مىجنبد . و نيز نگاشته‌اند كه جانب شمال بسطام و دامغان صحراى گرگان است .\r\nمؤلف گويد بسطام در نيم فرسخى شهر شاهرود واقع و چندان عظمتى ندارد به‌همين جهت در كتب جغرافى قديم و جديد هرجا ذكرى از اين شهر شده به‌طور اجمال و اختصار است و از شهر شاهرود كه در نيم فرسخى اين شهر است در جغرافى قديم مطلقا ذكرى نيست بلكه شاهرودى كه در جغرافياى قديم ثبت است عبارت است از يكى از نواحى آذربايجان چنان‌كه در حرف جيم بيايد . ولى چون مؤلف در سفرى كه موكب ظفر كوكب همايون تشريف‌فرماى خراسان مىشد ملتزم ركاب فيروزى انتساب بود اين شهر را به رأى العين ديده و شرحى در روزنامهء سفر خود نگاشته همان را در اين محل نقل مىنمايد و در تفصيل بسطام اقتصار مىنمايد به شرحى كه در روزنامهء سفر خراسان مقرب الخاقان حكيم الممالك پيشخدمت باشى سلام و طبيب مخصوص نوشته است :\r\nشاهرود تقريبا هشتصد الى نهصد خانه دارد . در يك سمت شهر قلعه واركى است دورش ديوار لكن خندق ندارد و زياده از دو سه كاروانسرا و سه چهار حمام در شاهرود نيست . در اطراف باغستان زياد دارد و رودخانهء كوچكى از حوالى شهر مىگذرد . شاهرود و بسطام در وسط راه خراسان و تجارتگاه اين ايالت و ايالت مازندران و عراق است و انواع مال التجارهء فرنگ خاصه امتعهء روسيه كه از بندر گز استراباد وارد ايران مىشود به شاهرود مىآيد . كفش و چكمهء شاهرود\r\n\r\n","description":"","footnote":"","page_name":" 351 ","page_number":399},
  {"content":"\r\n\r\nممتاز و در هيچ نقطهء ايران اين‌طور كفش و چكمه نمىدوزند . جمعيت شاهرود و بسطام مركب از مازندرانى و خراسانى و تركمن و هواى آن سالم و بعضى هواى بسطام را لطيف‌تر و بهتر از هواى شاهرود دانسته‌اند .\r\nآبهاى شاهرود و بسطام در صافى و خنكى و سبكى و خوبى معروف است . اسبهاى تركمانى را كه از ميان طوايف تركمان تكه و مروى به‌سمت استراباد و مازندران و طهران و ساير بلاد ايران مىبرند در شاهرود و بسطام بيع و شرى مىكنند . پنبهء بسطام معروف است . ايالت بسطام و شاهرود از ده ملا شروع و به عباس‌آباد منتهى مىشود . حاكم غالبا در بسطام مىباشد . زيرا كه در شاهرود مله « 1 » زياد است و هركس - خاصه غربا - را كه بگزد قتال است . ناحيهء بسطام و شاهرود را چهل قريه مىباشد . اسكندر وقتى كه از مازندران دارا را تعاقب نمود به شاهرود و بسطام رسيده چندى در آنجا توقف نمود و بعدها به‌سمت تركستان راند . در شمال شاهرود كوهى است واقع در سمت جنوب و مغرب دشت . تابستانها هواى شاهرود گرم است . شخصى از تجار شاهرود و بسطام مىگفت سالى سى هزار بار شتر پنبه از شاهرود خارج مىشود .\r\nابن بطوطهء طنجى كه از شاهرود و بسطام عبور نموده در سفرنامهء خود موسوم به تحفة النظار همين‌قدر نوشته است كه من از نيشابور به بسطام سفر كردم . بسطام مولد بايزيد و قبر او نيز در همين شهر زير گنبدى است كه مقبرهء يكى از فرزندان امام جعفر صادق عليه السلام است . قبر شيخ ابو الحسن خرقانى هم در بسطام است . مدت توقف در بسطام در زاويهء شيخ ابو سعيد بسطامى سر مىنمودم . انتهى .\r\nبايزيد بسطامى از مشايخ كبار عرفاء و در نزد اين سلسله معروف به قطب العارفين است موصوف به كرامات و خوارق عادات و اين رباعى منسوب به اوست :\r\n اى عشق تو كشته عارف و عامى را * سوداى تو گم كرده نكونامى را\r\nشور لب شيرين تو آورده برون * از صومعه بايزيد بسطامى را \r\n\r\n\r\n","description":"","footnote":"\r\n( 1 ) - حشرهء گزنده‌اى است كه غريب‌گز هم خوانده مىشود .\r\n","page_name":" 352 ","page_number":400},
  {"content":"\r\n\r\n\r\nشرح منقول از سفرنامهء خراسان متعلق به بسطام\r\nشاهرود قصبه‌اى بسيار معتبر است و زياده از دو هزار خانوار مسكون دارد و تجار معتبر از خارجه و داخله در او ساكنند و دو سه حمام و كاروانسرا دارد و باغات او بسيار مرغوب و زياد مطلوب است .\r\nآب خالصه مشهور به جلالى كه زياده از پنج شش سنگ است از وسط قصبهء مزبور مىگذرد و بدان سبب كوچه‌ها همه پردرخت و منظف است .\r\nاز شاهرود به استراباد و بجنورد و نردين راه است و در هنگام ضرورت مىتواند از اهالى ايشان مدد بخواهد يا براى ايشان مدد بفرستد . چون راه خوفناك خراسان عمده از شاهرود به مزينان است هميشه در اينجا سوار و توپخانه موجود است و قافلهء زوار را بدون آسيب به مزينان مىرساند و مراجعت مىدهد . اگرچه به حمد الله تعالى حال از يمن توجهات اولياى دولت راه در نهايت امن است و احتياج به سوار و پياده نيست . ولى محض ملاحظه دزد تركمان ملاحظه را از دست نمىدهند . در صحرا و فاصلهء قراى شاهرود چنان‌كه در تمام مملكت خراسان به فاصلهء هر هزار قدم از زمان قديم برجها ساخته‌اند كه محض قراولى بوده و حال غير مسكون است و اغلب آنها خراب ان شاء الله در ظل عطوفت همايونى اندك وقت ديگر مردم اين نواحى اسم اين طايفهء وحشى را فراموش خواهند نمود و احتياج به قراولخانه و مستحفظ نخواهد افتاد . در جبال شاهرود و بسطام معدن سرب و مس بسيار است . بسطام در دامنه‌اى واقع است كه دو طرف او كوه و جمعيت و آباديش كمتر از شاهرود است . ولى عماراتش نيكوتر و عالى بناتر از شاهرود مىباشد و اركى قديم دارد كه محل نشيمن حاكم است . آب و هواى او در نهايت اعتدال و نيكوئى است و در خاكش يك نوع فرحى است كه در كمتر بلاد ديده شده است و زمينش حاصلخيز و سرورانگيز مردمانش همه با ذوق و خوش حالت و همه وقت عرفاء و حكماء و صلحاء در ميان ايشان بوده‌اند از جمله سلطان بايزيد رحمة الله عليه است كه در داخل شهر در مقابل ايوان و مقبره و\r\n\r\n","description":"","footnote":"","page_name":" 353 ","page_number":401},
  {"content":"\r\n\r\nگنبد امامزاده محمد پسر حضرت امام جعفر صادق عليه السلام مدفون است و جمعى ديگر از مشايخ و معارف عرفاء نيز در جوار ايشان مدفونند .\r\nسمت غربى اين گنبد مسجد و معبد سلطان بايزيد است كه گچبرى ايوان و منبت‌كارى درب مسجد آن كمال امتياز را دارد و بنابر معروف بانى اين بنا سلطان محمود غازان است و جسد خود او نيز در سردابى كه در جنب گنبد است گذاشته شده و در حق اين جسد چيزها مىگويند :\r\nجمعى برآنند كه هنوز اثر جراحت بر سينه‌اش باقى است و ديگران چون اعتضاد الدوله و معير الممالك كه خود رفته و مشاهده كرده‌اند منكر اين معنى هستند . آنچه محقق است اين است كه اين جسد به حسب جثه از مردمان حال به مراتب طويل و عظيم الجثه‌تر است . از عجايب اين‌كه در پهلوى گنبد ، مناره‌اى است كه بيست و پنج ذرع طول آن است و مانند منار جنبان معروف اصفهان متحرك است يعنى چون بر زبر آن روند و به قوت حركت دهند جنبش و حركت مناره محسوس و مرئى شود و سبب اين حركت معلوم نيست . العلم عند الله تعالى .\r\n\r\nبسوى [ مع - مر 
  ] :\r\nبه فتح باء شهر كوچكى است در اوايل آذربايجان ميانهء اشنوه و مراغه و در نزديكى خان خاصبك . من از آنجا گذشتم اغلب سكنهء آن طايفهء خرميه‌اند يعنى معتقد بابك خرمىاند .\r\n\r\nبه سينه [ مع - مر 
  ] :\r\nاز قراى مرو و در دو فرسخى آن است .\r\n\r\nبشان [ مع - مر 
  ] :\r\nبه ضم باء از قراى مرو است .\r\n\r\nبسبق [ مع - مر 
  ] :\r\nبه فتح باء و گاهى هم بشبه گويند و منسوب به آن بشبقى است . از دهات مرو است .\r\n\r\nبشت [ مع - مر 
  ] :\r\nبه ضم باء شهرى است در نيشابور . ابو الحسن بن زيد بيهقى گويد اين شهر را از آن بشت گويند كه آن را بشتاسب ( گشتاسب ) پادشاه بنا\r\n\r\n","description":"","footnote":"","page_name":" 354 ","page_number":402},
  {"content":"\r\n\r\nكرده . بعضى ديگر گويند از اين جهت به اين اسم موسوم شده كه براى نيشابور به منزلهء ظهر است و ظهر را در فارسى پشت گويند . و اين پشت ناحيه‌اى است كه دار الملك آن طرثيث است و مشتمل بر دويست و بيست و شش قريه مىباشد . از جملهء آن قرى يكى كندر است كه وزير ابو منصور عميد الملك كندرى منسوب بدان مىباشد . و اين بشت را به سبب كثرت فضلاء و ادبائى كه دارد بشت العرب هم مىگويند . جماعتى از اهل فضل منسوب به اين ناحيه‌اند .\r\n\r\nبشتنقان [ مع - مر 
  ] :\r\nبه ضم باء و سكون شين و فتح تاء و كسر نون يكى از قرى و متنزهات نيشابور است و فاصلهء او تا شهر نيشابور دو فرسخ است .\r\n\r\nبشتنفروش [ مع - مر 
  ] :\r\nبه ضم باء و سكون شين و فتح تاء و سكون نون و ضم فاء و آن را بشتفروش هم گويند بدون نون . الكه‌اى است از اعمال نيشابور كه آن را بشتاسف ( گشتاسب ) احداث كرد . صد و بيست و شش قريه دارد .\r\n\r\nبشتير [ مع - مر 
  ] :\r\nبه ضم باء و سكون شين و كسر تاء موضعى است در بلاد گيلان . شيخ زاهد صالح ابو محمد عبد القادر بن ابى صالح الحنبلى البشتيرى منسوب به اين موضع است . شيخ مذكور رفت به بغداد و در نزد ابو سعيد مخزومى و در مدرسهء او كه نزيك دروازهء ازج بود تحصيل فقه كرد و همين‌كه ابو سعيد درگذشت عبد القادر به‌جاى او قرار گرفت و مدرسه را وسعت داد . ورع و تقواى او چندان بود كه عوام و خواص اهل بغداد بر آن اتفاق عظيمى كردند . مردم را موعظه مىنمود تا در هشتم شهر ربيع الاول پانصد و شصت و يك درگذشت و در همان مدرسه مدفون شد . تولد او در سنهء چهارصد و هفتاد بود كه مدت عمر او نود و يك سال مىشود .\r\n\r\nبشكان [ مع - مر 
  ] :\r\nبه كسر باء از دهات هرات است .\r\n\r\nبشم [ مع - مر 
  ] :\r\nبه فتح [ باء 
  ] و سكون شين موضعى است ميانهء رى و طبرستان .\r\nهواى سردى دارد .\r\n\r\n","description":"","footnote":"","page_name":" 355 ","page_number":403},
  {"content":"\r\n\r\n\r\nبشواذق [ مع - مر 
  ] :\r\nبه ضم باء قريه‌اى است در پنج فرسخى بالادست مرو .\r\n\r\nبشير [ مع - مر 
  ] :\r\nقلعه‌اى است از قلاع بشنويهء اكراد در نواحى زوزان .\r\n\r\nبصره [ مع - مر 
  ] :\r\nدو بصره هست : يكى بزرگ و آن در عراق است و يكى بالنسبه كوچك و آن در مغرب مىباشد .\r\nمنجمين گفته‌اند طول بصرهء عراق كه مانحن فيه است هفتاد و چهار درجه و عرض آن سى و يك درجه و از اقليم سيم مىباشد . ابو بكر انبارى گفته بصره در كلام عرب زمين سخت صلب است . قطرب گفته است بصره زمينى است سخت داراى سنگهائى كه مىكند و قطع مىنمايد سمهاى چهارپايان را . ديگرى گفته بصره سنگ نرمى است رنگ آن مايل به سفيدى . ابن انبارى گفته بصره سنگ سخت است و گويد شهر بصره را به جهت سختى و غلظت آن بصره ناميده‌اند چنان‌كه گويند ثوب ذو بصر و سقاء ذو بصر . يعنى جامه‌اى است ستبر و سخت و مشكى است به اين وصف . و گويد در ميان سنگهاى سختى كه در بالاى مربد ديدم سنگهاى سفيدى يافت مىشد كه سخت و باصلابت بود . شرقى بن قطامى گفته است همين‌كه مسلمين به حوالى بصره رسيدند در خاك بصره از دور سنگريزه ديدند گفتند اين ارض بصره است يعنى زمين سنگريزه است و بدين واسطه اين محل موسوم به اين اسم شد .\r\nدر معنى بصره گفتگو بسيار است : عوانة بن حكم گويد وقتى كه عتبة بن غزوان به بصره آمد زوجهء او اردة دختر حرث بن كلده و نافع و ابو بكر و زياد با او بودند و او با اهل مدينة الفرات مقاتله و كارزار نموده تا اين‌كه اين شهر را مفتوح نمود و لشكر اسلام را غنيمت زياد عايد گرديد و كسى كه بتواند حساب كند و چيزى بنويسد با ايشان نبود مگر زياد . عتبه تقسيم غنايم را به عهدهء او قرار داد و روزى دو درهم اجرت براى او مقرر كرد . بعدها به خليفهء ثانى مكتوبى نوشته اذن خواست كه در خاك بصره شهرى بنا كند و نوشت مسلمين ناچارند از اين‌كه در زمستان قشلاقى داشته باشند و از جنگ كه مراجعت مىكنند در آنجا آسوده شوند و نشانيها از خاك بصره و توصيفها از آن در نامه درج كرد .\r\n\r\n","description":"","footnote":"","page_name":" 356 ","page_number":404},
  {"content":"\r\n\r\nخليفهء ثانى پس خواندن نامه گفت محل مسطور بصره است آب و چراگاه و ساير لوازم او نزديك است و به عتبه نوشت كه در آنجا منزل نمايد .\r\nعتبه در آنجا منزل نموده مسجدى از نى و دار الاماره‌اى در رحبه معروف به رحبهء بنى هاشم بنا كرد و اين محل موسوم به دهنا بوده و بعدها محبس و ديوانخانه و حمام امراء در اينجا ساخته شد به جهت اين‌كه نزديك به آب بود .\r\nبالجمله رسم مسلمين اين بود كه وقتى كه متوجه و قاصد غزوه‌اى مىشدند نيها را كنده بناها را محو ولى نيها را در جائى مىگذاردند كه محفوظ بماند . همين‌كه از غزا مراجعت مىكردند ثانيا ابنيهء منظوره را چنان‌كه بود با نيها بنا مىنمودند و بصره در سنهء چهارده هجرى شش ماه قبل از كوفه شهر شد . و اول كسى كه غرس نخل در بصره نمود ابو بكره بود . و ابو منذر گفته است اول خانه‌اى كه در بصره بنا شد خانهء نافع بن حرث بود بعد خانهء معقل بن يسار مزنى . و به روايت ديگر بعد از آن‌كه سعد بن ابى وقاص حيره و حول‌وحوش آن را تملك نمود خليفهء ثانى به او نوشت كه عتبة بن غزوان را بفرست به ارض هند . زيرا كه اين زمين را براى اسلام مكانتى است و در آن‌وقت ابله را ارض هند مىناميدند و نوشت كه بايد عتبه به آن زمين رود و آن را لشكرگاه مسلمين نمايد به‌طورى كه لشكر بزرگى در آن جمع باشد . ولى دريا را در ميانهء من و ايشان حايل قرار ندهد . بنابراين حكم عتبه با هشتصد نفر از حيره روانهء ابله شد و به موضع بصره رسيد و پس از آن‌كه ابله را فتح كرد شادروانى براى خود در آنجا افراشته و خيمه‌ها براى مسلمين زد و خيمهء خود عتبه از پارچه‌هاى منسوخ بود و خليفه جماعتى كثير نزد او فرستاد . همين‌كه جمعيت زياد شد هفت آبادى با خشت ساختند : دو آبادى در خريبه و يكى در زابوقه و دو در بنى تميم و سعد بن ابى وقاص ، كاتب عتبه را به امارت ايشان گماشت . اين فقره بر عتبه گران آمده از عمر اذن خواست كه به مدينه نزد او رود . عمر او را اذن داد همين‌كه خواست روانهء مدينه شود لشكرى كه سردارى ايشان را داشت منظورش اين بود كه به مجاشع بن مسعود سلمى سپارد و او را نايب خود كند . چون او را سردار لشكرى نموده به جانب فرات فرستاده بود مغيرة بن شعبه را به‌جاى او امارت داد تا او مراجعت كند و خود به مدينه آمد و نزد عمر از مسلط نمودن سعد را\r\n\r\n","description":"","footnote":"","page_name":" 357 ","page_number":405},
  {"content":"\r\n\r\nبر او شكايت نمود . عمر گفت چه نقصى براى تست از امارت مردى از قريش بر تو كه او را شرافتى و مرتبتى كامل است ؟ به اين واسطه عتبه از مراجعت ابا نمود و عمر او را مجبور به مراجعت كرد و او رجوع نمود ولى در راه از مركب خود افتاده درگذشت و اين در سنهء شانزده هجرى واقع شد . بالجمله عمر ، مغيره را حاكم بصره كرد و حاكم بود تا وقتى كه با ام جميله زنا كرد و مردم شهادت دادند . آنگاه عمر او را معزول و ابو موسى الاشعرى را حاكم و روانهء بصره كرد و حكم كرد مغيره را گرفته نزد عمر روانه نمايد و اين فقره يا در سال شانزده هجرى يا هفده اتفاق افتاد . خلاصه ابو موسى به بصره آمده و تا آن‌وقت هنوز ديوار مسجد و دار الامارهء بصره از نى بود . ابو موسى اين ديوارها را خشتى نمود . و در وقتى كه معاويه ، زياد را امارت بصره داد او تغييرات در دار الاماره و مسجد داد و بنا را كامل و نيكو كرد و ستونها از اهواز براى مسجد طلبيد و بعد از آن كم‌كم مسجد را وسيع كردند و مهدى خيلى بر توسعهء آن افزود و همهء دار الاماره جزء مسجد شد .\r\nيزيد الرشك گويد در حكمرانى خالد بن عبد الله قسرى بصره را مساحت كردم دو فرسخ طول و دو فرسخ الايك دانگ عرض او بود .\r\nوليد بن هشام گويد در زمان زياد هشتاد هزار نفر لشكر عرب در بصره بود و صد و بيست هزار نفر اهل و عيال داشتند و لشكر كوفه در آن‌وقت شصت هزار نفر و عيال ايشان هشتاد هزار نفر بود . بارى اقطاع و قراى بصره زياد و در حق او مدح و ذم بسيار وارد شده . اما از مذمتهاى بصره :\r\nحافظ گفته است يكى از عيوب بصره اختلاف هواى اوست . ساعتى بايد لباس زمستانى پوشيد ساعت ديگر لباس تابستانى و از اين جهت او را رعنا ناميده‌اند . فرزدق گويد :\r\n لو لا ابو مالك المرجو نائلة * ما كانت البصرة الرعناء لى وطنا \r\nديگرى گويد :\r\n نحن بالبصرة فى لون من العيش طريف * نحن ما هبت شمال بين جنات و ريف\r\nفاذا هبت جنوب فكانا فى كنيف \r\nمدفوع را در بصره قيمتى گزاف است و تجار دارد و هرقدر عفن‌تر باشد قيمت او بيشتر است .\r\n\r\n","description":"","footnote":"","page_name":" 358 ","page_number":406},
  {"content":"\r\n\r\nو اما از محاسن بصره :\r\nاصمعى گويد از رشيد شنيدم كه مىگفت اگر جميع طلا و نقرهء زمين را بسنجى معادل قيمت نخل بصره نمىشود . ابو حاتم گويد از عجايب عطاهائى كه خداوند جل ذكره به اهل اسلام فرموده يكى اين است كه نخل جز در بلاد اسلام يافت نمىشود با اين‌كه بلاد هند و حبشه و نوبه گرمسير و سزاوار اين است كه نخل در آنها يافت شود ابدا يك دانه نخل در همهء آن ممالك وجود ندارد . ابن عيينه اظهار شوق به بصره نموده گويد :\r\n فان اشك من ليلى بجرجان طوله * فقد كنت اشكو منه بالبصرة القصر\r\nفيا نفس قد بدلت بؤسا بنعمة * و يا عين قد بدلت من قرة عبر\r\nو يا اى هذا السائلى فيم فكرتى * و همى الا بالبصرة الهم و الفكر\r\nفيا حبذا ظهر الخزير و بطنه * و يا حسن وادية اذا مائه ذخر\r\nو يا حبذا نهر الابلة منظرا * اذا مدفى اياته الماء او جزر \r\nاز بصره تا مدينه بيست منزل است و اهل علم كه منسوب به بصره مىباشند از حيز شمار بيرونند و در فضايل اين شهر و فضلاى آن كتابها تصنيف شده است . انتهى .\r\nصاحب نزهة القلوب نوشته : « بصره از اقليم سيم و شهر اسلامى است . عمر ساخت و معمار عتبة بن غزوان بود . مسجد جامع آن را معمار عبد الله بن عامر است . از خشت خام ساخته بود و زياد بن اميه آجر كرد .\r\nعلى بن ابى طالب عليه السلام آن را بزرگ گردانيد . هر جامع كه از آن بزرگتر ساخته‌اند تمام معمور نمىباشد و هرچند جهد در عمارتش كنند يك جانب خراب مىگردد . مزار طلحه و زبير در آنجاست و از تابعين كرام ، حسن بصرى و ابن سيرين معبر و سفيان ثورى و ابو دردا و داود سجستانى و غير هم در اينجا مىباشند . هواى آن روز به غايت گرم ، اما شب هوا به نسبت گرمتر است . آب چاهش شور اما از شط العرب جوئى آب خوش بدانجا برده‌اند و آن را نهر ابله خوانند . قرب چهار فرسنگ طول دارد و ملك بصره را باغستان بىشمار است و زمين باغستان بلند مىباشد و آب شط العرب به وقت مد دريا همه روزه بلند شود و باغستان بصره را مشروب كند . طول آن باغستان سى فرسنگ و عرض دو فرسنگ است و در اكثر مواضع از غلبهء درختان كما بيش از صد گز زياده پيدا نيست و نزهت آن مقام را در جهان شهرتى كامل است و خرماهاى خوب\r\n\r\n","description":"","footnote":"","page_name":" 359 ","page_number":407},
  {"content":"\r\n\r\nدارد و خرماى آنجا را تا هند و چين مىبرند . اهل آنجا اكثر سياه چهره و اثنى عشرىاند و زبانشان عربى مغير و پارسى نيز گويند . ولايت بسيار از توابع آنجاست از جمله عبادان كه ماوراء آن عمارت نيست و در اين معنى گفته‌اند : « ليس قرية وراء عبادان » . و در فضيلت عبادان حديث بسيار وارد است . آن را از ثغورى شمارند كه سرحد مسلمانى است با كفار هند . حقوق ديوانى بصره و ولايتش پيش از فترات اين عهد چهل و چهار تومان و يك هزار دينار بود » .\r\nمؤلف گويد بصره شهر مشهورى است در كنار شط العرب در سمت راست آن در سيصد و هفتاد و دو هزار ذرعى جنوب مشرقى بغداد و در يك هزار و هشتصد هزار ذرعى جنوب مشرقى اسلامبول واقع شده است . از حلب تا بصره به راه كاروان هفتصد و هجده ميل انگليسى است و شتر سوار به تعجيل يك ساعت در آن صحرا مقدار پنج ميل انگليسى را مىتواند طى كرد . اين شهر در سنهء چهارده يا شانزده هجرى بنا شده چنان‌كه بعضى گفته‌اند بعد از آن‌كه جلولا و تكريت را سعد وقاص فتح نمود عتبة بن غزوان به اراضى موسوم به هند وارد شد و در موضع معروف به خريبه اردو زده بصره را بنا نمود و چون اراضى به سنگهاى سفيد مستور بود به اين اسم موسوم شد . به‌هرحال اين شهر تجارتگاه ايران و هندوستان و اعراب محصولات اين ولايت را كاروان در كاروان به اطراف مىبرند . جمعيت اين شهر شصت هزار و مردم آن مركب از اعراب و ايرانى و عثمانى و ارمنى و يهودى و هندو . و اعراب از ساير طوايف بيشترند . دور شهر ده هزار ذرع است و قلعهء كهنهء شهر هشت هزار ذرع دورهء آن مىباشد . توپخانهء معتبرى عثمانيها در آن قرار داده‌اند . شهر بصره به دو وضع ساخته شده و كثيف مىباشد و عمارات عالى ندارد .\r\nهوايش ناسازگار و گل سرخش زياد است و گلابش مشهور . از وقايع عظيمه كه در اين شهر اتفاق افتاده جنگ جمل است كه در سال سى و ششم هجرى در بصره در موضع معروف به خريبه روى داده و در متون تواريخ ثبت است اما در مروج الذهب مسعودى كه اصح تواريخ است اين واقعه را بىحشو و زايد نوشته و ما آن را ترجمه كرده بعينها مىنگاريم :\r\n\r\n","description":"","footnote":"","page_name":" 360 ","page_number":408},
  {"content":"\r\n\r\n\r\nواقعهء جنگ جمل ترجمه از مروج الذهب\r\n« . . . طلحه و زبير داخل مكه شدند و از حضرت على بن ابى طالب عليه السلام اذن عمره گرفته بودند و همان وقت حضرت فرموده بود كه شما يا قصد بصره كرده‌ايد يا عزم شام و آنها قسم خوردند كه جز زيارت مكه خيالى ندارند . در آن‌وقت عايشه در مكه بود و عبد الله عامر از جانب عثمان عامل بصره بود . همين‌كه حارث بن قدامة السعدى در بصره از مردم بيعت براى حضرت على بن ابى طالب عليه السلام گرفت و عثمان بن حنيف انصارى از جانب حضرت مأمور به گرفتن ماليات بصره شد ، عبد الله از بصره به مكه گريخت و يعلى بن منيه كه در يمن عامل عثمان بود از آنجا بازگشت نمود و او هم به مكه آمده در مكه عايشه و طلحه و زبير و مروان بن حكم و جمعى ديگر از بنى اميه را ملاقات نمود . و اين يعلى از كسانى بود كه مىخواند و ترغيب مىكرد مردم را به مطالبهء خون عثمان و چهار هزار درهم با مركوب و اسلحه به عايشه و طلحه و زبير داد و شترى مخصوص به عايشه داد كه آن را عسكر مىناميدند و قيمت اين شتر در يمن دويست دينار بود . و اين جماعت عزيمت شام نمودند . لكن عبد الله عامر ايشان را مانع شده گفت معاويه كسى نيست كه به ميل شما حركت كند و اسبابى براى شما فراهم نمايد . لكن مرا در بصره همه‌چيز هست . بايد به جانب بصره رفت و با هزار هزار درهم تهيهء روانگى ايشان را به بصره ديده و صد شتر براى سوارى ايشان داد و با ششصد سوار روانهء بصره شدند و در وقت شبى به آب بنى كلاب رسيدند و اين محل معروف به حوب بود و جمعى از بنى كلاب در آن سكنى داشتند . سگهاى ايشان به جهت ورود سواران به صدا در آمدند . عايشه پرسيد اسم اين محل چيست ؟ آن‌كه زمام شتر او را داشت گفت « حوب » است « 1 » . عايشه پشيمان شده گفت مرا برگردانيد به حرم رسول الله ( ص ) مرا حاجتى به اين مسافرت\r\n\r\n\r\n","description":"","footnote":"\r\n( 1 ) - از معانى « حوب » گناه است و اندوه و وحشت . از اين نظر بود كه عايشه به فال بد گرفت و از آمدن پشيمان شد . در ترجمهء مروج الذهب : « حواب » .\r\n","page_name":" 361 ","page_number":409},
  {"content":"\r\n\r\nنيست . زبير قسم خورد كه اين « حوب » نيست و طلحه در ساق لشكر بود او نيز ملحق شده و قسم ياد نمود كه اين محل حوب نيست و پنجاه نفر ديگر نيز از همراهان به اين معنى شهادت دادند . و اين اول شهادت دروغى بود كه در اسلام داده شد .\r\nخلاصه آمدند به بصره . عثمان بن حنيف كه از جانب حضرت امير المؤمنين - عليه السلام - در بصره بود بيرون آمده و سر راه بر ايشان گرفته و با ايشان قتال نمود و بعد از قتال مصالحه نمودند به اين معنى كه متاركه باشد تا حضرت امير المؤمنين عليه السلام تشريف بياورند به بصره . لكن در يكى از شبها وقتى كه عثمان [ بن حنيف 
  ] خوابيده بود او را اسير كردند و كتك زياد زدند و ريش او را كندند . بعد از آن از اين عمل پشيمان شدند . به اين معنى كه از برادر عثمان ، سهل بن حنيف و ساير كسان او و انصار كه بر خلاف ايشانند انديشه نموده او را رها كردند و قصد بيت المال نمودند . خزانه‌دارها و مستحفظين مانع ايشان شدند . ايشان به جنگ برخاستند و هفتاد نفر از مستحفظين را كشتند غير از كسانى كه زخمى شده بودند و پنجاه نفر از اين هفتاد نفر را بعد از آن‌كه اسير كرده بودند گردن زدند و اين اول قتلى بود كه در اسلام به‌طور ظلم اتفاق افتاد و حكيم بن جبلهء عبدى را كه از سادات عبد القيس و زهاد ربيعه و پرهيز - كاران ايشان بود كشتند و در ميان طلحه و زبير در سر امامت نماز مسلمين اختلاف و گفتگوى زياد شد . زيرا كه زبير اين شغل را براى پسر خود عبد الله مىخواست و طلحه نيز براى پسر خود محمد و بعد از مناقشهء بسيار قرار شد كه يك روز عبد الله امامت كند و يك روز محمد و حضرت على بن ابى طالب عليه السلام به روايتى بعد از چهار ماه از مدينه روانه شدند و هفتصد سوار با حضرت بودند كه چهارصد ايشان از مهاجر و انصار و هفتاد نفر بدرى و باقى از صحابه مىبودند و وقت روانگى حضرت سهل بن حنيف انصارى را در مدينه جانشين خود قرار دادند و به ربذه - كه ميانهء مكه و كوفه است از راه جاده - رسيدند و طلحه و همراهان او را نيافتند و چون به عزم دريافت ايشان حركت كرده بودند به طلب ايشان روانهء عراق شدند و جمعى از اهل مدينه از انصار به حضرت امير المؤمنين عليه السلام ملحق شدند كه از آن جمله خزيمة بن ثابت ذو الشهادتين بود و ششصد سوار نيز از طايفهء طى خدمت حضرت آمدند\r\n\r\n","description":"","footnote":"","page_name":" 362 ","page_number":410},
  {"content":"\r\n\r\nو حضرت نامه‌اى از ربذه به ابو موسى الاشعرى نوشته فرمان دادند كه جمعيتى جمع‌آورى نمايد كه معين ملتزمين خدمت حضرت باشند .\r\nابو موسى به عكس فرمودهء حضرت مردم را پراكنده كرد و گفت اين گفته فتنه‌اى است اگر بدان رفتار شود . اين خبر به سمع مبارك حضرت امير المؤمنين على عليه السلام رسيده قرطبة بن كعب انصارى را والى كوفه گردانيدند و به ابو موسى نوشتند اى فرزند حايك « 2 » معزول باش از عمل ما كه مذموم و رانده شده‌اى . اين اول روز نيست كه از تو خلاف و صدمه به ما وارد مىآيد از تو فلان و فلان به ما رسيده . آنگاه حضرت با همراهان روانه شده به منزلى كه معروف به ذى قار بود رسيدند . از اينجا حضرت امام حسن عليه السلام و عمار ياسر رضى الله عنه را به كوفه فرستادند كه مردم را جمع‌آورى نمايند . ايشان به كوفه رفتند و هفت هزار يا شش هزار و پانصد و شصت نفر خدمت ايشان روانه شدند كه از جمله مالك اشتر بود . و حضرت امير المؤمنين عليه السلام به كوفه رسيدند و با آنهائى كه به خيال خلاف با حضرت بودند مراسله نمودند و سوگند دادند كه از خلاف و نفاق درگذرند . ايشان ابا نموده گفتند چاره‌اى جز قتال نيست .\r\nابو خليفه الفضل بن الحباب الجمحى از ابن عايشه از ابن معن بن عيسى از منذر بن جارود روايت كرده گويد منذر گفته همين‌كه حضرت به بصره رسيدند از محلى پهلوى طف بود يعنى كناره داخل شده به زاويه نزول فرمودند . من براى تماشا بيرون رفته بودم . يك دسته لشكر عبارت از هزار سوار وارد شد . سوارى كه سركردهء اين دسته بود بر اسب اشهب سوار و كلاهى بر سر داشت و لباس او سفيد بود و شمشيرى حمايل كرده و علمى همراه او بود و كلاه همراهان اين سردار اغلب سفيد و زرد بود و لشكر غرق در آهن و اسلحه . پرسيدم اين كيست ؟ گفتند ابو ايوب انصارى كه از صحابهء حضرت رسول صلى الله عليه و آله مىباشد و همراهان او انصار و غيره هستند . عقب او سركردهء ديگر رسيد كه عمامهء زردى داشت و لباس او سفيد و شمشيرى حمايل كرده و كمانى به شانه داشت\r\n\r\n\r\n","description":"","footnote":"\r\n( 2 ) - حايك يعنى نساج ( ا ع ) .\r\n","page_name":" 363 ","page_number":411},
  {"content":"\r\n\r\nو بر اسب اشقرى « 3 » سوار و علمى با هزار سوار با او بود . گفتم اين كيست ؟ گفتند خزيمة بن ثابت انصارى است معروف به ذى الشهادتين .\r\nبعد سركردهء ديگر رسيد سوار اسب كميتى « 4 » بود و عمامهء زردى بر روى كلاه سفيد بسته و قباى او سفيد و شمشيرى حمايل كرده و كمانى بر دوش ، هزار سوار و علمى با او بود . گفتم اين كيست ؟ گفتند ابو قتادة بن ربعى است . بعد سركرده‌اى ديگر وارد شد كه سوار اسب اشهب و جامهء او سفيد و عمامهء او سياه و از پيش‌رو و پشت‌سر آويخته سكينه و وقارى داشت به صورت جلى تلاوت قرآن مىنمود . شمشيرى حمايل نموده و كمانى بر دوش و علم سفيدى با هزار نفر اشخاص مختلفة الوضع با او بود و اطراف او را پيرمردان و جوانان و غيره داشتند و طورى خاضع كه گويا در مقام حساب ايستاده‌اند و در پيشانى ايشان اثر سجود بود . گفتم اين كيست ؟\r\nگفتند عمار ياسر است و همراهان او صحابه و انصار و مهاجرين ، و انصار اولاد ايشان مىباشند . بعد سركرده‌اى ديگر آمد سوار بر اسب اشقر لباس و كلاه او سفيد و عمامهء او زرد و شمشير حمايل كرده و كمانى بر دوش ، پاهاى او به زمين مىكشيد و هزار نفر با او بودند كه اغلب كلاههاى آنها زرد و سفيد و علم زردى داشتند . پرسيدم اين كيست ؟\r\nگفتند سعد بن عبادة الانصارى است با جمعى از انصار و اولاد ايشان و غيره از طايفهء قحطان . بعد سركرده‌اى ديگر رسيد كه بر اسب اشعلى « 5 » سوار و جامهء او سفيد و عمامهء او سياه و از پيش‌رو و پس سر او آويخته بود و علمى همراه او بود و باجمال‌تر از او نديده بوديم . گفتم اين كيست ؟\r\nگفتند عبد الله بن عباس است با جمعى از صحابهء رسول الله صلى الله عليه و آله . بعد از عقب او دسته‌اى ديگر آمدند كه سركردهء ايشان شباهت تام داشت به پيشيها يعنى به سركرده‌اى كه پيش از او آمد . پرسيدم اين كيست ؟ گفتند عبيد الله بن عباس . بعد از عقب او دسته‌اى ديگر آمدند .\r\nسركردهء اين دسته نيز به سركردهء دستهء پيش نهايت شبيه بود . گفتم اين كيست ؟ گفتند قثم بن عباس است يا معبد بن عباس . بعد از او دسته‌ها آمدند با علمها بعضى از جلو بعضى از عقب و نيزه‌ها داخل يكديگر شده .\r\n\r\n\r\n","description":"","footnote":"\r\n( 3 ) - رنگ اشقر در اسب سرخى صافى است يا به عبارتى اسبى كه يال و دم او سرخ باشد .\r\n( 4 ) - و كميت عبارت است از اسبى كه يال و دم آن سياه باشد ( لغت‌نامهء دهخدا ) .\r\n( 5 ) - اسب اشعل اسبى است كه در پيشانى يا در دم او سپيدى بود ( لغت‌نامهء دهخدا ) .\r\n","page_name":" 364 ","page_number":412},
  {"content":"\r\n\r\nبعد از همه دسته‌اى ديگر وارد شد جماعتى همه در آهن و سلاح با علمهاى مختلف . پيش از همهء علمها علم بزرگى بود و در پيش روى اين دسته سوارى بود كه گويا كسرى بر او وارد و بعد جبر كسر او شده است و ابن عايشه گفته اين صفت مردى است كه دو ساعد او محكم باشد . و نظر اين سوار بر زمين بود بيش از آن‌كه به بالا باشد و همين قسم خبر دادند عرب از كسى كه كسرى بر او وارد آمده و جبران كسر شده يعنى گفته‌اند اغلب نگاه اين اشخاص بر زمين است مثل اين‌كه طايرى روى سر ايشان مىباشد . بالجمله در دست راست اين سوار جوانى بود حسن الوجه و در دست چپ جوانى ديگر آن نيز صاحب حسن . پيش روى او جوانى مثل آن‌دو جوان در صباحت . پرسيدم اينها كيستند ؟ گفتند آن بزرگوار حضرت على بن ابى طالب عليه السلام و آن‌دو جوان كه در يمين و يسار او مىباشند حسنين عليهما السلام و آن‌كه پيش روى اوست محمد بن حنفيه است كه رايت عظمى با اوست و آن‌كه پشت سر اوست عبد الله بن جعفر بن ابى طالب مىباشد و اينها كه اطراف او هستند اولاد عقيل و غيره مىباشند از جوانان بنى هاشم و اين پيرمردها مشايخ اهل بدرند از مهاجرين و انصار .\r\nخلاصه حضرت آمدند تا به موضع معروف به زاويه در آنجا نزول فرموده چهار ركعت نماز كردند و صورت خود را بر خاك نهاده اشك حضرت جارى و با خاك به‌هم آميخت بعد دستهاى خود را به دعا برداشته رو به پروردگار عرض كرد : « اللهم رب السماوات و ما اظلت و الارضين و ما اقلت و رب العرش العظيم خدايا اين بصره است . از تو سؤال مىنمايم كه به ما رسد خير آن و پناه مىبريم به تو از شر آن . خدايا اين قوم به خلاف من برخاسته و از اطاعت من خارج و بيعت مرا شكستند .\r\nخدايا حفظ كن مسلمانان را از اين‌كه خون ايشان ريخته شود » . آنگاه حضرت كسى نزد مخالفين فرستاد كه با قسم منع نمايند ايشان را از خونريزى و فرمود براى چه با من مخالفت مىكنيد ؟ مخالفين گوشى به اين حرفها نداده در جنگ و محاربه مىكوفتند . حضرت يكى از صحابه را كه مسلم نام داشت با قرآنى نزد مخالفين فرستاده كه ايشان را به خدا بخواند . ايشان تيرى به جانب او انداخته او را كشتند و نعش او را نزد حضرت آوردند و مادر مسلم در اين قضيه گفته :\r\n\r\n","description":"","footnote":"","page_name":" 365 ","page_number":413},
  {"content":"\r\n\r\n يا رب ان مسلما اتاهم * يتلو كتاب الله لا يخشاهم\r\nفخضبوا من دمه لحاهم * و امه قائمة تراهم \r\nآنگاه حضرت به اصحاب خود امر فرمود كه جلو ايشان صف ببندند ولى اقدام به قتال ننمايند و تير به جانب مخالفين نيندازند و به شمشير و نيزه ايشان را نزنند . اصحاب اطاعت كردند تا اين‌كه عبد الله بن بديل بن ورقاء خزاعى از ميمنهء لشكر آمد و نعش برادر خود را كه مخالفين او را كشته بودند خدمت حضرت آورد و چند نفر از ميسره آمدند و شخصى را آوردند كه به تير مخالفين شهادت يافته بود . حضرت فرمود خدايا شاهد باش كه اين قوم غدر با ما آشكار كردند . پس عمار بن ياسر ميان دو صف آمده ايستاد و گفت اى قوم انصاف نكرديد در حق پيغمبر خود كه عقايل خود را در پس پرده‌ها نشانديد و عقيلهء « 7 » او را بيرون آورده به شمشيرها عرضه داشتيد ؟ و عايشه بر شترى و در هودجى بود كه به پلاس و پوست گاو پيچيده شده و نمد پيچ كرده به زره‌ها مستور داشته بودند . عمار نزديك او آمده و گفت به چه مىخوانى كسان را ؟\r\nگفت به طلب خون عثمان . عمار گفت خدا بكشد امروز اهل عناد و مطالبين به ناحق را . بعد گفت اى مردم البته مىدانيد كه كدام يك از ما مايل به قتل عثمان شديم بعد اين اشعار را انشاد نموده و مخالفين تير به جانب او مىانداختند :\r\n فمنك البكاء و منك العويل * و منك الرياح و منك المطر\r\nو انت امرت بقتل الامام * و قاتله عندنا من امر \r\nو چون تير زياد به جانب او انداختند اسب خود را رانده خدمت حضرت امير المؤمنين عليه السلام آمد و عرض كرد يا على منتظر چه هستيد ؟ اين طايفه را رأيى و چاره‌اى جز قتال نيست . آنگاه حضرت خطيبى را فرمودند ميان لشكر منادى كرد و گفت ايها الناس قتال است اما وضع قتال و دستور العمل شما اين است اگر منهزم كرديد طرف مقابل را و غالب شديد زخميها را نكشيد اسرا را قتل نكنيد كسى كه پشت نمود و فرار كرد او را دنبال ننمائيد جامه از بر كسى بيرون نياوريد . كشتگان را به حال خود بگذاريد . هتك سترى نكنيد و چيزى از اموال مقتولين از\r\n\r\n\r\n","description":"","footnote":"\r\n( 7 ) - عقيله زن بزرگوارهء مستوره در پرده است ( ا ع ) .\r\n","page_name":" 366 ","page_number":414},
  {"content":"\r\n\r\nاسب و سلاح و غلام و كنيز و غيره تصرف ننمائيد . مگر آنچه در ميان معسكر خودتان به چنگ آورده باشيد . زيرا كه آنچه از معسكر شما خارج است ميراث ورثهء ايشان است چنان‌كه خداوند فرموده است . پس از اين منادى ، خود حضرت بدون سلاح سوار قاطر حضرت رسول صلى الله عليه و آله شده به ميدان تشريف آورده زبير را طلبيدند . زبير با اسلحهء تمام در برابر حضرت آمد . اين خبر به گوش عايشه رسيده بر زبير خايف شد . بعد به او گفتند كه على عليه السلام بىسلاح است مطمئن گرديد بالجمله حضرت فرمودند اى زبير چه چيز ترا به اين كار داشته ؟ عرض كرد مطالبهء خون عثمان . حضرت فرمود خدا لعنت كند كسى را كه اقدام نمود به خون عثمان . آيا ياد نمىآورى روزى [ را 
  ] كه در بنى بياضه خدمت پيغمبر بوديم و آن حضرت بر حمارى سوار بود و به جانب من نگريسته خنده فرمود و من نيز خنديدم و تو عرض كردى يا رسول الله ( ص ) على رها نمىكند باليدن به خود را . حضرت فرمود على به خود نمىبالد .\r\nآيا دوست مىدارى او را اى زبير ؟ تو گفتى بلى و الله دوست مىدارم او را . حضرت فرمود قسم به خدا به زودى با او مقاتله مىكنى و تو ظالم خواهى بود در حق او . زبير گفت استغفر الله اگر اين فقره يادم بود هرگز اقدام به اين كار نمىكردم و حالا چگونه دست بردارم و حال آن‌كه صفوف جدال كشيده شده و پيوسته است ؟ قسم به خدا كه اين عارى است كه هرگز رفع نمىشود . حضرت فرمودند اى زبير دست بكش و بازگرد پيش از آن‌كه عار و نار هردو باهم جمع شود . زبير قبول نموده بازگشت و اين ابيات بگفت :\r\n اخترت عارا على نار مؤججة * انى يقوم لها خلق من الطين\r\nنادى على بامر لست اجهله * عار لعمرك فى الدنيا و فى الدين\r\nفقلت حسبك من عذل ابا حسن * فبعض هذا الذى قد قلت يكفينى \r\nآنگاه پسر زبير - عبد الله - به او گفت ما را كجا مىگذارى و مىروى ؟ گفت على چيزى به ياد آورد مرا كه فراموش كرده بودم آن را .\r\nعبد الله گفت نه و الله ترسيدى از شمشيرهاى بنى هاشم كه بلند و برنده و به دست جوانهاى رشيد قابل است . زبير گفت نه به خدا ، بلكه به ياد آورد على ( ع ) مرا آنچه را طول زمان اسباب فراموشى آن شده بود و اختيار كردم عار را بر نار . تو به ترسيدن سرزنش مىكنى به من ؟ اين بگفت و دست\r\n\r\n","description":"","footnote":"","page_name":" 367 ","page_number":415},
  {"content":"\r\n\r\nبه نيزه برد و حمله بر ميمنهء لشكر حضرت نمود . حضرت اشاره به لشكر فرمودند و گفتند راه بدهيد زبير را . صف لشكر گشاده شد و زبير رشادت خود را معلوم نمود و از ميمنه به ميسره تاخت آنجا نيز كارنمائى كرد و بازگشته به قلب پرداخت . بعد از آن‌كه هنر او آشكار شد نزد پسر خود عبد الله آمده گفت چنين كسى را مىگوئى ترسيد ؟ آيا مرد جبان چنين كارى مىتواند بكند ؟ اين بگفت و راه خود را گرفته به وادى سباع رفت و احنف بن قيس كناره گرفته و در ميان قوم خود كه از بنى تميم بودند بود . يكى نزد او آمده گفت اين زبير است كه سر خود را گرفته پىكار خود مىرود . احنف گفت چه كنم با زبير كه دو لشكر را جمع كرده و به‌هم انداخته كه يكديگر را مىكشند و خود به سلامت به منزل خود معاودت مىنمايد و چند نفر از بنى تميم را فرستاد كه او را به قتل رسانند .\r\nعمرو بن جرموز پيشدستى كرده در وقتى كه زبير براى نماز پياده شده بود و در نماز بود او را كشت . در آن‌وقت زبير هفتاد و پنج سال عمر داشت .\r\nبعض ديگر گفته‌اند احنف بن قيس از قوم خود شخص ديگر را فرستاده او را بكشت . ولى بعض شعرا كه مرثيه براى زبير گفته‌اند تصريح به غدر عمرو بن جرموز كرده‌اند از جمله زوجهء او عاتكه دختر زيد بن عمرو بن نفيل خواهر سعيد بن زيد است و اين ابيات را انشاد كرده :\r\n غدر ابن جرموز بفارس بهمة * يوم اللقاء و كان غير معدد\r\nيا عمرو لو نبهته لوجدتة * لا طائشا رعش الجنان و لا اليد \r\nو عمرو شمشير و انگشترى و سر زبير را خدمت على عليه السلام آورد .\r\nبعضى گفته‌اند سر را نياورد . حضرت فرمود اين شمشيرى است كه وقتها كروب رسول الله صلى الله عليه و آله را كشف نموده . اجل و مصارع سوء زبير را هلاك كرد . قاتل ابن صفيه - يعنى زبير - در آتش خواهد بود و در اين مورد ابن جرموز تميمى گفته است :\r\n اتيت عليا برأس الزبير * و قد كنت ارجوا به الزلفة\r\nفبشر بالنار قبل العيان * و ليست بشارة ذى التحفة\r\nفسيان عندى قتل الزبير * و ضرطة عير بذى الجحفة \r\nو نيز حضرت امير المؤمنين عليه السلام ، بعد از بازگشت زبير ، طلحه را خواستند و فرمودند يا ابا محمد چه تو را بر اين داشته كه به اين كار اقدام نموده‌اى ؟ گفت طلب خون عثمان . حضرت فرمود لعنت كند خدا\r\n\r\n","description":"","footnote":"","page_name":" 368 ","page_number":416},
  {"content":"\r\n\r\nكسى را كه سبقت نمود به خون عثمان . مگر از حضرت رسول صلى الله عليه و آله نشنيدى كه در حق من فرمود اللهم وال من والاه و عاد من عاداه ؟\r\nو تو اول كسى بودى كه با من بيعت نمودى از بيعت من درگذشته‌اى و حال آن‌كه خداى عز و جل مىفرمايدو  فَمَنْ نَكَثَ فَإِنَّما يَنْكُثُ عَلى نَفْسِهِ  « 1 » .\r\nطلحه استغفار نمود و بازگشت . مروان حكم گفت زبير و طلحه بازگشت كردند و مرا پروائى نيست از اين‌كه به اين طرف تير بيندازم يا به آن طرف و تيرى به جانب طلحه انداخته تير به اكحل طلحه رسيد و مقتول شد .\r\nو حضرت امير المؤمنين عليه السلام بعد از فراغ از جنگ در سر پل معروف به قنطره قره بالاى سر كشتهء طلحه كه در آنجا افتاده بود رسيدند . همين كه جسد او را ديدند توقف فرموده فرمودند  إِنَّا لِلَّهِ وَ إِنَّا إِلَيْهِ راجِعُونَ  « 2 » قسم به خدا كه بر من دشوار است كه ببينم جسد يك نفر از قريش را كه در زير دست‌وپاى لشكر افتاده باشد و رو به جسد طلحه نموده فرمودند تو چنانى كه شاعر گفته است و اين اشعار را قرائت فرمودند :\r\n فتى كان يدنيه الغنى من صديقه * اذا ما هو استغنى و يبعده الفقر\r\nكان الثريا علقت فى جبينه * و فى خده الشعرى و فى الاخر البدر \r\nگويند وقتى كه طلحه بازگشت نموده بود اين اشعار را مىخواند :\r\n ندامة ماندمت و ضل حلمى * و لهفى ثم لهف ابى و امى\r\nندمت ندامة الكسعى لما * طلبت رضى بنى جرم بزعمى \r\nو در آن حالت غبار از روى خود پاك مىكرد و مىگفت  وَ كانَ أَمْرُ اللَّهِ قَدَراً مَقْدُوراً  « 3 » . بعض ديگر گفته‌اند كه طلحه اشعار مسطوره را مىخواند و زخمى به پيشانى او وارد آمده بود و در آن حال مروان تيرى بر اكحل او زده افتاد و جان داد . و او طلحة بن عبيد الله بن عثمان بن عبيد الله بن عمرو بن كعب بن سعد بن تيم بن مره و پسر عم ابو بكر بود و كنيهء او ابو محمد و مادرش صعبه نام داشت و در حبالهء ابو سفيان صخر بن حرب بود . زبير بن به كار در كتاب انساب قريش نسبت طلحه را اين‌طور نوشته و چهل و شش سال عمر او بود . و بعضى طور ديگر نوشته‌اند . مدفن\r\n\r\n\r\n","description":"","footnote":"\r\n( 1 ) - آيهء 48 سورة الفتح .\r\n( 2 ) - از آيهء 156 سورة البقرة .\r\n( 3 ) - از آيهء 38 سورة الاحزاب .\r\n","page_name":" 369 ","page_number":417},
  {"content":"\r\n\r\nاو در بصره و مسجد او هنوز مشهور است و زبير در وادى سباع مدفون شد و محمد بن طلحه نيز آن روز با طلحه كشته شد و حضرت امير المؤمنين عليه السلام بر او گذشته فرمود اين مردى است كه به جهت اطاعت او به پدر خود و نيكوكارى او نسبت به پدر خود كشته شد . و اين محمد معروف به سجاد بود و در كنيهء او اختلاف نموده‌اند . واقدى گويد كنيهء او ابو سليمان بوده . هيثم بن عدى گويد مكنى به ابو القاسم بود و قاتل او در حق او گفته :\r\n و اشعث قوام بايات ربه * قليل الاذى فيما ترى العين مسلم\r\nشككت له بالرمح جيب قميصه * فخر صريعا لليدين و للفم\r\nعلى غير شى غير ان ليس تابعا * عليا و من لا يتبع الحق يندم\r\nيذكر فى حاميم و الرمح شاجر * فهلا تلا حاميم قبل التقدم \r\nبالجمله اصحاب جمل حمله بر ميمنه و ميسرهء لشكر حضرت امير المؤمنين عليه السلام نموده صفوف را از هم گشودند . يكى از اولاد عقيل خدمت حضرت آمده ديد حضرت سر خود را بر قرپوس زين نهاده تفكر مىنمايد . عرض كرد يا عم ، مخالفين ميمنه و ميسرهء لشكر را شتافتند انتظار چه داريد ؟ حضرت فرمودند يا ابن اخى آرام باش . از براى درگذشتن عم تو روزى است كه آن هنوز نرسيده و الله پروائى ندارم از اين‌كه من بر موت فايق آيم يا موت مرا در رسد . بعد حضرت به فرزند بزرگوارش محمد بن حنفيه كه حامل علم بود فرمود حمله كن به مخالفين . در آن‌وقت طايفه‌اى از تيرانداز محاذى محمد بودند كه محمد بايد به آنها حمله كند . صبر كرد اين طايفه تيرهاى خود را بيندازند آنگاه حمله نمايد . حضرت نزديك او آمده فرمودند چرا حمله نكردى ؟\r\nعرض كرد من راه و منفذى نمىبينم . منتظرم تيراندازها تيرهاى خود را بيندازند آن‌وقت حمله كنم مگر به نيزه‌دارها حمله نمايم . حضرت فرمود حمله ببر و از خطر نينديش كه محروس خواهى بود . محمد مستعد حمله شد ولى ترديد داشت كه به نيزه‌دارها حمله كند يا به تيراندازها و تأملى داشت . حضرت نزديك او آمده با قائمهء شمشير او را تأديب فرموده فرمودند رگى از مادر در تو هست و علم را از دست او گرفته خود حمله به مخالفين نمودند و جمعى با حضرت همراهى كرده آنها نيز حمله كردند و مخالفين مثل خاكسترى كه باد شديد او را دريابد متفرق شدند و طايفهء\r\n\r\n","description":"","footnote":"","page_name":" 370 ","page_number":418},
  {"content":"\r\n\r\nبنى ضبه دور شتر عايشه را گرفتند و بناى رجز خواندن گذاردند و اين ابيات را مىخواندند :\r\n نحن بنو ضبة اصحاب الجمل * ردوا علينا شيخنا ثم تحل\r\nننعى ابن عفان به اطراف الاسل * و الموت احلى عندنا من العسل \r\nو زمام شتر را گرفته بودند و هفتاد دست از بنى ضبه در سر زمام شتر قطع شد و هر دستى كه قطع مىشد دست ديگر آمده زمام را مىگرفت و مىگفت منم غلامى ضبى و از كسانى كه دست او قطع شد سعد بن سود قاضى بود كه به مصحفى متقلد بود . خلاصه آن‌قدر تير بر هودج آمد كه مثل خارپشت شده بود و شتر را پى بريده بودند و نمىافتاد . لهذا اعصاب او را قطع كردند و به ضرب شمشير او را انداختند . معروف است كه عبد الله زبير زمام شتر را گرفت و عايشه با آن‌كه خالهء او بود فرياد كرد كه رها كن زمام را و قسم داد او را تا رها كرد . همين‌كه شتر و هودج افتاد محمد بن ابو بكر آمده دست خود را در هودج كرد . عايشه گفت كيستى نو ؟ گفت نزديكترين ناس به تو از حيثيت قرابت و دشمن‌ترين ناس به تو .\r\nمن محمد برادر توام . امير المؤمنين عليه السلام مىفرمايد صدمه به تو وارد آمده يا نه ؟ عايشه گفت ضربتى به من وارد نيامده جز تيرى كه آن هم ضررى نرسانيد . آنگاه حضرت امير المؤمنين عليه السلام نزد هودج آمده با چوبى اشاره به هودج نموده فرمود اى حميرا رسول خدا صلى الله عليه و آله فرموده بود اين‌طور كنى ؟ آيا نفرموده بود كه در خانهء خود بنشينى . به خدا قسم انصاف نكردند كسانى كه تو را بيرون آوردند و حلايل خود را مستور داشته و تو را آشكارا ساختند . آنگاه به محمد بن ابا بكر فرمود تا او را به خانهء صفيه دختر حرث بن طلحهء عبدى برد .\r\nخلاصه بعد از افتادن هودج و پى شدن جمل مردم متفرق و هريكى به جائى افتادند و سلاح را از خود دور نمىكردند و مالك اشتر با عبد الله زبير ملاقات كردند و كارزار ميانهء ايشان واقع شد و از اسبها پياده شده دير زمانى به مجادله بودند و مالك ، ابن زبير را در زير انداخته بر روى او در آمد و از بس ابن زبير حركت مىكرد مالك راهى براى قتل او به دست نمىآورد و جمعى از اصحاب جمل دور آنها جمع شده بودند و ابن زبير فرياد مىكرد من و مالك هردو را بكشيد و از بس همهمه و هياهوى و صداى شمشير و خوردن آهنهاى سلاح درهم شده بود كسى\r\n\r\n","description":"","footnote":"","page_name":" 371 ","page_number":419},
  {"content":"\r\n\r\nآواز او را نمىشنيد بلكه از گرد و غبارى كه برپا شده بود ايشان را كسى نمىديد . در آن‌حال ذو الشهادتين « 1 » نزد حضرت امير المؤمنين عليه السلام آمده عرض كرد محمد را سر به زير و شرمنده نفرمائيد و علم را دوباره به او تفويض كنيد . حضرت قبول نموده او را طلبيدند و رايت را به او تفويض كردند و اين اشعار را قرائت كردند :\r\n اطعن بها طعن ابيك تحمد * لا خير فى حرب اذا لم توقد\r\nبالمشرفى و القنا المسدد \r\nبعد حضرت تشنه شده طلب آب فرمود . قدرى آب و عسل براى حضرت آوردند . حضرت فرمودند اين عسل طائفى [ است 
  ] و از اين شهر نيست . عبد الله جعفر عرض كرد يا على اين هنگامه كه در او هستيم شما را باز نداشته است از علم به اين مطالب ؟ حضرت فرمودند اى پسرك من به خدا قسم چيزى از امر دنيا پر نمىكند سينهء عم تو را و او را مشغول نمىنمايد . آنگاه حضرت به بصره ورود فرمودند و اين جنگ در موضع معروف به خريبه اتفاق افتاد در روز پنج‌شنبه ده روز از ماه جمادى الاخره گذشته در سنهء سى و شش هجرى و حضرت خطبه‌اى طولانى در بصره خواندند كه مضامين آن از اين قرار است :\r\n« اى اهل سنجه « 2 » ، اى اهل مؤتفكه « 3 » ، اى لشكر خصومت و اتباع بهيمه با وصف ترابيت آمديد و به راه بطلان و عقوق رفته منهزم شديد . اخلاق شما از اخلاق مردم پست و اعمال شما ناچيز و دين شما تعسف و نفاق و آب شما تلخ و شور است » . انتهى .\r\nو بعد از آن مكرر حضرت از اهل بصره مذمت فرموده .\r\nخلاصه عبد الله بن عباس را حضرت امير المؤمنين عليه السلام نزد عايشه فرستاد و امر كرد او را كه به مدينه برود . عبد الله بىاذن وارد بر عايشه شده متكاى او را برداشته زير خود گذاشته بر آن نشست . عايشه گفت يا ابن عباس خلاف سنت كردى بىاذن وارد خانه شدى و بىامر روى و ساده نشستى . ابن عباس گفت اگر تو در خانه‌اى كه رسول خدا صلى الله\r\n\r\n\r\n","description":"","footnote":"\r\n( 1 ) - خزيمة بن ثابت از اصحاب پيغمبر معروف به ذو الشهادتين .\r\n( 2 ) - سنجه موضعى است در بصره ( ا ع ) .\r\n( 3 ) - مؤتفكات شهرهائى است كه برگرديده شده است بر قوم لوط كه سه مرتبه برگردانيده شده شهر بر اهل آن و بر خداست كه تمام كند به دفعهء چهارم آن سه دفعه را ( ا ع ) .\r\n","page_name":" 372 ","page_number":420},
  {"content":"\r\n\r\nعليه و آله براى تو گذاشت بودى بىاذن داخل نمىشديم و بىامر نمىنشستيم و غرض از اين آمدن اين است كه حضرت امير المؤمنين عليه السلام امر فرموده كه به سرعت به مدينه بازگردى . عايشه ابا كرد .\r\nابن عباس خدمت حضرت آمده امتناع او را به عرض رسانيد . حضرت فرمود برو و به او بگو كه اگر قبول نكنى مىگويم به تو آنچه را مىدانى .\r\nابن عباس تبليغ و عايشه قبول كرده حضرت تهيهء رفتن او را روز ديگر فرمودند و با حسنين عليهما السلام و برادرزادگان و ساير جوانان اهل بيت كه از بنى هاشم و غير بنى هاشم از بنى همدان بودند وارد بر او شدند . همين‌كه چشم نسوان بر حضرت افتاد به روى مباركش نگريسته گفتند اى كشندهء دوستان . حضرت فرمودند اگر من كشندهء دوستان بودم هرآينه مىكشتم كسانى را كه در اين خانه بودند و اشاره فرمودند به خانه‌اى كه مروان حكم و عبد الله زبير و عبد الله بن عامر و جمعى ديگر در آن پنهان شده بودند . همراهان حضرت كه اين حرف شنيدند از ترس اين‌كه مبادا حضرات بيرون آيند و قصد هلاك ايشان كنند دستهاى خود را به قبضهء شمشيرها زدند . بعد گفتگوها ميانهء عايشه و حضرت اتفاق افتاد و بعد از طول سخن ، عايشه گفت ميل من اين است كه در جنگها كه مىكنيد با شما همراه باشم . حضرت فرمودند تكليف تو اين است كه به روى به خانه‌اى كه رسول خدا صلى الله عليه و آله براى تو گذاشته بود .\r\nبعد عايشه خواهش كرد كه حضرت خواهرزادهء او عبد الله بن زبير را امان دهد . حضرت امان دادند و حسنين سلام الله عليهما نيز شفاعت مروان نمودند . حضرت او را هم امان دادند بعد از آن وليد بن عقبه و ولد عثمان و ساير بنى اميه كلهم را امان دادند و در همان روز جنگ هم منادى ندا مى كرد كه هركس سلاح خود را بيندازد يا به خانهء خود رود در امان است .\r\nبارى پس از رفع اين غوايل ، حزن حضرت بر قتل كسانى كه از طايفهء ربيعه قبل از ورود حضرت به بصره كشته شده بودند طويل شد و مقتولين كسانى بودند كه طلحه و زبير ايشان را كشته بودند چه از طايفهء ربيعه چه از عبد القيس و تجديد نمود حزن حضرت را مقتول شدن زيد بن صوحان عبدى كه در روز جنگ او را عمر بن شرى كشته بود و عمر را نيز عمار ياسر بكشت و حضرت اين بيت را تكرار مىفرمود :\r\n يا لهف نفسى على ربيعة * ربيعة المسامعه المطيعه \r\n\r\n","description":"","footnote":"","page_name":" 373 ","page_number":421},
  {"content":"\r\n\r\nو زنى از طايفهء عبد القيس خارج شده ميان كشته‌ها گردش مىكرد و پسر خود را در آن ميانه ديد كه كشته شده بود و شوهر و برادران او نيز پيش از آمدن به بصره كشته شده بودند . آن زن در آن‌حال اين ابيات انشاء كرد :\r\n شهدت الحروب فشيبنى * فلم ار يوما كيوم الجمل\r\nاضر على مؤمن فتنة * و اقتله لشجاع بطل\r\nفليت الظعينة فى بيتها * و ليتك عسكر لم ترتحل \r\nمداينى گويد در بصره مردى را ديدم كه گوشش مجروح شده بود .\r\nاز قضيهء آن پرسيدم : گفت در جمل رفته بودم در ميان كشته‌ها مىگشتم نظرم به يكى از آنها افتاد كه سر خود را بلند مىكرد و باز به زمين مىگذارد و مىگفت :\r\n لقد اوردتنا حومة الموت امنا * فلم ننصرف الا و نحن وراء\r\nاطعنا بنى تيم لشقوة جدنا * و ما التيم الا اعبد و اماء \r\nگفتم سبحان الله اين چه حرفى است كه وقت جان دادن مىزنى ؟\r\nبگو لا إله الا الله . گفت اى زادهء حرام مرا وقت مردن امر به جزع مىكنى ؟\r\nمن تعجب كردم و رو از او گردانيده روانه شدم . او مرا صدا كرد و گفت بيا شهادت تلقين من كن . همين‌كه برگشتم و نزد او آمدم مرا زياد نزديك خود خواند . همين‌كه سر نزديك او بردم گوش مرا به دندان گرفت و كند . من بنا كردم به او لعن و نفرين كردن . بعد گفت وقتى كه خانه رفتى و مادر تو از تو سؤال كرد كه اين كار را با تو كه كرد بگو عمير بن اخدع ضبى گول خوردهء جماعتى دشمن كه مىخواستند امير المؤمنين شوند .\r\nبالجمله عايشه از بصره بيرون آمد و حضرت امير المؤمنين عليه السلام برادر او عبد الرحمن و سى نفر مرد و بيست زن متدينه از عبد القيس و همدان و غيرهما در لباس مردانه كه روهاى خود را بسته و عمامه بر سر گذاشته و شمشير حمايل نموده بودند با او روانه فرمود و اين بيست زن مواظب خدمات و سوار و پياده كردن عايشه بودند و حضرت فرموده بود كه از عايشه حالت نسوان بودن خود را پنهان كنند . همين‌كه عايشه به مدينه آمد از او پرسيدند كه در راه چه بر تو گذشت ؟ گفت بسيار خوش گذشت و على نهايت رعايت را در تجهيز و آسايش من كرده بود . چيزى كه بود اين بود كه خدمت من\r\n\r\n","description":"","footnote":"","page_name":" 374 ","page_number":422},
  {"content":"\r\n\r\nبا مردهائى بود كه ايشان را نمىشناختم . آن وقت زنها شرح حال خود را به او گفتند . عايشه سجدهء شكر به جا آورده گفت و الله مزيدى بر كرامت تو اى پسر ابو طالب نيست . كاش من چنين راهى نرفته بودم و چنين و چنان به من گفتند و گفتند بيرون بيا و اصلاح كن ميان مردم . بيرون آمدم و اين طور شد .\r\nبارى روز جنگ جمل از اصحاب حضرت امير المؤمنين عليه السلام پنج هزار نفر كشته شد و از اصحاب جمل از اهل بصره و غيره سيزده هزار نفر كشته شد . بعض ديگر غير از اين گفته‌اند و يكى از مقتولين در جنگ جمل ، عبد الرحمن بن عتاب بن اسيد بن ابى العيص بن اميه بود كه حضرت بالاى سر او ايستاده فرمود تأسف مىخورم بر تو اى بزرگ قريش ، كشتى بزرگان بنى عبد مناف را و بدبخت كردى مرا در اين مقدمه . و از كثرت تأسف كه اصحاب در حضرت مشاهده كردند يكى عرض كرد يا امير المؤمنين چه قدر جزع مىكنى براى كسانى كه مىخواستند براى تو آنچه خود بدان مبتلا شدند ؟ حضرت فرمود اين جزع من براى عبد الرحمن به جهت قرابتى است كه نسوان او با نسوان من دارند و با تو ندارند . و اين عبد الرحمن در روز جنگ جمل به دست مالك اشتر كشته شد و يك دست او ناپديد گشت و سه روز بعد عقابى آن را در منى انداخت .\r\nبارى بعد از فتح و غلبهء حضرت امير المؤمنين عليه السلام بر اصحاب جمل و مسلم شدن بصره ، آن حضرت با جمعيتى از مهاجرين و انصار وارد بيت المال شدند و نظر حضرت بر زرها و درمهاى مسكوك افتاده فرمود اى صفراء و اى بيضاء ديگرى را فريب بدهيد و نظر به اموال بيت المال افكنده قدرى تفكر فرمودند بعد امر كردند كه تقسيم نمايند آنها را ميانهء اصحاب و همراهان من و شمارهء هر قسمتى پانصد باشد . همين‌طور تقسيم كردند و يك درهم كم نيامد و عدد كسانى كه از صحابه و غيره همراه حضرت و صاحب قسمت بودند دوازده هزار بود و به اصحاب و اولاد خود فرمودند به همان مبلغ و اندازه‌اى كه نقود موجوده را به لشكر تقسيم كرده بودند يعنى باز هر قسمتى پانصد بود و يك قسمت سهم خود حضرت شد . ولى يك نفر از صحابه آمده عرض كرد من در وقت قسمت حاضر نبودم و به من قسمت ندادند . حضرت قسمت خود را به او عطا فرمود .\r\nمعروف است از ابى لبيد جهضمى كه از طايفهء ازد بود پرسيدند على\r\n\r\n","description":"","footnote":"","page_name":" 375 ","page_number":423},
  {"content":"\r\n\r\nرا دوست مىدارى ؟ گفت چگونه دوست دارم مردى را كه در بعضى از يك روز دو هزار و پانصد نفر از قوم من كشت و آن‌قدر از مردم ديگر به قتل رسانيد كه كسى نماند كه عزاى كسى را بگيرد و هر خانه را گرفتار كرد به مصيبت .\r\nبالجمله بعد از آن‌كه بصره مصفى و اين غايله رفع شد حضرت روانهء كوفه شدند » . انتهى .\r\nابن بطوطهء طنجى در تحفة النظار گويد : « بعد از زيارت مشهد حضرت امير المؤمنين على بن ابى طالب عليه السلام روانهء بصره شدم و اين سفر را با طايفهء سنگينى از عرب خفاجه « 1 » بودم و اين طايفه را شوكت عظيمى است و در آن اقطار جز مسافرت به همراهى ايشان ممكن نيست و من شترى به واسطهء امير اين قافله شامر بن دراج الخفاجى كرايه كرده و از نجف بيرون آمده به خورنق رسيدم . و اين موضعى است كه نعمان بن منذر و پدران او كه ملوك بنى ماء السماء بودند در آن سكنى داشتند و عمارتى و بقاياى قبه‌هاى بزرگ در دشت وسيعى در حوالى فرات در خورنق موجود است . و از اينجا نيز روانه شده بعد از طى منازل به بصره رسيدم و در رباط مالك بن دينار منزل كردم و دو ميل به شهر مانده بنائى عالى شبيه به قلعه‌اى ديدم . پرسيدم اين بنا چيست ؟ گفتند مسجد حضرت على بن ابى طالب عليه السلام است و بصره طورى سابق بزرگ و وسيع بوده كه اين مسجد در وسط شهر واقع بوده و الآن دو ميل دور از شهر است و ديوار قديم شهر حاليه نيز دو ميل دور است و بصره ميان اين ديوار و مسجد واقع است يعنى از يك‌طرف به مسافت مذكوره مسجد و از يك‌طرف ديوار است و شهر بصره يكى از امهات بلاد عراق است و از شهرهاى مشهور وسيع بسيار خوب و صاحب باغات و بساتين و فواكه كثيره و خضرت و نضارت آن زياد است . زيرا كه محل اجتماع و اتصال درياى شور و شيرين مىباشد و در دنيا جائى كه بيشتر از بصره نخل داشته باشد نيست و چهارده رطل عراقى خرما در بازار بصره به يك درهم به فروش مىرسد و درهم ايشان ثلث نقره است و عسلى از خرما مىسازند كه آن را « سيلان » مىگويند كه پاكيزه و گويا شربت است . و بصره سه محله است : يكى محلهء هذيل كه بزرگ آن محله شيخ فاضل علاء الدين بن\r\n\r\n\r\n","description":"","footnote":"\r\n( 1 ) - خفاجه قبيله‌اى است از بنى عامر ( ا ع ) .\r\n","page_name":" 376 ","page_number":424},
  {"content":"\r\n\r\nاثير كه از بزرگان فضلاء است مىباشد . يكى ديگر محلهء بنى حرام است بزرگ آن سيد شريف مجد الدين موسى الحسينى كه صاحب فواضل و مكارم است . محلهء سيم محلهء عجم است و بزرگ آن جمال الدين اللوكى ( اللولبى ) . و اهل بصره غريب دوست و مأنوس‌اند و نماز جمعه را در مسجد امير المؤمنين ( ع ) مىنمايند ولى جز اين روز در مسجد را مىبندند و اين مسجد بهترين مساجد است بسيار وسيع و زمين آن به سنگريزهء سرخ كه از وادى سباع مىآورند فرش است و قرآنى كه عثمان وقت كشته شدن مىخوانده در اين مسجد است و اثر خون در صفحهء اين قرآن كه آيهء  فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ  « 1 » مىباشد نمودار است . روزى براى نماز جمعه به مسجد مذكور آمدم خطيب كه بناى خطبه خواندن گذاشت ديدم عبارات را لحن و غلط مىخواند به‌طورى كه غلطهاى فاحش مسموع مىشد . تعجب كردم و براى قاضى حجة الدين گفتم . گفت از اين جهت است كه در بصره كسى نمانده كه علم نحو بداند ! عبرت كردم زيرا كه رياست علم نحو منتهى به بصريين مىشد و اين‌طور تغيير پذير گرديد .\r\nخلاصه مسجد مسطور هفت صومعه دارد و يكى از آنها صومعه‌اى است كه به عقيدهء اهالى هر وقت اسم حضرت على بن ابى طالب عليه السلام را ببرند حركت مىنمايد و مقابر و مشاهدى كه در بصره هست از اين قرار است : مشهد طلحة بن عبيد الله كه يكى از عشرهء مبشره است و اين مشهد در داخل شهر و قبه و زاويه و مسجدى دارد و در زاويهء آن طعام براى صادر و وارد هست و مردم زياد تعظيم از آن مىنمايند ، قبر زبير بن عوام كه در خارج بصره است و قبه ندارد لكن مسجد و زاويه‌اى دارد كه در آن طعام براى ابناء سبيل هست مشهد حليمهء سعديه مادر رضاعى حضرت رسول الله صلى الله عليه و آله ، قبر ابى بكره كه از صحابهء رسول بود ، قبر انس بن مالك خادم رسول الله صلى الله عليه و آله ، كه در شش ميلى وادى سباع است و زيارت او ممكن نيست مگر با جمعى كثير به جهت مخافت مضرت سباع و عدم آبادى ، قبر حسن بن ابى الحسن بصرى ، قبر محمد بن سيرين ، قبر محمد بن واسع ، قبر عتبة الغلام ، قبر مالك بن دينار ، قبر حبيب اعجمى ، قبر سهل بن عبد الله التسترى . و روى\r\n\r\n\r\n","description":"","footnote":"\r\n( 1 ) - از آيهء 137 سورة البقرة .\r\n","page_name":" 377 ","page_number":425},
  {"content":"\r\n\r\nهريك از اين قبور قبريه است كه اسم صاحب قبر و تاريخ وفات آن شخص در آن ثبت است و همهء اين قبور داخل قلعهء قديم شهر است و مسافت آنها الحال تا شهر سه ميل است و غير از قبور مسطوره نيز قبور بسيار است كه از تابعين و شهداء جنگ جمل [ مىباشد 
  ] . و امير بصره در اين وقت ركن الدين عجمى توريزى بود .\r\nبارى بصره در ساحل فرات و دجله و مد و جزر اين شطين مثل جزر و مد آبى است كه در وادى سلا در ديار مغرب و در جاهاى ديگر است و خليج مالح خارج از درياى فارس تا بصره ده ميل است و وقت مد دريا آب شور بر آب شيرين غلبه مىكند و در وقت جزر به عكس است و در اين وقت اهل بصره آب خوردن را برمىدارند و در خانه‌ها نگاه مىدارند و از اين جهت است كه گفته‌اند آب بصره تلخ است . ابن جوزى گويد به اين واسطه است كه هواى بصره خوب نيست و رنگ اهل آن زرد و تيره و ضرب المثل‌اند به گرفتگى چهره و يكى از شعراء در وقتى كه يك دانه اترجى « 1 » نزد صاحب بصره بود اين دو شعر را گفته است :\r\n لله اترج غدا بنينا * معبرا عن حال ذى عبرة\r\nكما كسى الله ثياب الضنا * اهل الهوى و ساكن البصرة » . \r\nشيخ اديب اريب ابو محمد ابو القاسم بن على بن محمد حريرى صاحب كتاب مقامات مشهور منسوب به بصره است .\r\n\r\nبصنا [ مع - مر 
  ] :\r\nبه فتح باء و كسر صاد و تشديد نون شهر كوچكى است در نواحى اهواز . حرفهء مرد و زن آنجا پشم‌ريسى و پشم‌بافى است و يك نوع چادرى مىبافند كه معروف به بصنى است و در پرود و كليوان و چند جاى ديگر نيز از شهرهاى نزديك به اين شهر شبيه به‌همين چادر مىبافند و آنها را هم بصنى مىگويند . و نزديك شهر به مسافت يك تيررس نهرى است موسوم به دجيل كه مصغر دجله باشد و وسعت نهر طورى است كه هفت كشتى پهلوى هم مىتوانند در آن سير كنند .\r\n\r\n\r\n","description":"","footnote":"\r\n( 1 ) - اترجى ( به ضم اول ) قسمى از ياقوت كه به رنگ ليموئى باشد ( فرهنگ فارسى معين ) .\r\n","page_name":" 378 ","page_number":426},
  {"content":"\r\n\r\n\r\nبغانخذ [ مع - مر 
  ] :\r\nبه ضم باء و كسر نون و فتح خاء به زعم ابو سعيد قريه‌اى است نزديك نيشابور .\r\n\r\nبغاوزجان [ مع - مر 
  ] :\r\nبه كسر واو و سكون زاء قريه‌اى است در چهار فرسخى سرخس و او را غاز و غان هم مىگويند .\r\n\r\nبغدل [ مع - مر 
  ] :\r\nاصل اين لفظ باغ عبد الله بوده . اسم محله‌اى است به اصفهان .\r\n\r\nبغداد [ مع - مر 
  ] :\r\nمادر دنيا و سيد شهرها است . ابن انبارى گويد اين اسم عجمى است و عرب چون اين لفظ ، لفظ خودشان نيست در معنى آن اختلاف كرده‌اند .\r\nبعضى گفته‌اند باغ داد بوده باغ به معنى بستان و داد اسم مردى است .\r\nبعض ديگر گويند باغ اسم بتى است و داد به معنى عطا كرد است . وجه تسميه اين‌كه شخصى خصى « 1 » از مشرق هديه براى كسرى آورد اين موضع را كسرى به او عطا كرد و چون آن شخص بت‌پرست بود گفت بغ داد يعنى بت مرا داد . ديگرى گويد بغ مخفف باغ و داد به معنى عطا كرد است و كسرى به آن خصى اين باغ را داد و اين لفظ علم شد براى اين محل . حمزة بن حسن گويد اين اسم فارسى و معرب است از باغ دادويه و وجه تسميه اين‌كه بعضى از زمين شهرى كه منصور بنا كرد باغى بود مال شخصى كه اسمش دادويه بود لهذا بغداد گفتند « 2 » و بعض ديگر از زمين آثار شهر كهنه بود كه يكى از ملوك فرس آن را بنا نهاده بود . و معروف است وقتى كه آن پادشاه اين شهر را بنا نهاد از او پرسيدند اسم اين شهر را چه بگذاريم ؟ گفت هلبذوه ( هلبذروه ) درود يعنى ادخلوها بسلام . منصور وقتى كه اين شهر را بنا كرد ، اين فقره را شنيد\r\n\r\n\r\n","description":"","footnote":"\r\n( 1 ) - خصى به معنى مردى كه بيضه‌اش را كشيده باشند ، اخته ( ا ع ) .\r\n( 2 ) - بغ ( - فغ ) به معنى خداست . در كتيبه‌هاى هخامنشى مكرر آمده و همچنين در كلماتى چون بيدخت ( بغ دخت ) و فغفور ( فغ‌پور به معناى پسر خدا ) . بنابراين بغداد به معناى خدا داده است . كلمات خداداد ، الله‌ويردى ، تارىويردى ، عطاء الله و امثال آنها همه به‌همين معنى هستند .\r\n","page_name":" 379 ","page_number":427},
  {"content":"\r\n\r\nگفت من هم نام آن را مدينة السلام نهادم . و در بغداد هفت لغت است : بغداد ، بغدان ، بغداذ ، مغداد ، مغداذ ، مغدان و كل اين اسامى - مذكر و مؤنث - هردو استعمال مىشود . و به روايتى بغداد را مدينة السلام گويند زيرا كه دجله معروف به وادى السلام است و بغداد را مدينة الزوراء و مدينه المنصور نيز گويند .\r\nموسى بن عبد الحميد نسائى گويد نزد عبد العزيز بن ابى رواد بودم .\r\nشخصى نزد او آمد . عبد العزيز گفت از كجا مىآئى ؟ آن شخص گفت از بغداد . گفت مگو بغداد . زيرا كه بغ اسم بت است بگو مدينة السلام كه سلام نام خدا و جميع شهرها او راست . ديگرى گويد بغداد پيش از اين بازارى بود كه تجار چين امتعه و مال التجارهء خود را بدان بازار مىآورده و مىفروخته‌اند و منفعت زياد مىبرده‌اند و اسم پادشاه چين ، بغ بوده .\r\nوقتى طايفه‌اى از تجار چين امتعه به اين بازار آوردند و فروختند و نفع عظيم بردند و همين‌كه به چين معاودت كردند گفتند بغ‌داد يعنى اين نفعى كه ما برديم عطاى پادشاه است . بطلميوس در كتاب ملحمه گويد طول بغداد هفتاد و پنج درجه و عرض آن سى و چهار درجه و از اقليم چهارم است . ابو عون و غيره بغداد را از اقليم سيم گرفته‌اند . آنچه عقيدهء من است اين است كه بغداد هزار سال بعد از بطلميوس بنا شده و گمان مىكنم كه مفسرين اقوال بطلميوس اين حرف را از روى قياس گفته‌اند .\r\nصاحب زيج گويد طول بغداد هفتاد درجه و عرض آن سى و سه درجه و ثلث مىباشد و تعديل نهار آن شانزده درجه و دو ثلث درجه و اطول نهار آن چهارده ساعت و خمس ساعت است و غايت ارتفاع شمس در آن هشتاد درجه و ثلث و ظل ظهر در آن‌دو درجه و ظل عصر چهارده درجه و اينها چيزهائى است كه از كتب منجمين نقل كرده‌ام من خود به اين علم ربطى ندارم و نمىدانم و فن من نيست . احمد بن حنبل گويد بغداد ابتدا مىشود از صراة كه از دروازهء تين است كه مشهد حضرت موسى بن جعفر عليهما السلام باشد و منتهى مىشود به كلوازى و بخمى و قطربل . ارباب سير گفته‌اند ، وقتى كه خداوند عز اسمه مهران را با عجمهائى كه با او بودند در ارض حيره هلاك كرد ، مسلمون سواد را غارت نمودند و عجم ضعيف و پراكنده شدند و در كارشان اختلاف فاحش پديد آمد و عرب بر آنها جرى شدند و اموال آنها را در ميانهء عسكر و شوراء\r\n\r\n","description":"","footnote":"","page_name":" 380 ","page_number":428},
  {"content":"\r\n\r\nو راهى كه مىرود تا فلاليج « 1 » و آستانات تاراج نمودند و اهل حيره به مثنى گفتند در نزديكى ما قريه‌اى است كه در هر ماهى يك مرتبه در او بازار عظيمى برپا مىشود و تجار اهواز و فارس و ساير بلاد در آن جمع و به معامله مشغول مىشوند و آن را بغداد مىگويند . مثنى به عزم آن قريه راه بيابان را گرفته آمد به انبار و مردم انبار را متحصن نمود و شخصى را نزد سفروخ - كه مرزبان انبار بود - فرستاد و گفت در امانى بيا كه با تو مكالمه دارم . سفروخ نزد مثنى آمده خلوت نمودند و به او گفت مىخواهم بازار بغداد را غارت كنم . بايد دليلها همراه من كنى كه راهنماى من باشند و جسرى براى من روى دجله ببندند كه از آن عبور كنم . مرزبان اطاعت نمود . و پيش از اين جسر بغداد را براى قطع راه اعراب موقوف كرده بودند . خلاصه مثنى و اصحاب او به دلالت مرزبانان از دجله وقت ظهرى عبور كرده ريختند به بازار بغداد . مردم كه ايشان را ديدند اموال خود را گذارده فرار كردند . مسلمانان طلا و نقره و ساير امتعهء ايشان را تصرف نموده به قدرى كه مىتوانستند حمل كردند و با غنيمت موفور به انبار مراجعت كردند . و اين در سنهء سيزده هجرى واقع شد . اين است خبر بغداد كه به دست آمد قبل از آن‌كه منصور آن را شهر نمايد .\r\n\r\nدر بناى بغداد و شهر شدن آن\r\nاول كسى كه بغداد را بنا كرد و شهر نمود منصور دوانيقى برادر سفاح - دومين خليفهء عباسى - بود و جمعى از بنى هاشم را به بغداد آورده در آن متمكن كرد . اين شهر را پيش از منصور ، سفاح موضعش را مشخص كرده و خط كشيده بود . منصور در سال صد و چهل و پنج هجرى شروع به عمارت و بناى بغداد نمود و در سنهء صد و چهل و نه در بغداد منزل نمود و انتقال از كوفه نمود . و اين عزيمت سبب بناى بغداد\r\n\r\n\r\n","description":"","footnote":"\r\n( 1 ) - فلاليج سواد راههاى آن است ( ا ع ) .\r\n","page_name":" 381 ","page_number":429},
  {"content":"\r\n\r\nشده . نيز گفته‌اند منصور شخصى نزد هاشميين فرستاد كه موضعى براى او مشخص كنند كه در آن موضع شهرى بنا كند كه آن موضع چند صفت داشته باشد : اولا واقع در ميانهء ملك و بعدها مناسب حال عامه و لشكرى باشد . موضعى نزديك به بار ما كه جامع صفات منظوره بود مشخص كرده براى منصور وصف نمودند خود به آن موضع آمده و يك شب در آن محل بيتوته نموده آنجا را خوش هوا و باصفا يافت . آنگاه با جماعتى كه يكى از آنها سليمان بن مجالد و يكى ابو ايوب موريانى و يكى عبد الملك بن حميد كاتب بود مشورت نموده گفت راى شما در باب اين موضع چيست ؟ گفتند خيلى خوب است . منصور گفت بلى خوب است .\r\nاما براى رعيت رفاهيت در اين محل حاصل نخواهد شد و من موضعى مىدانم كه متاع و خيرات بر و بحر بدانجا حمل مىشود . مىروم يك شب در آنجا سر مىكنم . اگر شب آن هم خوب و موافق بود آنجا را اختيار خواهم نمود . گويند به موضعى كه بغداد بنا شده آمد و از نقطه‌اى كه معروف به قصر السلام بود از دجله عبور كرده نماز عصر را در آنجا خواند و اين در فصل شدت گرما بود و در اين محل كليسيائى از ترسايان بود .\r\nخلاصه منصور شب در آن محل بيتوته كرده و روزى هم توقف نمود .\r\nهم شب و هم روز آن را بسيار نيكو يافت و جز خوبى در آن چيزى نديد گفت اينجا صلاحيت خيال و مقصود مرا دارد . زيرا كه خيرات فرات و دجله و انهار ديگر و اصل به اين محل است و چنين جائى بايد باشد كه لشكر در آن بتواند آسوده سر كند . آنگاه امر كرد موضع مقصود را خطى كشيدند و اندازهء شهر را مشخص كردند و خشت اول را منصور به دست خود به زمين نهاد و گفت : « بسم الله و الحمد لله و الارض لله يورثها من يشاء من عباده و العاقبة للمتقين » « 1 » . بعد سايرين مشغول بناى شهر بغداد شدند .\r\nسليمان بن مختار گويد منصور با دهقان بغداد در بناى شهرى كه منظور او بود مشورت نمود . آن دهقان گفت عقيدهء من اين است كه خليفه ، بغداد را اختيار كند . زيرا كه واقع مىشود ميانهء چهار\r\n\r\n\r\n","description":"","footnote":"\r\n( 1 ) -  قالَ مُوسى لِقَوْمِهِ اسْتَعِينُوا بِاللَّهِ وَ اصْبِرُوا إِنَّ الْأَرْضَ لِلَّهِ يُورِثُها مَنْ . . .  ( سورة الاعراف آيه 128 ) .\r\n","page_name":" 382 ","page_number":430},
  {"content":"\r\n\r\nطسوج « 1 » ، دو طسوج غربى و دو طسوج شرقى . اما دو طسوج غربى :\r\nطسوج قطربل و بادرايا است و دو طسوج شرقى نهر بوق و كلوازى مىباشد و آبادى هريك از اين طساسيج كم شود ديگرى آباد خواهد بود .\r\nو نيز اگر خليفه اين محل را اختيار كند واقع بر صراة « 2 » و دجله است و از روى نهر فرات از مغرب و شام و مصر و جزيره و آن بلاد همه‌چيز به اين محل مىآورند و از روى دجله امتعهء نفيسه هند و سند و بصره و واسط به اين موضع مىآيد و نيز متاع ارمينيه و آذربايجان و ساير حدود متصل به آذربايجان و موصل و ديار بكر و ربيعه به اين جايگاه مىرسد و خليفه در ميان نهرهائى است كه دشمن متوجه او نتواند شد مگر به عبور از آن انهار و هرگاه جسرها قطع شود راه دشمن مقطوع است . و نيز خليفه نزديك است به بر و بحر و كوه . منصور را اين اوصاف خوش آمده بغداد را بنا كرد . بالجمله از براى اتمام و تزيين شهر بغداد منصور از شام و موصل و جبل و كوفه و واسط عمله و ارباب صنعت طلب نمود و جمعى از اهل علم هندسه و فقه و ساير علوم و مردمان با سليقه را بر آن داشت كه ملاحظات در وضع و نكات و دقايق طرح اين شهر نمايند و از آن اشخاص حجاج بن ارطاة بود و ديگرى ابو حنيفه .\r\nو امر كرد عرض ديوار شهر را از پائين پنجاه ذراع و از بالا بيست ذراع قرار دادند و در جزء بنا عوض چوب ، نى به كار بردند و همين‌كه ديوار شهر به اندازه يك قامت رسيد محمد بن عبد الله بن حسن بن حسن بن على بن ابى طالب عليه السلام خروج نمود و منصور متوجه دفع او گرديد و ديوار به حال خود ماند تا وقتى كه منصور از امراء و اكابر و برادرش ابراهيم فراغت حاصل كرد .\r\nعلى بن يقطين گويد وقتى كه ابى جعفر منصور به‌طرف صراة مىرفت كه در آنجا محلى براى ساختن شهرى پيدا كند من در موكب او بودم . و گويد ديرى كهنه در نزديكى صراة بود منصور در آنجا آمده و بر مركب خود لا ينقطع قدرى راه مىرفت و مىآمد . راهبى عالم در\r\n\r\n\r\n","description":"","footnote":"\r\n( 1 ) - طسوج بر وزن سبوح و قدوس جزئى است از ناحيه و كوره ، پس يك كوره مشتمل بر چند طسوج است و اصل اين لفظ فارسى و نسو است معرب نموده طسوج گفته‌اند و اكثر استعمال اين لفظ در سواد عراق است و سواد عراق را به شصت طسوج قسمت كرده‌اند ( ا ع ) .\r\n( 2 ) - صراة نهرى است در بغداد .\r\n","page_name":" 383 ","page_number":431},
  {"content":"\r\n\r\nدير بود گفت اين پادشاه تا كى مىرود و مىآيد ؟ گفتم ملك را منظور اين است كه شهرى بنا كند و ملاحظهء محل شهر را مىنمايد . راهب گفت اسم اين پادشاه چيست ؟ گفتم عبد الله بن محمد . گفت پدر كى ؟\r\nگفتم ابو جعفر . گفت آيا لقبى دارد ؟ گفتم منصور . گفت اين شخص نخواهد در ايجا شهر بنا كرد . گفتم چرا ؟ گفت به جهت اين‌كه ما در كتابى كه داريم و به ما ميراث رسيده است قرنا بعد قرن خوانده‌ايم كه در اينجا شخصى مقلاص نام شهرى بنا خواهد كرد . على بن يقطين گويد من همان آن سوار اسبم شدم و خود را به منصور نزديك نمودم . منصور گفت تازه چه دارى ؟ گفتم خبرى كه خليفه را آسوده مىكند از اين زحمت . گفت بگو . گفتم خليفه مىداند كه راهبين صاحب علم‌اند .\r\nراهبى كه در اين دير بود چنين مقالى نمود . منصور از استماع اين كلام خنده نموده خرسند شد و از مركب خود پياده شده سجدهء شكر كرد و با تازيانهء خود بنا كرد زمين را ذرع كردن . پيش خود گفتم لجاج مىكند . بارى همان وقت منجمين را طلبيد و امر كرد طرح شهر را ريخته با خاكستر خطى كشيدند . من عرض كردم اى خليفه گمان مىكنم قصد عناد و تكذيب راهب را نموده‌اى ؟ گفت لا و الله بلكه من خود ملقب به مقلاص هستم و باور نمىكردم كه جز خود من احدى از اين لقب مخبر باشد و اين لقب وقتى به من رسيد كه در ناحيهء شراة بودم و زمان بنى اميه بود و به حالتى بوديم كه مىدانى و چون من سنى نداشتم با عموها و اقارب آمدوشد مىكرديم و ضيافت مىرفتيم و مىنموديم . وقتى نوبت ضيافت كردن من شد و يك درهم نداشتم كه صرف اين كار كنم و فكر زياد كردم كه چه بايد كرد . آخر الامر دوكى از دايهء خود سرقت كرده دادم فروختند و تهيهء ضيافت را ديده لوازم را حاضر كردند آنها را به دايه دادم و گفتم فلان و فلان كن . دايه گفت اين تهيه را از كجا گرفتى ؟ گفتم قرض كردم . دايه به دستور العملى كه داده بودم غذائى حاضر كرد و صرف كرديم و نشستيم به صحبت .\r\nدايه به سراغ دوك خود رفته آن را نيافت . دانست كه من آن را برده‌ام .\r\nو در آن ناحيه دزدى بود مشهور كه او را « مقلاص » مىگفتند . دايه آمد در حجره‌اى كه ما در آن بوديم و مرا صدا كرد . من چون مىدانستم براى چه مرا مىخواهد بيرون نيامدم . او اصرار كرد و من انكار . عاقبت گفت\r\n\r\n","description":"","footnote":"","page_name":" 384 ","page_number":432},
  {"content":"\r\n\r\nاى مقلاص بيرون بيا . مردم از مقلاص خودشان حذر مىكنند و مقلاص من با من در خانه است . عموها و اقارب كه اين را شنيدند ساعتى از روى مزاح مرا به اين لقب خواندند . بعد از آن اين لقب را نشنيدم تا هذه الساعة .\r\nو دانستم كه امر اين شهر به دست من صورت مىگيرد . خلاصه بعد از آن اساس شهر و باروى آن را محكم كرد و كسى كه از طرف مشرق به بغداد مىآمد از دروازهء خراسان وارد مىشد و آن‌كه از حجاز آمده بود از دروازهء كوفه داخل مىگرديد و آنهائى كه از مغرب مىآمدند از باب السلام ورود مىنمودند و كسانى كه از فارس و اهواز و واسط و يمامه و بحرين آمده بودند از دروازهء بصره داخل مىشدند . و گويند منصور در سر بناى بغداد ده هزار هزار دينار خرج كرد و خطيب روايت كرده كه منصور در ساختن جامع بغداد و قصر الذهب كه در آن است و درها و بازارها چهار هزار و هشتصد و هشتاد و سه درهم خرج كرد . زيرا كه نرخ اجناس در كمال ارزانى بود چنان‌كه گوسفند يكى يك درهم و خرما شصت رطل يك درهم و گوشت گاو نود رطل يك درهم و گوشت گوسفند شصت رطل يك درهم و عسل ده رطل يك درهم بود و از اين جهت مزد بنا و عمله هم بسيار ارزان و كم بود . و گويند مسافت ميان هردو دروازه يك ميل بود و در هر رشته ديوارى از ديوارهاى شهر صد و شصت و دو هزار خشت جعفرى كار شده بود .\r\nابن شروى گويد قطعه‌اى از ديوار شهر [ را 
  ] كه پهلوى دروازهء محول بود خراب كرديم خشتى يافتيم كه روى آن نوشته بودند وزن اين خشت صد و هفده رطل است . ما آن خشت را وزن كرديم همان‌طور بود كه نوشته بودند . و گويند منصور چنان‌كه ذكر شد بغداد را مدور بنا كرد و خانهء خود و مسجد جامع را در وسط آن قرار داد و قبهء سبزى بالاى ايوانى كه هشتاد ذراع بلندى داشت بنا كرد و در سر قبه مجسمهء بتى ساخت به شكل سوارى كه نيزه در دست داشته باشد و هر وقت دشمنى از جانبى متوجه بغداد مىشد آن صورت ، نيزه را به آن‌جانب دراز مىكرد و خليفه آگاه مىشد . چيزى نمىگذشت كه خبر آن دشمن مىرسيد .\r\nياقوت گويد اين روايتى است كه خطيب ذكر كرده و از محالات و كذب محض است و از اين قبيل دروغها نسبت به سحرهء مصر و طلسمات بليناس داده‌اند و اينها تخيلات زمان جاهليت است . اما اهل اسلام اجل\r\n\r\n","description":"","footnote":"","page_name":" 385 ","page_number":433},
  {"content":"\r\n\r\nاز اين مىباشند كه تفوه به اين خرافات نمايند و بعد از آن‌كه دانستيم كه انسانى كه صانع اين صورت است خبر از غيب ندارد چگونه اين نسبت را به جمادى كه مصنوع او است خواهيم داد ؟ و دليل ديگر بر بطلان اين عقيده اين است كه اين صورت هر وقتى لابد رو به يك سمتى داشته پس همه‌وقت در آن عهد بايد دشمنى متوجه بغداد و قاصد او شده باشد .\r\nبارى خطيب گويد سر اين قبه در سنهء سيصد و بيست و نه در روزى كه باران شديدى مىآمد و رعدها مىغريد افتاد و اين قبه تاج بلند و علم بغداد و يكى از مآثر بنى عباس بود و از زمان بنا تا وقت سقوط آن زياده از صد سال بود .\r\nبالجمله منصور درهاى اين شهر را از واسط آورد و اين درها را حجاج از شهرى كه در حوالى واسط و معروف به دندور بود به واسط آورده و مشهور است كه شهر مسطور را حضرت سليمان عليه السلام بنا كرده و به دروازهء خراسان درى نصب كرد كه از شام آورده بودند و كار فراعنه بود و در دروازهء كوفه را از كوفه آوردند و كار خالد قسرى بود و اين شخص درى براى دروازهء شام ساخته كه كوچكترين درهاست و از اين دروازه احدى از اعمام منصور و غيرهم سواره داخل نمىشد مگر داود بن على عم منصور . زيرا كه او نقرس داشت و او را با محفه حمل مىنمودند و غير از محمد مهدى پسر منصور كه آن هم سواره وارد مىشد . و دو قنات يكى از نهر دجيل كه منشعب از دجله است و يكى از نهر كرخايا كه از فرات سوا شده منصور به بغداد برد و راه اين دو قنات را با سنگ و آجر بساخت و در همهء كوچه‌هاى بغداد از اين دو قنات آب جارى نمود و در زمستان و تابستان دايم جميع كوچه‌هاى بغداد آب داشت . بعد منصور هر قطعه از بغداد را به يكى از اصحاب خود واگذاشت كه آن را آباد نمايد و رقعه و بقعهء آن را رفيع و وسيع نمود و كتاب در توصيف بغداد تصنيف شد و اسم قطعات آن را آن‌قدرى كه من يافتم به ترتيب حروف تهجى نگاشته‌ام .\r\n\r\n","description":"","footnote":"","page_name":" 386 ","page_number":434},
  {"content":"\r\n\r\n\r\nدر ذكر مجملى از مدح بغداد\r\nابو سهل بن نوبخت از جد خود نوبخت روايت نموده گويد جدم مرا گفت وقتى كه منصور بغداد را بنا مىكرد مرا امر كرد طالع اين شهر را ملاحظه كنم . پس از ملاحظه گفتم از وضع نجوم و طالع اين شهر چنين مستفاد مىشود كه بقاى اين شهر طولانى و آبادانى آن زياد خواهد شد . و گفتم چيز ديگر از ادلهء نجومى در باب اين شهر استنباط كرده‌ام كه مايهء مسرت خليفه است . فرمود آن چيست ؟ گفتم چنين معلوم مىشود كه هيچ خليفه‌اى در اين شهر وفات نمىنمايد . منصور تبسمى كرده خدا را حمد نمود و در اين ابيات عمارة بن عقيل بن بلال بن جريد بن خطفى اشاره بدين مطلب است :\r\n اعاينت فى طول من الارض او عرض * كبغداد من داربها مسكن الخفض\r\nصفا العيش فى بغداد و اخضر عوده * و عيش سواها غير خفض و لا غض\r\nقضاربها ان لا يموت خليفة * بها انه ما شاء فى خلقه يقضى \r\nو از عجايب اين است كه منصور در سفر مكه درگذشت و ساير خلفا هم هريك در موضعى خارج از بغداد وفات نمودند .\r\nبارى ابو اسحاق زجاج گويد جميع دنيا باديه و شهر آن بغداد است .\r\nوقتى كه صاحب بن عباد از بغداد مراجعت كرد ابن عميد از او پرسيد كه بغداد چگونه است ؟ صاحب گفت بغداد فى البلاد كالاستاد فى العباد . و اين كلام مثل شد براى كمال فضل هرچيزى .\r\nابن مجاهد مقرى گويد بعد از مردن ابا عمرو بن علا او را در خواب ديدم گفتم خدا با تو چه كرد ؟ گفت به كار خدا با من ترا چه كار است ؟\r\nهمين‌قدر مىگويم هركس در بغداد به‌طور تدين زيست وقتى كه بميرد از بهشتى به بهشت ديگر نقل مىنمايد . خلاصه نظما نثرا از آب و هوا و صفا و طيب ليل و نسيم دجله و ساير متنزهات بغداد فضلاء و شعراء زياد مدح نموده‌اند و ما اقتصار مىنمائيم به اين چند شعر محمد بن على بن خلف البيرمانى :\r\n\r\n","description":"","footnote":"","page_name":" 387 ","page_number":435},
  {"content":"\r\n\r\n فدالك يا بغداد كل مدينة * من الارض حتى خطتى و دياريا\r\nفقد طفت فى شرق البلاد و غربها * و سيرت خيلى بينها و ركابيا\r\nفلم ارفيها مثل بغداد منزلا * و لم ارفيها مثل دجلة واديا\r\nو لا مثل اهليها ارق شمايلا * و اعذب الفاظا و اجلى معانيا \r\n\r\nدر ذم بغداد\r\nو از بغداد چنان‌كه مدح بسيار نموده‌اند ذم زياد هم كرده‌اند و گاهى از بغداد مدح و اهل آن را هجو نموده‌اند و بيشتر ذمى كه از بغداد شنيده شده به جهت فسق و فجورى كه در آن مىشود و گاهى از كيك زيادى كه در بعض فصول مايهء اذيت است و از بخل مردم آن شكايت كرده‌اند و ما به اين چند شعر اقتصار نموديم . يكى از شعراء گويد :\r\n بغداد ارض لاهل المال طيبة * و للمفاليس دار الضنك و الضيق\r\nاصبحت فيها مضاعا بين اظهرهم * كاننى مصحف فى بيت زنديق \r\nديگرى گويد :\r\n زعم الناس ان ليلك يا بغداد ليل يطيب فيه النسيم * و لعمرى ما ذاك الا لان حالفها بالنهار منك السموم\r\nو قليل الرخاء يتبع الشدة عند الرخاء خطب عظيم \r\nصاحب آثار الاول گفته : « بغداد قريه‌اى بود از عجم ، ابو جعفر عباسى غصب نمود و در سال صد و چهل و شش هجرى بناى شهرى در آن نمود . و در دنيا غير بغداد شهرى مدور پيدا نمىشود و بزرگترين شهرهاست . سى هزار مسجد و ده هزار حمام دارد و باقى آبادى آن را از اين دو چيز قياس بايد كرد » .\r\nحمد الله مستوفى گويد : « بغداد از اقليم سيم است شهرى اسلامى و بر طرف دجله افتاده . در زمان اكاسره در آن زمين به‌طرف غربى دهى بود كرخ نام كه شاپور ذو الاكتاف ساخته بود و به‌طرف شرقى نيز دهى بود از توابع نهروان و انوشيروان عادل بر صحارى آن ديه باغى ساخته بود و « باغ‌داد » نام آن بود يعنى باغ عدل و بغداد اسم و علم آن شد و عرب آن را مدينة السلام خوانند و عجم آن را زوراء گويند . منصور كه بانى او\r\n\r\n","description":"","footnote":"","page_name":" 388 ","page_number":436},
  {"content":"\r\n\r\nبود بر جانب غربى دجله عمارتى بيشتر بنا كرد پسرش مهدى دار الخلافه را به‌طرف شرقى آورد و چون نوبت خلافت به پسرش هارون الرشيد رسيد در اتمام آن سعى بليغ نمود و به مرتبه‌اى رسانيد كه طولش چهار فرسنگ و عرضش يك فرسنگ و نيم شد . و در عهد پسرش المعتصم بالله محمد بن هارون دار الخلافه را به سامره بردند و علت اين بود كه او را غلامان بسيار بودند و بغداديان از ايشان به زحمت افتاده بودند و در سامره عمارات عاليه ساختند و بعد از او ، اولاد و احفادش هفت خليفه واثق ، متوكل ، مستنصر ، معتز ، مهتدى ، معتمد همه به سامره دار الخلافه داشتند تا المعتضد كه شانزدهم خليفه بود دار الخلافه را باز به بغداد آورد و بعد از او تمامت خلفا متابعت كردند و دار الخلافه آنجا داشتند . و پسرش المكتفى بالله على بن المعتضد دار الشاطبيه و جامع طرف شرقى ساخت .\r\nو چون خلافت به المستظهر بالله رسيد براى آن خندق و باروى آجرى بساخت . دور بارو به‌طرف شرقى كه آن را حرمين خوانند هجده هزار گام است و چهار دروازه دارد و محله‌اى است به‌طرف غربى كه آن را « كرخ » خوانند و باروى آن دوازده هزار گام است . محله و اكثر عمارات شهر از آجر است آب و هواى درست دارد و به گرمى و نرمى مايل است و شمالش گشوده و غريب و شهرى را سازگار بود و با مزاج زنان موافقتر است .\r\nو اكثر اوقات در آنجا ارزانى بود و قحط و غلا به ندرت اتفاق افتد و در آن وقت نيز به كلى نايافت نبود اما گران باشد . ميوه‌هاى آن هرچه گرمسيرى باشد بسيار و نيكو است از جمله خرماى مختوم و خستاوى و نار دراجى و انگور مورتى كه مثل آن جاى ديگر نيست اما آنچه سردسيرى باشد و چندان خوب نمىشود غله و پنبه است و ساير حبوبات بسيار خوب است چنان‌كه اغلب اوقات يك من تخم بيست من ريع مىدهد و از نيكوئى نشو و نما در آنجا درخت گز چنان بزرگ مىشود كه دو سه باع دور ستونش مىباشد « 1 » و درخت خروع « 2 » چنان بزرگ مىگردد كه مردى بر شاخش مىنشيند و نمىشكند . شكارگاههاى نيكو و فراوان دارد .\r\nشكار بسيار و زمين هموار و علفخوارهاى نيكو و سازگار و غلهء آن ملك را تا از قوهء نشو و نما نخورانند ريع نيكو ندهد و بدين سبب چهارپايان\r\n\r\n\r\n","description":"","footnote":"\r\n( 1 ) - ستون درخت ، تنهء آن مىباشد ( ا ع ) .\r\n( 2 ) - خروع درخت و برگ بيد انجير است كه گياهى است طبى ( كرچك ) .\r\n","page_name":" 389 ","page_number":437},
  {"content":"\r\n\r\nايشان نيك فربه باشند . آب دجله از ميان شهر مىگذرد و از فرات ، نهر عيسى مريم هم از شهر به دجله مىپيوندد و در زير شهر به دو فرسنگى آب نهروان با هردو مىپيوندد و به واسط مىرود و آب شط از كثرت زورقها چو در شب ز انجم ره كهكشان نمايد و عظيم خوشنما است . اما به حقيقت آن خوشى به تهلكهء غرق شدن نمىارزد . آب چاه بغداد تلخ و شور باشد و كمابيش پانزده گز فرورود و به جهت ريختن و جامه شستن به كار برند .\r\nمردم آنجا سفيد چهره و خوبروى و خوشخوى و كم غم باشند . اما كسالت بر طبيعت ايشان غالب و پيوسته اوقات خود را به ذوق مستغرق دارند .\r\nاغنيا را غايت تنعم كردن به آسانى ميسر گردد و هرچه از اسباب تنعم طلبند مهيا توان كرد و فقرا را به فلسى چند قناعت نمودن كفاف حاصل شود . و اكثر ايشان ضخيم جثه باشند و ضخامت جثهء ايشان به درجه‌اى بود كه در زمان الجايتو سلطان به فرمان او خبازى [ را 
  ] كه در بازار نظاميه نشستى وزن كردند هفتصد و چند رطل بغدادى بود . زبان اهل بغداد عربى و چون آن شهر معبر جامع است از مسلمانان اهل تمامت مذاهب « 3 » در آنجا بسيارند . غلو شافعيه راست و قوت حنابله را و از اقوام ديگر اديان هم بسيارند . و مدارس و خانقاه بىشمار است از جمله نظاميه كه ام المدارس است و مستنصريه كه خوشترين عمارات آنجاست . و بر ظاهر آن مزارات و مشاهد متبركه بسيار است : بر جانب غربى مشهد حضرت امام موسى بن جعفر الكاظم و نوادهء او حضرت امام عالم عادل محمد الجواد عليهما السلام است و آن موضع اكنون شهرچه‌اى است كه دورش شش هزار گام است ؛ و مزارات مشايخ و اولياء و غيره مثل احمد حنبل و ابراهيم ادهم و جنيد بغدادى و سرى سقطى و معروف كرخى و شبلى و حسين منصور حلاج و حارث محاسنى و احمد مسروق و ابو محمد مرتعش و ابو الحسين خضرى و ابو يعقوب بويطى شافعى و ديگر علماء و مشايخ است ؛ و بر جانب شرقى قبر حنيفهء كوفى است و در رصافه - كه شهرچه بوده است - مزارات خلفاى بنى عباس و در شهر مزارات شيخ شهاب الدين سهروردى و عبد القادر جيلانى و بر چهار فرسنگى مزارات شيخ ابو المكارم و شيخ سكران و ديگر مشاهد است كه شرح تمامت آن\r\n\r\n\r\n","description":"","footnote":"\r\n( 3 ) - مقصود حنفى و شافعى و مالكى و حنبلى است ( ا ع ) .\r\n","page_name":" 390 ","page_number":438},
  {"content":"\r\n\r\nتطويلى دارد . و از بغداد تا ديگر بلاد عراق مسافت از اين قرار است :\r\nتا انبار يازده فرسنگ ، تا بصره هفتاد فرسنگ ، تا بعقوبا هشت فرسنگ ، تا حديبيه پنجاه و هشت فرسنگ ، تا حلوان سى و پنج فرسنگ ، تا سامره بيست و دو فرسنگ ، تا كوفه بيست و چهار فرسنگ ، تا نعمانيه هشت فرسنگ ، تا دجيل ده فرسنگ . و در اين وقت حقوق ديوانى آن به تمغا مقرر است و تقريبا هشتاد تومان مىباشد و شعراى عرب و عجم در حق بغداد اشعار زياد گفته‌اند و من گفته‌ام ، رباعى :\r\n بغداد خوش است ليكن از بهر كسى * كاو را به مراد دل بود دسترسى\r\nبا همنفسى به سر برد عمر عزيز * ضايع نگذارد از جوانى نفسى \r\nمؤلف گويد بغداد از شهرهاى بسيار معروف عراق عرب و پايتخت ايالتى است كه به‌همين اسم موسوم است . در هزار و ششصد و پنجاه هزار ذرعى سمت جنوب مشرقى اسلامبول و در ششصد و پنجاه هزار ذرعى طرف جنوب غربى طهران واقع است . مكانت شهر بغداد را هيچيك از شهرهاى عراقين ندارند . روح و هوا و نزهت و صفاى آن معروف و موصوف اكابر دانشمندان است . انورى گويد :\r\n خوشا نواحى بغداد و جاى فضل و هنر * كه كس نشان ندهد در جهان چنان كشور\r\nكنار دجله ز تركان سيم تن خلخ * ميان رحبه ز خوبان سرو قد كشمر \r\nقاضى ابو الحسن على بن عبد العزيز جرجانى گويد :\r\n سقا جانبى بغداد كل غمامة * يحاكى دموع المستهام هموعها\r\nمعاهد من غزلان انس تحالفت * لواحظها ان لا يداوى صريعها\r\nفكل ليالى عيشها ز من الصبى * و كل فصول الدهر فيها ربيعها \r\nو بهترين خيرات و محسنات اين شهر ، دجله است كه فرنگيها آن را « تيگر » و « تيگريس » « 4 » مىنامند و از وسط اين شهر مىگذرد . سرچشمه و منبع اين رودخانه جبال ارمينيه و تخمينا به مسافت پانزده ميل در جنوب منبع فرات است و ممر و مجراى او همه‌جا از جانب شرقى فرات و در قورنه پنجاه ميل بالاى بصره به فرات وصل مىشود و مصب او خليج فارس و قدما دجله را به واسطهء شدت جريان آب او « تير » مىناميده‌اند .\r\nو در تواريخ از اين رودخانه ذكر بسيار است و از انهار نامى دنياست\r\n\r\n\r\n","description":"","footnote":"\r\n( 4 ) -  Tigre - tigris \r\n","page_name":" 391 ","page_number":439},
  {"content":"\r\n\r\nو علاوه بر بغداد در اعصار مختلفه در كنار او امصار و مدن كبيره بنا شده چنان‌كه در قديم شهر نينوا و سلوسى ( سلوشيه ) و طيسفون و بعد از آن موصل و ديار بكر و غيره در كنارهء آن عمارت يافت و در وصف دجله و بغداد گفته‌اند :\r\n مشرب الخضر ماء بغداد * نار موسى لقاء بغداد\r\nميم مصر اذل من الف الو * صل اذلاح باء بغداد \r\nو در كنار دجله اغلب جاها نيزار و چوب گز فراوان و در ميان آن شيران قوى پنجه و ساير حيوانات دشتى مأوا دارند .\r\nبالجمله جمعيت شهر بغداد و سكنهء دائمى آن غالبا هشتاد هزار نفر است پنجاه هزار آن اعراب كه همه مسلمانند و بيست هزار عثمانى و ما بقى يهود و كرد و عيسوى مىباشند . سود تجارت بغداد هميشه ضرب المثل بوده امتعهء فرنگ و عربستان و هندوستان و تركستان و ايران در آنجا خريد و فروش مىشود در واقع چهار سوق تجارت است كارخانجات دباغى زياد در بغداد موجود و پوست دباغى شدهء آن‌كه موصوم به تيماج است مرغوب و معروف است . كارخانه‌هاى شعربافى هم از هر قبيل دارد .\r\nاز مس نيز بعضى اشياء خرازى مىسازند . دولت عثمانى در بغداد كارخانهء توپ‌ريزى و كشتىسازى دارد . در اين زمان عمارات عاليه و ابنيهء با زينت در بغداد كمتر هست شايد زمانى كه پايتخت خلفاى بنى عباس بوده امتيازى داشته كه بعد از انقضاى خلافت اين طايفه و مردهور ، تصاريف ايام آنها را محو نموده باشد . به‌هرحال اينك خانه‌ها بسيار بد و كوچه‌هاى تنگ و كثيف و از آثار ابنيهء خلفا كه در بغداد كهنه به‌سمت كاظمين - عليهما السلام - بوده جز يك ايوان چيزى مشهود و باقى نيست . بغداد نو كه به‌سمت ايران است آبادتر مىباشد و قلعه‌اى ارك مانند از آجر با بروج زياد در بغداد تازه ساخته شده و اطراف آن خندق عميقى حفر كرده‌اند ولى اعتبار و استحكامى كه لازمهء قلعهء سرحدى است ندارد . هرقدر داخل قلعه كثيف و ناتميز است بازارهاى بغداد نو پاكيزه و خالى از كثافت است و كسبهء زياد از هر ملت و مذهب آنجا مشغول تجارت مىباشند و هر متاع كه حاصل كارخانجات هر نقطه‌اى از كرهء ارض باشد آنجا موجود است . قهوه‌خانه و حمام زياد در اين شهر مىباشد . والى بغداد در قلعهء مشرف به دجله عمارت دارد . در شهر بغداد از جاهائى كه گردشگاه\r\n\r\n","description":"","footnote":"","page_name":" 392 ","page_number":440},
  {"content":"\r\n\r\nو محل تفرج است مقبرهء زبيده زوجهء هارون الرشيد و مقبرهء معروف كرخى و مدرسهء موسوم به مدرسهء معتصمى است كه الحال كاروانسرا و گمركخانه مىباشد . مراودهء اهالى دو سمت دجله به واسطهء جسرى است كه عبارت است از قايقهاى بزرگ كه نزديك به‌هم قرار داده‌اند و با زنجيرهاى محكم آنها را به‌هم بسته و استوار نموده و تخته بر روى آنها افكنده‌اند . طول جسر دويست ذرع است .\r\nبغداد در واقع پانصد سال دار الملك خلفاى بنى عباس بود تا آن كه هلاگو خان آن را در سال ششصد و پنجاه و شش هجرى مطابق هزار و دويست و پنجاه و هشت مسيحى به غلبه مفتوح ساخت .\r\nمجملى از تفصيل آن اين است كه چندى پيشتر از اين مقدمه سرداران منگوقاآن‌كه به ايران آمده بودند در مراجعت از مستعصم خليفه به دربار او شكايت كردند و از ظلم اسماعيليه نيز چيزها معروض داشته بودند . لهذا منگوقاآن ، هلاگو خان را به تمشيت ايران و قلع قلاع ملاحده فرستاده و فرمان داد كه از كنار جيحون تا اقصى ولايت مصر را مسخر نمايد . هلاگو خان به ايران آمده به دفع ملاحده پرداخت و چون از مهم ايشان فارغ شد ، رسولى از مؤيد الدين محمد بن عبد الملك العلقمى وزير مستعصم در خفا نزد او آمده وى را به فتح بغداد خواند و اين از آن بود كه امير ابو بكر پسر خليفه به حمايت طايفه‌اى لشكر فرستاده كرخ را غارت كردند و بعضى از سادات بنى هاشم را اسير و زنها را به فضاحت از خانه‌ها بيرون كشيدند . ابن علقمى كه شيعه‌اى متعصب بود از مشاهدهء اين شناعت با خليفه بد دل شده از روى اين غرض رسول مذكور را نزد هلاگو خان فرستاد و چون اوگتاى قاآن پيش از اين صد و بيست هزار لشكر مغول را به سردارى جرماغون به تسخير بغداد فرستاده بود و خليفه الناصر آن لشكر را شكست داد ، هلاگو خان به قول ابن علقمى چندان اعتماد نكرده با حكيم امجد اوحد نصير الملة و الدين خواجه نصير طوسى عليه الرحمه كه آن‌وقت ملتزم اردوى هلاگو بود مشورت نمود . خواجه نيز او را ترغيب كرد . لهذا لشكر به بغداد كشيده شهر را محاصره نمود و چون مدت محاصره طول كشيد ، قريب به اين بود كه از تنگى آذوقه ترديدى براى هلاگو خان رو نمايد . در آن حال واقعهء غريبى روى نمود كه خلاصهء آن اين است : ابن عمران نامى كه يك سال قبل از خدام حاكم بعقوبه و در\r\n\r\n","description":"","footnote":"","page_name":" 393 ","page_number":441},
  {"content":"\r\n\r\nآن‌وقت در بغداد بود نامه‌اى نوشته مضمون آن اين‌كه من سال قبل در بعقوبه بودم و از غلاتى كه در آن مكان و اماكن حول‌وحوش است اطلاعى كامل دارم . اگر ايلخان مرا طلب نمايد آذوقهء قشون او را به خوبى مىرسانم . اين نامه را به تيرى بسته به جانب لشكر هلاگو خان انداخت و چون مضمون نامه معروض هلاگو خان شده او را طلبيد . بغداديان چون وجود او را بىثمر فرض كرده بودند وى را از بغداد بيرون كردند و او چنان‌كه متعهد شده بود كفايت آذوقهء لشكر ايلخان را نموده و در سنهء مذكوره لشكر ايلخان ، بغداد را به غلبه فتح كردند . به روايت صاحب وصاف و بعض مورخين ديگر ، اين فتح در سال ششصد و پنجاه و پنج هجرى اتفاق افتاد و خليفه را در نمد پيچيده مالش دادند تا انتقال نمود و به روايتى يك پسر و به قولى دو پسر او را كشتند و چهل روز لشكر مغول در بغداد مشغول قتل و غارت بودند . بعد از آن ابن عمران را حاكم بغداد كردند .\r\nاز وقايع غريبه و نوادر اين است كه سال قبل كه ابن عمران به خدمت حاكم بعقوبه بود ، روزى در شدت گرماى ظهر ، در وقتى كه حاكم در بستر خواب بر روى تختى استراحت كرده بود ابن عمران به دلك « 1 » پاهاى او مشغول بود و در بين ، لمحه‌اى خواب رفت و بيدار شد . حاكم ملتفت بود گفت خواب رفتى ؟ گفت بلى خواب رفتم و خواب عجيبى هم ديدم . گفت آن‌چه بود ؟ گفت خواب ديدم بساط خلافت پيچيده شد و من در بغداد به‌جاى خليفه حكمرانى مىكنم . حاكم از روى كمال استهزاء لگدى بر سينهء او زده او را از تخت سرازير به زمين انداخت يك سال بعد خواب او در بيدارى صورت وقوع يافت و لنعم ما قيل .\r\n و ليس لرحل حطه الله رافع * و ليس لشىء شائه الله دافع \r\nو جهان را از اين مقوله بىاعتبارى بسيار است  فَاعْتَبِرُوا يا أُولِي الْأَبْصارِ  .\r\nامير تيمور گوركانى نيز در سنهء هشتصد و نوزده هجرى مطابق هزار و چهارصد و شانزده مسيحى بغداد را متصرف شد و بعد از امير تيمور در تصرف سلاطين ايران بود تا در سنهء هزار و چهل و هشت هجرى مطابق هزار و ششصد و سى و هشت مسيحى سلطان مراد خان چهارم بغداد را ضميمهء مملكت عثمانى كرد و بعدها چندبار سلاطين صفويه و نادر شاه\r\n\r\n\r\n","description":"","footnote":"\r\n( 1 ) - دلك به معنى مالش دادن بدن و ماليدن پا است .\r\n","page_name":" 394 ","page_number":442},
  {"content":"\r\n\r\nافشار و محمد على ميرزاى مرحوم معروف به « دولتشاه » به غلبه آنجا را از تصرف دولت عثمانى بيرون آورده و باز آنها زمان فترتى وقت را غنيمت دانسته مجددا تصاحب كردند .\r\nبالجمله اگرچه بغداد را الحال عظمت و زينت زمان عباسيان نيست ولى اهالى همان رسوم و آداب قديم را دارند و به طريقهء دودمان عباسى خوش مشرب و پاكيزه مأرب و طالب علم مىباشند . از براى اطلاع بر وضع حاليهء بغداد مزيدى بر مسطورات قلم معجزشيم اقدس همايون كه در روزنامهء سفر خيريت اثر عتبات عاليات مرقوم شده متصور نيست . لهذا تيمنا به همان اقتصار مىنمائيم :\r\n\r\nشرح حال و وضع حاليهء بغداد منقول از كتاب سفرنامهء همايونى\r\nروز سه‌شنبه بيست و هشتم شعبان سنهء هزار و دويست و هشتاد و هشت بايد به بغداد وارد شويم . راه پنج فرسخ است . امروز هوا برودتى دارد و صحرا مثل راه ديروز مسطح و بىگياه است . كالسكه خوب و سهل حركت مىكرد . چنان‌كه در ورود رسمى يك شهر لازم است طبقات ملتزمين با لباس رسمى و تنقيح و زينت حاضر شده‌اند . در دو فرسخ و نيمى منزل كه نصف راه طى شده و به نهر مشيريه رسيديم به ناهار پياده شديم . نهر مشيريه آب زياد دارد و از شط بغداد منشعب كرده براى زراعت و نخيلات مشيريه مىبرند . دو نفر صياد عرب دو آهوى نر و ماده با چرغ شكار كرده آورده بودند . آهوى عربستان نوعا با آهوى صفحات ايران فرق كلى دارد خيلى كوچك و نازك اندام و از خرگوشهاى آن مملكت اندكى بزرگترند . تيمور ميرزا با اين شكارچيها آشنائى داشت . بعضى احوالات پرسيد . بعد از صرف ناهار باز به كالسكه نشسته رانديم . صحرا مسطح و صاف است از همه طرف جز افق ديده نمىشد . مشير الدوله و مدحت پاشا والى بغداد كه از يعقوبيه « 2 » يكسر به بغداد رفته بودند آمدند قدرى\r\n\r\n\r\n","description":"","footnote":"\r\n( 2 ) - صحيح « بعقوبه » است .\r\n","page_name":" 395 ","page_number":443},
  {"content":"\r\n\r\nصحبت شد باز پيش افتاده به بغداد رفتند . اقبال الدوله همراه بود صحبت مىكرد . مستقبلين بغداد از دور پيدا شدند . اول اثرى كه از آبادى مشاهده كردم مناره و بقاع كاظمين عليهما السلام بود و از اين‌كه به حمد الله تعالى صحيح و سالم به مقصد نزديك شديم خيلى شكر كردم .\r\nمحظوظ شدم . به مستقبلين نزديكتر شديم . اسب خواستم . سوار شدم . از اهالى شهر جمعيت زياد بيرون آمده دو طرف جاده صف زده بودند .\r\nساكت و بىصدا و خفيف الوضعند . از عساكر عثمانى در جلو مستقبلين به فاصلهء كم تك قراول ايستاده بود . بعد از آن افواج و سوارهء نظامى صف كشيده پيش روى مردم را گرفته بودند . امروز شكوه و وضع سوار و افواج بهتر از ايام سابق بود . دسته‌هاى موزيكانچى متعدد در فاصلهء افواج و سوار [ قرار 
  ] داشتند . سايه‌بانى براى توقف و صرف قهوه و تعرفعهء وجوه و معارف مستقبلين زده بودند . سايبان سلطنتى از اطلس زردوزى و ريشه‌ها و طرازهاى گلابتون بود . فرش ابريشمى زردوزى انداخته وجوه عسكريه و ملكيه و قاضى و مفتى و ساير معارف ايستاده بودند . قهوه خوردم .\r\nبه‌طور اجمال از مستقبلين احوال پرسيدم و مهربانى كردم تا پاشا و ساير به قول خودشان آلاى جلوى را ترتيب كردند . پاشا و اعيان مزبوره كلية پيش افتادند . من هم سوار شدم . رسيدم به طاق نصرت كه فرنگيها ارك ترييونف « 3 » مىگويند و مخصوص تشريفات ورود من بنا كرده بودند با علمها و بيدقها كه با پرده‌هاى مختلف در روى طاق نصرت كشيده و زينت داده‌اند وضع و ترتيب باشكوهى داشت ارامنه و كشيشها و يك دسته اطفال خوشگل ارمنى كه لباس حرير نازك و حمايلهاى كبود منقح داشتند سمت راست صف زده به آهنگ خوب و حنجر لطيف تغنى مىكردند خيلى دلكش و دلربا بود . سمت ديگر علما و يك دسته اطفال يهود خوب صورت به‌همين ترتيب و آداب ايستاده به لحن خوش دعا مىگفتند . بعد از اينها ايتام مسلمين كه از آثار ايالت مدحت پاشا تربيت مىشوند با ملبوس سفيد خيلى نظيف و پاك صف زده خيلى خوشايند و منتظم دعا مىكردند و تهنيت ورود مىگفتند . پشت سر اينها از هر قسم و هر مذهب سكنه و اهالى شهر بودند . به طاق نصرت كه رسيديم همهء پاشايان و اعيان پياده شده جلو افتادند . در سمت چپ بناى آجرى محكمى و مرتفعى بود گفتند\r\n\r\n\r\n","description":"","footnote":"\r\n( 3 ) -  Arc de Triomphe . \r\n","page_name":" 396 ","page_number":444},
  {"content":"\r\n\r\nگرانتين بوده است « 4 » روى ديوار آن جمعى زن نشسته بودند و غير آنها در ميان مستقبلين زن نديدم . از طاق نصرت تا در باغى كه براى ما منزل معين شده است افواج خودمان ايستاده بودند و در مجمع عثمانى ، افواج ايرانى خالى از يك نوع نمايندگى و شكوه نبود . وارد باغ شديم . خيابانهاى خوب ساخته‌اند . درخت نارنج و مركبات و نخل و غيره دارد . ايجاد باغ را نجيب پاشا والى اسبق بغداد كرده ترتيب خيابانها و عمارات آن‌كه به سبك جديد است و خيلى خوش وضع ساخته‌اند از مدحت پاشا والى حاليه است . عمارت چوبى يعنى كلاه فرنگى در وسط ساخته‌اند . عمارتى كه بنا شده و به قصر ناصرى موسوم است در انتهاى باغ مشرف به شط واقع است . عمارتى عالى و خوش‌طرز است . اطاقها همه با زينت و مخلفات ممتاز بود . آئينه و اسباب چراغ و ميز و صندلى و پرده‌هاى خوب و متناسب دارد . سه ساعت به غروب مانده وارد شديم . مدحت پاشا وجوه عسكريه و ملكيه و ساير را معرفى كرد . بام قصر ناصرى خيلى باروح و باصفاست .\r\nآبادى بغداد از دو طرف شط و كشتيها ، آبادى كاظمين عليهما السلام ، نخيلات بغداد كهنه و نو چادرهاى اردو ، آمدوشد بغداد به كاظمين همه نمايان است . امروز در صحراى قريب به بغداد از اثر طغيان آب شط سطح زمين شكافها داشت خيلى مهيب و خطرناك كه جز همان خط راه جاى ديگر ممكن العبور نبود و ناچار بايد از راه گذشت . ورود اين بلد به حمد الله تعالى با سلامت مزاج و صحت عامه بود بىاندازه باعث شكر و شعف من است .\r\nچهارشنبه بيست و نهم شعبان : تا بعد از ناهار در منزل ماندم . مشغول بعضى تحريرات و كارهاى شخصى بودم . شش ساعت به غروب مانده لباس پوشيدم به كنار اسكله كه مخصوص اين عمارت در ساحل شط ساخته‌اند آمده به قايق نشستيم از آنجا به كشتى بخار كوچك سوار شديم .\r\nمشير الدوله والى [ مدحت 
  ] پاشا پيش من بودند وزير امور خارجه و حسام السلطنه و غيره در قايق ديگر بودند . در كنار شط سمت بغداد كهنه عمارت قديمى مشاهده كردم كه از ابنيهء خلفاى عباسيين و تنها ايوانى از آن باقى مانده و اركان آن بيشتر خراب شده و به آب ريخته است به آجرهاى تراش معرق كتيبه‌ها نوشته‌اند . گفتند چندى حضرت موسى كاظم\r\n\r\n\r\n","description":"","footnote":"\r\n( 4 ) -  Qarantaine  - قرنطينه\r\n","page_name":" 397 ","page_number":445},
  {"content":"\r\n\r\nعليه السلام در همين عمارت محبوس بوده‌اند . از محاذات آن گذشته به خشكى رفتم . سوار كالسكه شدم . معير الممالك و غيره همه بودند .\r\nديشب از چادرهاى صارم الدوله كه در خارج آبادى كاظمين منزل دارد قدرى اسباب سرقت شده است و دزدها را هم گرفته‌اند . كالسكه در راه جديد كه مدحت پاشا براى سهولت عبور عراده ساخته است ايستاده بود قدرى راه كه رفتيم مسجد براسا از سمت چپ به فاصله‌اى جزئى از راه واقع است . دو نخل خرماى چركين گردآلود پيش روى آن بود . قبر معروف كرخى « 5 » هم اين سمت است . از كنار باغ مرحوم حاجى ميرزا هادى معروف به جواهرى گذشتيم . نخيل و اشجار زياد داشت .\r\nاطراف جاده هم درخت خرما زياد بود . در اين راه كالسكه كه همه خاك دستى ريخته شده و جز تودهء غبار يك ريگ و سنگ ندارد گرد و خاك غريبى بود . نزديك قصبهء كاظمين سوار اسب شدم . سمت چپ از دور آثارى پيدا شد . تيمور ميرزا گفت قصر خورنق است . تحقيق كردم .\r\nگفتند عقرقوف است . از دور بناى مرتفعى به نظر مىآيد . بالجمله اهالى كاظمين به استقبال آمده بودند . زنهاشان به آئين عرب هلهله مىكردند .\r\nمسافتى به درب صحن حضرت مانده پياده شدم . جمعى خدام و شيخ طالب كليددار بيرون آمده بودند . از كليددار بعضى سؤالات كردم . وارد روضه شديم . از بهشت جزئى و از رحمت آيتى است . از اين موهبت و سعادت شكرها كردم . شيخ عبد الحسين طهرانى « 6 » مرحوم كه از جانب من به مرمت اماكن مشرفه مأمور بود دو طرف گنبد مطهر و ايوان و ستون و سقف را خوب ساخته است و كاشيكارى خيلى اعلا شده . از خشتهاى طلاى گنبد مطهر عسكريين عليه السلام كه زياد آمده مشغول طلا كردن ايوانهاى كاظمين هستند . فرشهاى روضه و رواق خوب نبود . گفتم\r\n\r\n\r\n","description":"","footnote":"\r\n( 5 ) - معروف بن فيروز يا فيروزان از مردم محلهء كرخ در بغداد از مشاهير عرفا متوفى در محرم سال 200 ( يا سالهاى 202 و 206 ) .\r\n( 6 ) - حاجى شيخ عبد الحسين طهرانى ملقب به « شيخ العراقين » كه ميرزا تقى خان امير كبير او را وصى خود قرار داده بود كه از ثلث اموالش در اطراف امامزاده زيد مسجد و مدرسه و بازار و كاروانسرا بسازد . مسجدى كه او از مال امير كبير و به دستور وى ساخته اكنون به « مسجد تركها » يا « مسجد آذربايجانيها » معروف است گاهى هم مسجد شيخ عبد الحسين گفته مىشود .\r\nناصر الدين شاه هم شيخ عبد الحسين را مأمور ترميم و تعمير اماكن مشرفه كرده بود .\r\n","page_name":" 398 ","page_number":446},
  {"content":"\r\n\r\nاندازه بگيرند . ان شاء الله از قالى فراهان و غيره بياورند . ديوارهاى دور صحن كمى مرمت لازم داشت . به شيخ محمد برادر شيخ عبد الحسين مرحوم گفتم برآورد كند چه‌قدر مخارج دارد . در ضمن تعميرات اماكن مقدسه تعمير و اصلاح شود . بالجمله وارد روضه شدم و اداى زيارت و عبادت تقديم شد . با خلوص نيت به صميم قلب دعا گفتم . امين حضور از پيش آمده صحن و روضه را قورق كرده بود . معير الممالك ، عضد الملك ، خازن الملك و پيشخدمتها بودند . طلاى دور گنبد كه كوچك و به يك اندازه است از آقا محمد شاه شهيد است . بناى اصل گنبد را شاه اسماعيل صفوى كرده است . آئينه‌بند ميان گنبد از ميرزا شفيع صدر اعظم خاقان مغفور است . كاظمين « 7 » عليهما السلام هردو در يك ضريح هستند ضريح بسيار بزرگ و فولادى است . دو صندوق نقره به فاصله‌اى جزئى در ميان ضريح فولاد است . هزارهء روضه ، كاشى معرق خيلى ممتاز است كه مىتوان از جواهرات شمرد . رخصت طلبيده مراجعت كرده سوار شدم از سمت مقبرهء امام اعظم ابو حنيفه آمدم كه آنجا هم فاتحه قرائت شود .\r\nحسام السلطنه ، حاجى سيف الدوله « 8 » ، تيمور ميرزا ، وزير امور خارجه ، معير الممالك ، مشير الدوله « 9 » و غيره بودند . كوچه‌ها را خلوت و پاك كرده بودند . در اطراف مقبرهء امام اعظم بيوتات و باغات زياد است .\r\nمحوطه‌اى كه مقبرهء امام اعظم در آن واقع است قلعه‌اى است آجرى مشتمل به چهار برج به كمال استحكام از دروازهء آن وارد شديم بالاخانهء مزينى\r\n\r\n\r\n","description":"","footnote":"\r\n( 7 ) - منظور حضرت امام موسى بن جعفر ملقب به « كاظم » است و حضرت امام محمد بن على ملقب به « تقى » هفتمين و نهمين از ائمهء اطهار .\r\n( 8 ) - منظور از حاج سيف الدوله ، همان سلطان محمد ميرزا پسر سلطان احمد ميرزا پسر فتحعلى شاه است اين سلطان محمد ميرزا چون داماد ميرزا محمد خان سپهسالار كشيكچىباشى بود ( و ميرزا محمد خان سپهسالار يك سالى صدراعظم شده بود ) به شاهزاده داماد شهرت يافت . شاهزاده ژنرال آجودان ناصر الدين شاه بود و مورد توجه پادشاه قاجار . وى برادر بزرگ سلطان عبد المجيد - ميرزا عين الدوله است و خواهرش هم در حرم ناصر الدين شاه بود به نام شمس الدوله .\r\n( 9 ) - ميرزا حسين خان سپهسالار قزوينى .\r\n","page_name":" 399 ","page_number":447},
  {"content":"\r\n\r\nدر سردر ساخته‌اند . خدام زياد صف كشيده بودند . مصطفى افندى كه امام مسجد و متولى قبر است حاضر بود . مردى است سياه‌چهره شبيه به هنديها ، ريش و موى سياه ، لاغر اندام ، عمامهء كوچكى داشت . اول داخل مسجد شديم . بسيار بناى خوبى است . با قاليهاى كوچك كردستانى فرش شده بود . از آنجا به بقعهء امام اعظم وارد شديم . بناى عالى اين بقعه از سلطان مراد خان است . ضريح نقره دارد كه هم از سلطان مراد خان است « 10 » . قنديل نقرهء خوبى هم سلطان عبد العزيز خان فرستاده است بالاى سر آويخته‌اند . يك جفت شمعدان نقرهء بزرگى هم كه بسيار خوب زرگرى كرده‌اند سلطان عبد الحميد خان مرحوم فرستاده است . غير از اين هم قنديلها و نذورات بود . فاتحه قرائت كرده بيرون آمده به كشتى بخار كوچك نشستم . حركت اين كشتى بسيار بطىء بود . مشير الدوله با والى پاشا پيش من بودند . تيمور ميرزا و پيشخدمتها در كشتى ديگر بودند . با پاشا خيلى صحبت شد . دو ساعت به غروب مانده وارد منزل شدم .\r\nامروز محض اين‌كه حلول شهر رمضان سبب تعويق مىشد والى پاشا خواهش كرده بود در خارج بغداد به اردوى نظامى برويم مشق و حركات و اعمال عسكريهء عثمانى ملاحظه شود سوار شده به‌سمت اردوى نظامى رفتيم .\r\nجلال شاه پسر آقا خان محلاتى كه از هند آمده عريضه‌اى از آقا خان آورده بود . جوانى است سمين ، ميان قامت ، زبان انگليسى مىداند ، از علوم ادبيهء فارسى و عربى بىبهره نيست . خلاصه به كالسكه نشسته رفتيم به صفوف قشون عثمانى كه طرف چپ ايستاده بودند رسيديم . حسام السلطنه ، وزير - امور خارجه ، مدحت پاشا ، شهاب الملك ، نايب روس ، اقبال الدوله ، صاحب - منصبان خودمان و عثمانى همه بودند . در اول صف نظام سوار اسب شدم صف نظامشان خيلى ممتد بود . لكن در قسمت عدد نفرات هر فوج زايد بر چهارصد نفر به نظرم نيامد . با هر دسته موزيك و بيدق و ملزومات يك فوج بود . چند عراده توپ و قپس قاطرى هم همراه آورده بودند . چادرى كه از براى من زده بودند خيلى دور از صف نظامشان بود . رفتيم تا به چادر رسيده و پياده شديم . چاى صرف شد يك ساعت به غروب بيشتر نمانده بود سربازانشان آمدند و مشق مخبران كردند . چند تير شليك هم كردند .\r\nغروب شد . افواج توپخانه و سواره نظام به‌طور دفيله آمدند از جلو\r\n\r\n\r\n","description":"","footnote":"\r\n( 10 ) - يعنى سلطان مراد خان چهارم پادشاه عثمانى كه بغداد را از دست شاه صفى گرفت .\r\n","page_name":" 400 ","page_number":448},
  {"content":"\r\n\r\nگذشتند . بعد از اتمام به والى پاشا و كمال پاشا و مشير پاشا و سايرين حمايل و نشان داده شد . مشير الدوله به گردنشان انداخت . سوار شدم يك ساعت و نيم از شب گذشته وارد منزل شديم . بعد از صرف شام آتش‌بازى كردند .\r\nدر كشتيها و سربازخانه‌ها موزيك مىزدند . فردا خيال دارم با كشتى به زيارت مقبرهء حضرت سلمان و ملاحظهء طاق كسرى بروم .\r\nروز پنج‌شنبه سلخ شعبان به قصد مداين و زيارت حضرت سلمان به كشتى بخار بزرگ نشستيم . بناها و عمارت بغداد از دو طرف خوب ديده مىشد . جسر را باز كردند كشتى گذشت . در طرف چپ كه بغداد نو باشد سربازخانهء تازه و خوبى والى پاشا ساخته . سراى پاشا هم كه خانهء حكومت است نزديك سربازخانه است . بناى عالى ندارد . مندرس و به وضع قديم است . مدحت پاشا خيال دارد تجديد كند . مكتب صنايع كه تازه ساخته‌اند پيدا بود . عمارت ادارهء كشتيها و كارخانهء كشتىسازى كه كمپانى انگليس‌بانى [ آن 
  ] است . مدرسهء مستنصريه كه بناى آن به مستنصر خليفه منسوب است يك ديوارش كه به شط مشرف است و كتيبه‌اى به خط ثلث از آجر تراش برجسته دارد خوب و تازه محفوظ مانده است . در تاريخ و تفصيل اين مدرسه شرحى در تاريخ الفى ديدم كه بعينه اينجا نقل مىشود :\r\n« وقايع ششصد و هفده هجرى : و هم در اين سال در بغداد مدرسه‌اى كه مستنصر بالله عباسى بنا فرموده بود و الحال به مدرسه مستنصريه اشتهار دارد به اتمام رسيد و الحق آن مدرسه كه به اتفاق اهل تاريخ مثل آن در هيچ موضع از مواضع ربع مسكون بنا نشده و همانا اگر مدرسهء سلطان حسن پسر ملك ناصر محمد بن قلاوز كه در سال هفتصد و شصت از هجرت در مصر بنا كرده بود به اتمام مىرسيد به اتفاق عقلاء بهتر از مدرسهء مستنصريه مىشد . اما چون به اتمام نرسيد همان در ربع مسكون مانند مستنصريه مدرسه‌اى نيست و بعد از اتمام عمارت آن مستنصر بالله آن را بر چهار مذهب وقف نمود . از هر مذهبى شصت و دو طالب علم فقه را كه به تحصيل فقه و ساير علوم دينى اشتغال داشتند موظف گردانيد و چهار نفر از براى اعاده و تكرار سبق ايشان مقرر ساخت و يك مدرس چنان‌كه تدريس شافعيه به شيخ محى الدين ابو عبد الله بن فضلان و تدريس حنفيه را به رشيد الدين ابو الحفص عمر بن محمد فرغانى واگذاشت و تدريس حنبليه به محيى الدين يوسف پسر ابن جوزى\r\n\r\n","description":"","footnote":"","page_name":" 401 ","page_number":449},
  {"content":"\r\n\r\nارزانى داشت و تدريس مالكيه به شيخ ابو الحسن على المغربى تعلق گرفت . در آن مدرسه يك محدثى را جهت سند حديث قرار داده و دو نفر قارى حديث و ده نفر ديگر به طريقى كه در آن زمان متعارف مىبود استماع حديث مىكرده باشند و يك طبيبى و ده نفر ديگر كه علم طب پيش او مىخوانده باشند نيز موظف ساختند و يك مكتبى به جهت قرآن خواندن اطفال و يتيمان قرار داده جهت ايشان معلم قارى موظف ساختند و از براى جميع اين طلبه ، خوردنى در وقت آنچه خاطر ايشان خواهد مقرر شد و كتابخانه‌اى بر آن مدرسه وقف نموده كه به نفاست و بسيارى كتب تا آن زمان هيچ احدى نشان نمىداد . روزى كه اين مدرسه به اتمام رسيد مستنصر با جميع وزراء و اعيان و امراء دولت به آن مدرسه آمده مهمانى عام كرده هركس را به فراخور احوال او به خلعت سرافراز ساخت و چون سركارى عمارت آن مدرسه به مؤيد الدين علقمى - كه آخر وزير شده بود - تعلق گرفته و به سعى او به اتمام رسيده بود مستنصر بالله در روز ضيافت او را به انواع انعام و الطاف پادشاهانه سرافراز ساخت و جاىگير « 11 » او را دو چندان گردانيد » . انتهى .\r\nقونسولخانهء انگليس كنار شط بود . خوب عمارتى است باغچه‌اى مشرف به شط داشت چند نفر زن و مرد فرنگى ايستاده بودند . خانهء اقبال الدوله و خانهء ميكائيل مترجم انگليس پيدا شد . خانه‌هاى خوبى است . بعضى از يهوديها هم خانه‌هاى خوب ساخته‌اند . بعد كم‌كم خانه‌هاى محقر و پست و رعيتى اعراب [ ديده 
  ] شد . نخلستان و باغات تا مسافت خيلى دور ممتد است . طرف دست راست را كه بغداد كهنه مىگويند ، بيمارخانهء تازه والى پاشا شروع كرده مىسازد . خانهء عباس ميرزا « 12 » [ را 
  ] هم كه خانهء محقر قشنگى است ديدم . خانه‌ها و\r\n\r\n\r\n","description":"","footnote":"\r\n( 11 ) - يعنى تيول و اقطاعات .\r\n( 12 ) - ظاهرا منظور از عباس ميرزا بايد همان عباس ميرزا نايب السلطنهء دوم باشد پسر سوگلى محمد شاه . وى ده ساله بود كه پدرش مرد و ناصر الدين شاه و مادرش در آغاز قصد كور كردن و كشتن او كردند اما وى با توسل به وزيرمختار انگلستان از كشته شدن نجات يافت و به عراق عرب تبعيد شد . مدت تبعيد وى بيست و هفت سال طول كشيد . در طى همين سفر ناصر الدين شاه به عتبات بود كه مشير الدوله از شاه براى وى تأمين گرفت و او را راضى كرد كه به ايران برگردد . وى شرح حال خود را به نثرى شيوا و ساده نوشته و آن كتاب بار اول در 1325 و بعد در سالهاى 1355 و 1361 چاپ شد ( تصحيح عبد الحسين نوائى ، انتشارات بابك ) .\r\n","page_name":" 402 ","page_number":450},
  {"content":"\r\n\r\nبناهاى ديگر هم بود بالاخره باغات و نخيلات تمام شد . طرفين شط همه‌جا چاه كنده با چرخ و دلو به امداد اسب آب مىكشند هرچه زراعت طرفين شط است با همين چاه و چرخ مشروب مىشود . صداى چرخها كه آب مىكشند متصل مىآيد صداى غمناك حزن‌انگيزى دارد . در شط هم در اين فصل بعضى جزيره‌ها پيدا مىشود كه در روى آن سبزىكارى و زراعت مىكنند . چند فاليز « 13 » در وسط شط ديده شد . شغال و مرغابى و پرلا و مرغ سقا و غاز و حقار زيادى بود دو مرغ ماهيخوار كه در انزلى هم زياد بود در هوا زدم . به واسطهء كم‌آبى كشتى به احتياط مىرفت دير حركت مىكرد . گاهى هم به گل مىنشست . لا ينقطع موزيكان مىزدند .\r\nبعد از طى خيلى مسافت به مصب شط دياله رسيديم كه آب قليلى به دجله داخل مىشد . محمد حسن خان « 14 » در وقت رفتن و آمدن روزنامهء « لاتوركى » مىخواند . هوا تاريك شد . هرقدر مىآمديم اثرى از بغداد نبود . گاهى هم كشتى به گل مىنشست . اما يك بار خيلى بد به گل نشست و احتمال خلاص نبود . از شب هم چهار ساعت گذشت بالاخره كشتى از گل در آمده راه افتاد . قدرى كه آمديم به اول آبادى بغداد رسيديم .\r\nفشنگ زيادى از كشتى انداختند . مراجعت كشتى را اعلام كردند . من رفتم سطح فوقانى كشتى . از جسر گذشتيم . چراغانى كه كرده بودند خاموش شده بود به منزل رسيديم .\r\nروز جمعه غرهء رمضان المبارك صبح در منزل به ملاحظهء بعضى نوشتجات شخصى مشغول شدم . قونسولها و مأمورين خارجهء متوقف بغداد به اتفاق مشير الدوله و مدحت پاشا به حضور آمدند . با هريك بالمناسبة گفتگوئى شد . مشير الدوله قونسولها و ساير را معرفى كرد . اسامى قونسولها از اين قرار است : كلنل هربرت جنرال قونسول انگليس ، دكتر هتى ؟ حكيم سركارى ، دكتر كالويل حكيم قونسولگرى ، مستراولم نايب قونسول ، ميكائيل مترجم ، مسيو گير قونسول فرانسه ، اشيل مورا مترجم ، مسيو و ارتمال قونسول ايطاليا ، حبيب مترجم ، قونسول هلاند\r\n\r\n\r\n","description":"","footnote":"\r\n( 13 ) - فاليز و پاليز به معناى باغ و بوستان و مزرعه و كشت است . اين كلمه امروز ديگر معمول نيست . اكنون كلمهء جاليز را به كار مىبريم به معناى محل كشت خيار و هندوانه و امثال آن .\r\n( 14 ) - محمد حسن خان اعتماد السلطنه .\r\n","page_name":" 403 ","page_number":451},
  {"content":"\r\n\r\nمتوقف بوشهر هم به بغداد آمده است با ساير قونسولهاى بغداد آمده بود .\r\nمسيو آنگله هم كه از طرف انگليس متوقف طهران به معيت اردوى ما آمده است امروز به حضور آمد . خلاصه بعد از رفتن قونسولها ، جنرال قونسول ايران متوقف بغداد كه حالا حاجى ميرزا حسين خان است آمد . قدرى با او صحبت داشتم . نيم ساعت فاصله به عزم زيارت كاظمين عليهما السلام بيرون آمده به قايق نشسته از آب گذشتم . سوار كالسكه شدم . مشير الدوله ، معتمد الملك و ساير نوكرها همراه بودند . در راه گرد و خاك غريبى بود اذيت كرد . بالاخره به صحن حضرت كاظمين ( ع ) رسيديم .\r\nامين الملك « 15 » ، عضد الملك ، امين حضور « 16 » آنجا بودند . زيارت كرده نماز ظهر و عصر خواندم . در ايوان مقدس چاى صرف شد . درب نقره كه محسن ميرزاى امير آخور ساخته و فرستاده بود در رواق مطهر نصب كرده بودند . در مراجعت هم حسب العاده به كالسكه نشسته و در اسكله مقابل قصر ناصرى قايق و كشتى حاضر بود به منزل آمديم . كشتى كوچك آتشى در بغداد ساخته بودند به اتمام رسيده بود مىخواستند به آب بيندازند در مهتابى كه راه مىرفتم ديده مىشد تماشا كردم .\r\nروز شنبه دويم رمضان المبارك : امروز به واسطهء بعضى كارها و نوشتجات لازم از زيارت كاظمين ( ع ) بازماندم . در منزل ناهار صرف شد .\r\nبه فوج و سوارهء ملتزم ركاب قريب ده هزار تومان انعام داده شد و به مدارس ايتام و مريضخانه و افواج عثمانى قريب هشت هزار تومان انعام فرستادم . بعد از ناهار كالسكه حاضر كردند . به قصد مزار شيخ عبد القادر گيلانى و اردوى نظامى عثمانى بيرون آمدم . وزير امور خارجه ، مشير الدوله ، دبير الملك « 17 » ، معتمد الملك ، محمد حسن خان ، شهاب الملك « 18 » ، رحمة الله خان و بعضى رؤسا و پيشخدمتها همراه بودند .\r\nبه قلعهء بغداد داخل شديم غالبا خراب و باير است . ديوار قلعه از آثار خلفاى بنى عباس است . بعضى ديوارها و آثار از عمارت قديم باقى است .\r\n\r\n\r\n","description":"","footnote":"\r\n( 15 ) - پاشا خان امين الملك از رجال عصر محمد شاه و نيمهء اول عصر ناصر الدين شاه متوفى در 1289 . تيمچهء حاجب الدوله در بازار تهران و دالان امين الملك از مستغلات او بود .\r\n( 16 ) - آقا على آشتيانى ملقب به امين حضور از درباريان ناصر الدين شاه .\r\n( 17 ) - ميرزا محمد حسين فراهانى .\r\n( 18 ) - حسين خان نظام الدولهء شاهسون رئيس توپخانه .\r\n","page_name":" 404 ","page_number":452},
  {"content":"\r\n\r\nديوار قلعه بيشتر آباد و برقرار مانده بعضى جاها ريخته و منهدم شده است . بنيان قلعه و بناى برجها كه همه با آجر است خالى از متانت و اعتبار نيست خيلى محكم ساخته شده همه‌جا دو مرتبه جاى پاسبان و مستحفظ و مزقل تير و كمان دارد . آبادى بغداد منحصر به كنارهء شط است كه به طول ساحل دجله باغات و عمارات و آبادى است . قدرى كه عرضا از ساحل شط مىگذرد داخل قلعه صحرا و به كلى بىآبادى است . از سمت راست يعنى جهت جنوبى كه مىگذشتم گنبدى مرتفع و مخروطى ديدم كه در صفحات ايران به اين طرز و سبك هيچ بنا نديده بودم . پرسيدم . گفتند مرقد شيخ شهاب الدين عمر سهروردى عليه الرحمة است و مردم بغداد در زيارت اين بقعه روز مخصوص دارند كه بيشتر خلق اينجا از زن و مرد در آن روز به اين مكان آمده نذورات تقديم مىكنند . از آنجا گذشته داخل كوچه و محله شديم . كوچهء بسيار تنگى بود . هرقدر كالسكه‌چى عثمانى اسبها را مىراند حركت نمىكردند . آخر با دست كالسكه را از خم كوچه گذرانيده از تنگنائى بيرون بردند . كالسكه هم جزئى عيب كرد . رفتيم تا به در مقبره رسيديم . پياده شدم . صحنى است اطراف آن طاقنماها دارد .\r\nجمعيتى از زن و مرد اطراف صحن و بامهاى مشرف آنجا مجتمع بودند .\r\nدور مقبره غلام گردش و ايوانى است كه از جانب سلطان حاضر - سلطان عبد العزيز خان - بنا شده منارهء جديدى هم عالى و مرتفع ساخته‌اند . متولى مقبره آقا سيد على نقيب و پسرش بودند . اينجا هم مثل صحن امام اعظم به مسجد عالى متصل است و چون در بحبوحهء آبادى است در ايام رمضان و ساير اوقات جمعيت زياد مىشود . گنبد و رواق مقبره هم متين و مرتفع است . روى قبر ، ضريح نقره و شمعدانها و قنديلها دارد . بناى اين مسجد و رواق از سلطان سليمان و سلطان احمد و ساير سلاطين سلف عثمانى است . فاتحه قرائت كرده به مسجد رفتم . درويش ضخيم سياه ريش سفيد در گوشهء مسجد نشسته بود . نزديك او رفتم و سؤالات كردم گفت از اهل مغربم و مذهب مالكى دارم . گويا در مذهب و عادت اهل مغرب ، خوردن گوشت گربه و سگ و موش و بعضى حشرات مباح است . متولى مقبره گربهء براق سفيدى دارد . چند سال است كه اين درويش به اين گربه تعلق بسته و به خوردن آن همت گماشته است . متولى در حفظ گربه و نگاهدارى او اصرار مىكند . بيچاره درويش پاىبند\r\n\r\n","description":"","footnote":"","page_name":" 405 ","page_number":453},
  {"content":"\r\n\r\nگربه است و از اين خيال منصرف نيست . در اين مسئله قدرى گفتگو شد و به حالت درويش و اصرار و الحاح او خنديدم . بعد بيرون آمده به كالسكه نشستم . به‌سمت اردوى نظامى عثمانى رفتيم . دور تر از چادرهاى اردو چادرهاى مخصوص زده توپها را به آن سمت كشيده بودند . نشانه در راه دور وضع شده بود . در چادر چاى صرف شد . توپچيها آمدند توپ انداختند به نشان نخورد . من هم دو تير قراول رفته انداختم به نشانه نرسيد . فوجى هم آمده مشق سر نيزه و مخبران كرده گذشتند . به منزل معاودت كرديم . از مستوفى الممالك تلگرافى رسيد كه سهام الدوله حيدر قلى خان ايلخانى در سمت تكه فتحى كرده و صدمه به تركمانان مزبور زده است . توپهائى كه در اردوى عثمانى حاضر بود پاره‌اى خان‌دار متداول بود . بعضى از ته پر مىشد . حركات توپچيها خيلى به تأنى بود .\r\nخيلى راه رفتيم . كشتى از محاذى كاظمين به‌سمت بالا گذشت الى باغ فرجات . ما را مدحت پاشا به اصرار به باغ فرجات برد . صفائى نداشت .\r\nعمارات مختصر بىترتيبى ساخته‌اند . مدحت پاشا معلم فرنگى و اسباب فلاحت آورده است . امتحان تربيت نباتات و فايدهء اسباب جديد در زراعت و محصولات مىكند . نخيل زياد داشت . ساير اشجار از مركبات و غيره هم بود . قدرى تفرج كرده به كشتى معاودت كردم . از اينجا تا كاظمين يك فرسخ كمتر است . طرفين رودخانه همه‌جا آبادى و نخيل و باغ است . سمت راست كه جنوب غربى شط است سدى براى طغيان آب از قديم ساخته شده بود كه خراب شده پاره‌اى از ديوارهاى آن باقى است . چاى صرف شد . نيم ساعت به غروب مانده وارد اردو شديم . امروز به زيارت كاظمين ( ع ) توفيق نيافتم . يك روز براى ملاحظهء عقرقوف كه حالا مصطلح اعراب « اكركوف » است سوار شديم . اغلب سوارها را مرخص كردم و خود با يك صد سوار روانهء آن سمت شدم . كسانى كه در ركاب بودند : عضد الملك ، محمد على خان ، امين نظام « 19 » ، ميرزا على خان ، محمد حسن خان ، تيمور ميرزا ، معتمد الملك ، سلطان حميد ميرزا پسر نصرة الدوله ، مظفر الدوله ، سارى اصلان ، حبيب الله خان ، مير شكار با ساير شكارچيان و تفنگدارها . در صحرا به ناهار افتاديم . از اعراب بنى تميم در اطراف خيلى بودند . اينجا كه ناهار خورديم در آن نزديكى دو سه چادر\r\n\r\n\r\n","description":"","footnote":"\r\n( 19 ) - محمد صادق خان قاجار شامبياتى .\r\n","page_name":" 406 ","page_number":454},
  {"content":"\r\n\r\nسياه عرب با دوربين ملاحظه كردم . يك نفر مرد سياه‌چرده [ از 
  ] گوشهء يكى از چادرها بيرون آمد . نزديك خواستم احوال پرسيدم . اسمش اوسجه « 20 » بود . مشك آبى هديه آورد كه گويا پيش صحرانشينان و اهل باديه از همه‌چيز گرانبهاتر است . آب را به خودش رد كردم و انعامى هم دادم » .\r\nمؤلف گويد نظير فقرهء هديه آوردن عرب مشك آب را و نايل شدن به انعام شاهنشاهى بدون كم و زياد براى يكى از خلفا اتفاق افتاده و بعضى نسبت به هارون الرشيد داده‌اند و مولوى معنوى رحمه الله در مثنوى آن داستان را به نظم درآورده و خلاصهء ابيات او اين است :\r\n يك خليفه بود در ايام پيش * كرده حاتم را گداى جود خويش\r\nيك شب اعرابى زنى مر شوى را * گفت و از حد برد گفت‌وگوى را\r\nكاين همه فقر و جفاها مىكشيم * جمله عالم در خوشى ما ناخوشيم\r\nآب باران است ما را در سبو * ملكت و سرمايه و اسباب تو\r\nاين سبوى آب را بردار و رو * هديه ساز و پيش شاهنشاه شو\r\nپس سبو برداشت آن مرد عرب * در سفر شد مىكشيدش روز و شب\r\nسالم از دزدان و از آسيب سنگ * برد تا دار الخلافه بىدرنگ\r\nچون خليفه ديد و احوالش رسيد * آن سبو را پر ز زر كرد و مزيد\r\nداد بخششها و خلعتهاى خاص * آن عرب را كرد از فاقه خلاص \r\nمؤلف گويد اگر اين داستان از قدما مسموع شده از مكارم اين ظل الله ممدود كه جامع مآثر خلف و سلف و حاوى تمامت شيم و شرف است مشهود افتاد و اين الخبر من العيان . انتهى .\r\n« بعد از ناهار به كالسكه نشستم . راه كالسكه بسيار بد بود . اين زمينها را در طغيان شط فرات آب مىگيرد و مثل دريا مىشود . گوش ماهى كوچك و بزرگ و احجار بحرى داشت . زمينها همه سوراخ موش و شكافهاى مهيب . بسيار بسيار بد راهى است . شغال دسته‌دسته در اين صحرا حركت مىكرد . يك نوع مرغ اينجا ديده شد برزخ باقرقرا و قيل قويروق كه از اين نوع هيچ نديده بوديم . در اين بين قافله‌اى پيدا شد .\r\n\r\n\r\n","description":"","footnote":"\r\n( 20 ) - ظاهرا عوسجه درست است نه اوسجه .\r\n","page_name":" 407 ","page_number":455},
  {"content":"\r\n\r\nجميعا شتر بود . از حلب مىآمدند . سى و پنج روز بود از حلب در آمده بودند . تيمور ميرزا با اعراب قافله به زبان عربى مكالمه مىكرد . متاع آنها اقمشه و غيره بود . بالجمله به پاى عقرقوف رفتيم . بناى غريبى است آنچه خراب شده و قدرى كه باقى است مساوى كوهى است دورش دويست و ده قدم مىشود . همهء اين آثار از خشت خام ساخته شده است . قطر هر خشت تقريبا يك وجب مىشود طولش به قدر آجر نظامى و هر ده خشتى كه بالا مىرفت لاى آن حصير و بوريا گذاشته‌اند براى استحكام و الآن آن بوريا باقى و بىعيب مانده است ارتفاعش حالا بيست و پنج ذرع است اطرافش آثار و خرابهء بسيار است . آجرهاى بزرگ هم در زمين خيلى ريخته معلوم مىشود بنائى هم بوده و در نقشهء فرنگيها به‌همين اسم اكركوف اين مكان را معين كرده‌اند . در سايهء اين بنا قدرى نشسته نماز كرده چاى خوردم . زنهاى عرب آمدند . تيمور ميرزا با آنها حرف زد پول دادم . از دور دو گنبد پيدا بود . زنهاى عرب گفتند امامزاده هستند :\r\nيكى صالحين و ديگرى ابراهيم بن على است . سه ساعت چيزى كم به غروب مانده رو به منزل آمديم . از اينجا تا به منزل سه فرسخ و نيم است . گاهى سوار كالسكه گاهى اسب ، راه خيلى بد و همه سوراخ موش بود . به نيزار مختصرى رسيديم . چند دراج پريد . يكى را با تفنگ زدم و يكى را هم آقا حسينعلى آبدار زنده گرفت . گربهء كوهى وحشى هم پيدا شد . آدم مهديقلى خان زنده صيد كرد آورد بسيار بزرگ بود . باز او را رها كرديم .\r\nقدرى راه كه رفتيم يك دسته آهو هم ديدم . به واسطهء تنگى وقت گذاشتيم و گذشتيم . آفتاب غروب كرد و از اردو اثرى به نظر نرسيد . سارى اصلان را فرستادم كه به تعجيل راه را معلوم كند . به اندك فاصله فرستاد كه اردو پيدا شد . يك ساعت از شب گذشته وارد اردو شديم . شام خورده استراحت كردم . از راه متعارف كه به خور مىرود ، از اين قرار آبادى و آثار دارد . سمت راست مكانى است كه متصل به شط فرات مىشود .\r\nآبادى آنها بدين موجب است : پشت كورهاد ، هليكه ، رضوانيه ، قلعهء جوهر آقا ، ده انبار كه از بناهاى جعفر برمكى است كه حالا آبادى قليلى از آنجا باقى است و از فرات مشروب مىشود . سمت چپ : مسجد براسا ، مزار شيخ جنيد ، مقبرهء زبيده زن هارون ، قبر معروف كرخى . در مراصد عقرقوف را به اين تفصيل ضبط كرده كه ترجمهء شرح آن اين است :\r\n\r\n","description":"","footnote":"","page_name":" 408 ","page_number":456},
  {"content":"\r\n\r\n« عقرقوف مركب از عقروقوف و كنايه از بناى مرتفع است .\r\nگفته‌اند قريه‌اى از نواحى دجيل است و چنين نيست بلكه او قريه‌اى از ناحيهء نهر عيسى است . ميان آن و بغداد چهار فرسنگ مسافت است و در جانب اوتل عظيم مرتفعى است كه از پنج فرسنگ ديده مىشود و در وسط آن بنائى از خشت و بوريا و منهدم شده است و آنچه از آن بنا خراب شده و به اطراف آن ريخته به مثابه تل مرتفعى است » . و در معجم البلدان مىگويد : « عقرقوف قريه‌اى است از نواحى دجيل . ميان او و بغداد چهار فرسخ است و در جنب آن قريه تل عظيمى است از خاك كه از پنج فرسخ راه ديده مىشود و چنان به نظر مىآيد كه گويا قلعهء عظيمى است و معلوم نيست كه چه بوده است » . ابن الفقيه نوشته است كه مقبرهء ملوك كنعانيين است و آنها ملوكى بودند قبل از ساسان كه اصل آنها از نبط است . و بعضى اهل تاريخ نوشته‌اند كه اين قريه ناميده شده است به اسم عقرقوف بن طهمورث الملك . و ابن ابى قطيفه گفته است كه پادشاه روم نمىگرفت احدى از اهل بغداد را مگر اين‌كه سؤال مىكرد از او احوال تل عقرقوف را و هرگاه مىگفت آن تل به حال خود باقى است امر مىكرد كه بايد آنجا به روى و در آن مسكن بگيرى . و سعد بن زيد بن ابى وديعه در زمان عمر به عراق آمد و در عقرقوف منزل گرفت و اولاد او در آن قريه مسكن گرفتند و ماندند و اين سعد از صحابه است و در بدر و احد حاضر بوده . مراصد و معجم البلدان هردو از ياقوت حموى است . ابتدا معجم البلدان را تأليف كرده بعد از آن مراصد را فهرست مانند با بعضى ملحقات و تحقيقات ثانوى نوشته است . جاى حيرت است كه در ششصد [ سال 
  ] قبل كه تاريخ تأليف كتب است وضع عقرقوف را به‌همين طور نوشته است كه بىتفاوت حالا مشاهده مىشود . بورياونى آن هيچ عيب نكرده و درست نمىتوان دانست كه بناى آن در چه عصر بوده و از كى باقى مانده است ؟\r\nمؤلف گويد : من بنده خود در اين روز به شرف التزام ركاب همايونى مشرف بودم و عقرقوف را ملاحظه نمودم . در بعضى از كتب تاريخ ، عقرقوف را از اين قرار نوشته‌اند :\r\n« يكى از بناهاى كهنه كه در حوالى بغداد است برج عقرقوف است و مسافت آن تا بغداد چهار ساعت راه است . وقتى كه شخص بالاى برج خراب شده صعود مىنمايد از هر سو كه نظر مىنمايد آثار آبادى قديم\r\n\r\n","description":"","footnote":"","page_name":" 409 ","page_number":457},
  {"content":"\r\n\r\nو خرابهء زياد چون محل شهر قديم بابل به نظرش مىآيد . وضع برج ابتدا مربع بوده و با خشت خام ساخته شده قطر خشتها تقريبا چهار انگشت و وضع ساختن برج اين قسم است كه از هشت الى ده خشت روى هم گذاشته‌اند و يك دو انگشت چينه روى او كشيده و روى چينه حصير يا جگن ريخته شده به‌همين ترتيب از بنيان تا سر برج است . خشتهائى كه اينجا به كار رفته است مختلف است . بعضى يك وجب قطر دارد سوراخهاى زيادى در اين بنا تعبيه شده است . عقيدهء بعضى اين است كه در ابتداى بنيان تير در اين سوراخها فرومىبردند كه بناها بر روى تخته‌هائى كه روى آن تيرها انداخته رفته كار مىكردند اما چون عمق سوراخها زياد است گمان اين است كه محض نفوذ هوا از اين منافذ و خشك شدن اين عمارت اين سوراخها تعبيه شده . حصير و جگن كه گفتيم در اين برج به كار رفته طورى است كه در چندين هزار سال عيب نكرده .\r\nاز خطوط قديمى چيزى كه در عقرقوف پيدا شده چند سطر بوده كه بر روى خشت پخته منقور شده . آنچه محققين معلوم كرده‌اند عقرقوف برج مرتفعى بوده در سرحد بابل و نينوا كه سلاطين بابل بنا كرده بودند و بر روى آن برج هميشه ديده‌بان بوده است كه اخبار جنگ قشون را به بابليها مىداده است و بعضى ديگر براين‌اند كه شهر عكاد كه در تورات است همين عقرقوف است . و نيز جمعى ديگر گويند كه همان برج نمرود مىباشد و حالا هم اهالى بلد ، برج را تپهء نمرود مىنامند . ولى اين قول را صحتى نيست زيرا كه جميع خرابه‌هائى كه در بابل و نينوا پيدا مىشود نسبت او را مردم آن حوالى به نمرود مىدهند . عقيدهء بعضى اين است كه عقرقوف ، رصدخانه‌اى است كه به امر كيخسرو بنا شده .\r\nابن بطوطهء طنجى گويد : « دار السلام بغداد حضرت الاسلام و صاحب قدر و شرفى رفيع است . اين شهر دار الملك خلفاء و مسقط الرأس علماء بوده و ابو الحسين جبير در وصف او اين فقرات را انشاء نموده . اين شهر قديمى اگرچه پايتخت خلفاى عباسى و محل اجتماع امامت قريش و جاى دعوت ايشان بوده ولى اينك خراب است و آنچه الآن از او باقى است بالنسبه به آنچه سابق بوده نسبت آثار كمى است به آبادانى زيادى و چيزى كه الآن در اين شهر محل نظر است همان دجله است كه از وسط شهر مىگذرد و شهر را به دونيمه تقسيم مىنمايد : قسمتى شرقى و قسمت ديگر\r\n\r\n","description":"","footnote":"","page_name":" 410 ","page_number":458},
  {"content":"\r\n\r\nغربى . و آب اين دجله در صفا چون آئينه‌اى است مصفى كه در ميان دو صفحه نهاده باشند يا به منزلهء رشتهء گوهر منتظمى است كه ميان دو نحر « 1 » قرار دهند مىآشامى و از او سير نمىشوى و نظر در او مىنمائى چنان‌كه نظر در آئينهء مصقول نمائى . و اين آب و هواى بغداد است كه پرورش مىدهد حسن حريمى را « 2 » . ابن جوزى گويد گويا ابا تمام حبيب بن اوس از عاقبت كار بغداد و خراب شدن آن آگاه بوده كه گفته است :\r\n لقد اقام على بغداد ناعيها * فليبكها لخراب الدهر باكيها\r\nكانت على مائها و الحرب موقده * و النار تطفأ حسنا فى نواحيها\r\nترجى لها عودة فى الدهر صالحة * فالآن اضمر منها اليأس راجيها\r\nمثل العجوز التى دلت شبيبتها * و بان عنها جمال كان يخطيها \r\nو روى دجله دو جسر بسته‌اند مثل جسرى كه در حله بسته شده و شب و روز زن و مرد از روى اين دو جسر عبور مىنمايند و بدين واسطه دايم در تفرج‌اند . و يازده مسجد در بغداد هست كه در آن نماز جمعه خوانده مىشود و هشت مسجد از اين يازده مسجد در جانب غربى و سه در سمت شرقى است . غير از مساجد مذكوره در اين شهر مساجد زياد است و همچنين مدارس بسيار دارد ولى خراب . حمامهاى بغداد نيز بىشمار است و به خوبتر وضعى بنا شده و اكثر آن حمامها قير اندوده است و با قير آن را مسطح كرده‌اند و شخص كه آنها را مىبيند گمان مىكند مفروش است به سنگ مرمر سياه . و اين قيرها را از چشمه‌اى كه ميانهء بصره و كوفه واقع است به بغداد مىآورند و دايما از اين چشمه قير مىجوشد و بيرون مىآيد مثل صلصال « 3 » و هريك حمام را خلوتهاى عديده است و هر خلوتى زمين آن و از زمين تا وسط ديوار قير اندوده است از وسط تا بالا تمام با گچ بسيار سفيد ، سفيد شده ؛ پس نصف پايين سياه و نصف بالا سفيد و اين خود سبب مزيد قشنگى حمام است . در هر خلوتى حوضى از سنگ مرمر است و هر حوضى را دو لوله است كه از يكى آب گرم و\r\n\r\n\r\n","description":"","footnote":"\r\n( 1 ) - نحر ، موضع قلاده و گردن‌بند است ( ا ع ) .\r\n( 2 ) - حريم ، يكى از محلات بغداد است ( ا ع ) .\r\n( 3 ) - صلصال گل آزادى است كه آميخته شده است به ريگ يا صلصال گل است مادامى كه سفال كرده نشده است ( ا ع ) .\r\n","page_name":" 411 ","page_number":459},
  {"content":"\r\n\r\nاز ديگرى آب سرد داخل حوض مىشود و هريك نفر حق دارد كه تنها در يك خلوت بنشيند مگر آن‌كه خود كسى را بخواهد همراه داشته باشد و شريك نمايد . و در زاويهء هر خلوتى نيز حوضى ديگر است كه مخصوص غسل است و آن نيز دو لوله دارد كه آب گرم و سرد از آنها به حوض مىآيد و هركس كه به حمام مىآيد سه فوطه به او مىدهند : يكى وقت دخول به حمام ، يكى وقت خروج ، و يكى نيز براى خشك كردن بدن . و هيچ شهرى را نديدم كه اين قاعده در آن مثل بغداد معمول باشد . در بلاد ديگر نزديك به اين قاعده هست اما نه به اين خوبى .\r\n\r\nذكر جانب غربى بغداد\r\nجانب غربى بغداد جانبى است كه اول بنا شده و الآن بيشتر از آن خراب است . باوجود اين سيزده محله دارد كه هر محله به بزرگى شهرى است و دو سه حمام دارد و در هشت محله از اين محلات مسجد جامع هست .\r\nاز جملهء اين محلات ، محلهء دروازهء بصره است و مسجد جامع خليفه ابى جعفر منصور در اين محله مىباشد . مريضخانه‌اى است ميانهء محلهء بصره و محلهء شارع پهلوى دجله . و اين مريضخانه ، قصر بزرگى بوده كه الآن خراب است و آثارى از او باقى است و قبر معروف كرخى هم در همين جانب و در محلهء دروازهء بصره است و در راه دروازهء بصره ، مشهدى است كه ابنيهء زياد مخصوص آن مشهد بنا شده و در داخل بقعه قبر بزرگى است كه روى آن نوشته‌اند اين قبر عون بن على بن ابى طالب عليه السلام است و مشهد كاظمين عليهما السلام نيز در همين جانب و در يك روضه است و بر روى مرقد آن دو بزرگوار ضريحى است از چوب و لوحهاى نقره دارد .\r\n\r\nذكر جانب شرقى بغداد\r\nجانب شرقى بغداد بازارهاى زياد خيلى مرتب دارد و بزرگترين بازار آن بازارى است موسوم به « سوق الثلاثا » كه هر صنعتى در اين بازار\r\n\r\n","description":"","footnote":"","page_name":" 412 ","page_number":460},
  {"content":"\r\n\r\nبه كمال است . در وسط اين بازار مدرسهء نظاميه مىباشد و اين مدرسه در خوبى ضرب المثل است . و آخر اين بازار مدرسهء مستضريه از بناهاى المستنصر بالله ابى جعفر بن الظاهر بن الناصر است و هريك از چهار مذهب را در اين مدرسه مسجدى و ايوانى است كه در آن تدريس مىنمايند و مدرس درون قبه‌اى از چوب بر روى كرسى جلوس مىنمايد . روى كرسى زير پاى مدرس بساطى گسترده است . مدرس بسيار باوقار و طمأنينه است و لباس سياهى پوشيده عمامه بر سر دارد و دو نفر از طرف راست و چپ او هستند كه هرچه او مىگويد آنها اعاده مىنمايند و ترتيب هر چهار مجلس از همين قرار است . در داخل اين مدرسه براى طلاب حمام ساخته‌اند و خانه از براى وضو هست و سه جامع در جانب شرقى مىباشد : يكى جامع خليفه كه متصل به قصور و خانه‌هاى خلفاست . اين جامع بسيار بزرگ و در او سقاخانه‌ها و طهارتگاهها براى وضو و غسل مىباشد . در اين مسجد شيخ عالم فاضل صاحب اسناد عراق سراج الدين ابا حفص عمر بن على بن عمر قزوينى را ملاقات كردم و احاديث از او استماع كردم و او اتصال مىداد رشتهء اسناد خود را به مشاهير فضلاء كه منتهى مىشدند به ابى محمد عبد الله بن عبد الرحمن بن فضل دارمى . مسجد جامع دويم ، جامع سلطان و در بيرون شهر است و قصور سلطان متصل به اوست . جامع سيم جامع رصافه و ميانهء اين جامع و جامع سلطان يك ميل راه است .\r\n\r\nذكر قبور خلفائى كه در بغداد مدفونند و نيز قبور بعضى از علماء و صلحاء\r\nقبور خلفاى عباسى در رصافه مىباشد و روى هر قبرى اسم خليفه‌اى كه در آن قبر مدفون است مكتوب است و تعداد آن قبور از اين قرار است : مهدى ، هادى ، امين ، معتصم ، الواثق ، المتوكل ، المنتصر ، المستعين ، المعتز ، المهتدى ، المعتمد ، المعتضد ، المكتفى ، المقتدر ، القاهر ، الراضى ، المتقى ، المستكفى ، المطيع ، الطايع ، القايم ، القادر ، المستظهر ، المسترشد ، الراشد ، المقتفى ، المستنجد ، الناصر ، المستضى ، الظاهر ، المستنصر ، المستعصم . و مستعصم آخر خليفهء عباسى است و در زمان او\r\n\r\n","description":"","footnote":"","page_name":" 413 ","page_number":461},
  {"content":"\r\n\r\nلشكر تاتار به غلبه بغداد را گرفتند و بعد از چند روز كه بغداد مسخر ايشان شد خليفه را كشتند و اين در سنهء ششصد و پنجاه و چهار بود و پس از قتل اين خليفه دستگاه خلافت پيچيده شد و انقراض يافت .\r\nخلاصه در نزديكى رصافه قبر ابو حنيفه است و قبهء عظيمى دارد و نيز زاويه‌اى او راست كه در آن براى صادر و وارد طعام هست و در بغداد در اين زمان زاويه‌اى كه در آن طعام براى صادر و وارد باشد جز اين زاويه نيست . نزديك قبر ابو حنيفه قبر ابو عبد الله احمد بن حنبل است و قبه‌اى روى قبر او نيست و معروف است كه چند دفعه قبه ساخته‌اند و به مجرد تمام شدن بدون جهتى خراب شده . اهل بغداد اين قبر را خيلى معظم مىدارند . زيرا كه اكثر حنبلى هستند . نزديك اين قبر ، قبر ابى بكر شبلى است كه از مشايخ صوفيه است و نيز قبر سرى سقطى و بشر حافى و داود طائى و ابو القاسم جنيد - ره - مىباشد . و از براى اهل بغداد در هر جمعه روزى است از براى زيارت يكى از اين مشايخ و روز ديگر شيخ ديگر كه پهلوى شيخ اول است تا آخر هفته . و نيز قبور علماء و صلحاء در بغداد بسيار است . در جانب شرقى بغداد ميوه نيست .\r\nزيرا كه باغات در جانب غربى واقع است و از جانب غربى ميوه به جانب شرقى مىآورند و اتفاقا وقتى كه من در بغداد آمدم پادشاه عراق در بغداد بود . به اين مناسبت ذكرى از او مىنمايم .\r\n\r\nذكر پادشاه عراقين و خراسان\r\nاين پادشاه بزرگ ابو سعيد بهادر خان است پسر سلطان جليل محمد خدابنده از طايفهء مغول . خان به اصطلاح تاتار پادشاه است و اين خدابنده اول كسى است از سلاطين تاتار كه اسلام اختيار كرد و بيشتر به‌جاى خدابنده ، خربنده گفته‌اند . بلكه بعضى براين‌اند كه متعصبين اين پادشاه ، خربنده را به خدابنده مبدل نموده‌اند و گويند وجه تسميه اين است كه رسم اين طايفه اين بوده كه مولودى كه متولد مىشده در آن وقت هرچه داخل خانه مىشد به آن اسم ملقب مىنموده‌اند و در وقت تولد سلطان محمد ، الاغ‌دارى وارد خانه شد و ايشان چنين كسى را خربنده گويند .\r\n\r\n","description":"","footnote":"","page_name":" 414 ","page_number":462},
  {"content":"\r\n\r\nو نيز در لقب برادر او غازان خان گويند غازان مخفف غازقان است و غازقان به معنى ديگ است و وجه تسميهء او اين‌كه حين ولادت او جاريه باديگى داخل خانه شد .\r\nبالجمله خدابنده اسلام اختيار كرد . ولى مذهب تشيع را قبول نمود و داستان او را با قاضى مجد الدين و قصدى كه در حق مردم داشت ما از پيش ذكر كرديم « 1 » . چون او درگذشت پسر او ابو سعيد بهادر خان به‌جاى او بر تخت نشست و اين پادشاه كريم و فاضل و در صغر سن پادشاه شده در بغداد او را ديدم . جوان بسيار صاحب حسنى است . خط عارضش هنوز ندميده است . وزير او در آن وقت امير غياث الدين محمد بن خواجه رشيد بود . پدر اين وزير از مهاجرين يهود بود كه سلطان محمد خدابنده او را به وزارت خود خواند . خدابنده و پدر اين وزير را روزى در حراقه‌اى « 2 » ديدم بر روى دجله و اين حراقه را شباره مىگويند و در پيش روى خدابنده ، دمشق خواجه پسر امير چوپان بود و از طرف چپ و راست آن حراقه دو شبارهء ديگر بود كه اهل طرب و تغنى در آنها نشسته بودند . و از بخششها كه در آن روز از خدابنده ديدم يكى اين بود كه چند نفر كور به او عارض شدند و شرحى از پريشانى خود گفتند .\r\nوظيفه‌اى از براى هريك قرار داد و هريك را غلامى عطا كرد كه عصاكش او باشد و جامه‌اى نيز به هريك عنايت نمود .\r\nخلاصه همين‌كه سلطان ابو سعيد پادشاه شد به جهت صغر سن او امير چوپان بر كارها مسلط شد « 3 » و دست تصرف او را كوتاه نمود به درجه‌اى كه از پادشاهى جز اسمى براى او نماند . و گويند در يكى از عيدها سلطان ابو سعيد به مخارجى محتاج شد كه وجه آن را نداشت نزد تاجرى فرستاد و به قدرى كه حاجت داشت تنخواه از آن تاجر گرفت و به مصرف منظور رسانيد . و كار او به‌همين نحو بود تا روزى زوجهء پدر او دنيا خاتون بر او وارد شده گفت اگر ما مرد بوديم چوپان و پسر او را\r\n\r\n\r\n","description":"","footnote":"\r\n( 1 ) - سخن ابن بطوطه است .\r\n( 2 ) - حراقه كشتىاى است كه در آن تيرها هست از آتش كه به سوى دشمن مىاندازند ( ا ع ) .\r\n( 3 ) - ابو سعيد در 703 متولد شد در 716 به سلطنت رسيد و در 736 از تخت بر تخته افتاد .\r\n","page_name":" 415 ","page_number":463},
  {"content":"\r\n\r\nبه اين حالتى كه هستند باقى نمىگذاشتيم . ابو سعيد گفت به چه جهت ؟\r\nگفت كار دمشق خواجه پسر چوپان به جائى رسيده كه به حرم پدر تو دست درازى مىكند . ديشب در بستر طغى خاتون خوابيده و به من پيغام داده است كه امشب بايد با تو بخوابم و هيچ چاره نيست جز اين‌كه عساكر و امراء را جمع كنى و در وقتى كه در پنهانى به قلعه صعود مىنمايد او را بگيرى و شر پدر او را كه اكنون در خراسان است خدا رفع خواهد نمود .\r\nابو سعيد به سر غيرت آمده و شب كه دمشق خواجه به قلعه آمد ، امراء و عساكر را گفت دور او را احاطه نمودند . صبح كه خواست دمشق خواجه از قلعه بيرون رود ديد زنجيرى به در قلعه كشيده و قفلى بر او زده‌اند و نمىتواند سواره خارج شود . يك نفر لشكرى با او بود معروف به حاج مصرى . او زنجير را با شمشير قطع كرده و با دمشق خواجه بيرون رفتند .\r\nهمين‌كه بيرون شدند لشكر دور ايشان را گرفتند و يكى از خواص امراء معروف به مصر خواجه با جوانى لؤلؤ نام به دمشق خواجه رسيده او را كشتند و سر او را بريده نزد ابا سعيد آورده در جلو اسب او به زمين انداختند و اين قاعده ميانهء اين طايفه رسم است و همين‌كه بر دشمنى بزرگ غالب مىشوند با او همين عمل را معمول مىدارند . آنگاه ابو سعيد حكم كرد خانهء او را غارت كردند و هركس از نوكرهاى او به مقاتله برخاست او را كشتند . اين خبر در خراسان به چوپان - پدر دمشق خواجه - رسيد و سه پسر او كه يكى اكبر اولاد او و موسوم به امير حسن بود و يكى كه طالش نام داشت و سيمى كه مسمى به جلو خان و اصغر اولاد او بود با او بودند و مادر اين پسر كوچكتر ، سيتىبك « 4 » دختر سلطان خدابنده بود و جمعى از عساكر تاتار نيز همراه چوپان بودند . او به اتفاق ايشان قصد مقاتلهء سلطان ابو سعيد نمود و به جانب او تاختند . همين‌كه تلاقى فريقين شد ، لشكر سلطان از چوپان تخلف نموده به پادشاه خود پيوستند و چوپان تنها ماند و لابد به سجستان گريخت و از آنجا عزم كرد كه به هرات رود و پناه به غياث الدين حكمران هرات كه با او سابقهء دوستى داشت و به او محبت كرده بود برد و در شهر هرات متحصن شود .\r\nحسن و طالش پسران او راى او را نپسنديده گفتند غياث الدين وفا به عهد نمىنمايد . زيرا كه فيروز شاه به او پناه برد و او فيروز شاه را\r\n\r\n\r\n","description":"","footnote":"\r\n( 4 ) - ساتى بيك درست است .\r\n","page_name":" 416 ","page_number":464},
  {"content":"\r\n\r\nبكشت . چوپان اعتنا به حرف ايشان ننموده روانهء هرات شد و ايشان از پدر مفارقت كرده به خوارزم رفتند و سلطان محمد ازبك ايشان را پذيرفت و گرامى داشت تا وقتى حركتى كردند كه قتل ايشان واجب شد . لهذا سلطان محمد ايشان را بكشت . چوپان و پسر كوچك او جلو خان همين‌كه به هرات رسيدند اولا غياث الدين ايشان را پذيرفت . ولى بعد از چند روز هردو را كشته سر ايشان را براى سلطان ابو سعيد فرستاد . يك پسر ديگر ، چوپان را بود موسوم به تمورتاش . او به مصر گريخت و ملك ناصر او را گرامى داشت و حكومت اسكندريه را خواست به او دهد . او قبول نكرد و گفت استدعاى من اين است كه قشون با من همراه نمائى كه بروم با سلطان ابو سعيد كارزار كنم و هر وقت ملك ناصر خلعتى براى او مىفرستاد ، او به جهت تحقير آن خلعت ، خلعتى بهتر به حامل مىداد و كارهائى كرد كه موجب قتل او شد . عاقبت ملك ناصر او را بكشت و سر او را براى سلطان ابو سعيد فرستاد و ما قصهء او را با قصهء امير قراسنقور مفصل سابق ذكر كرده‌ايم . بعد از آن‌كه چوپان و پسرش كشته شدند نعش آنان را به عرفات حمل نمودند و از آنجا به مدينهء طيبه آوردند كه در نزديكى قبر مطهر حضرت رسول صلى الله عليه و آله در موضعى كه چوپان در حال حيات اختيار كرده بود دفن كنند . ولى از اين فقره ممنوع شدند . لهذا ايشان را در بقيع دفن كردند . و اين چوپان كسى است كه آب به مكه آورد .\r\nبارى همين‌كه سلطان ابو سعيد استقلالى يافت خواست دختر چوپان مسماة به بغداد خاتون را تزويج نمايد . و اين بغداد خاتون جميله‌ترين زنها و دختر عمهء ابا سعيد و زن امير حسن چوپانى بود كه بعد از ابو سعيد مملكت را متصرف شد . ابو سعيد حكم كرد امير حسن ، بغداد خاتون را طلاق داد و ابو سعيد تزويج نمود و از همهء زنها نزد ابو سعيد پسنديده‌تر آمد و مخصوص رسم تاتار اين است كه زنها را نزد ايشان مقامى منيع است و فرمانى كه مىنويسند در او درج مىنمايند كه امر پادشاه و خاتون فلان و فلان است و هر خاتونى را بلادى و مال و املاكى و مواضعى است كه از آن خراج مىگيرند و همين‌كه با شاه مسافرت مىنمايد در محله‌اى على حده منزل مىكند و بغداد خاتون به جهت محبوبيتى كه نزد سلطان ابو سعيد داشت بر او مسلط شده بود و سلطان ابو سعيد او را بر جميع زنها\r\n\r\n","description":"","footnote":"","page_name":" 417 ","page_number":465},
  {"content":"\r\n\r\nترجيح مىداد . و چند گاهى اين‌طور بود تا سلطان ابو سعيد زن ديگر را مسماة به دلشاد خاتون تزويج كرد و با او محبت بسيار مفرطى پيدا كرد و از بغداد خاتون دورى نمود . لهذا بغداد خاتون از رشك و غيرت ، وقتى بعد از مواقعه با دستمالى كه آلوده به سم بود ابو سعيد را هلاك نمود و نسل او منقرض گرديد و امراى او بر ملك غالب شدند چنان‌كه در ذيل بيايد .\r\nخلاصه چون امرا دانستند كه بغداد خاتون با سم ابو سعيد را مقتول كرده اجماع به قتل او نمودند و جوانى رومى موسوم به خواجه لؤلؤ كه از كبار امراء بود سبقت گرفته در وقتى كه بغداد خاتون در حمام بود وارد حمام شده دبوسى بر او زده او را بكشت و چند روز در آنجا افتاده بود و عورت او را با قطعهء پارچه مانندى كه از برگ درخت خرما ساخته بودند پوشيده داشتند و شيخ حسن ، عراق را مالك شد و دلشاد خاتون را تزويج نمود به عوض آن‌كه سلطان ابو سعيد بغداد خاتون زن او را تزويج نموده بود » .\r\n\r\nذكر كسانى كه بعد از سلطان ابو سعيد غلبه بر مملكت نمودند\r\nاز جمله شيخ حسن پسر عمهء سلطان ابو سعيد بود كه تمام ملك عراق را متصرف شد .\r\nيكى ديگر ابراهيم شاه پسر امير سنيه كه موصل و ديار بكر را صاحب شد « 5 » .\r\nيكى ديگر امير ارتنات كه بلاد تركمان معروف به بلاد روم را تملك نمود .\r\nيكى ديگر حسن خواجه پسر تمورتاش بن چوپان است كه تبريز و سلطانيه و همدان و قم و كاشان و رى و ورامين و فرغان « 6 » و كرج را تصاحب كرد .\r\nيكى ديگر امير طغاتيمور است كه بر بعضى بلاد خراسان غلبه يافت .\r\n\r\n\r\n","description":"","footnote":"\r\n( 5 ) - ابن بطوطه : ابراهيم شاه پسر امير سنيته . . . و امير ارتنا . . . ( ترجمهء محمد على موحد بنگاه ترجمه و نشر كتاب ، ص 223 ) .\r\n( 6 ) - شايد : فرهان ( - فراهان ) .\r\n","page_name":" 418 ","page_number":466},
  {"content":"\r\n\r\nيكى ديگر امير حسين بن امير غياث الدين است كه هرات و بلاد معظمهء خراسان او را شد .\r\nيكى ديگر ملك دينار است كه بلاد مكران و كيج مسلم او گرديد .\r\nيكى ديگر محمد شاه بن مظفر است كه يزد و كرمان و ورقو ( ابرقو ) را متصرف آمد .\r\nيكى ديگر قطب الدين تهمتن است كه جزيرهء هرمز و كيش و قطيف و بحرين و قلهات را مالك گشت .\r\nيكى ديگر سلطان ابو اسحاق است كه شيراز و اصفهان و مملكت فارس را محكوم خود كرد و مساحت اين مملكت چهل و پنج روز راه است .\r\nيكى ديگر سلطان افراسياب اتابك است كه ايذج و بعض شهرهاى ديگر را متملك شد . حال بازگشت مىكنيم به مطلب اول :\r\n« از بغداد بيرون آمده رفتم به محلى كه سلطان ابو سعيد بود .\r\nمقصودم اين بود كه وضع سفر پادشاه عراق را تماشا كنم و آنچه ملاحظه كردم اين است كه موكب سلطان وقت طلوع فجر حركت مىكند و وقت ظهر به منزل مىرسد و هنگام حركت هر اميرى با عسكر و طبل و علمى كه دارد مىآيد سر راه در محلى كه براى او معين شده از طرف يمين يا يسار مىايستند . همين‌كه جميع امراء حاضر شدند و صف كشيدند شاه سوار مىشود و طبل كوچ مىزنند و در اول رحيل ، هر اميرى مىآيد و به پادشاه تعظيم مىكند و برمىگردد به محلى كه بايد قرار بگيرد و كسانى كه جلو پادشاه مىباشند اول حجاب و نقبا هستند بعد اهل طربند و اين طايفه صد نفر و در لباسهاى خوب مىباشند و سوار اسبهاى شاهى مىشوند و جلو اهل طرب ده نفر سوارند كه ده طبل دارند و پنج نفر سوار ديگر كه پنج سرنا دارند كه ما آن را غيطه مىگوئيم . خلاصه شروع مىكنند به نواختن اين طبلها و سرناها . قدرى كه زدند دست نگاه مىدارند و ده نفر از عملهء طرب بناى نوازش مىگذارند . قدرى كه زدند دست نگاه مىدارند . باز دستهء پيش قدرى طبل و سرنا مىزنند باز دست نگاه مىدارند ده نفر ديگر از اهل طرب مشغول نواختن و به‌همين ترتيب عملهء طرب و طبال و سرناچى مىزنند تا ده نوبت چون نوبت دهم تمام مىشود به منزل رسيده‌اند و در عرض راه در چپ و راست پادشاه پنجاه نفر امير از بزرگان امراء حركت مىنمايند و پشت سر پادشاه صاحبان طبل و علم و بوق و\r\n\r\n","description":"","footnote":"","page_name":" 419 ","page_number":467},
  {"content":"\r\n\r\nعساكرند و بعد از اينها غلامهاى شاه مىباشند بعد از اينها نيز امراء هستند به ترتيب مراتب و هر اميرى را نيز طبلها و بوقها و علمهاست و ناظم و مرتب موكب شاه بتمامه امير جند است و جماعت كثيرى تبعهء او هستند و هركس از فوج و ترتيب خود تجاوز كند امير جند او را سياست مىنمايد و عقاب او اين است كه چكمهء او را مىكند و پر از ريگ كرده به گردن او مىاندازند و او را تا منزل مىآورند و در منزل او را به زمين خوابانيده بيست و پنج تازيانه به او مىزنند و ملاحظهء وضيع و شريف در اين عقوبت نمىشود و حال همه يكسان است و وقتى كه سلطان به منزل مىرسد براى هركس محل و منزلى معين است و هر خاتونى نيز به اندازهءشان محلى جداگانه و جلودار و مؤذن و قراء دارد و وزراء و كتاب و ارباب مناصب را نيز منزلى سوا و علىحده مىباشد و همچنين امراء را . و همه بعد از عصر به حضور سلطان مىروند و دو سه ساعت كه از شب مىگذرد مراجعت مىكنند و در وقت مراجعت مشعلها جلو آنها مىكشند و همين‌كه وقت كوچ مىشود اول طبل بزرگ را مىزنند بعد طبل خاتون بزرگ را كه ملكه باشد . بعد طبلهاى ساير خوانين را بعد وزير را . بعد يك دفعه طبل امراء را . آنگاه امير مقدمه با عساكر خود سوار مىشود و بعد از او خواتين سوار مىشوند . بعد دستگاه سلطان را با دواب او و اسباب خواتين روانه مىنمايند . آنگاه امير دويم با عساكر سپرده به او سوار مىشوند و اين امير مانع است كه كسى از همراهان داخل در اسباب و بنه يا در جمعيت خواتين شود . بعد از امير ثانى ، ساير مردم سوار مىشوند و من ده روز با موكب پادشاه بودم . بعد در مصاحبت امير علاء الدين محمد روانهء تبريز شدم » . انتهى .\r\nمؤلف گويد يكى از اسامى معروف شهر بغداد چنان‌كه سابقا ذكر شد زوراء است . ولى صاحب قاموس گويد زوراء اسم دجلهء بغداد است و وجه تسميه را گويد چون دروازه‌هاى داخلهء بغداد مايل و كج كرده شده‌اند از دروازه‌هاى خارجهء آن ، به اين اسم موسوم شده است و اين مخالف است با آنچه مشهور شده است در نظم و نثر فصحاء از اتيان به اين لفظ . مثلا مؤيد الدين طغرائى در لامية العجم گويد :\r\n فيم الاقامة بالزوراء لاسكنى * بها و لا ناقتى فيها و لا جمل \r\nو پيداست كه مقصود از زوراء در اين شعر ، بغداد است نه دجله ، و\r\n\r\n","description":"","footnote":"","page_name":" 420 ","page_number":468},
  {"content":"\r\n\r\nامثال و نظاير آن بسيار است مگر اين‌كه گوئيم به علاقهء مجاورت ، بغداد را نيز زوراء گفته‌اند و بعض ديگر وجه تسميه را ميل مجراى شط و بعض ديگر ميل قبلهء آن گفته‌اند و الله اعلم\r\n\r\nبغشور [ مع - مر 
  ] :\r\nبه ضم غين شهر كوچكى است ميانهء هرات و مرو الرود . آب سكنه از چاههائى است كه آب گوارا دارد . به قدر كفايت غله و سبزيكارى و خربزه دارند . اين شهر واقع در صحرائى است كه يك درخت در آن صحرا يافت نمىشود و آن را بغ نيز گويند . در سنهء ششصد و شانزده اين شهر را ديدم خراب بود . منسوب به اين شهر را بغوى گويند .\r\n\r\nبغلان [ مع - مر 
  ] :\r\nابو سعيد گويد بغلان شهرى است در نواحى بلخ . گمان من اين است از طخارستان و منقسم به دو قسمت مىباشد : بغلان عليا و سفلى و اين هردو با نزهت‌ترين بلادند از حيثيت كثرت اهل و زيادتى اشجار . بعضى گويند ميان بغلان و بلخ شش روزه راه است .\r\n\r\nبغوخك [ مع - مر 
  ] :\r\nاز قراى نيشابور است .\r\n\r\nبغولن [ مع - مر 
  ] :\r\nابو سعيد گويد اعتقاد من اين است كه دهى است از دهات نيشابور .\r\n\r\nبقلار [ مع - مر 
  ] :\r\nبه ضم اول و دويم و تشديد لام موضعى است در سرحد آذربايجان .\r\nابو تمام گويد :\r\n و لم يبق فى ارض البقلار طائر * و لا سبع الا و قدبات مولما \r\n\r\nبه كار [ مع - مر 
  ] :\r\nبه فتح باء و تشديد كاف قريه‌اى است از شيراز از خاك فارس .\r\n\r\nبكر آباد [ مع - مر 
  ] :\r\nاصطخرى گويد جرجان دو قسمت است : يك قسمت اصل شهر و قسمت ديگر را بكر آباد گويند و ميانهء اين دو قسمت رودخانه‌اى جارى است كه ممكن است در آن كشتى سير كند . منسوب به بكر آباد را بكر آبادى و بكراوى گويند .\r\n\r\n","description":"","footnote":"","page_name":" 421 ","page_number":469},
  {"content":"\r\n\r\n\r\nبكرد [ مع - مر 
  ] :\r\nبه فتح باء و كسر كاف و سكون راء قريه‌اى است در سه فرسخى مرو .\r\n\r\nبلاسگرد [ مع - مر 
  ] :\r\nو بعضى بلارگرد گويند . دهى است ميانهء اربل و آذربايجان .\r\n\r\nبلاشجرد [ مع - مر 
  ] :\r\nقريه‌اى است در چهار فرسخى مرو . بلاش بن فيروز آن را بنا كرده .\r\n\r\nبلجان [ مع - مر 
  ] :\r\nبه فتح باء و سكون لام قريهء بزرگى است ميانهء بصره و عبادان .\r\nچند بار اين قريه را ديده‌ام و دفعهء آخر در سنهء پانصد و هشتاد و هشت بود .\r\nاين قريه لنگرگاه كشتيهاى جزيرهء كيش است كه از هندوستان حمل مىنمايند . قلعه‌اى در اين قريه هست كه والى آن محكوم پادشاه كيش و گماشتهء او بود و حاكم بصره حكمى به او نداشت . بعد گفتگوئى ميانهء حاكم بصره و ملك كيش اتفاق افتاد . لابد گماشتهء ملك كيش و متابعين او به بندر محرزه كه در طرف جزيرهء عبادان است نقل نمودند و محرزه لنگرگاه كشتيهاى مذكوره شد و تاكنون به‌همين حال باقى است و بلجان نيز يكى از قراى مرو است .\r\n\r\nبلخان [ مع - مر 
  ] :\r\nشهرى پشت ابيورد است .\r\n\r\nبلخ [ مع - مر 
  ] :\r\nشهرى است مشهور در خراسان . در كتاب ملحمه كه منسوب به بطلميوس است مسطور است كه طول بلخ صد و پانزده درجه و عرض آن سى و هفت درجه و از اقليم پنجم است . ولى ما در آنجا كه ذكر اقاليم مىنموديم اجمالا از بلخ چيزى گفتيم و اظهار داشتيم كه از اقليم چهارم است . ابو عون گويد بلخ از اقليم خامس و طول آن هشتاد و هشت درجه و سى و پنج دقيقه است .\r\nبالجمله بلخ بزرگترين شهرى است از شهرهاى خراسان . ذكر آن در افواه داير و خيرات آن وافر با وسعت و عظمت و هرگونه نعمت و غلات كه آن را به جميع خراسان بلكه خوارزم مىبرند . گويا از بناهاى لهراسب است و وقتى اين شهر را بنا كرد كه بخت النصر بيت المقدس را خراب\r\n\r\n","description":"","footnote":"","page_name":" 422 ","page_number":470},
  {"content":"\r\n\r\nمىكرد . بعضى ديگر را عقيده اين است كه بلخ را اسكندر ساخت و سابق نام آن اسكندريه بود . بالجمله ميانهء بلخ و ترمد دوازده فرسخ مسافت است و رود جيحون را رود بلخ مىگويند و در ده فرسخى بلخ جارى است .\r\nاحنف بن قيس در عهد خليفهء سيم اين شهر را فتح كرد و او از جانب عبد الله بن عامر مأمور به تسخير اين شهر شد . عبيد الله بن عبد الله حافظ گويد :\r\n اقول و قد فارقت بغداد مكرها * سلام على اهل القطيعة و الكرخ\r\nهوائى ورائى و المسير خلافه * فقلبى الى كرخ و وجهى الى بلخ \r\nصاحب روضة الصفا « 7 » گويد در تذكرهء هفت اقليم مسطور است كه بلخ را كيومرث بنا نموده و كيكاوس آباد كرده و رودخانه بدانجا جارى كرد احنف بن قيس بلخ را گرفته خراب كرد و بعد از چندى نصر بن سيار كه از جانب بنى اميه در آن حدود امارت داشت دوباره آن را آباد كرد و قلعه‌اى كه بنا كرد هنوز به قلعهء هندوان معروف است . از ابنيهء قديمى آن يكى آتشكدهء موسوم به نوبهار است . وقتى كه لشكر چنگيز به خراسان آمد آبادى بلخ به درجه‌اى بود كه هزار و دويست مسجد و مصلى و معادل همين حمام داشت . گويند چون خبر ورود لشكر مغول به بلخ رسيد همهء امراء و حكماء و مشايخ شهر به استقبال چنگيز رفتند كه بلكه طورى كنند كه به نهب و قتل اين شهر نپردازد . فايده نكرد و شهر را به كلى خراب كرد .\r\nو در ترجمهء معجم البلدان كه به زبان فرانسه است مىنويسد در اين عهد كه مائهء يازدهم هجرى است باز اين شهر آباد و خرابيهاى آن مرمت شده است . قلعهء آن به ارتفاع كوه قاف و خندقهاى آن به عمق بحر محيط است . ميوهء بلخ معروف بخصوص هندوانه و انگور و خربزهء آن‌كه نهايت ممتاز است . گويند خربزهء آن بقدرى بزرگ مىشود كه چهار دانهء از آن را بار يك شتر مىنمايند .\r\nنيز در روضة الصفا مسطور است در عهد سلطان حسين بايقرا در\r\n\r\n\r\n","description":"","footnote":"\r\n( 7 ) - لابد منظور روضة الصفاى ناصرى است . مير خواند صاحب روضة الصفا در سال 903 درگذشته و هفت اقليم در 1002 تأليف شده . رضا قلى خان هدايت هفت جلد روضة الصفا را ( كه جلد هفتم را نيز خواندمير نوهء دخترى مير خواند تكميلا و تتميما نوشته و افزوده ) با سه جلد ذيل آن تا حوادث سال هزار و دويست و هفتاد و چهار كه خود نوشته به نام روضة الصفاى ناصرى » چاپ كرده .\r\n","page_name":" 423 ","page_number":471},
  {"content":"\r\n\r\nوقتى كه برادر او حكومت بلخ داشت در سنهء هشتصد و هشتاد و پنج شخصى شمس الدين محمد نام از طايفهء شيخ بسطامى معجلا از كابل به بلخ آمد . اين مرد كتابى داشت كه بعضى وقايع در او نگاشته بودند و در زمان سلطان سنجر سلجوقى تأليف شده بود . در آن كتاب نوشته شده بود كه مشهد حضرت على بن ابى طالب عليه السلام در سه فرسخى بلخ در قريه‌اى است كه موسوم به خواجه خيران است . حاكم بلخ به اين محل آمده مقبره و گنبدى ديد . زمين را گفت حفر كردند . سنگى بيرون آمد كه روى آن سنگ به زبان عربى نوشته شده بود : « اين است مضجع اسد الله الغالب على بن ابى طالب عليه السلام خليفهء خدا و ابن عم رسول صلى الله عليه و آله » . اين فقره به سمع سلطان حسين ميرزا رسيده عاجلا به بلخ آمد و در آن محل بنائى عالى بنياد كرد و اطراف آن بنا ، حمام و بازارى ساخت و نهرى به آن قريه آورد كه حالا آن را نهر شاهى مىخوانند ، مردم فوج‌فوج به آن محل به زيارت مىروند و هر سال مبلغ زيادى اسباب وقف آن زيارتگاه مىنمايند . »\r\nحمد الله مستوفى گويد : « بلخ از اقليم چهارم است . كيومرث بنا كرد . طهمورث ديوبند به اتمام رسانيد و لهراسب تجديد عمارتش كرد و بارو كشيد . شهرى بزرگ است و گرمسير و آب و هوايش در سازگارى وسط است . از ميوه‌هايش خربزه و انگور نيكو است . سلطان ملكشاه در رساله‌اى آورده است كه اهالى بلخ را غيرت كمتر است و شافعى مذهب‌اند » .\r\nصاحب آثار الاول گويد : « بلخ شهرى عظيم و از امهات بلاد خراسان است منوچهر بن ايرج بن فريدون آن را بنا كرد آتشكده‌اى در آن بوده از جميع بتكده‌ها بزرگتر و برمك - جد برامكه - خادم آن آتشكده بوده و وى بر جميع آن بلاد حكم داشته تا اين‌كه در زمان خليفهء سيم كه بلخ مفتوح شد برمك را نوبت آتش‌پرستى به سر آمد و به اسلام رغبت نمود و نزد عثمان آمد و متعهد و ضامن ماليات بلخ شده حكومت آن بلد را گرفت .\r\nاز كسانى كه منسوب به اين شهرند سلطان ابراهيم ادهم رحمه الله است كه از ملوك بلخ بوده و شقيق بلخى - ره - است .\r\nمؤلف گويد يكى از چهار شهر بسيار معتبر خراسان كه هريك به منزلهء قاعدهء مملكتى بزرگ بودند بلخ است . اين شهر در سمت جنوب بخارا و در جلگه واقع است . مسافت آن تا كوه بخارا معروف به هندوكش\r\n\r\n","description":"","footnote":"","page_name":" 424 ","page_number":472},
  {"content":"\r\n\r\nدوازده هزار ذرع و اراضى اطراف شهر حاصلخيز و استعداد هر نوع زراعت دارد . حصارى دور شهر است كه تازه ساخته شده . در سمت شمال شهر اركى است محكم و اين شهر حاليه غير از شهرى است كه چنگيز خان و امير تيمور خراب كردند و اين شهر جديد را الحال سه مدرسه مىباشد .\r\nكارخانجات نساجى در بلخ موجود است . مال التجاره‌اى كه از بخارا به هندوستان مىرود و از هندوستان به بخارا مىآيد از بلخ مىگذرد .\r\nجريان رود آمو از ناحيهء بلخ است . جمعيت حاليهء شهر بلخ از هشت الى ده هزار مىباشد . به زعم اهالى آسيا قديمترين شهرهاى روى زمين بلخ است و به‌همين واسطه او را ام البلاد مىنامند . در زمان قديم به عقيدهء بعضى بلخ يا ناحيه‌اى كه بلخ در آن واقع شده موسوم به باختر بوده و در آبادى همسرى به بابل و نينوا مىكرده است . ولى از قرار تحقيق در يك فرسخى شهر بلخ در قديم شهرى بود موسوم به باختر كه الآن خراب و جز بعضى تپه و پست و بلندى كه آثار آبادى قديم را مىنمايد رسمى از آن باقى نيست . پيشينيان عجم بلخ را از اماكن شريفه مىشمرده و در تكريم آن همان مبالغه را كه عرب و اهل اسلام در تكريم مكه دارند داشته‌اند .\r\nدر تاريخ بلخ مسطور است كه وقتى آبادى و معمورى آن به درجه‌اى رسيد كه در نفس شهر و قرى در هزار و دويست جا نماز جمعه مىگزاردند و هزار و دويست حمام كدخداپسند در آن نواحى موجود بوده . از خواجه ابو نصر مسموع شده است كه در زمان تسلط چنگيز خان پنجاه هزار كس از سادات و مشايخ و موالى در بلخ مقيم بودند و چون چنگيز خان از آب آمو از معبر ترمد عبور كرده متوجه بلخ و نزديك آن شد جمهور مشاهير اهل بلد بانزل و پيشكشى به استقبال شتافته اظهار انقياد كردند . ولى چون سلطان جلال الدين خوارزمشاه زنده بود و علم مناقشت و مخالفت مىافراخت چنگيز خان بر انقياد اهالى بلخ اعتماد ننموده فرمان داد تا مردم به اسم و شماره از شهر بيرون آمدند و ايشان را بر لشكريان تقسيم نموده برنا و پير را به قتل رسانيدند و از عمارات و ابنيهء عاليه اثرى باقى نگذاشتند .\r\nبالجمله شهر قديم بلخ كه چنگيز خان و امير تيمور خراب كردند در نزديكى شهر حاليه است و در خرابه‌هاى آن مسجدى از بناهاى سلطان سنجر است و نيز در خرابه‌ها بعضى آجرها يافت مىشود كه در روى آنها خطوط\r\n\r\n","description":"","footnote":"","page_name":" 425 ","page_number":473},
  {"content":"\r\n\r\nميخى به نمونهء همان خطوطى كه در شهر قديم شوش و در بعضى بلاد واقعه در كنار خليج فارس كه از قديم مانده است مرتسم است . پس شهر حاليهء بلخ غير از شهر موسوم به باختر و غير از شهر قديم بلخ است . بيشتر اهالى بلخ در اين وقت افغان و كمى ازبك هستند . اگر در ناحيهء بلخ جمعيت زياد بود ، آبادتر از اغلب قطعات ربع مسكون مىشد . زيرا كه آب و اراضى مستعد كه لازمهء آبادانى است در حوالى بلخ بسيار است . اسبهاى بلخ از ساير اسبهاى تركستان بهتر است . مزار يكى از قراى متعلق به بلخ است . ولى زياده از دويست خانوار در آن نيست . ليكن طوايف ازبك و اويماق در خارج ده آلاچيق دارند و آنها كه داخل ده مسكن دارند افغان‌اند . مسجدى در مزار مىباشد كه نزد اهالى آن صفحات خيلى محترم است و معروف است كه يكى از سلاطين تركستان در خواب ديد كه حضرت على بن ابى طالب عليه السلام را مضجع شريف در اين مسجد است . اين است كه مسجد را محترم مىدارند . بناى مسجد را على شاه تيمورى كه والى هرات بود نموده و موقوفات زياد اين مسجد راست .\r\nاهالى بلد گويند سلطان سنجر سلجوقى به طمع اين‌كه در خرابه‌هاى مزار و بلخ قدما دفينه‌ها نهاده‌اند حكم به كندن اراضى نمود . در موضعى كه مسجد مزار است مرقدى پيدا شد كه بر روى سنگ آن مرقد نوشته بود : « هذه مقبرة امير المؤمنين على بن ابى طالب عليه السلام » . بالجمله اهالى بلخ در تابستانها به واسطهء عفونت هواى شهر به مزار مىروند و نيز به جهت خرابه‌هائى كه اطراف بلخ است فصل تابستان عقرب زياد در شهر پيدا مىشود .\r\nيكى ديگر از القابى كه به شهر بلخ داده‌اند قبة الاسلام است و اين لقبى است كه قبل از قتل چنگيز خان اين شهر بدان ملقب بوده . زيرا كه در آن‌وقت چنان‌كه ذكر شد بلخ مجمع علماى دينيه و مشايخ كبار و ارباب عرفان و اصحاب تصوف مىبود و چنان‌كه قبل از اسلام به واسطهء آتشكدهء موسوم به نوبهار ، بلخ را محترم مىداشتند ، در آن‌وقت به واسطهء قوت اسلام در آن از آن احترام مىكردند . در تواريخ مسطور است كه يكى از شعرا كه معاصر انورى بود اين قطعه را در هجو بلخ گفت و به اسم انورى شهرت داد :\r\n چار شهر است خراسان را بر چار طرف * كه وسطشان به مسافت كم صد در صد نيست\r\nگرچه معمور و خرابش همه مردم دارند * نه چنان است كه آبستن ديو و دد نيست \r\n\r\n","description":"","footnote":"","page_name":" 426 ","page_number":474},
  {"content":"\r\n\r\n بلخ شهرى است در آگنده به اوباش و رنود * در همه شهر و نواحيش يكى بخرد نيست\r\nمصر جامع را چاره نبود از بد و نيك * معدن زر و گهر بىسرب و بسد نيست\r\nمرو شهرى است به ترتيب همه‌چيز در او * جد و هزلش متساوى و هرى هم بد نيست\r\nحبذا شهر نشابور كه در روى زمين * گر بهشت است همان است و گرنه خود نيست \r\nمردم كه نهايت بلخ را محترم مىگرفتند چون اين قطعه را به اسم انورى شنيدند او را گرفته نكال نمودند و معجر بر سر كردند و انورى براى برائت ذمهء خود قصيده‌اى غرا به نظم آورده كه يك شعر آن اين است :\r\n قبة الاسلام را هجواى مسلمانان كه گفت ؟ * حاش لله بالله ار گويد يهود خيبرى \r\n\r\nوقايع عظيمهء متعلقهء به بلخ\r\nاز وقايع معظمهء متعلقه به بلخ يكى اين است كه در سنهء هزار و نهصد و سى و سه قبل از ميلاد نينوس پادشاه اسيرى اين شهر را محاصره نمود و چنان‌كه در شرح حال سميراميس در لغت بابل ذكر نموديم فتح شهر به واسطهء تدبير و اصابت راى آن ملكه شد .\r\nزردشت در سنهء پانصد و چهل و نه قبل از ميلاد در اين شهر ادعاى پيغمبرى نمود .\r\nدر سنهء سيصد و بيست و نه قبل از ميلاد اسكندر از فتح ممالك جنوبى ايران فراغت يافته همدان و رى را نيز متصرف شده بر اثر دارا كه فرارا به‌سمت تركستان رفته بود همى راند . دارا قشون زيادى كه اكثر باختريان و تركستانيها بودند گرد خود جمع كرده ولى باوجود اين هرقدر اسكندر به او نزديك مىشد هراس او زياده مىشد و عقب مىنشست . آخر الامر مصمم شد كه با سى هزار قشون عمده خود را به قلعهء بلخ رساند و در آن قلعه متحصن گردد به اصطلاح يونانيان بسوس و به عقيدهء عجم ماهيار كه حاكم بلخ و يكى از سردارهاى معتبر قشون دارا بود ، پيش از آن‌كه دارا به بلخ\r\n\r\n","description":"","footnote":"","page_name":" 427 ","page_number":475},
  {"content":"\r\n\r\nرسد ، آن پادشاه را مقتول ساخت و جسد او را در صحرا انداخته خود را پادشاه ناميده به‌سمت بلخ راند . اسكندر كه از عقب او مىآمد با معدودى از سواران كه پيشقراول قشونش بودند به محلى كه جسد دارا در آنجا افتاده بود رسيد . از لباس سلطنتى كه در بر داشت شناخت كه داراست .\r\nعقيدهء بعضى از مورخين اين است كه دارا را هنوز نفسى باقى بود و از اسكندر درخواست نمود كه قاتل او را به قصاص رساند . بهرحال بعد از مردن دارا ، اسكندر با تشريفات شايسته جسد او را به دخمهء سلاطين عجم فرستاد و بر خود مخمر كرد كه كشندهء آن پادشاه را قصاص نمايد لهذا عاجلا به‌سمت بلخ حركت كرد . قبل از محاصرهء بلخ ، لشكر اسكندر به او شوريده گفتند منتهاى آرزو و مقصود تو قتل دارا و انتزاع سلطنت از خانوادهء كيان و انتقال آن به خانوادهء خودت بود . ديگر زياده از اين سفر را امتداد دادن و ما را به مهلكه انداختن لازم نيست . اسكندر شوراى نظامى تشكيل داده نطق مفصلى كه مايهء هيجان غيرت سپاهيان بود نموده و عساكرى كه از ساير بلاد يونان به كمك او آمده بودند به هريك از افراد سپاهى معادل پانصد و پنجاه تومان پول ايران و به هر صاحب‌منصبى نهصد تومان و نوزده قران داد و ايشان را مرخص كرد كه به اوطان خود معاودت نمايند و هركس از اين عساكر ، خود مايل به ماندن شده بود بيش از اينها انعامات و جوايز داد و همان قشون مقدونيه و لشكر ايرانى كه تبعيت او را اختيار كرده بودند نگاه داشت و به محاصرهء بلخ پرداخت .\r\nدر بين محاصرهء بلخ مقارن سنهء سيصد و بيست و هشت قبل از ميلاد بسوس يا ماهيار در يكى از مجالس شراب با شخصى از سرداران خود از راه مستى نزاعى كرده او را تهديد به قتل نمود . سردار مذكور از بيم جان از شهر بيرون آمده خود را به اردوى اسكندر رسانيد . اسكندر كمال احترام را از او نموده وى را در سلك امراى خود منسلك داشت . سرداران ديگر بسوس كه اين جوانمردى را از اسكندر ديدند غفلة بر سر بسوس ريخته او را مغلولا به اردوى اسكندر رسانيدند . اسكندر هريك از ايشان را به اندازهء رتبه احترام و مشمول انعام نموده و بسوس را به ورثهء دارا سپرد كه انتقام دارا را از او بكشند . ورثهء دارا بدن بسوس را پارچه پارچه نمودند .\r\nخلاصه به اين قسم اسكندر فتح باختر نمود و از زمان پادشاهى\r\n\r\n","description":"","footnote":"","page_name":" 428 ","page_number":476},
  {"content":"\r\n\r\nاسكندر تا سنهء دويست و پنجاه و پنج قبل از ميلاد كه سلطنت ايران ، اشكانيان راشد باختر در تصرف يونانيان و حكام اولاد سلوكوس كه به طايفهء سلوسيد « 8 » معروف بودند بود . در سال مذكور ، تورز كه از جانب سلوسيدها حاكم بلخ بود علم عصيان برافراشته و بعضى از ولايات هند را تصرف كرده خود را پادشاه مستقل خواند تا در سنهء صد و بيست و شش قبل از ميلاد سلطنت باختر و بلخ كلية از طايفهء يونانيان منتزع شده منتقل به ايرانيان شد و در اين صد و بيست و نه سال ، بلخ شش پادشاه مستقل يونانى به خود ديد و نه تنها بلخ را بلكه اغلب بلاد تركستان و هندوستان را داشتند و اقتدار ايشان به درجه‌اى رسيده بود كه خود را شاهنشاه مىخواندند .\r\nدر سنهء دويست و پنجاه و هفت هجرى ، موفق برادر معتمد عباسى كه صاحب اختيار مملكت و كفالت امور معتمد را مىنمود رسولى و فرمانى نزد يعقوب بن ليث صفارى فرستاد مضمون فرمان اين‌كه ايالت ولايت بلخ و طخارستان و سيستان تعلق به يعقوب دارد بايد متوجه آن صوب گردد . يعقوب در آن‌وقت لشكر به فارس كشيده بود و قصد محاربه داشت چون اين فرمان به او رسيد از فارس مراجعت كرده به بلخ آمد و از آنجا با لشكرى گران متوجه كابل شده كابل را تصرف كرد . بعد از يعقوب بن ليث كه حكمرانى و جايگاه او عمرو ليث راشد ، ميان عمرو ليث و اسماعيل بن احمد سامانى كارزار درگرفت و در نواحى بلخ امير اسماعيل و عمرو ليث مقابل شدند و عمرو ليث را امير اسماعيل بگرفت و اين واقعه بعد از سنهء دويست و هشتاد هجرى كه امير اسماعيل از فتح تركستان مراجعت كرده بود واقع شد . ابو على سيمجور كه در دولت امير نوح بن منصور سامانى جادهء خلاف گرفته بود ، وقتى كه امير نوح او را بگرفت امير ناصر الدين سبكتكين در مرو اقامت داشت . چون اين خبر بشنيد از مرو به بلخ آمد و ابو على را از امير نوح بخواست . امير نوح فرمود تا ابو على را نزد امير ناصر الدين بردند و امير ناصر الدين او را محبوس مىداشت تا درگذشت .\r\nنيز در تواريخ مسطور است كه چون شمس المعالى قابوس بن وشمگير را دست تصرف از گرگان كوتاه شد مدت هجده سال در خراسان بماند و سلاطين سامانى مىخواستند دوباره او را مالك ممالك خويش نمايند\r\n\r\n\r\n","description":"","footnote":"\r\n( 8 ) -  selucide \r\n","page_name":" 429 ","page_number":477},
  {"content":"\r\n\r\nو عوايق روزگار مانع بود . چون امير ناصر الدين سبكتكين به خراسان آمد و دست تصرف ابو على سيمجور را از آن ولايت كوتاه كرد به ملاقات قابوس مسرور گرديد و خواست كه به نصرت و معاونت و استخلاص مملكت او قيام نمايد ناگاه سفر بلخ روى نمود و شواغل مانع شد . چون بار ديگر امير ناصر الدين به جهت دفع ابو القاسم سيمجور به خراسان آمد با قابوس عهد ملاقات تازه كرد و دربارهء يكديگر الطاف بسيار به ظهور رسانيدند و در آن اوان فخر الدولهء ديلمى والى جرجان بود و لشكر فراوان داشت و به بدر بن حسنويه و جمعى از كردان مستظهر بود . امير ناصر الدين باز عزم معاونت و استخلاص مملكت قابوس نموده خواست سپاهى از انجاد ترك فراهم آورد و به امداد ايشان به مقصود نايل شود لهذا التون تاش حاجب را به رسالت نزد ايلك خان فرستاده دو هزار سوار به امداد طلبيد و خود به بلخ رفته منتظر جواب مىبود . اما پيش از عود رسول ، امير ناصر الدين درگذشت . بعد از امير ناصر الدين ، يمين الدوله سلطان محمود را با برادر خود اسماعيل كارزارى رو داده او را دستگير نمود و پس از آن به قصد امارت خراسان و رياست لشكر آن به آن سامان حركت نموده به بلخ آمده اين شهر را متصرف شد . ايلك خان حكمران ماوراء النهر كه با سلطان محمود چندى راه مصادقت مىپيمود پس از چندگاه به افساد مفسدين راه خلاف گرفت و آن‌وقت سلطان محمود در حوالى مولتان بود . ايلك خان بناى تصرف و دخل در خراسان - كه خالى از موكب سلطان محمود بود - نهاد . اين فقره در حوالى مولتان مسموع سلطان محمود شده مهمات آنجا را مهمل گذاشته عاجلا به غزنين آمد و از آنجا با لشكرى متوجه بلخ شده بعضى گماشتگان ايلك خان را مخذول و منهزم كرد و ايلك خان از فتور خود باخبر شده دانست نمىتواند در مقابل سلطان محمود مقاومت نمايد . لهذا نامه‌ها به قدر خان پادشاه ختن نوشت و كمك خواست . قدر خان از اقصى ممالك خويش لشكرها طلب نمود و سپاه تركستان و ماوراء النهر مجتمع گرديده قدر خان و ايلك خان از آب عبور كرده خبر هجوم ايشان در طخارستان به سلطان محمود رسيد .\r\nسلطان به جانب بلخ روانه شد و لشكر زيادى از اقوام مختلف جمع‌آورى كرده در چهار فرسخى بلخ در موضعى بسيار وسيع تلاقى فريقين شد و جنگ سخت عظيمى رو نمود و سلطان محمود غالب و لشكر ترك منهزم\r\n\r\n","description":"","footnote":"","page_name":" 430 ","page_number":478},
  {"content":"\r\n\r\nشدند . اين غايله در سنهء سيصد و نود و هفت روى داد .\r\nدر به دو دولت آل سلجوق ، كه چغرى بيك و طغرل بيك خراسان را مسخر و تقسيم نمودند و طغرل بيك در نيشابور بر سرير سلطنت نشست و چغرى بيك ديار مرو را دار الملك ساخت ، سلطان مسعود بن سلطان محمود با لشكر جرار از غزنين متوجه خراسان شده با لشكر چغرى بيك مصافى داد . ولى مغلوب شده راه هزيمت پيش گرفت . مترجم كتاب ملك‌نامه گويد چون مسعود از معركهء چغرى بيك روى برتافت و چغرى بيك از مهم او فراغت يافت با لشكرى آراسته به جانب بلخ توجه نمود .\r\nدر اين اثنا شنيد كه مودود بن مسعود با لشكرى جرار متوجه جدال با اوست . لاجرم جمعى از تراكمه را به دفع او مأمور نموده مودود را منهزم كردند . در اين اثنا خبر فوت مسعود به بلخ رسيد . لهذا اهل بلخ امان خواسته و چغرى بيك بر ولايت بلخ مستولى شد و آنجا را به سردارى عادل سپرده خود متوجه كنار جيحون گشت .\r\nچون سلطان شهاب الدين كه از سلاطين غور بود مقتول شد ، سلطان محمود ولد سلطان غياث الدين محمد - كه برادرزادهء ملك شهاب الدين بود - بر فيروزكوه و ولايت غور مستولى شد و چون محمود مردى عياش بود امراء از افعال او متنفر شده آغاز مخالفت كردند . از جمله عز الدين حسين خرميل كه مقدم اعيان دولت غور و والى هرات بود ميل متابعت سلطان محمد خوارزمشاه كرده در ربقهء اطاعت او در آمد و به صنوف عواطف اختصاص يافت . ساير اشراف دولت غور نيز به‌همين خيال افتاده رسل به خوارزمشاه روانه كردند و استدعاى حضور خوارزمشاه نمودند و موكب خوارزمشاهى به حركت آمده چون به حدود بلخ رسيد عماد الدين والى بلخ كه از امراى باميان بود و او نيز هواخواه خوارزمشاه شده ، در اين حال ترديد راى او را طارى گشت و در قلعهء هندوان كه حصنى حصين و مجمع ذخاير بود متحصن شد . آتش خشم خوارزمشاه مشتعل شد ، فرمان داد تا آن قلعه را خراب كنند . عماد الدين چون ديد كه چاره‌اى جز انقياد نيست از در اعتذار در آمده جرايم او معفو گرديد و بلخ به تصرف خوارزمشاه در آمد .\r\nچنگيز خان ، پس از فتح بخارا ، از معبر ترمد عبور كرده روى به بلخ نهاد . چون نزديك بلخ آمد چنان‌كه ذكر شد هرچند مشايخ و بزرگان\r\n\r\n","description":"","footnote":"","page_name":" 431 ","page_number":479},
  {"content":"\r\n\r\nبلخ از در استيمان در آمدند به جائى نرسيد و آن شهر را كه آن‌وقت در ايران و تركستان پايتخت و مركز همهء شهرها بود با خاك يكسان نمود .\r\nگويند جز معدودى كه در شبستان مسجدى بودند تمام اهل اين شهر مقتول شدند .\r\nامير تيمور گوركانى پس از فتح و تسخير بسيار متوجه بلخ شد .\r\nامير حسين كه سابقا حكومت توران داشت و سمت مصاهرت امير تيمور او را حاصل يعنى الجاى تركان آغا خواهر امير حسين در حبالهء امير تيمور بود در آن‌وقت با امير تيمور راه مخالفت مىپيمود . اولا در قلعهء هندوان متحصن گرديد و بعدها چاره‌اى جز تمكين نديد . چنان‌كه در تواريخ مفصلا مسطور است مهم او كفايت شد و به دست ملازمان صاحبقران مقتول گرديد . آنگاه امير تيمور حكم كرد مردم از قلعهء هندوان به شهر بلخ روند و در آن موضع آغاز عمارت كرده متوطن شوند و هندوان را خراب و غنايم فراوان به دست لشكريان افتاد و چون در آن‌وقت ممالك امير تيمور را وسعتى حاصل و از معارض خالى شده بود ، در بلخ سرداران و بزرگان و وجوه مملكت ، او را بر سرير سلطنت نشانده صاحبقران ناميدند .\r\nجلوس امير تيمور در دوازدهم رمضان هفتصد و هفتاد و يك هجرى اتفاق افتاد و پس از تمشيت امور بلخ عزيمت ماوراء النهر نمود .\r\nشاه عباس بزرگ در سنهء هزار و شش هجرى به دفع طايفهء ازبك به هرات رفته آنها را قلع‌وقمع نمود و از يك‌طرف سرحد مملكت خود را بلخ و از سمت ديگر جزاير خليخ فارس قرار داد .\r\nدر سنهء هزار و صد و پنجاه و دو هجرى ، در زمانى كه نادر شاه مشغول فتح و محاصرهء قندهار بود ، رضا قلى ميرزا پسر نادر شاه بلخ را محاصره كرده متصرف شد . بعد از مراجعت نادر شاه از هندوستان ، چون والى بخارا شوريده بود ، نادر شاه از هرات به بلخ و از بلخ تا دوازده فرسخى بخارا رفت . بعد از آن‌كه والى بخارا اطاعت كرد نادر شاه بدون اين‌كه به بخارا رود مراجعت كرد .\r\nدر بعضى از تواريخ نوشته‌اند كه بلخ مدتها پايتخت افراسياب بوده بعد از آن‌كه آرش از قلهء دماوند تير معروف را پرتاب نمود و جيحون سرحد ايران و توران شد افراسياب از بلخ مهاجرت نموده به تركستان رفت .\r\n\r\n","description":"","footnote":"","page_name":" 432 ","page_number":480},
  {"content":"\r\n\r\nابن بطوطه گويد : « بعد از آن‌كه از جيحون عبور نموده از شهر ترمد گذشته بعد از يك روز و نيم راه از يك صحراى ريگزار لم يزرعى به شهر بلخ رسيديم . از دور هركه بلخ را مىبيند به واسطهء استحكام بنيان ابنيهء قديم او چنان گمان مىكند كه اين شهر آباد و داير است . و ليك در اين ابنيهء عاليه مخلوق قليلى زندگانى مىكنند . شهر بلخ در قديم الايام بزرگتر از جميع مداين تركستان بود . از مساجد و مدارسى كه باقى است عظمت شهر پيداست . چنگيز خان بلخ را قتل‌عام كرد و دو ثلث از مساجد و مدارس را خراب كرد به خصوص مسجد جامع آنجا را ويران ساخت كه وسيعتر و بهترين مساجد دنيا بود و خراب نمودن اين مسجد بزرگ به اين جهت بود كه به چنگيز خان گفته بودند در زير يكى از ستونهاى اين مسجد دفينه است . به طمع پيدا كردن دفينه مسجد را ويران ساخت .\r\nابن بطوطه گويد تالى اين مسجد در مغرب و موسوم به مسجد رباط الفتح است . شخصى از اهالى بلخ به من چنين حكايت كرد كه بناى اين مسجد را زنى كه زوجهء داود بن على بود نمود و داود بن على از حكام عباسيان بود در بلخ . وقتى خليفه را خشمى به اهالى بلخ روى داد . از دار الخلافه جمعى را مأمور نمود كه از اهالى بلخ جريمه بگيرند . مامورين وقتى وارد بلخ شدند ، نسوان شهر نزد زوجهء داود بن على آمده از او التماس كردند كه شوهر خود را بر آن دارد كه تخفيفى به جهت آنها استدعا كند .\r\nزوجهء داود بن على يكى از جامه‌هاى خود را كه مرصع به مرواريدهاى گرانبها بود نزد مأمور خليفه فرستاد كه در عوض جريمهء اهل شهر قبول نمايد و مراجعت به دار الخلافه كند . مأمور خليفه كه قيمت آن‌جامه را زيادتر از مبلغى ديد كه ماموريت در اخذ آن داشت قبول نموده به بغداد مراجعت كرد . خليفه همين‌كه جامه را ديد متغير شد و گفت چگونه قبول نمايم و تحمل كنم كه زنى در مملكت من سخاوتش زيادتر از من باشد و از من به رعيتم دلسوزتر ؟ لهدا همان مأمور را به بلخ معاودت داد كه جامه را به زوجهء حاكم رد كند و يك ساله ماليات بلخ را به اهالى آنجا ببخشد . مأمور به بلخ رسيد به دار الحكومه رفته تفصيل را به زوجهء حاكم بيان نمود . آن زن از او سؤال كرد آيا خليفه اين جامه را گشود و نظرش به او افتاد يا نه ؟ فرستاده گفت بلى . آن زن جواب داد لباسى كه نظر نامحرم به او افتاده باشد من ديگر در بر نخواهم كرد . جامه را فروخت\r\n\r\n","description":"","footnote":"","page_name":" 433 ","page_number":481},
  {"content":"\r\n\r\nو از قيمت او مسجد مزبور را ساخت . علاوه بر مسجد ، كاروانسرائى هم در مقابل آن بنا نمود . زاويه‌اى هم ساخت . ولى يك ثلث قيمت جامه بعد از ساختن اين ابنيه باقى ماند . آن زن حكم كرد كه بقيهء تنخواه را در زير ستونى پنهان كنند كه هر وقت خرابى به مسجد روى دهد تنخواه را بيرون آورده به مصارف تعمير مسجد برسانند . اين بود كه چنگيز خان حكم به خراب نمودن مسجد كرد كه آن وجه را پيدا كند پيدا نشد .\r\nدر خارج شهر بلخ ، مقبرهء عكاشة بن محصن الاسدى از صحابهء حضرت رسول الله صلى الله عليه و آله است . زاويه‌اى هم در حوالى اين مقبره هست . نزديك اين زاويه درياچه‌اى است كه درخت گردوى بزرگى در ساحل اين درياچه غرس شده . در فصل تابستان مسافرين در كنار درياچه و سايهء اين درخت آسايش مىكنند . شيخ اين زاويه موسوم به حاجى خورد است و از فضلاست . با ما سوار شد و مساجد و مقابرى كه در شهر بلخ بود به ما نمود . از جمله مقبرهء حزقيل نبى است كه در تحت قبه‌اى بسيار عالى بنا شده است و خانهء ابراهيم بن ادهم در بلخ است . خانه‌اى بسيار عالى است و از سنگ سفيد ساخته شده است . چون انبار غلهء زواياى بلخ در اين خانه بود و در آن بسته نتوانستيم داخل آنجا را تماشا كنيم » . انتهى .\r\n\r\nبلد [ مع - مر 
  ] :\r\nاسم شهر كرج است كه ابو دلف آن را بنا نهاد و در حرف كاف ذكر آن بيايد . مرو الرود را نيز بلد گويند .\r\n\r\nبلق [ مع - مر 
  ] :\r\nناحيه‌اى است در زابلستان در خاك غزنه .\r\n\r\nبلكيان [ مع - مر 
  ] :\r\nقريه‌اى است در دو فرسخى مرو .\r\n\r\nبلوص [ مع - مر 
  ] :\r\nاسم كوهى است از براى اكرادى كه ايشان را بلادى است وسيع ميانهء كرمان و فارس و مجاورند با مردمان كوه قفص . و مردمان كوه قفص با آن‌كه وحشى و جنگجو و خونريزند و از كسى باكى ندارند از بلوصها مىترسند . بلوصها مكنتشان بيشتر از مردمان كوه قفص است و آدابشان نيز بهتر مىباشد و در زير چادر مىنشينند و چادرهاشان از پشم بز است .\r\n\r\n","description":"","footnote":"","page_name":" 434 ","page_number":482},
  {"content":"\r\n\r\nمثل همسايه‌هاى خود عادت به نهب و غارت ندارند و هرگز با همسايگان خود در عالم جنگ و كارزار نيستند .\r\nمؤلف گويد بلوص معرب بلوچ است و بلوچ سكنهء بلوچستان را گويند و بلوچستان از طرف شمال به افغانستان و سيستان و از طرف مشرق به سند و از طرف مغرب به ايالت كرمان و از طرف جنوب به بحر هند محدود مىباشد . طول اين ايالت از مشرق به مغرب تقريبا هزار و صد و بيست هزار ذرع و عرض آن چهارصد و سى و دو هزار ذرع است . جمعيت بلوچستان را از سيصد هزار الى يك كرور گفته‌اند . جغرافياى فرنگ اين ولايت را منقسم به چهار ناحيه نموده : اول ناحيهء ماروان كه شهر عمدهء آن كلات است . دويم : مكران كه شهر معتبر آن كيج است . سيم : ناحيهء كنداوا كه شهر معظم آن كنداوا مىباشد و اين شهر را حوروند هم مىنامند .\r\nچهارم : ناحيهء كوهستان . بالجمله بيشتر اراضى بلوچستان را كوههاى بلند پوشيده است و به واسطهء كوهى كه در ميان اين ايالت مىباشد جغرافياى فرنگ كل بلوچستان را دو قسمت نموده : قسمت جنوبى را بلوچستان بحرى و قسمت شمالى را بلوچستان برى ناميده‌اند . اراضى لوس و كنداوا و دره‌هاى جلوان مستور به زراعت مىباشد . ولى اراضى مكران چون شن‌زار است زراعت در آن كمتر به عمل مىآيد . اما نخل زياد دارد . صحرائى كه بمپور در آن واقع شده تقريبا دويست و چهل و هشت هزار ذرع طول و صد و بيست و هشت هزار ذرع عرض دارد . اراضى اطراف بمپور غالبا كوير و متمم كويرى است كه از سمت حوض سلطان به‌سمت سيستان و افغانستان و بلوچستان مىرود . ايالت كنداوا را بعضى از شعب رودخانهء سند مشروب مىسازد . آب ناحيهء لوس از چشمه‌هائى است كه از كوههاى آن جارى است . برنج آن ناحيه معروف است .\r\nدر سمت شمال بلوچستان رودخانه كمتر يافت مىشود . بعضى مسيلها ديده مىشود كه در ايام باران در ظرف چند ساعت رودخانهء بزرگى مىگردد و همين‌كه باران قطع شد باز خشك مىشود . اغلب كوههاى بلوچستان سابق آتشفشان بوده معدن گوگرد ، زاج ، سرب ، آهن ، مس ، قلع ، زغال سنگ ، نفت و شوره در كوههاى بلوچستان زياد است .\r\nدر كوههاى جلوان نيز گاهى معادن طلا و نقره پيدا مىشود . در سمت جنوب كلات ، معادن سنگ سرمهء خيلى سفيد هست و در نوشكى معدن مرمر سفيد و الوان يافت مىشود .\r\n\r\n","description":"","footnote":"","page_name":" 435 ","page_number":483},
  {"content":"\r\n\r\nهواى بلوچستان همه‌جا خيلى سالم است مگر مكران كه در يك ماه اسد به شدت گرم مىباشد و در اواسط عقرب شروع به باريدن برف مىشود .\r\nزمستان مكران خيلى سخت است و اول بهار آن از ماه ثور است . مع ذلك در ناحيهء لوس و مكران نسبت به ساير جاهاى بلوچستان ، بخصوص كنارهء دريا ، سرما چندان شدت ندارد . در ماه حمل از طرف شمالى مغربى باد سختى در سه هفته على الاتصال وزان است . در كوهستان در فصل جوزا باران شديد مىبارد و خسارت زيادى به زراعت اهالى آنجا مىرساند .\r\nكنداوا از اغلب نواحى بلوچستان خوش هواتر است . اين است كه متمولين بلوچستان غالبا آنجا سكنى دارند . در داخلهء بلوچستان شير و ببر كم است مگر در سرحد مشرقى كه گاهى ديده مىشود بر خلاف كفتار و گرگ و شغال زياد كه در همه‌جا ديده مىشود و سگ وحشى دسته‌دسته كه هر دسته از بيست الى سى مىباشد در دشت بلوچستان سير مىكنند . ارغالى و آهو و مرال و خرگوش و بز كوهى در كوهستانات زياد است . عقاب و هما و كركس و زاغچه در اطراف كلات بسيار مىباشد . در هرجا كه آب هست لك‌لك هم ديده مىشود . كبك و تيهو هم فراوان است . در سواحل بلوچستان كه منتهى به درياى هند مىشود صيد ماهى زياد مىكنند .\r\nاهالى كناره علاوه‌بر اين‌كه خوراك خودشان منحصر به ماهى است به گاو و گوسفند و مرغ خانگى هم ماهى مىدهند . در داخلهء بلوچستان در رودخانه‌ها ماهى كم است حيوانات موذى از قبيل مار و عقرب نيز كم دارد . گاو و گوسفند بلوچستان لا تعد و لا تحصى است و بدين واسطه اغلب اهالى چادرنشين و ييلاق و قشلاق مىكنند . اغلب بزهاى آنجا سرخ رنگ است . در جاهائى كه رودخانه هست گاوميش هم دارند . اسبهاى ناحيهء كنداوا از كلات بزرگتر و قوى جثه‌ترند و طاقت هر نوع خستگى دارند . بر خلاف اسبهاى مكران و لوس كه كوچك و كم‌جثه مىباشند .\r\nقاطر و الاغ هم در آنجا هست . ولى حمل احمال و اثقال غالبا با شتر مىشود .\r\nكنداوا از جميع نواحى بلوچستان حاصلخيزتر است و آذوقهء تمام بلوچستان را مىتواند داد . در باغات شهرهاى بلوچستان هر نوع درخت گرمسيرى و سردسيرى به عمل مىآيد . بادام آن معروف است . خربزه‌هاى آنجا خيلى بزرگ مىشود . كارخانجات در بلوچستان هيچ نيست و پارچه در آنجا نسج نمىنمايند مگر پارچه‌هاى پشمينهء بسيار خشن يا كرباس كه\r\n\r\n","description":"","footnote":"","page_name":" 436 ","page_number":484},
  {"content":"\r\n\r\nلباس اهل بلد است . از نيشكرى كه در حوالى بلد به عمل مىآيد شكرى بدون تصفيه ساخته به تجار سند مىفروشند . در جبه‌خانه خان كلات شمشير و سربى ؟ و خنجر با نهايت بىامتيازى ساخته مىشود و طوايف اطراف به آنجا آمده ابتياع مىكنند . از سمت مكران به سواحل عربستان حبوبات ، نمد ، غالى كه در لوس به عمل مىآيد حمل مىكنند . نيز آهن و قلع و سرب و فولاد و مس به هندوستان مىبرند و در عوض قند و پارچه‌هاى ابريشمى و زرى و چيت به بلوچستان مىآورند . فولاد بلوچستان به كابل و خراسان هم مىرود . از سمت سند و شكارپور ظروف چينى و تنباكو و قهوه و ترياك به بلوچستان وارد مىشود .\r\nاهالى بلوچستان كلية به دو فرقه منقسم مىشوند : يك فرقه كه اصل بلوچ هستند در تمام نواحى غربى سكنى دارند . يك طايفه معروف به براهوئى ( براهئى ) در سمت شرقى هستند . عقيدهء خود بلوچها اين است كه از نژاد اعراب هستند . و ليك هيچ شباهت بدنى و صورى به عرب ندارند . قامت بلند و صورت درازى دارند . خوشگل ، قوى و رشيد و صاحب طاقت و خونخوار و دزد هستند و خونريزى و دزدى را صنعت بزرگ دانسته به اين صفات فخر دارند . عقايد مذهبى بلوچها طور غريبى است .\r\nقسم پيرگيرى نزد ايشان عظيم‌تر از قسم خدا و رسول است و العياذ بالله تعالى نسبت ظلم به خدا مىدهند و مىگويند چندين هزار سال قبل كه خلقت آدم شد و اقطاع كرهء ارض را به ملل مختلفه تقسيم كردند در حق ماها ظلم شده . زيرا كه بدترين نقاط روى زمين را به ما دادند . لهذا غارت اموال اشخاصى كه در جاهاى خوب و آباد ساكنند بر ما واجب است . و نيز گويند اسم ما ابتدا « بلخت » بوده . وجه تسميه اين‌كه لخت به دنيا آمده‌ايم و در دنيا نيز استطاعت پوشيدن لباس نداريم و از كثرت استعمال بلخت ، بلوچ شده . بارى با اين عقايد باطله و اعمال شنيعه مهمان دوست و غريب‌نواز مىباشند . بيشتر خوراك اهالى نان گندم و جو ، برنج خرما ، پنير ، شير و اقسام حبوبات است . در اغذيه فلفل هندى و سير زياد داخل مىكنند . گوشت كمتر صرف مىنمايند . بيشتر بلوچها سنى مذهب‌اند و به بعضى از عادات يهود نيز معتادند . جنگ ايشان با نيزه و تير و كمان است . لباس مردها غالب عبارت است از پيراهن كرباس سفيد يا آبى بلند و تا زانوى آنهاست و يك شلوار گشاد و يك عمامهء كوچكى هم دارند .\r\n\r\n","description":"","footnote":"","page_name":" 437 ","page_number":485},
  {"content":"\r\n\r\nلباس نسوان عبا مانندى است از كرباس سرخ و سياه و يك شلوارى از ابريشم بسيار فراخ و بلند كه در قوزك پا او را جمع مىكنند و مىبندند .\r\nزبان بلوچها فرس قديم است . لكن بعضى الفاظ از خودشان ضميمهء آن كرده‌اند و تغييرات كلى در تلفظ داده‌اند كه فهميدن آن از براى ما مشكل است . طايفهء براهوئى از بلوچها كوتاه قدتر و صورتشان گرد و ريش و مويشان سياه و مجعد است . تربيت بلوچها از آنها بيشتر مىباشد . اما آنها به خونخوارى و بىرحمى بلوچها نيستند . كلاه نمد بر سر دارند و در زمستان فرجى نمد مىپوشند . يك طايفهء ديگر هم در بلوچستان است موسوم به دوارس . عقيدهء بعضى اين است كه اصل اين طايفه از گبرهاست .\r\nقشون خان كلات از اين طايفه مىباشد و از خصايص اين طايفه است كه زبان فارسى را در كمال فصاحت حرف مىزنند . منافع خان كلات از ناحيه‌اى كه متعلق به اوست در سال هشتاد و هفت هزار و پانصد تومان است كه دو ثلث آن منافع غله و يك ثلث آن وجه نقد است . اجراى قانون و تعيين حدود شرعيه را شخص خان كلات مىنمايد . حد زانى و زانيه قتل است . حد سارقين نيز كشتن است . اين كلات معروف به كلات نصير خانى و در سيصد و بيست هزار ذرعى جنوب مغربى قندهار واقع است . جمعيت آن تقريبا بيست هزار و اطرافش كوه و قلعهء سختى دارد و بازار دايرى نيز در آنجاست . در هزار و دويست و پنجاه و پنج هجرى انگليسها آنجا را متصرف شده ولى باز رد كردند .\r\nيكى ديگر از معظم شهرهاى بلوچستان بمپور است كه در ناحيهء كوهستان ( قهستان ) در دويست و هفت هزار ذرعى شمال مغربى كيج و در چهارصد و پنج هزار ذرعى كرمان مىباشد . در حوالى بمپور سابقا كوه آتشفشانى بوده كه الحال خاموش و در دامنهء اين كوه آب معدنى گرم و سرد و معدن گوگرد يافت مىشود . حاكم بمپور كه از جانب دولت عليهء ايران است در وقت لزوم مىتواند شش هزار مرد مسلح حاضر كند .\r\nقلعهء بمپور بالاى تلى واقع شده صد ذرع ارتفاع و سيصد ذرع قطر دايرهء آن و اين تپه خاك دستى است و معروف است كه آن را گبرها ساخته‌اند .\r\nمساحت و شرح جغرافى بلوچستان كه الآن در تصرف دولت عليه است از قرار كتابچه‌اى است كه ميرزا مهدى خان سرتيپ مهندس ايرانى كه از جانب اولياى دولت جاويد شوكت به مساحت بلوچستان مأمور شده\r\n\r\n","description":"","footnote":"","page_name":" 438 ","page_number":486},
  {"content":"\r\n\r\nو رفته نگاشته است و صورت آن كتابچه در روزنامهء نمرهء دويست و پنجاه و هشتم ضبط شده و ما بعينها همان صورت را در اينجا نقل مىنمائيم :\r\n\r\nمساحت بلوچستان نقل از كتابچهء ميرزا مهدى خان سرتيپ مهندس\r\nبلوچستان متصرفى حاليهء دولت عليهء ايران از سمت شمال محدود است به سيستان و از طرف مشرق به پنج گور و كيج و از طرف جنوب به درياى هندوستان و از طرف مغرب به نرماشير و رودبار و بشاكرد . آنچه در سمت شمال واقع است عبارت است از ملك سرحد و دزك و جالق ، و كوهك و توابع آنها . آنچه در سمت شرقى واقع است عبارت است از ملك سب و مكس و ايرافشان و سرباز و توابع آنها . آنچه در سمت جنوب واقع است عبارت از ملك مكران و كوچه و باهو و توابع آنها . آنچه در سمت غربى واقع است عبارت است از ملك بنت و گه و لاشار و توابع آنها . بمپور كه مركز و محل نشيمن ضوابط بلوچستان است با توابع در وسط بلوچستان واقع است .\r\n\r\nسرحد\r\nاز حيثيت آب و هوا از جاهاى مرغوب و ممتاز است . قابل و شايستهء هر قسم آبادى و عمارت است . مراتع و معادن زياد دارد . چنانچه مخارج نمايند استعداد هرگونه مداخل و منافع براى دولت عليه حاصل مىشود .\r\nهوايش معتدل مانند هواى كرمان ، كوهستاناتش مثل ييلاقات كرمان است و مشتمل بر چند مزرعه و آبادى است . خاش ، سنكويه ، تمين ، گوشه ، نازيل ، ده‌پاميل ، ده‌بالا ، كزويه ، لادز .\r\nخاش و توابع : قلعه‌اى مخروبهء غير مسكون دارد . آب آن از قنوات است . نه رشته قنات آباد و نه رشته خراب دارد و قناتهاى خراب آن به مخارج جزئى و سهولت معمور مىشود . چون اهالى آنجا مالدارند به تنقيهء قنوات\r\n\r\n","description":"","footnote":"","page_name":" 439 ","page_number":487},
  {"content":"\r\n\r\nو زراعت و فلاحت نمىپردازند و اعتنائى ندارند .\r\nسنكويه و توابع : سه رشته قنات و شش مزرعه رود آب دارد .\r\nتمين و توابع : مزارعش رود آب و دو رشته كاريز خراب دارد .\r\nگوشه و توابع : رودآب است .\r\nنازيل و توابع : دو رشته قنات آباد و چهار رشته خراب دارد .\r\nده پاميل و توابع : چهار رشته قنات آباد و سه رشته خراب و سه مزرعهء رود آب دارد .\r\nده بالا و توابع : چهار رشته قنات آباد و هشت رشته قنات خراب دارد .\r\nكزويه و توابع : دو رشته قنات آباد و سيزده رشته قنات مخروبه دارد .\r\nلادز : قلعه‌اى از بناهاى قديم دارد و غير مسكون است . هشت رشته قنات آباد و دو رشته قنات خراب و يك مزرعهء رودآب دارد . محصول شتوى گندم و جو و صيفى جوزق و ذرت و ارزن و ترش‌جو و كنجد و پياز و اشجار گردو و سيب و امرود و زردآلو و آلوسياه و آلوزرد و هلو و سنجد و شاه‌توت و توت سفيد و انار بىهسته هم آنجا پيدا مىشود .\r\nشكار و طيور كبك و تيهو در كوهستانش وفور دارد . از قرارى كه مىگويند در فصل بهار از كثرت بيضهء كبك و تيهو اهالى آنجا حاجت به تخم‌مرغ ندارند . در جلگهء سرحد آهو و گور فراوان است . در كوهستانش شكار كوهى بسيار از حيوانات درنده پلنگ و يوز زياد دارد .\r\nمال و مواشى گوسفند و شتر و گاو و الاغ در كوهستان دارد . لباس اهالى آنجا كرباس و شال پشم است كه در ميان خودشان به عمل مىآورند . محل سكناى آنها جميعا سياه‌چادر است .\r\nجمعيت سرحد بدين تفصيل است :\r\nطوايف بلوچ : يار احمد زهى پانصد خانوار ، غمشادزهى صد خانوار ، سورى زهى پنجاه خانوار ، مزار زهى سى خانوار ، ريگى صد خانوار ، مير بلوچ زهى صد خانوار ، شالى بر سى خانوار ، سهراب زهى بيست خانوار ، بامرى و برهان زهى شصت خانوار ، جمشيد زهى سى خانوار ، جهانشاه زهى بيست خانوار ، سالار زهى پانزده خانوار .\r\nطوايف فارسى غير بلوچ : تمينى چهل خانوار ، لادزى سى خانوار ، شمه‌دان و گوشه صد خانه‌وار ، كرم زهى و هاشم زهى صد خانوار ، خاشى صد خانوار ، مجموع هزار و چهارصد و بيست و پنج خانوار .\r\n\r\n","description":"","footnote":"","page_name":" 440 ","page_number":488},
  {"content":"\r\n\r\n\r\nمعادن\r\nكوهى است بسيار رفيع مشحون به تلال و مشهور به كوه گوگرد است كه در همان كوه معدن نشادر هم دارد . اين كوه از طرف مشرقى منتهى مىشود به رودخانهء سنكويه و از طرف غربى به نازيل . تخمينا طول اين كوه از سمت مشرق تا مغرب بيست فرسنگ است و دايما برف دارد .\r\nباغات سرحد در حوالى و دامنهء اين كوه واقع است . از قبيل اشجار بنه و ارجن و بادام تلخ بسيار دارد و همهء باغات از آب برف كوه مشروب مىشود . يك نوع علف در آن كوه سبز مىشود كه شباهت به خارشتر دارد و گلهاى ابلق از آن مىرويد كه اهالى سرحد از آن مىخورند . بعد خاك نرم روى آن علف مىريزند كه از شيره و شبنم علف آن خاك مزهء ترشى كسب و ضبط مىكند . بعد از چند صباحى خاكها را جمع مىنمايند و ذخيره مىكنند و در وقت احتياج به ترشى قدرى از آن خاك ميان آب ريخته مىگذارند زلال مىشود . هنگام صرف غذا از آن آب استعمال مىنمايند . خوشمزه و مأكول است و همچنين در آن كوه پياز خودرو به عمل مىآيد كه رنگ قرمز دارد و اهل سرحد استعمال مىكنند و مىگويند خيلى خوش طعم است . ديگر در آن كوه دو قسم خاك هست :\r\nقرمز رنگ و سياه رنگ كه به كار صباغى مىآيد و اهل سرحد با اين خاك ملبوس و لوازم خودشان را صباغى نموده و استعمال مىنمايند .\r\nاما در باب معادن اين كوه : در وسط قلهء اين كوه چاهى است كه بخار از آن متصاعد مىشود و در اطراف چاه نشادر منجمد مىشود و نزديك آن چاه تردد نمىتوان كرد و صدمه مىرساند و نشادر را با اسباب و بيلهاى دسته‌بلند ضبط و اخذ مىنمايند و در حوالى چاه ، گوگرد از زمين مىجوشد و روى زمين مىبندد . از قرارى كه مىگويند گوگرد احمر نيز در اين كوه پيدا شده است ليكن محل آن معين نيست و همچنين به فاصلهء سه چهار فرسنگ دور از اين چاه معدن سرب هست كه در عهد قديم در آن معدن كار كرده‌اند . قله‌اى در كوه گوگرد هست بسيار مرتفع و سخت و مشهور به كوه كبنح كه بالاى آن رفتن بسيار صعب و دشوار است . قلعه‌اى ديگر در مقابل اين كوه است كه هرگاه روى آن بالا روند در وسط\r\n\r\n","description":"","footnote":"","page_name":" 441 ","page_number":489},
  {"content":"\r\n\r\nقله بزرگ مغارى نمايان است كه از ميان مغار ، چيزى پيدا و محسوس است معلوم نيست چه باشد . از قرارى كه مذاكره مىكردند مير رضائى نام از طايفهء مير بلوچ زهى در هفتاد سال قبل از اين از يك سمت به بالاى كوه رفته و طناب بلند و محكمى بر كمر يك نفر بسته او را به‌سمت مغاره پائين نموده تا مقابل مغاره رسيده . چون طاق طبيعى بالاى مغاره پيش آمده نتوانسته خود را به مغازه برساند و آن شخص مذكور ساخته كه چند خمره در آنجا ديدم از عهد قديم . مىگويند در پاى كوه مسكوك كهنه ديده و يافته‌اند . اعتقاد اهل سرحد اين است كه بايد در آن خمره‌ها پول باشد و اين بنده هرقدر تفحص و تجسس نمود كه شايد دو سه عدد از آن پولها پيدا شود ميسر نشد و شخصى كه به كوه رفته بود گفتند كه در پنج سال قبل فوت شده است .\r\nكوه ديگر كه مشهور به كوه مورپيچ است و در آنجا معدن دارد و در زمان قديم كار كرده‌اند و اثر چاه و معدن ظاهر است . ليكن بلوچها نمىدانند چه معدنى است . موقوف به تشخيص اهل سررشته و معدنچى است .\r\nو نيز كوه ديگر ما بين كوه گوگرد و كوه مورپيچ است كه اثر معدن و كار كردن قديم در آن هويدا است . آن هم معلوم نيست كه چه معدن است . اهل معادن و سررشته مىتوانند تشخيص نمايند .\r\nدزك : گرمسير است . هوايش خيلى گرم و آبش ناسازگار است و مشتمل بر مزارع مفصله است : زنگيان ، دشتوك ، پرگان ، شصتان ، بخشان ، هوشك ، بم‌پشت ، تاكان و در كوشك ، كاپوركان ، دهك ، اسفنده ، كوهك ، ناووغ ، هيتك .\r\nدزك و توابع : قلعه‌اى از بناهاى قديم دارد كه مسكون است . هشت رشته قنات آباد دارد و سه رشته قنات خراب . و چون در دامنهء كوهستان واقع شده و بسيار زمين سخت و سنگلاخ است زراعت در آنجا صعوبت دارد بدين جهت به تنقيه قنوات خراب نمىپردازند .\r\nزنگيان و توابع : قلعه‌اى قديم و مسكون است . برخى از عمارات آن مخروبه است و يك رشته قنات دارد كه در جزء همان قنوات دزك است . از قلعهء زنگيان تا قلعهء دزك تخمينا نيم فرسنگ فاصله دارد . اهالى آنجا همه ميان قلعه سكنى دارند .\r\nدشتوك : از بناهاى قديم و در سمت جنوب دزك واقع است . يك رشته\r\n\r\n","description":"","footnote":"","page_name":" 442 ","page_number":490},
  {"content":"\r\n\r\nقنات آباد دارد كه از همان هشت رشته قنات دزك است .\r\nپرگان : ما بين دزك و قلعهء زنگيان معمورهء كوچكى است . يك رشته قنات دارد .\r\nشصتان و سرجويه : دو قلعه از بناهاى قديم است وصل به‌هم و دو رشته قنات دارد .\r\nبخشان : قلعهء قديم و در سمت غربى دزك واقع است . يك رشته قنات آباد دارد .\r\nهوشك : نيز در سمت غربى دزك واقع است . قلعهء كوچكى از بناهاى قديم دارد . يك رشته قنات آباد و دو رشته قنات خراب دارد .\r\nبم‌پشت : قلعه‌اى از قديم دارد مشهور به مورتى كه در سمت جنوب دزك واقع است . آبش چشمه‌اى است كه از كوه جارى است . هر سالى كه كمتر باران بيايد زراعت نمىنمايند . آب آنجا منحصر به‌همين است .\r\nناووغ : حصارى قديم در سر كوه دارد و حصارى هم در دامنه بنا كرده‌اند و يك رشته قنات دارد .\r\nهيتك : قلعه‌اش مخروبه است و دو رشته قنات كم آب دارد .\r\nتاكان و در كوشك : آبش چشمه‌اى است كه آب قليلى دارد .\r\nكلپورگان : حصار كوچك و يك رشته قنات دارد كه آبش كفايت نخيلات آنجا را مىكند زراعت نمىنمايند .\r\nدهك : دو قلعهء خراب دارد . يك رشته قنات و يك چشمهء كوچك دارد .\r\nاسفنده : قلعه‌اى از بناهاى قديم دارد . يك رشته قنات كوچك و يك چشمه دارد .\r\nكوهك : قلعه‌اى در روى سنگ مرتفعى دارد كه نسبت به ساير قلعه‌هاى بلوچستان كمال استحكام را دارد و از بناهاى قديم و قلعه‌هاى نامى است و در سنهء هزار و دويست و نود برحسب امر قدر قدر همايون ، وكيل الملك قشونى مأمور نموده آنجا را تسخير و تصرف نمودند و در قلعهء كوهك مقبره‌اى است كه ساكنين اين قلعه شخص مدفون در مقبره را صاحب كشف و كرامات مىدانند و در پهلوى اين مقبره چاه قلعه واقع است كه هفتاد ذرع عمق اوست و هر وقت قلعه محصور شود اهل كوهك حاجت به آب آن چاه به‌هم مىرسانند و اهل قلعه مىگويند كه هر زمانى كه دور قلعه محاصره مىشود از كرامت صاحب اين مقبره آب جوشيده\r\n\r\n","description":"","footnote":"","page_name":" 443 ","page_number":491},
  {"content":"\r\n\r\nبالا مىآيد و به اندازهء ده پانزده ذرع مىايستد كه اهل قلعه به سهولت آب مىكشند و صرف مىنمايند . آنچه در لوح مقبره نقش بود بعينه نقل شد ، شعر :\r\n « نامى » از اين باده كه دارى به جام * فيض‌رسان شو به سوى خاص و عام \r\nقائله نواب امير محمد معصوم الحسينى البكرى در وقتى كه از هندوستان به رسالت ايران آمده بود اينجا رسيد در سنهء هزار و سيزده « 1 » .\r\nمحصول مزارع دزك : شتوى ، گندم و جو ، صيفى : جوزق و ذرت ، اشجار : نخيلات انار ، انجير و رز . در اسفنده و كوهك مركبات قليلى هست . شكار و طيور در جلگه آهو كم است و در كوهستانش كبك و تيهو يافت مىشود . مال و مواشى گوسفند و گاو و الاغ دارند . ملبوس آنها كرباس و شال پشم است كه خودشان مىبافند . محل سكناى آنها در قلعه جات و خارج قلعه هم از خشت و گل عمارت دارند .\r\n\r\nجمعيت و طوايف\r\nدر دزك : طايفهء بزرگ‌زاده بيست خانوار ، طايفهء ملا سى خانوار ، طايفهء سپاهى هفتاد خانوار ، طايفهء درزاده هشتاد خانوار .\r\nدر زنگيان : طايفهء سادات و امراء چهل خانوار ، طايفهء كلشئىزاده سى خانوار ، بلوچ سى خانوار ، طايفهء درزاده پنجاه خانوار .\r\nدر دشتوك : طايفهء فنوج بيست خانوار ، كفاش ده خانوار ، سپاهى ده خانوار ، درزاده شصت خانوار .\r\nدر پرگان و توابع از قبيل ممدى و اسفيح : طايفهء ده‌دارى سيصد خانوار ، كوكو سى خانوار .\r\nدر شصتان : طايفهء باران زهى چهل خانوار ، طايفهء كدخدا چهل خانوار ، طايفهء سپاهى بيست خانوار ، طايفهء درزاده شصت خانوار ، طايفهء\r\n\r\n\r\n","description":"","footnote":"\r\n( 1 ) - وى از طرف جلال الدين اكبر پادشاه هند به ايران آمد . او در سر راه خود از هرجا گذشته خطى و شعرى به يادگار نهاده . تخلص او نامى بوده . وقتى به ايران رسيد كه شاه عباس ايروان را در محاصره گرفته بود ( ر ك زندگانى شاه عباس اول از نصر اللّه فلسفى ج 4 ص 80 تا 83 ) .\r\n","page_name":" 444 ","page_number":492},
  {"content":"\r\n\r\nدهقان صد و چهل خانوار .\r\nدر بخشان : طايفهء مشهور به طايفهء بخشانى هشتاد خانوار .\r\nدر هوشك : چهل خانوار .\r\nدر بم‌پشت : طايفهء سردار هشتاد خانوار ، طايفهء تركى چهارصد و بيست خانوار .\r\nدر ناووغ : شصت خانوار .\r\nهيتك : سى خانوار .\r\nناكان : در كوشك سى خانوار .\r\nكلپوركان : چهل خانوار .\r\nدهك : چهل خانوار .\r\nاسفنده : شصت خانوار .\r\nكوهك : شصت خانوار . مجموع هزار و دويست خانوار .\r\nدر كوهستانات دزك معادن تشخيص نداده‌اند و ندارد .\r\nجالق : گرمسير است . هواى آن گرم و تر و بدتر از دزك است و مشتمل است بر سه قلعه و دو رشته قنات آباد قليل آب دارند . محصول شتوى : غله ، صيفى : جوزق و ذرت و باقلا ، اشجار نخل خرما و انار دارد .\r\nدر جلگه شكار بسيار است . از قرارى كه مىگفتند در فصل تابستان از شدت حرارت هوا ، آهو در هر سايه و پاى علفى كه پناه مىكند شكارچيها رفته آهو را زنده شكار مىكنند و از گرما حركت نمىكند . در كوهستان كبك و تيهو دارد كه شكار مىكنند . مال و مواشى ، گاو و الاغ و گوسفند .\r\nمحل سكناى آنها در قلعه‌جات و جمعيت قلاع چهارصد خانوار است .\r\nكلكان كه از توابع جالق است مشتمل است بر پنج قلعهء كوچك و آب آنها از رودآب است . محصول شتوى گندم خالص است و صيفى شلتوك فقط . حاصل ديگر ندارد . اشجار نخيلات است . شكار در جلگه آهو و در كوهستان كبك و تيهو دارد . مال و مواشى مثل جالق است . ملبوس جالق و كلكان كرباس و شال پشم است كه خودشان به عمل مىآورند . محل سكناى آنها در همان قلاع است و جمعيت يكصد خانوار است و رئيس و بزرگ جالق و دزك سالهاست كه مير علم خان بوده و اكنون مير دلاور خان پسر اوست و از خانواده‌هاى نجيب بلوچستان مىباشند . ادعاى سيادت\r\n\r\n","description":"","footnote":"","page_name":" 445 ","page_number":493},
  {"content":"\r\n\r\nمىكنند و خود را از اولاد حضرت شاه نعمة الله ولى - قدس الله سره - مىدانند .\r\nسب : گرمسير و بد هواست على حده قلعه هم دارد از بناهاى قديم موسوم به سوران از توابع سب و سه قلعهء ديگر از توابع اوست : لوكى ، قنات ملك ، قنات كرم شاه . يك رشته قنات دارد باقى مزروعاتش از آب چشمه‌سار است و مشتمل است بر چند مزرعهء مسكون و چند خانوار باديه نشين ، مزرعهء بسكوه ، كشت ، كند ، مولتان ، هيدوج .\r\nبسكوه : قلعه‌اى از بناهاى قديم دارد . مشتمل است بر دو رشته قنات آباد .\r\nكشت : قلعهء محكمى از بناهاى قديم دارد و دو رشته قنات آباد دارد .\r\nكند : بدون حصار است يك رشته قنات دارد .\r\nمولتان : بدون قلعه و آب آن از چشمه‌سار است .\r\nهيدوج : بدون حصار و آبش نيز از چشمه‌سار است .\r\nمحصولات شتوى : غله ، صيفى : جوزق و ذرت ، اشجار : نخل خرما و انار . شكار در جلگه آهو و در كوهستان شكار كوهى و كبك و تيهو .\r\nمال و مواشى : گوسفند و الاغ و گاو و شتر . ملبوس آنها كرباس و پشم به طريق جالق و دزك است . محل سكناى آنها در خانه‌هاى گلى و قلعه‌جات و جمعيت آنها هزار و نهصد و چهل خانوار است . سب صد خانوار ، طايفهء چالى زهى و سعدك زهى كه باديه‌نشين هستند صد خانوار ، سوران و توابع چهارصد خانوار ، كشت صد خانوار ، كند صد خانوار ، مولتان صد و چهل خانوار ، هيدوج از طايفهء سركار و اسكانى و ماشكيدى هزار خانوار .\r\nمعادن : در سمت شمال مزرعهء كشت كه از توابع سب است كوهى است مشهور به كوه سفيد . اعتقاد بلوچها اين است كه در آن كوه معدن طلا و نقره است به اين معنى كه از قدما و اجداد خود شنيده و مىگويند ليكن معلوم نيست و موقوف به تشخيص اهل سررشته و معدنچى است .\r\n\r\nايرافشان\r\nقلعهء محكم و معتبرى از بناهاى قديم و در روى تل خاكى مرتفعى دارد . در سنهء تنكوزئيل هزار و دويست و هشتاد اهالى آنجا تمرد و طغيان\r\n\r\n","description":"","footnote":"","page_name":" 446 ","page_number":494},
  {"content":"\r\n\r\nداشتند برحسب امر قدر قدر همايونى ، مرحوم وكيل الملك اين بنده را با قشون و جمعيت براى تسخير آن و تنبيه اهل طغيان مأمور نمودند و بعد از ورود و محاصرهء آن قلعه و وقوع جنگهاى پىدرپى بعد از سه روز مسخر گرديد . آنجا نيز گرمسير و آب و هواى آن مثل سب است و مشتمل است بر يك رشته قنات و باقى محصول آن از رودآب زراعت مىشود .\r\nآب رودخانه‌اش خوب است و بسيار گوارا است و دو مزرعه دارد : مزرعهء افشان و مزرعهء اشار . هريك از اين مزارع يك رشته قنات و يك قلعهء كوچك دارد . محصولات شتوى : غله و صيفى : شلتوك ، ذرت ، باقلا . اشجار :\r\nنخل خرما ، مركبات . شكار به واسطهء عدم جلگه و صحرا كبك و تيهو در كوهستان دارد . مال و مواشى : گوسفند ، الاغ ، گاو و شتر . ملبوس مانند سب و دزك شال و كرباس است . جمعيت آنها پانصد خانوار : ايرافشان سيصد و پنجاه خانوار ، افشان پنجاه خانوار ، اشار صد خانوار .\r\n\r\nمگس\r\nگرمسير است هواى آن مثل سب است و قلعه‌اى از بناهاى قديم دارد دو رشته قنات آباد و چند رشته قنات مخروبه دارد و مشتمل است بر چند مزرعه : كوران ، شارك ، كهمكار ، چدرك .\r\nكوران : بدون حصار و يك رشته قنات دارد .\r\nشارك : نيز يك رشته قنات دارد .\r\nكهمكار : قلعه‌اى از بناهاى قديم و دو رشته قنات دارد .\r\nچدرك : آبش چشمه‌اى است و حصارى هم ندارد .\r\nمحصولات شتوى : غله و صيفى ؛ جوزق ، ذرت ، باقلا و در بعضى از كوههاى مگس در فصل بهار زيره به عمل مىآيد . اشجار : نخيل ، مركبات ، انار ، انجير ، شكار و طيور در جلگه آهو و در كوهستان شكار كبك و تيهو . مال و مواشى : گوسفند ، گاو ، الاغ . ملبوس مثل جالق از پشم و كرباس است .\r\nجمعيت آنها دويست و هفتاد خانوار است : مگس صد خانوار ، كوران سى خانوار ، شارك سى خانوار ، كهمكار شصت خانوار ، چدرك پنجاه خانوار .\r\n\r\n","description":"","footnote":"","page_name":" 447 ","page_number":495},
  {"content":"\r\n\r\n\r\nسرباز\r\nسرباز در ميان رودخانه‌اى واقع است كه از دو طرف كوه است و عرض رودخانه يكصد ذرع و بعضى جاها بيشتر است و در هر جاى آن كه ممكن بوده بناى آبادى گذاشته‌اند . هوايش خيلى گرم است . قلعه‌اى از بناهاى قديم دارد كه مخروبه است و آبش از رودخانه است و از بهترين بلوكات بلوچستان است و اهالى اين بلوك در امر رعيتى و كار زراعت و فلاحت مهارت تام دارند و مشتمل است بر مزارع مفصله كه همهء آنها از آب رودخانه زراعت مىنمايند . نسقند ، كويمرك ، كوه‌روك ، كوه‌وند ، كشكور ، ديه‌كور ، پاردو ، پشامك ، فيروزآباد ، راسك ، بافتان ، پيشين و محصولات اين مزارع همه از آب رودخانه مشروب مىشود الا مزرعهء پيشين كه از رودخانه خارج است . دو قلعه دارد از بناهاى قديم كه مسكون است . يك چشمه دارد و باقى زراعت آن ديمى است . چون اين قلعه‌ها در ما بين سرباز و كيج واقع است در سنهء هزار و دويست و هفتاد و نه كه اين بنده به ساحت بلوچستان برحسب امر اولياى دولت روزافزون مأمور بود بعد از ورود به بلوچستان در اثناى سياحت كه به بلوك سرباز رسيد و به پيشين عبور نمود و معلوم شد كه اهالى آنجا كمر مخالفت بسته‌اند . نه به ضابط كيج و نه سرباز اطاعت و خدمت مىكنند . بعد از معاودت از سياحت بلوچستان تفصيل مخالفت سكنهء پيشين را به وكيل الملك مرحوم اظهار داشت و به عرض اولياى دولت جاويد شوكت رسانيد . در سنهء هزار و دويست و هشتاد و يك حسب الامر اين بنده را با سرباز و توپ و جمعيت مأمور نمودند . رفته بعد از پنج روز محاصره قلعه را تسخير نمود و حالا در نهايت انقياد كمر خدمت بسته و به ضابط سرباز ماليات مىدهند .\r\nمحصولات بلوك سرباز : شتوى غله ، صيفى : شلتوك و ذرت . اشجار :\r\nنخل خرما ، مركبات و ليمو . آب آنجا خيلى تعريف دارد . انبه ، كنار ، انجير ، انار ، رز ، شكار كوهى كبك و تيهو ، پلنگ هم در كوهستانش هست . مال و مواشى : گوسفند ، گاو ، الاغ . ملبوس شال پشم و كرباس است .\r\nطايفه‌اى از آنها را ذكرى مىگويند . جمعيت بلوك سرباز هزار و چهارصد و نود خانوار است . خود سرباز از جانب ضابط مستحفظ دارد .\r\nنسقند دويست خانوار ، كويمرك صد خانوار ، كوه روك پنجاه خانوار ،\r\n\r\n","description":"","footnote":"","page_name":" 448 ","page_number":496},
  {"content":"\r\n\r\nكوه‌وند سيصد خانوار ، كشكور صد خانوار ، ديه‌كور پنجاه خانوار ، پشامك صد خانوار ، فيروزآباد پنجاه خانوار ، راسك صد خانوار ، بافتان پنجاه خانوار ، پيشين دويست خانوار ، پارود پنجاه خانوار ، متفرقه صد و چهل خانوار . اهالى كوه‌وند و كشكور كه چهارصد خانوار مىباشند مذهب ذكرى دارند و از قرارى كه معلوم شد به هيچ مذهب و ملت اعتقاد ندارند . با محارم خود نيز جمع مىشوند و مرشد آنها داهى نامى بوده كه مرده و اين بنده هرقدر سعى و تفحص نمود كه شايد آدم زبان‌فهمى در ميان آنها پيدا كند كه از عقايدشان اطلاع حاصل كند ممكن نشد . در حقيقت بهايم‌اند و صاحب شعور در ميان آنها نيست . معادن ندارد .\r\n\r\nمكران\r\nهواى آن بسيار گرم و رطوبى است به واسطهء قرب درياى عمان زياد بد هوا و جميع آب قنواتش ناگوار است و مشتمل است بر چند بلوك :\r\nبلوك قصرقند : اما خود قصرقند در واقع پايتخت همهء مكران است قلعهء محكمى دارد و روى تپهء بلندى واقع است و محل نشيمن ضابط است و رعيت آنجا در كوار منزل دارند و كوار جائى است كه از چوب خرما مىبندند و در ميان آن گذران مىنمايند و مشتمل است بر مزارع و از آب رودخانه زراعت مىكنند و قصرقند دوازده رشته قنات آباد و سه رشته خراب دارد . مزرعهء هيت ، بك ، شارك .\r\nهيت : قلعه‌اى از بناهاى قديم و سه رشته قنات آباد و دو رشتهء خراب دارد .\r\nبك : قلعه‌اى از بناهاى قديم و از آب رودخانه زراعت مىنمايند .\r\nشارك : قلعه‌اى از قديم و سه رشته قنات آباد و چهار رشته مخروبه دارد .\r\nمحصولات : شتوى : غله ؛ صيفى : شلتوك و باقلا بسيار تعريف دارد .\r\nاشجار : نخل خرماى مكران چندان تعريف ندارد و درخت انبه ، نارنج ، ليموى آب ، درخت زيتون ، موز ، انار ، انجير ، ترنج بكرائى ، درخت جم كه شبيه به درخت انبه است ميوهء كوچكى دارد به رنگ و بزرگى عناب و ترش‌مزه است . شكار : در جلگه آهو و در كوهستانش شكار كوهى ، كبك\r\n\r\n","description":"","footnote":"","page_name":" 449 ","page_number":497},
  {"content":"\r\n\r\nو تيهو دارد و در صحراى قصرقند آهوى سياه پيدا مىشود . مال و مواشى :\r\nگوسفند ، گاو و الاغ دارند . ملبوس ، كرباس و پشم است . لباس پشمينهء مكران معروف است كه از همهء بلوچستان بهتر و ظريف‌تر به عمل مىآورند و مىدوزند . جمعيت آنها هفتصد و هشتاد خانوار ، قصرقند دويست و سى خانوار ، هيت صد خانوار ، بك چهارصد خانوار ، شارك پنجاه خانوار .\r\nبلوك‌گه : قلعه‌اى از بناهاى قديم دارد . از قنات و رودآب زراعت مىشود . نه رشته قنات آباد و سه رشته قنات مخروبه دارد و مشتمل است بر دو مزرعه : هيجان ، بنت .\r\nهيجان : قلعهء قديم مخروبه دارد و از آب رودخانه زراعت مىنمايند .\r\nبنت : قلعهء قديم خراب و سه رشته قنات دارد و باقى رودآب است .\r\nمحصولات : مثل حاصل شتوى و صيفى قصرقند است . معادن :\r\nفيما بين بنت و بشاگرد كوهى است مشهور به آهن‌كوه كه در آنجا معدن مس است . اهالى آنجا مىگويند هر وقت كه باران مىآيد از شكافهاى كوه ، مس خالص جوشيده بيرون مىآيد . زرگرهاى گه و بنت مىروند از آن مسها آورده به كار مىبرند . اشجار : نخل خرما ، انار ، رز . مال و مواشى و ملبوس مثل قصرقند است . جمعيت آنها هشتصد خانوار كه دويست خانوار هيجان ، و متفرقه چهارصد خانوار ، بنت دويست خانوار .\r\nبلوك دشت : در نزديكى دريا واقع است و آب خوراكى آنها از چاه است هر سال كه بارندگى مىشود بركه‌ها را پر نموده مصرف مىنمايند و زراعت ديمى مىكنند و هر سالى كه بارندگى نشود زراعت ندارند و آب چاه مىخورند و از جاهاى خارج ، غله و آذوقه خريدارى مىنمايند در صورت بارندگى زياد حاصل شتوى غله و صيفى ارزن و ذرت به عمل مىآورند . لباس مثل مكران است . شكار ، آهو و دراج و جيرفتى در صحراى آن بسيار است .\r\n\r\nكوچه و باهو\r\nمتصل به دشت قريب به درياست . آنها نيز از چاه آب كشيده صرف مىنمايند . چنانچه بارندگى زياد بشود اهالى كوچه از فاضل آب رودخانهء قصرقند و اهالى باهو از فاضل آب رودخانهء سرباز بركه‌هاى خود را مملو\r\n\r\n","description":"","footnote":"","page_name":" 450 ","page_number":498},
  {"content":"\r\n\r\nمىنمايند و مثل اهالى دشت زراعت ديمى مىنمايند . در همه‌چيز مثل دشت است . مال و مواشى : گوسفند ، شتر ، ماديان ، الاغ ، گاوميش و گاو دارند . و گاوهاى كوچه مخصوصا ممتاز و زياد درشت و شكيل است .\r\nجمعيت آنها چهار هزار و صد و پنجاه خانوار است . دشت پانصد و پنجاه خانوار ، كوچه و طويف دو هزار و چهارصد خانوار ، باهو هزار و دويست خانوار . اهالى دشت و كوچه و باهو عموما در كوار كه از چوب خرما مىبندند سكنى دارند .\r\n\r\nبنادر متعلق به بلوچستان بندر چاه‌بهار\r\nدر سمت جنوب كوچه واقع است . در سنهء هزار و دويست و هشتاد و نه برحسب امر قدر قدر همايون در حكومت وكيل الملك مسخر شد .\r\nتلگرافخانهء دولت انگليس در آنجاست و عمارت بسيار خوبى ساخته‌اند .\r\nآبش از چاه است و ناگوار . قريب يكصد خانوار جمعيت دارد كه در حوالى قلعه بندر كوارنشين هستند . قبل از تسخير بندر قريب يكهزار خانوار در آنجا سكنى داشتند . زمانى كه قشون براى تسخير بندر مأمور شد ساكنين آنجا وحشت نموده متفرق شدند . ولى حالا كم‌كم جمع مىشوند . اشجارى كه در بندر چاه‌بهار است تمرهندى ، نارجيل ، نخل خرما ، كرك ، بيدان ، جم ، انبه . چند درختى از اين اشجار هست . حالا بندر را به دين محمد خان رئيس سكنهء كوچه سپرده‌اند و او تعهد آبادى و همهء خدمات آنجا را نموده است .\r\n\r\nبندر طيس\r\nاز بنادر قديم و معتبر بوده است و به مرور دهور خراب و معدوم الاثر شده بود . در سنهء هزار و دويست و هشتاد و دو از خوانين مكران به وكيل الملك مرحوم اطلاع دادند كه چنين بندرى در لب دريا واقع است . وكيل الملك اين بنده را در فصل تابستان در عين شدت و حرارت هوا به‌طور چاپارى روانه نمودند . عاجلا به مكران رفته مير عبد الله خان ضابط مكران را به اتفاق خود برده همان محل را ديده به اجازهء مرحوم\r\n\r\n","description":"","footnote":"","page_name":" 451 ","page_number":499},
  {"content":"\r\n\r\nوكيل الملك مرحوم محض ضبط و تصرف دولت روزافزون ، قلعهء مختصرى بنا نموده و بيست خانوار هم از اهالى دشت در آنجا سكنى داده شد كه از دست‌اندازى و تطاول اغيار محفوظ باشند و سكنهء مزبور هنوز در آنجا متوقف‌اند و چون بندر مزبور در واقع بهتر و شايسته‌تر از چاه‌بهار است و مرتع هم دارد برحسب امر و اجازهء اولياى دولت عليه وكيل الملك غير از قلعهء سابق ، قلعهء محكم و عمارات خوب و مرغوب از نو بنا گذاشته‌اند به مباشرى ميرزا محمد حسين كرمانى ساخته شده و در هذه السنه كه اين بنده به سياحت بلوچستان مأمور بود مخصوصا يك روز در آنجا توقف كرده سير قلعه و تعميرات آنجا را نمود . بسيار قلعهء خوبى است و يك سمت بدنهء قلعه وصل به درياست . قدرى ناتمامى دارد كه بنا و عمله در ميان آن مشغول كارند . من بعد آبادى آنجا بهتر و جمعيتش افزون‌تر خواهد شد . آب آنجا نيز از چاه است . ليكن شيرين‌تر و گواراتر از چاه‌بهار است . ديوار بزرگى از سمت دريا كشيده‌اند براى بارانداز و غيره حصن معتبرى است و اصل قلعهء نو در روى تپهء مرتفعى ساخته شده از قبيل اشجار كه در چاه‌بهار هست قليلى در اينجا هم پيدا مىشود .\r\n\r\nبندر پارك\r\nدر غربى بندر طيس به فاصلهء سه فرسخ واقع است . قريب بيست خانوار جمعيت دارد . نزديك به دريا آب زلال دارد كه همان آب معدن نمك است و نمكش سفيد و شيرين و بسيار تعريف دارد و در بلوچستان و مسقط خيلى مرغوب است . از سمت مسقط و اكثر جاهاى ديگر مىآيند و از آنجا نمك به قيمت نازل مىخرند و مىبرند و ساير بنادرى كه بندر ماهيگيرى است و تردد به آنجا نمىشود و شغل سكنهء اين بندرات ماهى فروختن است . بدين تفصيل است : بندر پزم بيست خانوار ، بندر شك بيست خانوار ، بندر كالك پانزده خانوار ، بندر راخبح بيست خانوار ، بندر سد كج ده خانوار ، بندر كنارك سى خانوار ، بندر بريس بيست خانوار ، بندر گواتر سى خانوار .\r\nاما در باب بندر گواتر چون متعلق به باهو است و آبش شور و تلخ است ، سكنهء آنجا تفرقه هستند . من باب اين‌كه دشت و كوههاى اين بندر جنگل دارد و از سمت مسقط گاهى غراب براى بردن چوب به اين بندر\r\n\r\n","description":"","footnote":"","page_name":" 452 ","page_number":500},
  {"content":"\r\n\r\nمىآيند ، لهذا سكنهء اين بندر آمده چوب‌فروشى مىنمايند و در عوض از اهالى مسقط و غيره برنج و ضروريات مىخرند و غير از چوب‌فروشى معاملهء ديگر ندارند .\r\n\r\nلاشار\r\nگرمسير است و ليكن هواى آن نسبت به مكران بهتر است . پيپ ضابطنشين آنجاست . قلعه‌اى مخروبه از قديم دارد . از آب قنات زراعت مىنمايند . چهار رشته قنات آباد و سه رشته خراب دارد . مشتمل است بر مزارع مفصله : كويج يك رشته قنات دارد . كردهان قلعهء مخروبه و دو رشته قنات دارد . قلعهء آبگاه مخروبه و آبش رودخانه است . محصولات شتوى : غله ، صيفى : ذرت و باقلا ، اشجار : نخل خرما ، هلوى سياه ، رز ، انجير ، سيب . شكار در جلگه آهو و در كوهستان شكار كوهى و كبك و تيهو . ملبوس كرباس و شال پشم است . جمعيت آنجا هزار و چهل خانوار :\r\nپيپ صد خانوار ، كويج هفتاد خانوار ، كردهان سى خانوار ، قلعهء آبگاه دويست خانوار ، ايلات كه در صحراى لاشارك سكنى دارند پانصد و پنجاه خانوار .\r\n\r\nبمپور و توابع\r\nمركز بلوچستان و ضابطنشين است . قلعه‌اى از بناهاى قديم دارد .\r\nچون خاك دستى در عهد قديم ريخته تپهء مرتفعى درست كرده قلعه را روى آن ساخته‌اند بدين جهت از بارندگى و غيره قلعه هر سال خرابى به‌هم مىرساند . مأمورين ديوان از قبيل توپچى و سرباز و تفنگچى در ميان قلعه ساكن‌اند . قورخانه و توپ نيز در ميان قلعه است . آبش از رودخانهء معتبرى است كه از سمت مشرق بمپور جارى مىشود و هر سال رعيت آنجا از چوب جنگل بند بسته براى زراعتها به جداول آب مىاندازند و زراعت خود را آبيارى مىنمايند . منشأ سرچشمه اين رودخانه از چشمه‌اى است كه در سه فرسخى بمپور از زمينى مىجوشد . هر سال كه بارندگى مىشود آب كوهها و صحراها جزء رودخانه شده آب طغيان مىنمايد و بندر را خراب مىكند و زراعت خالصهء بمپور از آب مىافتد . خسارت و زيان كلى\r\n\r\n","description":"","footnote":"","page_name":" 453 ","page_number":501},
  {"content":"\r\n\r\nبه حاصل ديوان و رعيت وارد مىشود و مدت يك ماه طول مىكشد تا بند رودخانه بسته شود و به واسطهء خرابى بند و كم‌آبى ، اشجار و نخيل هم آنجا عمل نمىآيد . هرگاه از جانب اولياى دولت عليه توجهى براى مخارج بند شامل گردد بمپور بسيار آبادى به‌هم مىرساند و منافع زياد حاصل خواهد شد . اين بنده استادى را كه در ارك بنائى مىكرد فرستاد از روى دقت برآورد كرده بود با آجر و آهك معادل چهار هزار تومان مخارج دارد كه ان شاء الله دائمى خواهد شد .\r\nمحصولات آنجا شتوى : غله ، صيفى : ارزن ، ذرت . اشجار از قبيل نخل و توت سفيد و انار و انجير و كنار ، رز قليلى دارد . شكار : آهو ، دراج جيرفتى دارد . حيوانات موذى گرگ و گراز بسيار دارد . مال و مواشى :\r\nشتر ، گاو ، الاغ ، گوسفند ، ملبوس شامل پشمى و كرباس است . مذهب مختلف دارند و جمعيت هزار و دويست و شصت خانوار : مزارعان خالصه سيصد خانوار ، طايفهء بامرى دويست و پنجاه خانوار ، طايفهء سابقى دويست و پنجاه خانوار ، طايفهء ماروى صد و پنجاه خانوار ، هوت پنجاه خانوار ، زين الدينى شصت خانوار ، شالى بر شصت خانوار .\r\n\r\nتوابع بمپور\r\nفهرج : قلعه‌اش از بناهاى قديم است . سيزده رشته قنات آباد و پنج رشته قنات خراب دارد . دو رشته از آن خالصهء ديوان اعلى و باقى اربابى است . مزرعهء موسوم به شهر دراز كه جزء فهرج است آبش از رودخانه و خالصهء ديوان است . محصول و اشجار و ملبوس آن مثل بمپور است .\r\nجمعيت فهرج سيصد و پنجاه خانوار است : ارباب و زعيم دويست خانوار ، طايفهء كلكى پنجاه خانوار ، برهان زهى بيست خانوار ، بيمار زهى بيست خانوار ، طايفهء دامنى شصت خانوار .\r\nابتر : قلعه‌اش از بناهاى قديم و هفت رشته قنات آباد و چهار رشته خراب دارد . محصولات شتوى : غله ، صيفى : جوزق ، ذرت . اشجار : نخل ، انار ، انجير ، رز . ملبوس مانند فهرج است . جمعيت آن معادل پانصد خانوار .\r\nمال و مواشى : گوسفند ، گاو ، الاغ . شكار : آهو ، كبك ، تيهو .\r\nدمن : قلعه‌اش از بناهاى قديم و دو رشته قنات اربابى دارد و باقى زراعت و حاصل آن از آب رودخانه است . محصولات شتوى : غله ، صيفى :\r\n\r\n","description":"","footnote":"","page_name":" 454 ","page_number":502},
  {"content":"\r\n\r\nجوزق ، شلتوك ، ذرت . اشجار : نخل ، انار ، نارنج ، سيب . ملبوس آنها نيز مانند فهرج است . جمعيت آن معادل دويست و پنجاه خانوار است . كوه سهران كه متعلق به دمن است معدنى دارد كه در زمان قديم در آنجا كار كرده‌اند . ولى معين نيست چه معدن است . موقوف به تشخيص اهل وقوف و معدنچى است كه معين نمايد . كوه ديگر نيز در حوالى آن هست كه مشخص است معدن بوده و كار كرده‌اند ولى آن هم معلوم نيست كه چه معدن باشد .\r\nاپرندگان : قلعه‌اش از بناهاى قديم و آبش رودخانه است . محصولات شتوى : غله ، صيفى : شلتوك ، ذرت ، باقلا . اشجار : نخل ، انار ، نارنج ، رز . شكار و ملبوس مثل دمن است . جمعيت آن معادل سيصد خانوار .\r\nبه زمان : كوهى است مرتفع و شباهت به كوه دماوند دارد و ييلاق است و هميشه برف دارد . هواى دامنه‌اش معتدل و آبش چشمه و هفت چشمه دارد . آبش گوارا و سازگار است . محصول شتوى : غله ، صيفى :\r\nجوزق ، ذرت . اشجار : نخل ، انار . شكار كوهى : كبك و تيهو . ملبوس مانند سايرين است . جمعيت آن معادل دويست خانوار است . قريب بيست فرسنگ تا ارك بمپور مسافت دارد و در شمال آن واقع است .\r\nاسفهكه : قلعه‌اش از بناهاى قديم و دو رشته قنات آباد دارد .\r\nمحصول شتوى : غله ، صيفى : شلتوك ، ذرت . اشجار : نخل خرما . جمعيت آن معادل يكصد خانوار است .\r\nسورميج : قلعه‌اش از بناهاى قديم و مخروبه است مشتمل بر چهار چشمه است . محصول و اشجار و ملبوس همه مثل اسفهكه است . جمعيت آن پنجاه خانوار است .\r\nچامپ : قلعه‌اش از بناهاى قديم و دو رشته قنات آباد دارد و باقى محصول آن از آب چشمه‌سار زراعت مىشود . محصولات شتوى : غله ، صيفى : شلتوك ، ذرت . اشجار : نخل خرما ، نارنج ، ليموىترش ، انار ، رز .\r\nشكار : كبك و تيهو و شكار كوهى دارد . جمعيت آن معادل پانصد خانوار است . دو مزرعهء ديگر كه از توابع چامپ است : مزرعهء نكوچ ، مزرعهء كشيك . آب آنها از رودآب و محصول و غيره مانند چامپ است . جمعيت آنها دويست خانوار است . چامپ از قديم ماليات نداشته و اكنون هم ماليات از آنها گرفته نمىشود و در كوهستان واقع شده . زمين مزروعى\r\n\r\n","description":"","footnote":"","page_name":" 455 ","page_number":503},
  {"content":"\r\n\r\nبسيار كم دارد . نخل و زراعت قليلى به صعوبت عمل مىآورند كه قابل ماليات نيست ليكن هر وقت براى ضابط بلوچستان ضرورت لشكر حاصل آمد به محض اعلام از چامپ مرد جنگى هرقدرى كه از جانب ضابط اخبار شود با اسباب جنگ حاضر مىشوند هرقدر هم مدت خدمت امتداد حاصل كند به همان جيره فقط اكتفا نموده خدمت مىنمايند تا دفع دشمن و رفع گفتگو بشود . اين است كه آنها از ماليات ديوانى محض خدمت معاف مىباشند .\r\nمسكوتان : دو قلعهء مخروبه و سه رشته قنات دارد . محصول شتوى :\r\nغله ، صيفى : ذرت . اشجار قليلى از قبيل نخل و انار و رز دارد . جمعيت آن يكصد و بيست خانوار است .\r\nفنوج : قلعه‌اى مخروبه از بناهاى قديم دارد دو رشته قنات و يك چشمه هم دارد و مشتمل است بر مزارع چند . محصول خود فنوج و توابع آن مساوى است .\r\nمزرعهء رامك : قلعه‌اى مخروبه دارد و آب آن از رودخانه است .\r\nمزرعهء مهترآباد : قلعه‌اى مخروبه دارد و يك رشته قنات باقى زراعت از رودآب است .\r\nمزرعهء كتيج : نيز مانند مهترآباد است .\r\nمزرعهء اسفند : قلعهء مخروبه دارد و آبش از رودخانه است . محصولات شتوى : غله ، صيفى : ذرت ، باقلا . اشجار : نخل ، انار . مال و مواشى گوسفند ، گاو و الاغ دارند ؛ ملبوس مثل ساير هستند . جمعيت آنها ششصد و هشتاد خانوار : فنوج دويست و بيست خانوار ، رامك هفتاد خانوار ، مهترآباد هشتاد خانوار ، كتيج دويست خانوار ، اسفند هفتاد خانوار .\r\nپشته : در همه‌چيز مانند فنوج است و معادل سيصد خانوار جمعيت دارد .\r\n\r\nقنوات جديد الاحداث\r\nكه وكيل الملك و بلوچها در عرض راه بمپور احداث نموده‌اند سه رشته است : گزك رشته ، كلان زهو خالصهء ديوان رشته ، لدى رشته ، قنات مجدآباد خالصه ديوان يك فرسخى بمپور .\r\nپوشيده نماند كه جمعيت بلوچستان ايران اگرچه تعداد نفوس\r\n\r\n","description":"","footnote":"","page_name":" 456 ","page_number":504},
  {"content":"\r\n\r\nنشده است ولى تخمينا دويست و پنجاه هزار است و مذهب اغلب اهالى آن اسلام است .\r\n\r\nسوانح و وقايع عمدهء متعلق به بلوچستان\r\nاسكندر بعد از مراجعت از هندوستان از بلوچستان گذشت و به مكران وارد شد . مورخ اسكندر كه ملازم ركاب و نگارندهء تاريخ و روزنامهء او بوده نوشته است كه اسكندر از ساحل دريا داخل ژدروزيا « 1 » شد . اسكندر در ژدروزيا طايفه‌هاى وحشى ديد كه رسم ايشان اين بود كه از اول عمر تا آخر ناخن دست و پاى خود را نمىگرفتند و مدة العمر مو از سر و صورت خود نمىستردند . پوست بدن آنها سياه رنگ و لباس آنها منحصر به پوست حيوانات و از اين طوايف كسانى كه در سواحل دريا منزل داشتند . خوراكشان فقط از گوشت نهنگانى بود كه گاهى موج دريا به ساحل مىانداخت . اينها گوشت نهنگ را خورده از پوست آن براى سرپناه خود چادر مىساختند . اسكندر به جهت كمى آذوقه با كمال زحمت اين ناحيه را پيمود بلكه جمعيت كثيرى از قشون او به جهت نبودن آذوقه تلف شد . اسكندر در آن‌وقت به قدرى ملول و غمگين شده بود كه هرگز از اول قشون‌كشى او تا آن‌وقت كسى او را به آن حالت نديده بود .\r\nقشون مقدونيه كه از آن زمان به هرجا رو مىنمودند فتح مىكردند و هر دشمن قوى را مغلوب مىساختند ، در مقابل جوع كه الدالخصام است ، عاجز شده فوج‌فوج از ايشان تلف مىشد . اسكندر قاصدها به افغانستان و هرات و تركستان فرستاده به حكام آن ممالك فرمان داد كه به واسطهء شتر آذوقهء زيادى عاجلا به سرحدات كرمان برسانند و خود شتابان به جانب كرمان همىراند . طايفهء اوريت‌ها كه از وحشيهاى كوچ‌نشين بودند از بىحالى قشون اسكندر باخبر شده پيشقراول قشون اسكندر را كه به سردارى لئن ناتوس بود درهم شكستند . اسكندر با مشقت زياد از بلوچستان گذشته به بلوك سرحديهء كرمان رسيد . آنجا آذوقه به قدر رفع حاجت پيدا مىشد . براى تشكر خلاصى از اين بلاى بزرگ ، اسكندر هفت\r\n\r\n\r\n","description":"","footnote":"\r\n( 1 ) -  Gedrosia  ژدروز يا اسمى است كه يونانيها به مكران داده بودند .\r\n","page_name":" 457 ","page_number":505},
  {"content":"\r\n\r\nروز و هفت شب جشن گرفت . سرداران سپاه شراب زياد نوشيده در مستى بعضى اعمال ناشايسته نمودند . خبر اين بدبختى اسكندر طورى در ممالك ايران شايع شده بود كه حاكم هر ايالتى خود را پادشاه خواند و خزاين و ذخاير اسكندر را كه سپرده به آنها بود متصرف شدند . اسكندر در تنبيه بعضى از حكام زحمت زياد كشيده مجددا ايران را امن و منظم ساخت .\r\nنآرك « 2 » سردار معتبر اسكندر سواحل مكران و درياى فارس را در سنهء سيصد و بيست و شش قبل از ميلاد سياحت نموده و روزنامهء سفر خود را از ابتداى حركت از دهنهء رود سند تا انتهاى سفر روز به روز نوشته و الآن موجود است و ما همان را ترجمه نموده چون خالى از غرابت و لطف نيست بتمامه مىنگاريم .\r\nمىتوان گفت كه نآرك اول ناخداى بزرگ و اول مسافرى است كه در درياى هند و ايران به اين تفصيل سفر كرده و از روى سفرنامهء او بود كه تقريبا چهارصد سال قبل پرتغاليها به خليج فارس آمدند بلكه مىتوان گفت كه به هدايت سفرنامهء نآرك انگليسها به خيال تصرف هندوستان افتادند . به‌زعم بعضى از حكما و مورخين يونان مقصود اسكندر از مأمور نمودن نآرك به اين سفر دريا اين بود كه سواحل بلوچستان و كرمان و فارس و خوزستان و غيره را به دقت ملاحظه نمايد و معلوم كند كه مىتوان از مصر به ايران و هندوستان مراودهء تجارتى پيدا كرد يا نه . و شايد كه خيال اسكندر اين بوده كه ممالكى [ را 
  ] كه مسخر نموده حدود آنها را كه به دريا منتهى مىشده مىخواسته است على التحقيق بداند . به‌هرحال نآرك مىنويسد :\r\nاسكندر خيال داشت كشتيهاى زياد ترتيب داده خود بشخصه از دهنهء رود سند درياى هند و ايران را سير نمايد و در اين فقره اصرارى داشت . ولى چيزى كه عايق خيال او شد اين بود كه از دو چيز وحشت داشت : اول اين‌كه مبادا سفرش امتدادى يابد و به اين واسطه قشونى كه در ايران دارد بىنظم و متفرق شوند . ثانى اين‌كه مىترسيد باد مخالف ، كشتيهاى او را به ناحيهء غيرآباد لم يزرع ببرد يا به دريا غرق كند و پردهء تاريكى بر روى فتوحات روشن او كشيده شود . بنابر علل\r\n\r\n\r\n","description":"","footnote":"\r\n( 2 ) -  Ne ? arque \r\n","page_name":" 458 ","page_number":506},
  {"content":"\r\n\r\nمذكوره خود از صرافت افتاد . اما چون ميل اسكندر هميشه در اقدام به كارهاى تازه و مشكل بود ، به‌جاى خود خواست سردارى را مأمور مهم مزبور نمايد كه هم طرف اعتماد او باشد و هم چندان معتبر باشد كه صاحب‌منصبان و قشون و كسانى كه او را همراهى مىكنند از او تمكين داشته باشند و نيز جلادت و رشادت او مقتضى قبول اين سفر پرخطر و كار صعب باشد . از من سؤال كرد كه در ميان سرداران من كه را سزاوار و مرد اين كار مىدانى ؟ چند نفر را اسم بردم . اسكندر آنها را احضار كرد و به هريك جداجدا اين تكليف را نمود . بعضى از دهشت و وحشت تمكين نكردند ، بعض ديگر خفت عقلشان مانع قبول آمد و برخى كه هم رشادت داشتند و هم عقل ، حب وطن و ميل به زود رسيدن به يونان دامنگيرشان بود . اسكندر درماند . من به اسكندر گفتم اگر اجازه دهى سردارى اين كشتيها را من اختيار مىكنم و اگر خدا خواسته باشد كشتيها و قشون ترا بدون آسيب و خطرى به سواحل ايران مىرسانم و آنچه در قوهء انسان است به فعل مىآورم . اسكندر گفت هرگز راضى نمىشوم كه ترا كه بهترين دوستان و بزرگترين سرداران منى دچار و گرفتار چنين خطر بزرگى نمايم . لابه و اصرار نمودم تا آن‌كه اسكندر قبول نمود و سفر من معين گرديد . آن‌وقت سركرده‌ها و افراد قشون و غيره كه از كم‌جرأتى تمكين اين سفر نداشتند از اطمينان به من داوطلب شدند كه با من به اين سفر بيايند . همين‌كه كشتيها حاضر شد پيش از آن‌كه من به راه بيفتم دو مرتبه اسكندر در كشتى مخصوص من نشسته از دهنهء رود سند به وسط دريا آمده قربانى زياد براى رب النوعهاى دريا نمود .\r\nبالجمله در دهنهء رود سند آن‌قدر تأمل نموديم كه باد معروف به اتزين كه در مدت شش ماه از ساحل دريا مىوزد افتاد و موقوف شد و باد مراد كه شش ماه ديگر از سال از خشكى به دريا وزان است شروع به وزيدن كرد . لنگر كشتيها را برداشتيم . ابتداى اين سفر سال يازدهم سلطنت اسكندر و دوم اكتبر كه اواسط عقرب باشد و در سنهء سيصد و بيست و شش قبل از ميلاد بود . در اوايل قوس همان سال به سواحل اراباه « 3 » رسيديم .\r\nرودخانه از صحرا به دريا وارد مىشود . در دهنهء رودخانه لنگر انداختيم .\r\nآب رودخانه به واسطهء اختلاطى كه با آب دريا داشت شور و قابل آشاميدن\r\n\r\n\r\n","description":"","footnote":"\r\n( 3 ) - اراباه به اصطلاح يونانيها بلوچستان است ( ا ع ) .\r\n","page_name":" 459 ","page_number":507},
  {"content":"\r\n\r\nنبود . با يكى از كشتيهاى كوچك راه رودخانه را گرفته بالا رفتيم .\r\nچهل استاد « 4 » كه پيش رفتيم به درياچه‌اى رسيديم كه آب شيرين داشت و از آن آب براى ذخيره برداشتيم . بعد از حركت از دهنهء رودخانه دويست استاد كه راه پيموديم به كاپالا ( كابالا ) رسيديم و دريا به شدت مواج شد . در وسط دريا لنگر كشتيها را انداختيم و جرأت نكرديم كه نزديك به ساحل اقامت كنيم . شب را توقف نموده اول طلوع صبح به راه افتاديم و چهل و دو استاد طى كرديم . مقارن غروب به محاذى كابانا رسيديم . از كابالا تا كابانا يك كشتى بزرگ و دو كشتى كوچك ما غرق شد .\r\nكشتيهائى كه در اين سفر به من سپرده [ شده 
  ] بود عبارت از سى و دو سفينهء بزرگ و چند كشتى كوچك مخصوص حمل آذوقه بود كه وقت لزوم و هنگام ورود به رودخانه‌ها به كار مىبرديم و هر كشتى سى نفر پاروزن داشت و غير از ملاح و پاروزن و عمله‌جات كشتيها قشون همراه زياده از دو هزار نفر نبود .\r\nخلاصه نصف شب از اين منزل حركت كرديم و بعد از طى دويست استاد به كوكالا رسيديم . پاروزنها و عملهء كشتيها به واسطهء طول سفر خسته بودند . مصلحت چنين ديدم كه كشتيها را نزديك ساحل برم كه اهالى آن به خشكى آمده چند روزى در خشكى استراحت كنند . در همين مكان چندى قبل لونات سردار اسكندر با طوايف بلوچ جنگ كرده شش هزار نفر از بلوچها را در يك جنگ بكشت . آپلوفان حكمران بلوچستان چون در دفع ياغيان به سردار اسكندر كمك داده بود بعد از اين فتح ، اسكندر به او تاج طلائى بخشيد . بارى در اين مكان حاكم بلوچستان به حكم اسكندر آذوقه و علوفه حاضر كرده بود . لهذا به هريك از سپاهيان و ملاحان فردا فردا ده روزه گندم داده شد و در اين چند روزه توقف ، كشتيهائى را كه از صدمهء امواج معيوب شده بود مرمت كردند و بعضى از ملاحان و سپاهيان كه عليل شده بودند يا اظهار كراهت از دريانوردى مىنمودند از راه خشكى نزد سردار بلوچستان فرستادم . روز حركت از اين منزل باد مساعد بود . پانصد استاد پيموديم و به دهنهء رودخانهء توميروس رسيديم .\r\nاهالى بلد همين‌كه سفاين ما را ديدند مسلح شده كنار دريا صف كشيده منتظر جنگ شدند . اسلحهء بلوچهاى اين ناحيه نيزه‌هاى بلند بود كه\r\n\r\n\r\n","description":"","footnote":"\r\n( 4 ) - يك استاد ، صد و پنجاه و هشت ذرع است ( ا ع ) .\r\n","page_name":" 460 ","page_number":508},
  {"content":"\r\n\r\nشش ذرع طول داشت . پيكان اين نيزه‌ها از آهن نبود بلكه از چوبهاى صلبى بود كه با آتش آنها را از آهن سخت‌تر نموده بودند . جنگ‌آوران اين طايفه تخمينا ششصد نفر بودند . من چون‌كه اين جسارت را از اهالى بلد ديدم كشتيهاى خود را دور تر از ساحل كه تيررس نباشد قرار دادم و در ميان لشكر همراه ، سربازهاى بارشادت را كه در شناگرى مهارت داشتند منتخب نموده حكم دادم به خشكى بروند . همين‌كه به ساحل رسيدند جمع شده يك مرتبه به حالت اجتماع به خصم حمله آوردند . سرباز [ ان 
  ] به اين دستور العمل رفتار كرده به بلوچها حمله نمودند . از آن‌طرف از كشتى گفتم به واسطهء چرخهائى كه زلق و تير را خيلى دور تر از دست و بازوى انسان مىاندازد على الاتصال به بلوچها زلق و تير بيندازند . بلوچها متحير و بدن لخت آنها از زخم تير و زلق مجروح شده بعضى مقتول و برخى اسير گرديدند . نآرك گويد اسراى آنها را كه نزد من آوردند خلقت غريبى داشتند . به بدنهاى ايشان مو مثل سرشان روئيده و تمام اعضايشان در پشم مستقر بود . ناخن دست و پايشان به سباع شباهت داشت و به قدرى بلند بود كه با فشار جزئى ماهى بزرگ را دو نيمه مىكرد و شاخه‌هاى درخت را با ناخن مىبريدند . بعضى از آنها كه لباس داشتند لباسشان منحصر به پوست حيوانات يا پوست نهنگ بود ( شايد مقصود از نهنگ پوست سگ آبى باشد ) . بعد از شش روز توقف در آنجا روز هفتم حركت كرده سيصد استاد راه پيموديم و به دماغهء مالانا رسيديم كه الحال اين دماغه معروف به مران است . اسلحه و لباس اهالى اين سواحل شبيه به هنديهاست . ليكن زبانشان فرق دارد . طايفهء ايش تيوفال « 5 » كه در سواحل مكران سكنى داشتند ايشان را در كنار دريا قريه‌اى بود موسوم به پذيرا كه تقريبا شصت استاد از كنار دريا دور بود . از اينجا نيز حركت نموده بعد از چند روز ديگر به كلتار رسيديم و از كلتار به كاليبا « 6 » آمديم . كاليبا ده بزرگى است كه در كنار دريا واقع شده نخلستانش زياد . اما وقتى كه ما به آن ده رسيديم هنوز فصل رسيدن خرمايش نشده بود . نآرك گويد اهالى اين ده گوسفند و ماهى زياد براى ما هديه آوردند و عجب اين بود كه گوشت گوسفند نيز طعم و بوى گوشت ماهى داشت و دليلش آن‌كه چون سواحل\r\n\r\n\r\n","description":"","footnote":"\r\n( 5 ) - يعنى ماهىخوار ( ا ع ) .\r\n( 6 ) - كاليبا حالا معروف به شورموت است ( ا ع ) .\r\n","page_name":" 461 ","page_number":509},
  {"content":"\r\n\r\nمكران خشك و شن‌زار است و علف نمىرويد لهذا به‌جاى علف به گاو و گوسفند ماهى خشك كرده مىدهند « 7 » . از اين آبادى نيز حركت كرده دويست و سى استاد كه راه پيموديم به سواحل كربيس رسيديم . در اين سواحل بعضى كشتيهاى صيادى ديديم . اما در ساحل نه سكنه پيدا بودند نه صيادان . از دور كه كشتيهاى ما را ديده فرار كرده به داخله رفته بودند .\r\nگندم در آنجا يافت نمىشد و آذوقهء قشون نزديك به اتمام بود . چند رأس بز كوهى پيدا كرده صيد نموده به كشتى برديم . از اين منزل به پاس‌زانس رسيديم . راه دماغه را چون پيموديم به آباديى موسوم به مزار ورود كرديم . در اين آبادى آب شيرين و صيادها بود كه صيد ماهى مىنمودند .\r\nنآرك گويد از اين آبادى يك نفر بلوچ كه به هيدراسس موسوم بود اجير نمودم كه كشتيهاى ما را به سواحل كرمان برساند . آنگاه از اين منزل كه حركت كرديم بعد از طى هفتصد و پنجاه استاد راه به بالانيوس رسيديم . از اينجا چهارصد استاد ديگر راه پيموده به بارنا رفتيم . در بارنا نخلستان و باغات زياد ديديم . اهالى اينجا نسبت به طوايفى كه از زمان حركت از رودخانهء سند تا اينجا ديده بوديم اهلىتر و باتربيت‌تر بودند .\r\nبعد از دو سه روز به ژىژىزار رسيديم . اين اسم را در اطلسها « كودتار » ثبت كرده‌اند . بعد از طى پانصد استاد ديگر به شهر كوچكى كه در ساحل دريا و در روى يك تپه بود رسيديم . نآرك گويد من تصور كردم كه اراضى حوالى اين شهر مزروع و در انبارهاى اهالى غله يافت مىشود .\r\nبه يكى از سردارها كه جزء قشون بود گفتم اگرچه قاعده اين است كه ما به غلبه اين شهر را مسخر و متصرف شويم زيرا كه اهالى خيال ندارند به ملايمت به ما آذوقه بدهند . ولى از آن‌طرف محاصرهء اين شهر مشكل و مدت وقتى لازم دارد و در اين مدت به جهت كمى آذوقه سختى به قشون روى خواهد داد . پس تسخير اين شهر با حيله آسان‌تر و اولىتر است .\r\nجميع سرداران يونانى راى مرا پسنديدند . آنگاه حكم كردم لنگرهاى كشتيها را كشيده بادبانها را افراشته حركت نمودند و خود در كشتى كوچكى نشسته به‌طرف شهر راندم . همين‌كه به ساحل رسيدم اهالى بلد كه مرا ديده استقبال نموده مهمان‌پذير شدند و ماهى سرخ كرده براى من\r\n\r\n\r\n","description":"","footnote":"\r\n( 7 ) - مؤلف گويد از عجايب آن‌كه بعد از دو هزار سال و چيزى هنوز اين رسم در سواحل مكران باقى است ( ا ع ) .\r\n","page_name":" 462 ","page_number":510},
  {"content":"\r\n\r\nآوردند . و در اين سفر كه ابتداى آن از درياى سند و منتهى به خليج فارس شده اين اول مرتبه بود كه اهالى ساحلى را ديدم كه ماهى را سرخ نموده مىخوردند . خلاصه بعد از صرف غذا كه عبارت از ماهى سرخ كرده و خرما و قدرى نان بود از آنها خواهش كردم كه شهر را به من بنمايند .\r\nاهالى راضى شده همين‌كه وارد شهر شدم دو نفر تيرانداز را كه همراه بودند حكم كردم دروازه را نگاه دارند و خود با دو تيرانداز ديگر و يك نفر مترجمى كه همراه من بود بالاى برج رفته به واسطهء علامات و نشانيها به سردارهائى كه در كشتى بودند معلوم كردم كه وقت است كه كشتيها و قشون را نزديك شهر آورند . به محض اشاره ، كشتيها نزديك شهر آمده قشون زيادى از كشتيها به ساحل شهر وارد شد . سكنهء شهر متوحش و متحير شده ابتدا خواستند از در خصومت درآيند بعد جز تسليم چاره‌اى نديدند . آذوقه‌اى كه لازم بود كارسازى كردند . در انبارهاى اهالى كمتر آرد گندم پيدا مىشد . بيشتر آردى كه در انبارها داشتند عبارت بود از ماهى خشك كرده كه دستاس كرده بودند و در انبارها ريخته نان از آن مىپختند .\r\nبارى هرچه ممكن بود از اين آذوقه از انبارها به كشتيها حمل نموده روانه شديم و هزار استاد راه كه طى كرديم به تملنا كه معروف به كىكنك است رسيديم . اين آبادى بندر معتبرى است . از اين بندر به شهر كانازيدا « 8 » رانديم . در حوالى اين شهر به چاههاى آب و نخلستان جنگلى رسيديم . آذوقه‌اى كه همراه داشتيم رو به نقصان گذاشته بود و چون ورود ما به اين محل اواسط زمستان بود نخلها خرما نداشت . از ليف درخت خرما تغذيه كرده معجلا حركت نموديم و شب و روز مىرانديم بلكه به يك آبادى برسيم كه تحصيل آذوقه در آن ممكن باشد . بعد از طى چندين استاد به ساحلى رسيديم كه بعضى دهات در آن ساحل بود . ولى اهالى دهات مساكن خود را تخليه كرده فرار نموده بودند . در خانه‌هاى آنها قدرى خرما و هفت نفر شتر پيدا كرديم و به آن خرما و شتر چند روزى تغذيه كرده به راه افتاديم . نآرك گويد در بحر فارس نهنگهاى بزرگ پيدا مىشود . يك روزى در نزديكى كشتيها دريا منقلب و مواج شد و حال آن‌كه هيچ باد مخالف نمىوزيد . سبب را پرسيدم معلوم شد نهنگ زيادى\r\n\r\n\r\n","description":"","footnote":"\r\n( 8 ) - اين شهر حالا موسوم به شوربار و آثار شهر قديمى در اينجا هست ( ا ع ) .\r\n","page_name":" 463 ","page_number":511},
  {"content":"\r\n\r\nيك جا جمع شده بازى مىكنند و اين تلاطم دريا از حركت آنهاست .\r\nقشونى كه همراه بودند وحشت نمودند . من حكم كردم كشتيها در يك نقطه جمع شده ملاحان فرياد كردند و شيپور و طبل زدند . نهنگها كه فرياد ملاحان و صداى طبل و شيپور شنيدند فرار كردند . طول بيشتر اين نهنگها صد ارج بود . اهالى سواحل مكران به من گفتند از ساحل صد استاد كه دور مىشوى جزيره‌اى است خالى از سكنه كه نوع بشر را قدرت ورود به آن جزيره نيست . من به يك كشتى كه عمله‌جات آن مصرى بودند حكم كردم نزديك آن جزيره شوند و خبر از براى من بياورند .\r\nكشتى رفت و مراجعت نكرد . من خود مصمم به رفتن و معلوم نمودن خبر جزيره شدم . زيرا كه اهالى سواحل مكران مىگفتند زنى ساحره در اين جزيره منزل دارد كه هر مردى كه قدم در جزيره گذارد آن زن ساحره اول او را به خود دعوت مىنمايد و بعد از استيفاى حظ ، آن مرد را به شكل ماهى نموده به دريا مىاندازد . براى كشف و دريافت حقيقت با كشتيها به اطراف جزيره آمده وارد جزيره شدم . تفصيل مسطور واهى و دور از صحت بود بلكه به واسطهء اين‌كه جزيره استعداد زراعت و آبادى ندارد باير مانده .\r\nبالجمله نآرك گويد در ساحل دريا بعد از مكرانيها بلافاصله بلوچها مسكن دارند و اراضى بلوچها شن‌زار و خالى از آبادى است و شنيدم كه قشون اسكندر به واسطهء كمى آذوقه و نبودن آب در اينجاها زياد صدمه خورده‌اند . بعد از آن از سواحل مكران گذشته به سواحل كرمان رسيديم .\r\nحركت كشتيها بعد از اين به‌سمت مغرب نيست . بلكه بيشتر به جانب شمال است . اراضى سواحل كرمان همه آباد و حاصلخيز و نخلستانهاى بارآور دارد . بندر بديس - كه حالا معروف به جاسك است - بسيار آباد بود و هر قسم ميوه جز زيتون در آن يافت مىشد . باغات بزرگ از تاك داشتند و تا ديده مىديد اراضى گندم‌زار بود . از آن بندر حركت كرده به دماغهء مسنا كه حالا معروف به موساندن است رسيديم . از خيرات و محصولات آباديهاى اين دماغه ، دارچينى و بعضى ادويه‌جات مىباشد كه به اسيرى و بابل مىبرند . نآرك گويد سرداران قشون كه همراه من بودند نمىخواستند از اين دماغه تجاوز كنند . زيرا كه از طول سفر و كثرت مشقت خستگى به ايشان رو داده و طارى شده بود و به اجماع از من خواهش\r\n\r\n","description":"","footnote":"","page_name":" 464 ","page_number":512},
  {"content":"\r\n\r\nكردند كه كشتيها را رها كرده از راه خشكى خود را به اردوى اسكندر برسانيم . من به آنها جواب دادم كه غرض از مأموريت من به اين سفر اين بود كه سواحل دريا را الى مدخل شط العرب و خليج فارس سير كنم و از روى بصيرت و اطلاع نقشه بردارم . هنوز سفر منتهى نشده و من خلاف مأموريت نمىكنم و آنگاه در داخلهء مملكت كه خالى از آبادى و سكنه است بدون بلد چگونه مىتوان رفت . سرداران حرف مرا قبول كرده به راه افتادند . بعد از طى هفتصد استاد به بندر نه‌اپ‌تنار « 9 » رسيديم . از اينجا حركت كرده بعد از طى صد استاد به دهنهء رودخانهء ارميس رسيديم .\r\nرودخانهء ارميس از نزديكى شهر هرموز كه الحال معروف به ميناست مىگذرد . نآرك گويد اهالى بندر مينا ما را پذيرفته آنچه لازمهء خدمتگزارى بود به جا آوردند . انواع و اقسام فواكه و اطعمه و مشروبات غير زيتون براى ما حاضر كردند . از كشتيها پياده شده در خانه‌ها منزل كرده چند روزى راحت نموديم و صدماتى كه در اين چند وقت كشتيرانى به همگى رسيده بود فراموش شد و از ياد رفت . نآرك گويد بعضى از افراد قشون از اطراف شهر مينا تجاوز كرده به داخلهء مملكت رفتند و در بين سير به يك نفر پياده كه ملبس به لباس يونانى بود برخورده با او به زبان يونانى تكلم كردند . جواب داد . معلوم شد كه از بقايا و بازماندگان لشكر اسكندر است كه به واسطهء كمى آذوقه در بلوچستان متفرق شده به جهت تحصيل قوت هريك راهى گرفته‌اند و اين شخص پياده مذكور ساخته بود كه از مينا تا اردوى اسكندر زياده از پنج روز مسافت نيست . كسانى كه اين فقره را از او استماع نمودند خشنود شده او را نزد من آوردند .\r\nنآرك گويد چون اين معنى محقق شد حاكم مينا را خواستم و تهيهء رفتن و رسيدن به اردوى اسكندر را از او طلب نمودم و روز ديگر حكم دادم كشتيها را از دريا به ساحل آورده ديوارى موقة دور كشتيها گفتم تعبيه نمودند و يك دسته از قشون به جهت حراست كشتيها در ميان اين ديوار ماندند . حاكم مينا تهيهء رفتن ما را به اردوى اسكندر ديده خود معجلا روانهء اردوى اسكندر شد كه مژدهء ورود ما را به اسكندر بدهد چرا كه ميل قلبى اسكندر را به من مىدانست و نيز آگاه بود كه اسكندر از اين‌كه از من و كشتيهائى كه به من سپرده بود خبرى ندارد نهايت متوحش\r\n\r\n\r\n","description":"","footnote":"\r\n( 9 ) - اين بندر حالا معروف به بندر ابراهيمى است ( ا ع ) .\r\n","page_name":" 465 ","page_number":513},
  {"content":"\r\n\r\nاست و اين خبر خيلى مايهء مسرت او خواهد بود .\r\nبالجمله چنان‌كه در سفرنامهء خود نآرك مسطور است حاكم مينا چون به اردوى اسكندر رسيد و مژدهء ورود نآرك و سلامتى او و كشتيهاى سپرده به او را به اسكندر داد . اسكندر نهايت مشعوف شده به او خلعت و انعام بخشيد . ولى چند روزى از اين مقدمه گذشت و نآرك نرسيد .\r\nاسكندر حاكم مينا را خواسته به‌طور مؤاخذه از او سؤال نمود كه چرا اين دروغ را گفتى ؟ حاكم مينا هرچه خواست صدق قول خود را ثابت كند نتوانست . لهذا تغير اسكندر زياده شده حكم به حبس او داد . حاكم مينا در محبس پيغام به اسكندر داد كه من يقين دارم كه نآرك راه را گم كرده كه تا به حال نيامده است . من كه الآن در حبس هستم و منتظر هرگونه عقوبت و سياست . اما اگر جمعى را به استقبال نآرك بفرستيد كه دليل راه او شده وى را به اردو بياورد يقينا بىفايده نخواهد بود . اسكندر اگرچه مأيوس بود ، اما جمعى را با عراده و آذوقه جلو نآرك فرستاد .\r\nبعضى از اين اشخاص در دو منزلى اردوى اسكندر به شش نفر رسيدند كه گيسهاى بلند شانه نكردهء ژوليده داشتند و بدنهاى ايشان لاغر و رنگ چهره رفته و لباسهاى مندرس شده . حضرات مستقبلين ملتفت نشدند كه نآرك و همراهان او مىباشند كه از طول و مشقت سفر اين وضع را پيدا كرده‌اند . خلاصه نآرك از آنها پرسيد كه اردوى اسكندر در كدام سمت است ؟ آنها جوابى گفته و از يكديگر گذشتند و هيچيك از دو طرف يكديگر را نشناختند . مسافتى طى نشده آرشياس كه يكى از سرداران و همراه نآرك بود گفت يقينا اين اشخاص كه ملاقات كرديم به استقبال و جستجوى ما آمده‌اند و نشناختن ايشان ما را استبعادى ندارد . زيرا كه لباس و هيئت ما طورى نيست كه شناخته شويم . بهتر اين است كه خود را به اين اشخاص بشناسانيم . نآرك مستقبلين را كه هنوز دور نشده بودند صدا كرده گفتگو كردند و مطلب معلوم جانبين شده نآرك با پنج نفرى كه همراه او بودند سوار عراده‌ها شده رو به اردوى اسكندر راندند و چند نفر از مستقبلين به تعجيل جلو رفته خود را به اسكندر رسانيده مژدهء آمدن نآرك را دادند . اگرچه ظاهرا بايد اين خبر اسباب خوشوقتى زياد براى اسكندر باشد اما به عكس به شدت متألم شده گمان كرد كه سفاين و عساكر او تماما غرق شده و نآرك با پنج نفرى كه همراه او هستند از\r\n\r\n","description":"","footnote":"","page_name":" 466 ","page_number":514},
  {"content":"\r\n\r\nورطهء هلاكت نجات يافته‌اند و بس و مىگفت اگرچه دو نفر از سرداران من كه يكى از آن‌دو بهترين دوستان من است جانى به سلامت دربرده‌اند اما به‌طور يقين زياده از سه هزار نفر قشون من تلف شده‌اند .\r\nخلاصه اسكندر در اين خيال و با ملالت زياد بود تا آن‌كه نآرك به سراپردهء اسكندرى رسيد . اسكندر از بشره و لباس نآرك و آرشياس كه تغيير زياد در آنها پيدا شده بود ابتدائا اين دو سردار را نشناخت .\r\nبعد كه با ايشان تكلم كرد و يقين نمود دست نآرك و آرشياس را گرفته آنها را دور از ساير سرداران به گوشه‌اى برده گفت يقين دارم كه جميع قشون و كشتيهاى من غرق شده‌اند و شما نمىخواهيد به من بروز بدهيد .\r\nميل دارم كه به راستى آنچه روى داده بيان كنيد . اين بگفت و بنا كرد به گريستن . نآرك گفت پادشاها ! قسم به رب النوع كوه النپ « 10 » كه يك نفر از ملاحان و قشون تو كشته و تلف نشده‌اند و تمام كشتيهاى تو با عساكر در بندر مينا متوقف‌اند . اسكندر از شدت خوشحالى كه به او دست داد گريهء او شدت نمود . بعد از اطمينان از اين فقره ، قسم خورد كه اگر تمام كرهء زمين مفتوح من مىشد به قدرى كه از ديدن نآرك و سلامتى قشون خودم خوشحال شدم خوشحال نمىگرديدم . آنگاه حاكم مينا را از حبس بيرون آورده انعامات زياد به او داده او را به محل حكومت خود معاودت داد و حكم كرد قربانيهاى بسيار براى رب الارباب ژوپيتر و هركول و نپطون نمودند و سان قشون ديد و در اين سان قشون تاجى از گل بر سر نآرك گذاشته هر دسته قشونى كه از محاذى چادر او مىگذشت نآرك را به او نموده مجملى از انكشافات او را بيان مىكرد . بعد از چند روز ديگر اسكندر رو به نآرك كرده گفت بعد از اين وجود تو در نزد خود من لازم‌تر است از اين‌كه مراجعت به مينا نمائى و كشتيها را به دهنهء شط العرب برسانى . نآرك در جواب گفت اگر مىخواهى اجر زحمات مرا بدهى بايد مرا مرخص كنى كه خدمت خود را به انجام رسانم و چنان‌كه ابتدا تعهد كردم كه از دهنهء سند حركت كرده خود را به خوزستان رسانم و از عهدهء تعهد خود بيرون آيم و الا آرام نخواهم گرفت و راضى مشو كه خدمت به اين پرزحمتى را كه من به عهده گرفته‌ام و نزديك است به انتها برسد ، كس ديگر در آن با من شركت به‌هم رساند .\r\n\r\n\r\n","description":"","footnote":"\r\n( 10 ) -  Olympe \r\n","page_name":" 467 ","page_number":515},
  {"content":"\r\n\r\nنآرك اين بگفت و از اردوى اسكندر مرخص شده با جمعيت قليلى به‌طرف مينا راند . وقتى از اردوى اسكندر دور شد ، در بين راه طوايف بلوچ به او حمله نموده نزديك بود او را هلاك كنند . بخت اسكندرى و لطيفهء تقدير ايزدى او را حفظ و مستخلص نموده صحيح و سالم به بندر مينا رسيد و با كشتيها رو به مقصود نهاد . بعد از چند روز كشتيرانى به جزيرهء خالى از سكنه‌اى رسيدند كه موسوم به ارقانا بود و جمعى را عقيده اين‌كه آن جزيره همين هرمز است و بعضى ديگر آن را لارك مىدانند . از آن جزيره گذشته به جزيرهء آبادى موسوم به اوآراكتا كه جزيرهء كيش باشد رسيدند .\r\nدر اين جزيره تاكستان و نخلستان و صحراى فراوان و طول جزيره هشتصد استاد بود . حاكم جزيره را كه معروف به مازانس بود نآرك براى بلدى همراه برد . گويند در اين جزيره قبر يكى از سلاطين بزرگ است موسوم به « اريت‌ر » كه از سلاطين ايران بوده و در سواحل دريا شكار مىكرده شيرى به او حمله مىنمايد . او خود را به دريا مىاندازد كه در كشتى كوچكى كه در آن ساحل بوده بنشيند و خود را از شر شير ايمن نمايد . باد او را به اين جزيره مىاندازد . چون جزيره را خوش آب و هوا مىيابد مراجعت نكرده همانجا ساكن مىشود و تمام خليج فارس و بحر عمان و درياى احمر در تصرف اين پادشاه بوده .\r\nبالجمله نآرك گويد از جزيرهء كيش دويست و چهل استاد كه راه پيموديم به جزيره‌اى ديگر رسيديم . اين جزيره خالى از سكنه است .\r\nاز آنجا چهارصد استاد راه طى نموديم به جزيره‌اى ديگر رسيديم از آنجا مسافتى پيموده به جزيرهء « پيل‌رآ » كه الحال به لير معروف است رسيديم .\r\nاز آنجا سيصد استاد كه پيش رفتيم به كتس‌ياكته رسيديم . اين جزيره گوسفند و بز وحشى بسيار دارد . چند استاد ديگر كه طى شد به ايلاكه معروف به جيلم است آمديم . بندر جيلم بندرگاه خوبى دارد موسوم به اندرابيا . از آنجا چهارصد استاد كه پيش رفتيم به جزيرهء آبادى رسيديم كه در حوالى آن غوص مرواريد مىشود . از آنجا به دماغهء اكوس معروف به شف وارد آمديم . از آنجا چون چهارصد و پنجاه استاد ديگر راه پيموديم به بندر « اپس‌تانا » وارد شديم . اين بندر خيلى معمور است و از آبادى تا كنارهء دريا شصت استاد است . از آنجا به كقنا كه حالا معروف به كنگان است وارد شديم . اين بندر جاى معمور پرسكنه‌اى است . اسكندر آذوقه\r\n\r\n","description":"","footnote":"","page_name":" 468 ","page_number":516},
  {"content":"\r\n\r\nبراى كشتيها به اين محل فرستاده بود و رسيد . لهذا بيست و يك روز اينجا توقف نموديم . در اواخر زمستان هفتصد و پنجاه استاد راه طى كرديم تا به شهرى رسيديم موسوم به كيارازن . از كيارازن به مزابزى كه بوشهر باشد آمديم . اطراف بوشهر نخلستان و باغات زياد بود . بعد از طى دويست استاد به تعاج كه در كنار رودخانهء بشاوير است رسيديم . در كنار اين رودخانه به فاصلهء دويست استاد در داخله يكى از عمارات سلطنتى سلاطين ايران است . باز بعد از دويست استاد راه به ريق ( ريگ ) و از آنجا به بندر ديلم آمديم . چهارصد استاد ديگر چون راه پيموديم به دهنهء رودخانهء انديان ( هنديان ) و اصل شديم . انديان سرحد خوزستان و فارس است .\r\nنآرك گويد بزرگتر رودخانه‌اى كه به دريا مىريزد بعد از رودخانهء سند همين رودخانهء انديان است و گويد هيچيك از سواحلى كه من پيمودم مانند خليج فارس آباد و مزروع نيست . بعد از طى سه هزار و سيصد استاد به دهنهء فرات رسيديم و در دهى كه موسوم به ديرى دوتيس و حالا به دجله معروف است آمديم . در اين آبادى تجار از سواحل عربستان و هندوستان عطريات و ادويه‌جات آورده به بابل مىبردند . نآرك گويد در اينجا شنيديم اسكندر وارد شهر سوس شده است . پانصد استاد ديگر راه طى كرديم تا به اول خوزستان رسيديم . در آنجا تازه پلى به حكم اسكندر براى عبور قشون ساخته بودند . سفر نآرك و روزنامهء او به اينجا منتهى مىشود و در اينجا اسكندر دو تاج طلا بخشيد : يكى به نآرك كه امير البحر و سردار سفاين او بود و يكى ديگر به لئونات كه سپهسالار قشون برى او بود . مواجب قشونى را كه همراه نآرك بودند و تا آن‌وقت عقب افتاده در آن منزل پرداختند . خيال اسكندر اين بود كه كشتى زيادى حاضر و تجهيز نمايد و به نآرك سپارد كه سواحل عربستان و درياى احمر را تا مصر گردش نموده آن مواضع را نيز سياحت كند . اين بود كه مرگ دچار اسكندر و عايق مرام او گشت . انتهى .\r\nفتح بلوچستان به دست لشكر اسلام در سنهء نود و دو هجرى اتفاق افتاد .\r\nمسعود بن محمود غزنوى بلوچستان را متصرف شد و از اقوام خود يكى را در آنجا والى نمود و تا سال هزار و صد و پنجاه و دو هجرى مطابق هزار و هفتصد و سى و دو مسيحى اولاد آن شخص در كلات حكمرانى\r\n\r\n","description":"","footnote":"","page_name":" 469 ","page_number":517},
  {"content":"\r\n\r\nداشتند . در آن سال نادر شاه بلوچستان را مسخر كرده يكى از سرداران خود را در كلات حكمران ساخت .\r\n\r\nبم [ مع - مر 
  ] :\r\n\r\nبلوميه [ مع - مر 
  ] :\r\nاز قراى برخوار است از نواحى اصفهان .\r\nبه فتح باء و تشديد ميم شهر بزرگ خوبى است معروف در ايالت كرمان . مردمان آن با حذاقت و اكثر اهالى آن نساج مىباشند و پارچه‌هاى منسوج در بم معروف همه‌جا مىباشد . آب اين شهر از قناتى است كه از زيرزمين بيرون مىآيد و فى الجمله شورى دارد و يك نهر جارى و بازارها و باغات خوب نيز دارد و يك روزه راه است تا جيرفت . طرماح گويد :\r\n الا ايها الليل الذى طال اصبحى * ببم و ما الاصباح فيك باروح\r\nبلى ان للعينين فى الصبح راحة * لطرحهما طرفيهما كل مطرح \r\nمؤلف گويد بم كه الآن شباهت آن به قرى و قصبات بيش از شهرهاى عظيم است از خرابه‌هاى اطراف و حوالى او معلوم مىشود كه چنان كه صاحب معجم البلدان گفته از شهرهاى بزرگ بوده است . در نوشتجات « اربعهء بم » مىنويسند . بعد آن از كرمان به خط مستقيم دويست و هفت هزار ذرع است . ولى به طى مسافت تقريبا چهل فرسنگ از كرمان تا بم بايد راه پيمود . چنان‌كه از كرمان به ماهان تخمينا شش فرسنگ و از ماهان تا راين باز به‌طور تخمين دوازده فرسنگ و از راين به تهرود هشت فرسنگ و از تهرود تا بم هجده فرسنگ مىباشد . گويند از بناهاى بهمن بن اسفنديار است . از تهرود دو فرسخ كه به‌سمت بم مىروند به اول جلگهء بم مىرسند . از اول جلگهء بم تا زياده از ده فرسخ بيابانى است كه از دو سمت آن كوه است : يك‌طرف غربى كوه به‌سمت ساردو و جيرفت و جبال بارز مىرود ، يك‌طرف شرقى آن پشت كوه الى سيستان و قاينات لوط و بيابان است . خود آبادى بم قلعه‌اى است در بالاى سنگ كه در واقع قلعهء خداى آفرين است . در ميان جلگهء بم يك تخته سنگ اتفاق افتاده كه اصل ارك بم را در بالاى آن كوه ساخته‌اند . در وسط سنگ در سر كوه چاهى حفر كرده كه چهل گز طناب مىخورد و آب شيرين گوارا دارد و چاه ارك دويم كه پائين‌تر است سى ذرع طناب مىخورد و سيم كه در\r\n\r\n","description":"","footnote":"","page_name":" 470 ","page_number":518},
  {"content":"\r\n\r\nپائين مىباشد چاهى دارد كه بيست و هفت ذرع ريسمان مىخورد و با دلوهائى كه چهل و پنج من به وزن تبريز آبگير آن است اگر روزى هزار دلو از چاههاى مزبور آب بكشند كسر و نقصان در آن پيدا نمىشود .\r\nدور شهر بم حصار محكمى از چينه با بروج مىباشد و خندق پهن عميقى هم دور آن است و دروازهء بم منحصر به يك دروازه است . پهناى ديوار قلعهء بم از ميان چهارده ذرع و روى مردرو آن الحال ده ذرع پهنا دارد .\r\nچنان گلى دارد كه با كلنگ نمىتوان يك صبح تا شام با هرقدر قوت يك ذرع او را خراب كرد . در ارك دويم بم آسيائى بادى در زمان مرحوم ابراهيم خان « 1 » ، محمد قاسم خان ساخته است كه دور سنگ آسيا تخمينا ده ذرع است و سه چهار يك قطر دارد . سابق آبادى و نشيمن نوكر و رعيت در شهر بود . اما الحال در بيرون شهر است . اگرچه سابق هم بيرون شهر آبادى بود . ليكن نه مثل حاليه كه كليهء آبادى بيرون است . چون از بيدران كه ديه معتبرى است دو فرسنگى كه از طرف كرمان مىآئى سياه آبى از چمن او جارى مىشود كه زراعت خود مزرعه را مشروب و مابقى به دوازده جوى بزرگ منقسم شده وارد آبادى بم مىشود . آب اين دوازده جوى دوازده سنگ مىشود و تمام زراعت و باغستان بم را سيراب مىنمايد . طول باغستان بم يك فرسخ و عرض آن نيم فرسخ الى سه ربع فرسنگ مىشود . ميوه‌جات سردسيرى و گرمسيرى بم خوب و مخصوص انارى دارد شيرين كه نهايت ممتاز و دانه يك چهاريك مىشود . سابقا بم نخلستان كمى داشت الحال تقريبا ده هزار نخل دارد . انواع مركبات هم در اين زمان به عمل آورده‌اند و بر خلاف سابق بسيار است . يك رودخانه در پشت ارك طرف شرقى و يكى در طرف غربى شهر در ميان باغستان جارى است كه تا سه ماه بهار آب دارد و نهايت بامنفعت است . زيرا كه محصول بم يك ماه بعد از عيد درو مىشود و دوازده مزرعه در اطراف بم است كه بعضى از آنها قريه و بعضى مزرعه محسوب مىشود . اطراف جلگهء بم كوهستان بلند است كه چشمه‌سارهاى زياد از اطراف كوهستان\r\n\r\n\r\n","description":"","footnote":"\r\n( 1 ) - ابراهيم خان ظهير الدوله پسر برادر و پسر زن و داماد فتحعلى شاه بود . وى پدر حاج محمد كريم خان كرمانى پيشواى شيخيه است و از سال 1217 تا پايان عمر يعنى 1240 حكومت كرمان داشت . در مدت حكومت او در كرمان به ايجاد ابنيه و عمران كرمان و بلوچستان توجه فراوان شد .\r\n","page_name":" 471 ","page_number":519},
  {"content":"\r\n\r\nبه جلگهء بم جارى است . سيب و انار بم معروف است . نرماشير بلوكى است از بم نهايت آباد و از ابتداى آبادى آن تا انتها دوازده فرسخ الى هجده فرسخ است . به قدر بيست قريه و مزرعه رعيت‌نشين دارد و از جملهء زراعات آن شلتوك و حنا و رنگ است .\r\nاز امور و وقايع تاريخى متعلق به بم اين است كه وقت غلبهء سپاه شهريار عظيم الاقتدار آقا محمد شاه طاب الله ثراه بر كرمان ، لطفعلى خان زند با جهانگير خان سيستانى و يك نفر ديگر به جانب بم فرار كردند .\r\nجهانگير خان از كمال اضطراب با او نتوانست همراهى كند . به طريق ديگر افتاد . لطفعلى خان از كرمان تا بم چهل فرسنگ را يك شبانه‌روزه طى نمود هنگام عصر به دروازهء بم رسيد . محمد على خان برادر جهانگير خان سيستانى خدمت لطفعلى خان آمده از حال برادر استفسار كرد . گفت از قفا مىآيد . تا سه روز انتظار او را كشيدند و از او اثرى به ظهور نرسيد . چنان پنداشتند كه گرفتار لشكر حضرت شهريار قاجار شده .\r\nلهذا صلاح در اين ديدند كه لطفعلى خان را گرفته به ملازمان آستان پادشاهى بسپارند و اين خدمت موجب خلاصى جهانگير خان و ظهور خدمت و انقياد اهالى بم و سيستان شود . لهذا دور او را گرفتند . اسب سوارى لطفعلى خان موسوم به غران به او نزديك بود . به قصد فرار عزم ركوب كرد . كسانى كه دور او را گرفته بودند ملتفت شده اسب او را پى و چند زخم به او زدند و او را دستگير نمودند و بريدى به حضرت شهريار كامكار فرستاده اظهار خلوص خود را كردند . برحسب امر آن شهريار مبرور ، محمد على خان قاجار به آوردن لطفعلى خان مأمور شد . مقارن اين حال ، جهانگير خان به بم رسيد و جز تمكين چاره‌اى نديد .\r\nبالجمله لطفعلى خان را به حضور پادشاه آوردند . گويند در آن‌حال نظر به مخذول و مغلول بودن خود اين بيت همى خواند :\r\n ما نداريم از قضاى حق گله * عار نايد شير را از سلسله \r\nپس از شرفيابى به حضور ، مكفوف البصر گرديد و در زاويه‌اى محبوس شد . پس از آن او را به طهران فرستادند . بعد از چندى به ميرزا - محمد خان قاجار حكم و اشاره به قتلش رفت و در امامزاده زيد به خاكش سپردند . بعضى ديگر نوشته‌اند لطفعلى خان زند در قلعهء بم متحصن شد و قشون شاه جلالت دستگاه آقا محمد شاه بم را مفتوح نموده لطفعلى خان\r\n\r\n","description":"","footnote":"","page_name":" 472 ","page_number":520},
  {"content":"\r\n\r\nرا در حينى كه مىخواست سوار اسب شود به چنگ آوردند و در آن مكان كه لطفعلى خان به چنگ آمد به حكم شهريار عظيم الاقتدار از سر همراهان او منارى برپا كردند .\r\nحمد الله مستوفى گويد بم از اقليم سيم و قلعه‌اى حصين دارد .\r\nهوايش از جيرفت خوش‌تر و به گرمى مايل است .\r\nصاحب آثار الاول گويد بم شهر خوبى است در فارس . باغات و ميوه‌جات خوب دارد . مردم آن دولتمند و صاحب نعمت مىباشند .\r\nپارچه‌هاى ريسمانى خوب در اين شهر مىبافند . مؤلف گويد در صورت صحت قول صاحب آثار الاول اين بم غير از بم كرمان است .\r\n\r\nبنان [ مع - مر 
  ] :\r\nقريه‌اى است در مروشاهجان .\r\n\r\nبنج‌ديه [ مع - مر 
  ] :\r\nكلمه‌اى است فارسى يعنى پنج قريه « 2 » و آن عبارت است از پنج ديه نزديك به‌هم در نواحى مرو الرود در خراسان كه سابقا مجزا و منفصل از يكديگر بودند . ولى بعدها آباد و معمور و متسع شده به يكديگر پيوسته به منزلهء محلات يك شهر شدند . من در سنهء ششصد و شانزده قبل از استيلاى مغول بر خراسان و قتل و غارت ايشان از آنجا مفارقت و مسافرت نمودم « 3 » .\r\nدر آن‌وقت معمورترين شهرهاى خراسان بود . اما نمىدانم عاقبت كار او در فتنهء مغول چه شد . گاهى پنج ديه را معرب كرده فنج‌ديه مىگويند .\r\nسمعانى منسوب به پنج ديه را خمسقرى ( خمقرى ) گفته مركب از خمس و قرى . و گاهى مختصر و مخفف نموده بندهى مىگويند . بعضى از اهل فضل منسوب به اين بلدند از جمله ابو عبد الله محمد بن عبد الرحمن بن محمد بن مسعود بن احمد بن الحسين بن مسعود المسعودى پنجديهى است كه مردى فاضل و اديب بوده و مقامات حريرى را شرحى نوشته كه محشى به اخبار و حكايات بود .\r\n\r\n\r\n","description":"","footnote":"\r\n( 2 ) - امروزه اين نقطه « پنج كنت » ناميده مىشود . آثار هنرى و نقاشيهاى ديوارى كه در اين نقطه پيدا شده از اسناد موثق فرهنگ ميترائى و مانوى مىباشد .\r\n( 3 ) - سخن ياقوت حموى است كه اعتماد السلطنه بدون ذكر مأخذ نقل كرده است .\r\n","page_name":" 473 ","page_number":521},
  {"content":"\r\n\r\n\r\nبنجهير [ مع - مر 
  ] :\r\nبه كسر هاء و سكون ياء و راء شهرى است در نواحى بلخ . در او كوهى است كه در آن كوه معدن نقره هست . اهل اين شهر اقوام مختلفند و دايم ميان آنها به سبب عصبيتى كه دارند جنگ و نزاع و خونريزى است و مسكوك نقره به قدرى در اين شهر زياد است كه نمىتوان يك دسته سبزى را به كمتر از يك درهم صحيح خريد و معدن نقره در بالاى كوه و كوه مشرف به شهر و بازار شهر است . و آن‌قدر كوه را كنده‌اند كه مثل غربال شده است . از رگه‌هاى كوه آب بيرون مىآيد . هر رگى كه آب آن ذرات نقره دارد دليل است كه اگر در آن رگ كار كنند به نقره مىرسند . لهذا اين قبيل رگه‌ها را دنبال مىكنند و در آن كار مىنمايند و بسا هست كه سيصد هزار درهم و بيشتر و كمتر در سر يك رگى خرج كار كردن و حفر نمودن مىنمايند . آن‌وقت يا قدرى حاصل و نفع آن شخص مىشود كه خود و اعقاب او را كافى است و دولتمند مىشود يا اين‌كه آن‌قدرها كه خرج كرده عايد او مىشود و گاه هم در بين كار كردن آب زياد مىشود و هرچه سعى و خرج كرده‌اند از كيسهء ايشان مىرود و ضايع مىگردد . بعضى اوقات يك رگى را شخصى گرفته و در آن كار مىكند . شخص ديگر شعبه‌اى ديگر از آن رگ را گرفته كار مىنمايد .\r\nدر چنين مقامى هركس زودتر به نقره رسيد نقره حق اوست . لهذا اين دو نفر به جهت مسابقت نهايت جهد را در كار كردن مىنمايند و آن‌كه ديرتر رسيد سعى او باطل و خرجى كه كرده بيهوده مىشود و اگر يك دفعه هردو به نقره رسيدند آنچه حاصل مىشود مشترك ميانهء آن‌دو نفر است . و چون قدرى از كوه را حفر كردند محتاج به افروختن چراغ مىشوند و به استعانت ضوء چراغ كار مىكنند . گاهى به جائى مىرسند كه چراغ آنجا زيست نمىنمايد و خاموش مىشود . اگر از آن موضع تجاوز نمايند خود ايشان هم به زودى هلاك مىشوند . بنابر مقدمهء مسطوره بسيار مىشود كه شخصى صبح در اين شهر فقير و عصر غنى بوده و بالعكس .\r\nشاعر بنجهيرى معروف منسوب به اين شهر است .\r\n\r\nبندجان [ مع - مر 
  ] :\r\nشهرى است در فارس . نمىدانم كه همان نوبندگان است يا شهر ديگر . چون موضع اين دو شهر در تواريخ و اخبار واحد است ، اسباب\r\n\r\n","description":"","footnote":"","page_name":" 474 ","page_number":522},
  {"content":"\r\n\r\nاشتباه شده است .\r\n\r\nبندسيان [ مع - مر 
  ] :\r\nاز قراى نهاوند است . قبر نعمان بن مقرن كه سركردهء لشكر اسلام بود در فتح نهاوند و در آن جنگ كشته شد در اين قريه است و قبر عمرو بن معديكرب كه در نزديكى رى درگذشت نيز در اينجاست .\r\n\r\nبندنيجين [ مع - مر 
  ] :\r\nاين لفظ ، لفظ تثنيه است اما نمىدانم بندنيج چه معنى دارد .\r\nاباحرهء اصفهانى گويد ناحيه‌اى است در عراق معروف به وندينكان و معرب شده است به بندنيجين . اما معنى لفظ را نگفته است كه چه است . خلاصه بندنيجين در طرف نهروان از ناحيهء جبل از اعمال بغدادست . عماد بن كامل بندنيجى فقيه براى من گفت اين اسم اطلاق مىشود بر چند محل آباد متفرق غير متصل به‌هم كه در يكى از آن آباديها دار الاماره و منزلى از براى قاضى هست . جمعى از علماء و محدثين و شعراء و فقهاء از بند - نيجين بيرون آمده‌اند .\r\n\r\nبنسارقان [ مع - مر 
  ] :\r\nبه فتح راء قريه‌اى است از قراى مرو و فاصلهء آن تا مرو دو فرسخ است . عوام آن را كوسارقان مىگويند .\r\n\r\nبنيان [ مع - مر 
  ] :\r\nرستاقى است از خوزستان واقع ميانهء اصفهان و فارس كه بسيار سرد است و در آن صفحات برودت منحصر به‌همين رستاق است .\r\n\r\nبنه [ مع - مر 
  ] :\r\nبه فتح باء و تشديد نون شهرى است در كابل .\r\n\r\nبنيرقان [ مع - مر 
  ] :\r\nقريه‌اى است نزديك مرو .\r\n\r\nبنينوز [ مع - مر 
  ] :\r\nشهر و قريه‌اى است در مكران .\r\n\r\nبوان [ مع - مر 
  ] :\r\nبه فتح باء و تشديد واو اسم سه محل است : از همه معروفتر\r\n\r\n","description":"","footnote":"","page_name":" 475 ","page_number":523},
  {"content":"\r\n\r\nشعب بوان « 4 » است . شعب بوان در فارس ميانهء ارجان و نوبندگان واقع و يكى از متنزهات و جاهاى باصفاى دنيا است . مسعودى گويد در باب نسب مردم فارس اختلاف كرده‌اند . معروف است كه اهالى فارس از نسل بوان بن ايران بن اسود بن سام بن نوح عليه السلام مىباشند . و بوان كسى است كه شعب بوان منسوب به اوست . خلاصه صفا و نزهت و كثرت اشجار و آب و مرغهاى شعب بوان معروف و ممدوح اكابر دانشمندان جهان است .\r\nشاعر گويد :\r\n فشعب بوان و وادى الراهب * فتم تلقى زجل النوائب \r\nو ارباب علم را در فقرات مسطوره اتفاق است و گفته‌اند بهشت دنيا چهار موضع است : غوطهء دمشق و سغد سمرقند و شعب بوان و نهر ابله و از همه بهتر غوطهء دمشق است . احمد بن محمد همدانى گويد از ارجان تا نوبندگان شانزده فرسخ و در ميان اين دو محل شعب بوان است و درخت گردو و زيتون و ساير فواكه كه در كوهستان يافت نمىشود در اينجا كمال امتياز را دارد . يكى از اهل ادب اين اشعار را در شعب بوان در سر سرابى كه درخت چنارى بر آن سايه انداخته بود انشاد كرده\r\n متى تبغنى فى شعب بوان تلقنى * لدى العين مشدود الركاب الى دلب\r\nو اعطى و اخوانى الفتوة حقها * بماشئت من جد و ماشئت من لعب\r\nيدير علينا الكاس من لو رأيته * بعينيك مالمت المحب على الحب \r\nبعضى از اهل فارس گويند شعب بوان وادى عميقى است پر از اشجار و چشمه‌سارها كه جمع شده است در آن آب و اشجار در آخر و پائين وادى و زمين صاف هموارى در آن يافت نمىشود كه شهر يا دهى در آن بنا كنند .\r\nحمد الله مستوفى در نزهة القلوب گويد : شعب بوان از مشاهير متنزهات جهان است و آن دره‌اى است در ميان دو كوه طولش سه فرسنگ و نيم و عرض يك فرسنگ و نيم همه درختان است از انواع ميوه‌ها و هواى در غايت خوشى و اعتدال دارد و در آنجا ديه‌هاى فراوان و در ميان دره رودى بزرگ است و بر هردو طرف سر آن كوهها اكثر از برف خالى نبود\r\n\r\n\r\n","description":"","footnote":"\r\n( 4 ) - شعب به كسر اول راه در كوه و راه گذر آب در شكم زمين و يا آنچه گشاده شده است ميان دو كوه ( ا ع ) .\r\n","page_name":" 476 ","page_number":524},
  {"content":"\r\n\r\nو در اين عرصهء مذكور قطعا از كثرت درختان آفتاب بر زمين نيايد و چشمه‌سارهاى بسيار و آبهاى زلال است و حكما گفته‌اند محاسن الدنيا اربعة :\r\nغوطة دمشق و سغد سمرقند و شعب بوان و مرج شدان و از اين چهار موضع دو موضع كه شعب بوان و مرج شدان باشد از حساب ملك فارس است .\r\n\r\nبوته [ مع - مر 
  ] :\r\nاز قراى مرو است و منسوب بدان را بوتقى گويند .\r\n\r\nبوزانه [ مع - مر 
  ] :\r\nقريه‌اى است از قراى اسفراين .\r\n\r\nبوزجان [ مع - مر 
  ] :\r\nشهر كوچكى است از نواحى نيشابور واقع ميانهء نيشابور و هرات و تا شهر نيشابور چهار منزل و تا هرات شش منزل است . جماعتى از اهل علم منسوب به اين شهرند .\r\n\r\nبوزنجرد [ مع - مر 
  ] :\r\nبه فتح زا و نون و كسر جيم از قراى همدان و در يك منزلى آن در سر راهى كه از همدان به ساوه مىروند واقع است . ابو يعقوب يوسف بن ايوب بن يوسف بن الحسن بن زهرة الهمدانى البوزنجردى منسوب به اين قريه و عالمى فاضل و صاحب كرامات و خوارق عادات بوده .\r\n\r\nبوزنجرد [ مع - مر 
  ] :\r\nمطابق آنچه ابو سعد گفته فرق اين اسم با اسمى كه در فوق ذكر شد اين است كه نون در اين اسم ساكن است و اين بوزنجرد قريه‌اى است نزديك مرو در سر راه بيابان .\r\n\r\nبوزنشاه [ مع - مر 
  ] :\r\nقريه‌اى است از قراى مرو .\r\n\r\nبه وزن [ مع - مر 
  ] :\r\nاز قراى نيشابور است .\r\n\r\nبوشنج [ مع - مر 
  ] :\r\nشهر كوچكى است باصفا و خرم در درهء مشجرى از نواحى هرات\r\n\r\n","description":"","footnote":"","page_name":" 477 ","page_number":525},
  {"content":"\r\n\r\nو مسافت آن تا هرات ده فرسخ است . وقتى كه نيشابور به هرات مىرفتم آن را از دور ديدم . ابو الفضل دباغ هروى بوشنج را هجو كرده گويد :\r\n اذا سقى الله ارض منزله * فلا سقى الله ارض بوشنج\r\nكانها فى اشتباك بقعتها * اخربها الله نطع شطرنج\r\nقد مليت فاجرا و فاجرة * اكرم منهم خوولة الزنج\r\nكان اصواتهم اذا نطقوا * صوت قديدس فى الفرج \r\nخلق كثيرى از اهل علم منسوب به بوشنج مىباشند .\r\nصاحب آثار الاول گويد بوشنج شهرى است از شهرهاى حضرت سليمان عليه السلام . مياه و اشجار و باغات آن زياد است .\r\nحمد الله مستوفى گويد بوشنج از اقليم چهارم و شهرى كوچك و ولاياتى بسيار از توابع آن است : قصاب ، كوسوى ، خسروگرد و روح داخل آن ولايت است و مواضع معتبر دارد و باغات بسيار و انگور و خربزه و ميوه‌اش نيكو مىباشد . چنان‌كه گفته‌اند صد و چند نوع انگور دارد . آسياهاى آن همه بر باد مىگردد و فرعون معاصر حضرت موسى عليه السلام كه در مصر بوده مىگويند از اينجاست و هامان هم كه وزير اوست هم از اينجاست و گويند كه جاماسب حكيم در كوسوى مدفون است .\r\n\r\nبوشهر :\r\nاعظم بنادر خليج فارس و در انتهاى شمالى شبه جزيره‌اى واقع شده كه طول آن شبه جزيره سه فرسخ و عرض آن منتهى يك فرسخ و سمت غربى آن محدود به درياست . انتهاى اين شبه جزيره كه بوشهر است در طرف دريا واقع شده . در سمت شرقى به واسطهء زبانهء زمين كه پيش آمده خليج عريضى عميق تشكيل يافته . سه طرف بوشهر درياست . سمت جنوبش خشكى است . در اين سمت جنوب ديوارى از چينه ساخته شده از دريا كه شخص با كشتى به‌طرف بوشهر مىآيد ، شهر بوشهر به واسطهء بادگيرهاى بلندى كه در خانه‌ها هست منظر و نماى غريبى دارد . هنگام انقلاب دريا و طوفانى خاصه وقت وزيدن بادى كه از نقطهء شمال مغربى مىوزد ، كشتيهائى كه در لنگرگاه بوشهر توقف دارند لابد بايد زنجير لنگرها را پاره كنند و به جزيرهء خارك رفته در آنجا پناه‌گاهى بجويند .\r\n\r\n","description":"","footnote":"","page_name":" 478 ","page_number":526},
  {"content":"\r\n\r\nاز لنگرگاه بوشهر تا كناره تقريبا يك فرسخ است كه بايد به توسط قايقها اين مسافت طى شود و مسافرين و مال التجاره را از كناره به كشتيها برسانند . تجارت هندوستان به ايران و ايران به هندوستان بيشتر در اين بندر و بندر عباسى و قليلى در بندر لنگه است . معروف است كه در شصت هفتاد سال قبل از اين هر سالى بيست و دو سه هزار تومان حق گمرك حاكم بوشهر بوده . مسافرى كه شصت سال پيش به بوشهر سفر كرده جمعيت بوشهر را تخمينا پنج هزار نفر نوشته ولى جمعيت حاليه از دوازده الى پانزده هزار نفر است . آب خوردن بوشهر بسيار بد است و در شهر آب خوراكى به هيچوجه پيدا نمىشود . اهالى بوشهر آنهائى كه متمول‌اند از سه فرسخى شهر از قريهء موسوم به اتىشاجى براى آنها آب خوردن خوب مىآورند و غير متمولين آب خوردنشان از چاههاى نيم فرسخى بوشهر است كه آب آنها چندان خوب نيست و عمق اين چاهها كمتر از سى ارج نيست . اطراف شهر بوشهر صاف و شن‌زار و خشك و لم يزرع است . اغلب مردم بوشهر مبتلا به رمد « 5 » مىباشند و غالبا اين درد چشم منتهى به كورى مىشود و سبب ، وزيدن بادهاى گرم است كه شنهاى ريز گرم را وارد به چشمها نموده سبب علت آنها مىگردد و يمكن به جهت اين‌كه بيشتر اهالى رسم كفش پوشيدن ندارند و پا برهنه روى اراضى گرم راه مىروند به اين علت مبتلا مىشوند .\r\nشهر بوشهر در غربى شيراز و مسافت ميان شيراز و بوشهر صد ميل است و چون كوهها و گردنه‌هاى عظيم صعب المرور در راه است اين مسافت به صعوبت طى مىشود و قوافل نادرا كمتر از ده روز از شيراز به بوشهر رسند . اين بندر از بنادر نوآباد و بناى آن را قدمتى نيست و پيش از آبادى اين بندر ، آبادى در ريشهر كه از مواضع قديمهء دنياست و در ذيل ذكر آن بيايد بوده چنان‌كه در جغرافى و اطلسهاى قديم از بوشهر ذكرى و اسمى نيست بلكه اين شهر در زمان صفويه نيز به پا نبوده . معروف است كه بناى شهر بوشهر را شيخ نصر عرب كه معاصر بوده نموده .\r\nدر شصت سال قبل اهالى بوشهر غالبا عرب و هندو بوده و هفت مسجد و دو كاروانسراى بزرگ و نيز سه حمام بزرگ داشته ليكن در اين\r\n\r\n\r\n","description":"","footnote":"\r\n( 5 ) - رمد ( به فتح اول و ثانى ) به معنى چشم درد مىباشد ( ا ع ) . و مسلما بيمارى مورد نظر تراخم بوده .\r\n","page_name":" 479 ","page_number":527},
  {"content":"\r\n\r\nزمان اغلب اهالى عجم و تجار از اغلب بلاد ايران در بوشهر ساكن و بسيارى از تجار را سرمايه به يك كرور مىرسد و هندوها در اين زمان در بندر لنگه منزل و بازار مخصوصى دارند و آبادى بوشهر از كاروانسرا و حمام و غيره به تناسب زياد شدن جمعيت رو به ازدياد نهاده .\r\nدر شبه جزيره‌اى كه بوشهر در آن واقع است بعضى ظروف و اوانى قديمى از زير خاك پيدا كرده‌اند و اين دليل است بر اين‌كه در سوابق ايام يعنى قبل از فتوحات اسلام آنجا آبادى بوده و از براى بندرگاه فارس و خوزستان بهترين نقاط همين بوشهر است . عمارات بوشهر حتى بيوتات تجار معتبر چندان عالى و خوب نيست . عمارت حكومتى معروف به چهار برج بالنسبه بد نيست . قونسولخانهء انگليس در بوشهر از ابنيهء عاليه محسوب مىشود . امتعه‌اى كه از هندوستان و چين به بوشهر مىآورند عمده شكر و ادويه‌جات و چاى معروف به چاى بندرى و شال كشميرى و قلمكار هندى و ظروف چينى كار چين و ظروف كار انگليس است .\r\nاسبهائى كه از ايران به هندوستان مىبرند از بوشهر حمل مىنمايند .\r\nپنبه و پشم و ابريشم و بعضى امتعهء ديگر مال ايران نيز از بوشهر به هندوستان حمل مىشود . يكى از مسافرين فرنگى كه شصت سال قبل به بوشهر آمده مىنويسد كه هر سال دو كرور روپيه پول نقد از اين بندر به هندوستان رفته در عوض ادويه‌جات به ايران وارد مىگردد . گويند شيخ ناصر به واسطهء تجارتى كه با هندوستان و سواحل بحر عمان داشت پسرش بعد از فوت او از ميراث او مالك سيصد هزار تومان وجه نقد و سه هزار شتر و ششصد ماديان شد و تمام اين مكنت به دست لطفعلى خان زند افتاد . معروف است كه در زمان سلطنت پادشاه ذىجاه آقا محمد شاه طاب ثراه يك دسته از عساكر گرجى مأمور ساخلو بوشهر بودند و چون از پسر شيخ ناصر مطالبهء مسكرات مىكردند از عهدهء نگاهدارى آنها برنيامده از دربار پادشاهى استدعاى احضار آنها را نمود . مسئول او قرين قبول آمد .\r\nبالجمله در صحراى بوشهر بز وحشى ، گراز ، كفتار ، گرگ و روباه پيدا مىشود . طغيان آب دريا در بعضى از سنوات به حدى است كه اطراف بوشهر را احاطه مىكند و شهر بوشهر جزيره مانند به نظر مىآيد . نآرك سردار اسكندر موضعى را كه حالا بوشهر است به اسم\r\n\r\n","description":"","footnote":"","page_name":" 480 ","page_number":528},
  {"content":"\r\n\r\nمزانبرى خوانده و باغ و سبزه كه در اطراف آن نقل كرده الان غير موجود و جز نخلستان كمى چيزى از آن باقى نيست . با اين‌كه در اطراف بوشهر به آسانى و خوب زراعت مىشود و ابتداى بذرافشانى در ماه قوس است و به واسطهء بارانهاى متواتر بايد حاصل آن باريع و خوب شود اما چون غالبا طيور از قبيل هوبره و كبوتر در وقت پاشيدن تخم دسته‌دسته مىآيند و دو ثلث تخمى كه بر زمين ريخته مىشود مىخورند محصول را آن حاصلى كه بايد نيست . پرستوى سفيد نيز گاهى در بوشهر ديده مىشود . اهالى بوشهر مهمان‌پذير و ملايم و خوش طبيعت هستند . ليكن از علم و هنر بهره ندارند و در بوشهر و دهات حوالى آن يك‌جور پارچهء ابريشمى مىبافند كه الان هم مىبافند . يك قسم روغنى هم از ماهى در بوشهر مىگيرند . رسم مشايخ بوشهر اين بوده كه وقتى دشمن خارجى قصد تسخير بوشهر مىنموده و مشايخ را جمعيت و قشونى براى مدافعه لازم بوده دو ديگ بزرگ بر يك شتر لوكى « 6 » بار كرده در ميان ديگها كفگير و بعضى اسباب طباخى مىگذاشتند و اين شتر را به اين وضع در ميان طوايف اعراب باديه‌نشين يا الوار دشتى و دشتستان گردش مىدادند و شخصى كه مهار شتر به دستش بود از جلو هر آبادى و قبيله كه مىگذشت شتر را مىدوانيد . كفگير و ملاقه كه در ميان ديگهاى خالى بود به اطراف و ته ديگ خورده صدائى مىكرد و اين كنايه بود از اين‌كه شماها كه از خوان نعمت شيخ بوشهر هميشه بهره‌ور هستيد حالا موقع نمك‌شناسى و خدمت است به امداد او آئيد .\r\nوقتى شتر به بوشهر مراجعت مىكرد كمتر از پنج شش هزار سوار و پياده با او نبود . يكى از مسافرين فرنگ كه در زمان سلطنت خاقان مغفور به بوشهر سفر كرده مىنويسد كه جسد يك كشتى بزرگى را در ساحل بوشهر ديدم كه معلوم شد آن كشتى را به حكم نادر شاه ساخته‌اند .\r\nچوبهاى اين كشتى را تماما از مازندران به بوشهر برده و شصت توپ در اين كشتى جا مىگرفته به واسطهء عدم مراقبت چوبهاى اين كشتى پوسيده و به ساحل افتاده بود . شيخ ناصر بوشهرى كه علاوه بر بوشهر\r\n\r\n\r\n","description":"","footnote":"\r\n( 6 ) - لوك معانى مختلف دارد از جمله كسى كه دستش معيوب باشد ، شل ، و كسى كه با هردو زانو و كفهاى دست راه رود و به معنى عاجز و زبون هم استعمال شده ( فرهنگ فارسى معين ) .\r\n","page_name":" 481 ","page_number":529},
  {"content":"\r\n\r\nحكومت بحرين را هم داشت اول كسى است كه از وادى نجد اسب نجدى و ماديان عربى فرستاد آوردند و در دشتستان در ايلخى خود رها كرد و آنچه اسب عربى معروف فارس است در شيراز و غيره از همان تخمه است .\r\nآباديهاى قديم دنيا بوده چنان‌كه اسم او در جغرافياى قديم با شرح و تفصيل هست و در قبرستان اطراف شهر قديم ريشهر بعضى خمره‌ها پيدا مىشود كه طولش سه قدم و نيم و قطرش يك قدم ، سرپوشى از گل بر روى آن گذاشته شده كه بلند و برداشته مىشود و معلوم مىگردد كه اين خمره‌ها مدفن اموات ايشان بوده و اين نيز دليل است كه ريشهر از شهرهاى كهنه است . زيرا كه مرده را اين قسم دفن كردن نه در طريقهء اسلام و نه در سبك مجوس رسم بوده . قلعهء شهر قديم ريشهر را پرتغاليها بنا كرده‌اند . اگرچه به‌زعم اهالى بلد اين قلعه از بناهاى شاه عباس است . سطح اين قلعه كه حالا مخروبه است بيست و سه هزار و صد و يك ذرع مربع است . در قبرستان اطراف شهر ريشهر سنگهاى مزار كه به خط كوفى مرتسم و منقور است يافت مىشود و اين سنگها بايد از قبور لشكر اسلام كه در فتح ريشهر كشته شدند و كسانى كه بعد از مفتوح شدن اين شهر به دست اعراب از مسلمين كه در آنجا سكنى گرفتند باشد . ريشهر را عجم زيشهر و عرب زيضهر نيز گفته‌اند .\r\nحمد الله مستوفى گويد زيضهر را كه به برسان معروف است لهراسب كيانى ساخت و شاپور بن اردشير بابكان تجديد عمارتش كرد . شهرى وسط است بر كنار درياى فارس . هوائى به غايت گرم و متعفن دارد و تابستان اهل آنجا انثيين در حب البلوط بندند و الا از كثرت عرق مجروح گردند . حاصلش خرما و كتان زيشهرى بود و اكثر مردم آنجا تجارت دريا كنند و در ايشان مردم فضول هيچ نبود بلكه زبون ديگران باشند و از آنجا تا دزكلات يك فرسنگ بود و به تابستان مردم بيشتر از شهر به جهت خوشى هوا به قلعه‌ها روند .\r\nياقوت حموى در معجم البلدان گويد : « ريشهر به عقيدهء حمزه مخفف و مختصر ديواردشير است و آن ناحيه‌اى است از ارجان . پيش از غلبهء عرب بر عجم گشته دفيران در آن منزل داشتند و اينها كسانى هستند\r\n\r\n","description":"","footnote":"","page_name":" 482 ","page_number":530},
  {"content":"\r\n\r\nكه به خط مخصوصى كتب طب و نجوم و فلسفه را مىنوشتند و حمزه گويد الان يك نفر در ريشهر نيست كه بتواند يك سطر كتابت كند نه به فارسى و نه به عربى . و فتح اين شهر به دست لشكر اسلام وقتى بود كه مرزبان فارس شخصى بود شهرك نام و خيلى براى او دشوار مىنمود كه عرب آن نواحى را متصرف شوند . همين‌كه عثمان بن ابى العاص ثقفى ، حكم برادر خود را با لشكر مأمور نموده از خليج گذشتند و توج را فتح كردند و اطراف را مىتاختند و نهب مىنمودند ، شهرك از اين معنى آگاه شده بسيار برآشفته و خشمناك شد و چون خبر سطوت و غلبه و قوت و بأس لشكر اسلام را شنيده بود ، لهذا جمعيت زيادى جمع كرده خود بنفسه با آن جمعيت به ريشهر كه در نزديكى توج و در خاك شاپور است آمد . حكم نيز از توج به مقاتلهء او اقبال نمود و سوار بن همام العبدى در مقدمهء لشكر او بود . جنگ سختى در ميانه درگرفت و در آنجا رودخانه‌اى بود . شهرك يكى از امناى خود را با جمعى بر سر رودخانه گذارده بود كه هركه از لشكر او بخواهد فرار كند و از رودخانه عبور نمايد نگذارد و او را به قتل رساند . يكى از سركرده‌هاى شهرك پشت به معركه كرده رو به گريز نهاد و بر سر رودخانه رسيد . آن شخص خواست آن سركرده را به قتل رساند . سركرده گفت عبث مرا مكش . ما با لشكرى جنگ مىكنيم كه خدا ايشان را يار است . براى اثبات قول خود سنگى را نشانه گذارده تيرى به جانب سنگ انداخته سنگ را شكافت و از آن گذشت .\r\nگفت اين ضرب دست را ديدى ؟ با همين ضرب دست تيرها به جانب اين قوم انداختم و اصلا يكى را خراش به اندام وارد نيامد . باوجود اين آن شخص به آن سركرده مىگفت لابد بايد تو را بكشم . در اين گفتگو بودند كه خبر رسيد كه شهرك به دست سوار بن همام عبدى كشته شد . آنگاه كليهء لشكر ايران رو به هزيمت نهاده ريشهر مفتوح اعراب شد . و اين جنگ در سختى نظير جنگ قادسيه بود . عمرو بن اهتم تميمى مژدهء اين فتح را براى خليفهء ثانى برد . بعد از اين فتح سورت لشكر فارس شكسته و كار فارس رو به ضعف نهاد چنان‌كه در ذيل لفظ فارس بيايد » . انتهى .\r\nاز وقايعى كه در بوشهر روى داده يكى اين است كه وقتى كه خبر قتل جعفر خان زند به پسرش لطفعلى خان رسيد و شنيد كه قشونى نيز اطراف او را احاطه كرده مىخواهند او را دستگير و تسليم عساكر\r\n\r\n","description":"","footnote":"","page_name":" 483 ","page_number":531},
  {"content":"\r\n\r\nصيد مراد خان كنند لاعلاج پناه به شيخ بوشهر برد . ولى چيزى نگذشت كه شيخ بوشهر وفات نمود . اما پيش از درگذشتن به پسرش شيخ نصر وصيت كرد كه در معاونت لطفعلى خان تقصير روا ندارد و الحق لشكر قليلى هم ابتدا براى لطفعلى خان فراهم آمد و بيشتر آن لشكر تبعهء شيخ نصر بودند . حاجى ابراهيم شيرازى نيز در شيراز جمعى از سكنه و بزرگان ايل و احشام او را با خود متفق كرده دم از هواخواهى لطفعلى خان مىزد . چون لطفعلى خان از بوشهر حركت كرد ، شاه مراد برادر صيد مراد با لشكرى موفور به مقاتلهء او مأمور شد . لكن على همت خان كه با حاجى ابراهيم اتفاق و معاهده داشت لشكريان را وادار نمود كه سردار خود را گرفتند و به لطفعلى خان سپردند و لطفعلى خان عاجلا به شيراز رفت و اهالى اتفاق كرده او را وارد به شهر نمودند و صيد مراد اگرچه در ارگ تحصن جست ولى به آسانى دستگير شده مقتول گرديد .\r\nانتهى .\r\nاز زمان غلبهء افاغنه تا اواخر عهد كريم خان اهالى فرنگستان بسيار كم مراوده با ايران داشتند . زيرا كه اغتشاش ملك با وضع تجارت منافى بود و تجار انگليس تجارتخانهء خود را از بندرعباس به سبب اجحاف و تعدى نصير خان لارى برداشتند و در بوشهر مقام كردند .\r\nچون در اواخر سنهء هزار و دويست و هفتاد و دو به واسطهء كدورتى كه ما بين دولتين عليتين ايران و انگلستان رو داده بود عساكر ظفر مآثر پادشاهى به سردارى نواب و الا حسام السلطنه مأمور فتح قلعهء مستحكم هرات كه كليد ممالك هندوستان بود شدند و اين شهر را در بيست و پنجم ماه صفر هزار و دويست و هفتاد و سه مفتوح نمودند ، از آن‌طرف چند فروند كشتى جنگى انگليس به بندر بوشهر و محمره و آن حدود آمده با قشونى كه ساخلوى بندر بوشهر و محمره بودند جنگى نمودند . در اين بين ، اغتشاش در ممالك هندوستان رو داده هنديها جمعيت زيادى از انگليسها را مقتول ساخته لواى ياغىگرى و شورش افراشتند .\r\nفرخ خان امين الدولهء مرحوم كه در آن‌وقت ملقب به امين الملك و به‌سمت ايلچىگرى به دربار بعض از دول فرنگ مأمور شده بود بنا به خواهش ناپلئون سيم پادشاه فرانسه مصالحه ما بين دولتين عليتين ايران و انگلستان انعقاد داد كه سواد آن عهدنامهء مباركه را ما بعينه در اين كتاب درج مىنمائيم :\r\n\r\n","description":"","footnote":"","page_name":" 484 ","page_number":532},
  {"content":"\r\n\r\n\r\nصورت عهدنامهء صلح بين دولتين عليتين ايران و انگليس\r\nبسم الله الرحمن الرحيم\r\nچون اعليحضرت خورشيد رايت اقدس همايون پادشاه اعظم شاهنشاه بالاستقلال كل ممالك ايران و اعليحضرت شاهنشاه انگليس هردو على السويه از روى صدق مايل به اين هستند كه مصايب جنگى را كه منافى ميل و مكنونات دوستانهء ايشان است رفع نمايند و روابط دوستى كه مدتى مديد فى ما بين دولتين عليتين برقرار بوده مجددا به يك صلحى كه بر وفق فوايد طرفين باشد بر بنيان محكم برپا نمايند لهذا به جهت اجراى اين مطلب و مقصود اعليحضرت پادشاه ايران جناب جلالت مآب مقرب الخاقان امين الملك فرخ خان سفير كبير دولت عليهء ايران صاحب تصوير همايون و حمايل آبى و داراى كمر مكلل به الماس و غيره را و اعليحضرت پادشاه انگليس جناب مجدت و جلالت نصاب هنرى ريچارد چارلس بارون - كاولى « 1 » از امناى دولت انگليس و از اجزاى مشورتخانهء مباركهء مخصوصهء اعليحضرت پادشاه انگليس حامل نشان بزرگ ملك شريف حمام و سفير كبير مخصوص و مختار دولت انگليس در نزد اعليحضرت امپراطور پادشاه فرانسه و غيره را وكلاى مختار خود تعيين فرمودند و ايشان بعد از آن‌كه اختيارنامه‌هاى خود را ابراز و مبادله نمودند و موافق تركيب رسمى ديدند فصول ذيل آتيه را مقبول و مقرر داشتند :\r\nفصل اول : از روز مبادلهء امضانامه‌هاى عهدنامهء حال فيما بين اعليحضرت شاهنشاه ايران و اعليحضرت شاهنشاه انگليس همچنين فيما بين خلفا و مماليك و رعاياى طرفين صلح و دوستى دائمى خواهد بود .\r\nفصل دويم : چون به دولت و اقبال فيما بين دولتين ايران و انگليس صلح برقرار گرديد به حكم اين فقره مقرر است كه عساكر دولت انگليس بنادر ممالك ايران را تخليه خواهند كرد موافق شرايط و تعهدات ذيل .\r\nفصل سيم : دولتين عليتين معاهدتين تعهد مىكنند كه كل اسراء\r\n\r\n\r\n","description":"","footnote":"\r\n( 1 ) -  Richard Charles Baron Cowley \r\n","page_name":" 485 ","page_number":533},
  {"content":"\r\n\r\nكه در حين جنگ به دست عساكر طرفين افتاده باشد بلادرنگ آزاد نمايند .\r\nفصل چهارم : اعليحضرت شاهنشاه ايران تعهد مىكند كه بلافاصله بعد از مبادلهء امضانامه‌هاى اين عهدنامه يك عفونامهء كامل اعلام نمايد كه به واسطهء آن جميع رعاياى ايران كه در وقت جنگ به مراودهء خود با عساكر انگليس مصدر خيانتى شده باشند از عقوبت اين حركت خود معاف باشند به‌طورى كه هيچكس هر درجه‌اى كه داشته باشد به جهت اين حركت خود مورد تنبيه و اذيت و تعدى نخواهد بود .\r\nفصل پنجم : اعليحضرت شاهنشاه ايران تعهد مىكند كه بلادرنگ لازمهء تدابير را به كار برد كه عساكر و كارگزاران ايران را از ملك و شهر هرات و ساير بلاد ممالك افغانستان پس بكشد . تخليهء ممالك مزبوره تا مدت سه ماه بعد از مبادلهء امضانامه‌هاى اين عهدنامه معمول خواهد بود .\r\nفصل ششم : اعليحضرت شاهنشاه ايران راضى مىشود كه ترك بكند كل ادعاى سلطنتى را بر خاك و شهر هرات و ساير بلاد ممالك افغان و هرگز مطالبه نكند از رؤساى هرات و ممالك افغان هيچ علامت اطاعت مثل سكه و خطبه و باج و نيز اعليحضرت ايشان تعهد مىكنند كه بعد از اين از هر مداخله در امورات داخلهء افغانستان اجتناب نمايد . اعليحضرت ايشان وعده مىدهد كه استقلال هرات و تمام افغانستان را اعتراف نمايد و هرگز به استقلال ممالك مزبوره مداخله نكند . در صورت ظهور منازعه فيما بين دولت ايران و ممالك هرات و افغانستان دولت ايران تعهد مىكند كه اصلاح آن را رجوع به اهتمامات دوستانهء دولت انگليس نمايد و اقدام به جنگ نكند مگر در صورتى كه اهتمامات دوستانهء دولت انگليس مثمر ثمرى نشود . از طرف ديگر دولت انگليس تعهد مىكند كه همه وقت اعتبار خود را در ممالك افغان به كار برد و نگذارد كه از آنها و هيچيك از آنها باعث هيچ نوع تشويش و پريشانى دولت ايران بشود و اگر دولت ايران در وقوع مشكلات رجوع به دولت انگليس نمايد دولت انگليس نهايت كوشش را خواهد نمود كه منازعات فيما بين را موافق حق و حساب و مطابق شأن دولت ايران اصلاح نمايد .\r\nفصل هفتم : درصورتىكه از جانب هرات و ممالك افغان بر سرحدات ايران تجاوزى بشود هرگاه ترضيهء شايسته داده نشود دولت ايران حق\r\n\r\n","description":"","footnote":"","page_name":" 486 ","page_number":534},
  {"content":"\r\n\r\nخواهد داشت كه به جهت دفع و تنبيه جانب متعدى اقدام به حركات جنگ نمايد . اما اين صراحت معلوم و مقبول است كه هر لشكرى كه از جانب دولت ايران به جهت مقصود مزبور از سرحد بگذرد به محض اجراى مقصود خود مراجعت به خاك خود خواهد كرد و استعمال حق مزبور نبايد بهانهء توقف دائمى عساكر دولت ايران يا الحاق شهرى يا يك جزء ممالك مزبوره به ممالك ايران بشود .\r\nفصل هشتم : دولت ايران تعهد مىكند كه بلافاصله بعد از مبادلهء امضانامه‌هاى اين عهدنامه جميع اسرائى را كه در حين جنگ در افغانستان به دست عساكر ايران افتاده باشد بدون عوض نقدى آزاد نمايند و همچنين جميع افاغنه كه يا به اسم گروى يا به جهت امور دولتى در هر جاى ممالك ايران مقيد باشند به همان‌طور آزاد خواهند بود به شرط اين‌كه افاغنه هم از طرف خود اسراء و مقيدين ايرانى را كه در دست آنها باشد بدون عوض نقدى آزاد نمايند . دولتين متعاهدتين در صورت لزوم ، مأمورين نصب خواهند كرد كه شرايط اين فقره را معمول دارند .\r\nفصل نهم : دولتين عليتين تعهد مىكنند كه در باب نصب و اعتراف قونسولهاى جنرال و قونسولها و وكلاى قونسول هريك از اين دو دولت در ممالك همديگر حالت دول كاملة الوداد را خواهند داشت و نسبت به رعاياى طرفين و تجارت ايشان در هر باب همان‌طور رفتار خواهد شد كه با رعايا و تجارت دول كاملة الوداد رفتار مىشود .\r\nفصل دهم : بلافاصله بعد از مبادلهء امضانامه‌هاى اين عهدنامه سفارت انگليس مراجعت به طهران خواهد كرد و همان وقت دولت ايران راضى بشود كه سفارت مزبور را پذيرائى نمايد با شرايط خاطرخواهى و تشريفات مندرجه به شرح علىحده كه امروز وكلاى دولتين عليتين معاهدتين ممضى داشتند .\r\nفصل يازدهم : دولت ايران تعهد مىكند كه در مدت سه ماه بعد از مراجعت سفارت انگليس به طهران يك مأمورى را تعيين نمايد كه به اتفاق يك مأمور دولت انگليس مطالبات نقدى جميع رعاياى انگليس را از دولت ايران تحقيق و مشخص نمايد و دولت ايران هريك از اين مطالبات را كه به تصديق مأمورين مزبور باشد و مامورين مزبور تحقيق و مشخص خواهند كرد قروض دولت ايران را به رعاياى ايران و به رعاياى\r\n\r\n","description":"","footnote":"","page_name":" 487 ","page_number":535},
  {"content":"\r\n\r\nساير دول كه تا وقت عزيمت سفارت انگليس از طهران در زير حمايت انگليس بودند از آن‌وقت به بعد ترك حمايت مزبوره نكرده‌اند .\r\nفصل دوازدهم : به استثناى آنچه در فصل سابق مقرر شده دولت انگليس اين حق را ترك و انكار خواهد كرد كه حمايت نكند بعد از اين هيچيك از رعاياى ايران را كه بالفعل در نوكرى سفارت و قونسولها و وكلاى قونسول انگليس باشد به شرط اين‌كه چنين حقى به دول ديگر داده و معمول نشود و در اين باب و جميع خصوصيات ديگر دولت انگليس مطالبه مىكند و دولت ايران هم تعهد مىنمايد كه همان امتيازات و معافات در ممالك ايران به دولت انگليس به نوكرها و رعاياى آن داده خواهد شد كه به دول كاملة الوداد و نوكرها و رعاياى ايشان داده مىشود .\r\nهمچنين دولت انگليس و نوكرها و رعاياى آن بهره‌ياب خواهند بود از همان احترام و اعتبار كه به دول كاملة الوداد و نوكرها و رعاياى آنها داده مىشود .\r\nفصل سيزدهم : دولتين عليتين معاهدتين به حكم اين فصل تجديد مىكنند آن قرارداد [ را 
  ] كه در ماه آغوست سنهء هزار و هشتصد و پنجاه و يك عيسوى مطابق شوال سنهء هزار و دويست و شصت و هفت هجرى در باب تجارت غلام و كنيز در خليج فارس فيما بين اين دو دولت داده شده است . علاوه‌بر اين تعهد مىكنند كه قرار مزبور پس از انقضاى مدت برقرارى آن‌كه عبارت از ماه آغوست هزار و هشتصد و شصت و دو مسيحى باشد تا مدت ده سال ديگر برقرار خواهد بود و به اين نحو امتداد خواهد يافت تا يكى از جانبين به يك اعلام رسمى قرار مزبور را موقوف بدارد .\r\nاما اعلام مزبور معمول نخواهد بود مگر يك سال بعد از ظهور آن .\r\nفصل چهاردهم : بلافاصله بعد از مبادلهء امضانامه‌هاى اين عهدنامه عساكر انگليس هر نوع حركات خصمانه را نسبت به دولت و مملكت ايران ترك خواهند كرد . دولت انگليس علاوه‌بر اين تعهد مىكند كه محض اين‌كه قرارداد تخليهء هرات و ممالك افغانستان از عساكر ايران و همچنين قرارداد پذيرائى سفارت انگليس به طهران كاملا مجرى شد عساكر انگليس خود را از جميع ولايات و اماكن و جزاير كه تعلق به ايران دارد بلادرنگ پس خواهند كشيد و دولت انگليس تعهد مىكند كه در اين اثنا سركردهء عساكر انگليس عمدا هيچ حركتى كه موجب ضعف اطاعت\r\n\r\n","description":"","footnote":"","page_name":" 488 ","page_number":536},
  {"content":"\r\n\r\nرعاياى ايران نسبت به اعليحضرت شاهنشاه ايران باشد نخواهد كرد بلكه تقويت اطاعت مزبوره نهايت مقصود دولت انگليس است و علاوه‌بر اين دولت انگليس تعهد مىكند كه به قدر امكان رعاياى ايران را از زحمت حضور عساكر انگليس ايمن خواهند كرد و همچنين آذوقه‌اى كه به جهت عساكر مزبوره لازم شود دولت ايران تعهد مىكند كه به كارگزاران خود قدغن نمايد كه عساكر انگليس را در تحصيل آذوقهء مذكور اعانت كنند و نيز دولت انگليس تعهد مىكند كه در حين اخذ اشياء ، قيمت آن‌ها موافق نرخ روز از جانب مأمورين انگليس بلادرنگ داده خواهد شد .\r\nفصل پانزدهم : عهدنامه حال ممضى خواهد شد و امضانامه‌هاى آن مبادله خواهد شد در بغداد در مدت سه ماه يا زودتر هرگاه ممكن شود . »\r\n\r\nبوقان [ مع - مر 
  ] :\r\nحازمى گويد بوقان ناحيه‌اى است در سجستان . ابو عمر محمد بن احمد بن محمد بن سليمان بوقانى صاحب تصانيف مشهوره منسوب به اين ناحيه است . اما حق اين است كه حازمى در اين فقره سهو بين نموده و آن كه او گويد نوقان است نه بوقان و ابو عمر مذكور نوقانى است و بوقان در خاك سند است و چون در ناحيهء مسطوره عمران بن موسى بن يحيى بن خالد البرمكى در عهد معتصم شهرى بنا كرده و بيضا ناميده شايد اين فقره اسباب سهو حازمى شده باشد .\r\n\r\nبون [ مع - مر 
  ] :\r\nبه فتح باء و راء و بعضى به سكون و واو گفته‌اند . شهر كوچكى است ميانهء هرات و بغشور كه حاكم‌نشين ناحيهء بادغيس مىباشد و تا هرات دو منزل است . اين شهر را ديده‌ام . سكنه آن را « بينه » مىناميدند .\r\n\r\nبوينه [ مع - مر 
  ] :\r\nبه ضم باء و سكون واو و فتح ياء و نون قريه‌اى است در دو فرسخى مرو كه آن را بوينك هم مىگويند و منسوب به او بوينجى است .\r\n\r\nبهابان [ مع - مر 
  ] :\r\nاز قراى كرمان است . در اين قريه و يك قريهء ديگر توتيا مىسازند و به ساير جاها مىبرند .\r\n\r\n","description":"","footnote":"","page_name":" 489 ","page_number":537},
  {"content":"\r\n\r\n\r\nبهاران [ مع - مر 
  ] :\r\nاز قراى اصفهان و از ناحيهء قهاب است . مسجد جامع و منبر بزرگى دارد .\r\n\r\nبهار [ مع - مر 
  ] :\r\nاول : قريه‌اى است در دو فرسخى مرو كه آن را بهارين نيز گويند .\r\nثانى : قلعه‌اى است در كردستان كه در عهد شاه سليمان دار الملك كردستان بوده . ثالث : قريهء بزرگى است در همدان .\r\n\r\nبهارزه [ مع - مر 
  ] :\r\nبه تقديم راء از قراى بلخ است .\r\n\r\nبهبهان [ مع - مر 
  ] :\r\nاين شهر نوآباد و تقريبا بيش از سيصد سال نيست كه خوب آباد شده . شهر قديم اين ناحيه كه مسافت آن تا بهبهان زياده از يك فرسخ نيست ارجان است كه در حرف الف نوشته شده و يونانيها ارجان را « اركران » مىگفته‌اند . اسكندر وقتى كه از خوزستان به‌سمت فارس مىرفت از اركران عبور كرد . مسجدى در خرابه‌هاى ارجان است و معروف است كه حضرت امام ثامن على بن موسى الرضا عليه السلام در اين مسجد نماز گذارده‌اند . اما شهر حاليهء بهبهان در بهترين درهء فارس واقع شده و جزء ايالت كوهگيلويه محسوب مىشود . در موضع حاليهء بهبهان ، سابق چند چادرنشين بوده‌اند كه از ارجان به‌جهت زراعت مىآمده‌اند .\r\nبعد از آن‌كه بعضى از اعراب كوفه كه معروف به رئيس فلان و رئيس به همان بودند به حكم امير تيمور از كوفه كوچ كرده به ارجان آمدند و املاك زياد خريدند و در موضع حاليهء بهبهان بناى آبادى گذاشته و از آنجائى كه سياه‌چادر را « بهان » مىناميده‌اند اين طايفه گفتند ما در اين محل خانه به‌ازبهان مىسازيم . لهذا آبادى موسوم به « به‌ازبهان » و از كثرت استعمال بهبهان شد .\r\nبارى اطراف بهبهان حاصلخيز و دو رودخانه از جلگهء بهبهان مىگذرد : يكى رودخانهء جراحيه كه از وسط شهر قديم ارجان مىگذشته و يكى ديگر رودخانهء طاب كه حالا به خيرآباد موسوم است و مصب اين رودخانه هنديان است و از انتهاى شمالى جلگهء بهبهان جارى مىشود و جلگهء بهبهان به اين دو رودخانه مشروب مىگردد . شهر ارجان در سمت\r\n\r\n","description":"","footnote":"","page_name":" 490 ","page_number":538},
  {"content":"\r\n\r\nمغربى بهبهان بوده . عمارت حاكم‌نشين بهبهان بسيار عالى و وسيع و در نقطهء شمال مشرقى شهر واقع شده . جمعيت حاليهء شهر بهبهان ده هزار نفر مىباشد . مسافت بهبهان تا شيراز صد و پنجاه و سه ميل انگليسى كه هر ميلى هزار و پانصد ذرع است مىباشد . تنگ تكاب كه موميائى از آن حاصل مىشود در يك فرسنگى بهبهان و تفصيل موميائى آن در ارجان مسطور شد . ميانهء بهبهان و رامهرمز درهء بسيار سخت و كتل غريبى است .\r\nدر تاريخ اسكندر شرحى در باب اين دره نوشته شده كه ما آن را بعينه در اينجا درج مىنمائيم :\r\n« يونانيها اين دره را درهء اوكسين مىناميده‌اند . مارىتس كه از اقوام دارا و يكى از سردارهاى او بود و قشون زيادى در تحت رياست و سردارى خود داشت مأمور به حراست اين دژ گرديد . اسكندر وقتى كه به دهنهء اين دره رسيد متحير ماند كه چگونه از اين دره عبور كند ؟ بعد از توقف چند روز ، يكى از اهالى آنجا خدمت اسكندر آمده معروض داشت اگر به من امان دهى و جايزه نيز عطا كنى از بىراهه مىتوانم دسته‌اى از قشون ترا بالاى كوه برده در محلى آنها را جاى دهم كه مشرف به مستحفظين دره شوند . بالاخره قرار اين شد كه در ساعت معين بعد از آن‌كه قسمتى از قشون با آن بلد به كوه رفتند و به مستحفظين قلعه حمله آوردند اسكندر از دهنهء دره وارد شود . حسب المقرر معمول افتاد و اسكندر قشون خود را از دره عبور داده وارد ارجان شد » .\r\nدر اواسط سنهء هفتصد و نود و پنج هجرى امير تيمور از راه لرستان و خوزستان به بهبهان رسيد . آنجا شنيد كه آل مظفر در قلعه سفيد - كه يكى از قلاع مستحكمهء فارس است - قشونى جمع كرده كه راه عبور او را به‌سمت شيراز سد نمايند . امير تيمور بر ايشان تاخت و به قهر و غلبه اين قلعه را گرفت . اما سابقا حصانت و استحكام اين قلعه به درجه‌اى بود كه رستم با كمال شجاعت در زمان منوچهر آن را به غلبه نتوانست گرفت و بعد از چند ماه محاصره و عاجز ماندن از نيل مقصود شنيد نمك در قلعه كم شده چندين تن از لشكريان خود را در جوال كرده به اسم اين كه نمك است وقت غروب آفتابى وارد قلعه كرده پس از ورود ، ايشان از جوال بيرون آمده تا صبح با اهالى قلعه جنگ كردند و به ايشان فايق و به اين تدبير اين قلعه او را مفتوح شد و خزاين زياد كه در قلعه بود\r\n\r\n","description":"","footnote":"","page_name":" 491 ","page_number":539},
  {"content":"\r\n\r\nبه دست لشكريان منوچهر افتاد .\r\nچون ذكر قلعه سفيد شد بيان وضع او خالى از مناسبتى نيست .\r\nاين قلعه در يورت ايلات ممسنى است كه از طوايف و ايلات اصلى و حقيقى ايران هستند نه از ايلات مهاجر كه از خارج آنها را كوچانيده در ايران سكنى داده‌اند . چون از دور ، اين قلعه سفيد به نظر مىآيد موسوم به قلعه سفيد شده . اين قلعه در قلهء كوه مرتفعى واقع و از هر طرف پرتگاه است و به جز راه معينى جاده‌اى براى وصول به قلعه نيست .\r\nچشمه‌سارهاى زياد در اطراف قلعه فراوان است . از دامنه به قلعه سه ميل مسافت است و هزار ذرع به قلعه مانده محلى است كه اگر يك نفر تفنگچى آنجا بايستد ورود به قلعه غير ممكن و همان يك نفر دفع لشكرى جرار مىتواند نمود . وضع دفاع اهالى قلعه از قديم الايام الى يومنا هذا اين‌طور بوده كه سنگهاى بزرگ در سر راهى كه ورود به قلعه منحصر بدان راه است جمع مىنمايند . دشمن همين‌كه نزديك به قلعه مىشود سنگها را پرت كرده مانع از صعود و ورود آنها مىگردد . مسافت قلعه سفيد تا شيراز هفتاد و دو ميل و در نقطهء شمال مغربى شهر شيراز واقع شده است . انتهى .\r\nنيز از حوادث متعلق به بهبهان اين است كه كريم خان زند چند ماه اين شهر را محاصره كرد . رئيس جعفر پسر رئيس عليرضا به سبب عداوت با ميرزا قوما پسر ميرزا عليرضا خان قلعه را به دست داد . كريم خان طايفهء ميرزاها را كه حكومت بهبهان داشتند به شيراز آورد و حكومت بهبهان را به رئيس عليرضا داد و تا زمان سلطنت كريم خان حكومت با طايفهء رؤسا بود .\r\nاز مشاهير علماى بهبهان يكى آقا باقر بهبهانى اعلى الله مقامه مىباشد . اصل آن بزرگوار از اصفهان بوده در مائهء دوازدهم هجرى به بهبهان رفتند و چندى در آنجا مشغول تدريس بودند . خواجه عزيز - كدخداى بهبهان - دختر خود را به حبالهء او درآورد . در زمان شيخ يوسف « 1 » به كربلاى معلى رفته در مجلس درس شيخ يوسف حاضر مىشدند . بعد از فوت شيخ يوسف ، آقا باقر رئيس اماميه و مجدد و مؤسس علم اصول و مصداق حديث شريف نبوى صلى الله عليه و آله كه مىفرمايد :\r\nعلى رأس كل مائه واحد منا يجدد سنتى گرديدند و از اولاد بزرگوار\r\n\r\n\r\n","description":"","footnote":"\r\n( 1 ) - شيخ يوسف بحرانى صاحب كتاب معروف حدايق ( تولد 1107 وفات 1186 ه . ق )\r\n","page_name":" 492 ","page_number":540},
  {"content":"\r\n\r\nايشان مرحوم آقا عبد الحسين بهبهانى و مرحوم آقا محمد على مىباشد كه به جهت اقامت كرمانشاه معروف به كرمانشهانى شده و اولاد امجاد ايشان در كرمانشاه الى الآن همه داراى مراتب اجتهاد و ذكر ايشان در ذيل لفظ كرمانشاه بيايد « 1 » .\r\nيكى ديگر از علماى بهبهان جناب آقا سيد اسماعيل بهبهانى است كه الآن در دار الخلافهء باهره به ترويج و نشر مراتب علوم دينيه مشغولند .\r\nجد ايشان سيد عبد الله بن علوى عتيق الحسين كه مقبرهء او در بهبهان زيارتگاه مردم است با شيخ عبد الله بحرانى سماحيجى در زمان صفويه از بحرين به بهبهان آمده در آنجا متوطن شدند . معروف است كه چون آزاد خان افغان متوجه بهبهان شد اهل بهبهان در خيال مدافعه افتاده يك توپ داشتند . آن توپ را از گلولهء مسى پر كرده از آقا سيد عبد الله مرحوم خواهش كردند كه شما اول تير توپ را به دست خود آتش بزنيد .\r\nآقا سيد عبد الله توپ را آتش زده اتفاقا گلولهء آن به ديرك چادر آزاد خان خورد و ديرك را شكست و قطعه چوبى بر سر آزاد خان آمده سر او شكست و اين سانحه را به فال بد گرفته از بهبهان عطف عنان كرده اهل بهبهان از شر او ايمن شدند .\r\n\r\nبهدادين [ مع - مر 
  ] :\r\nبه كسر باء و سكون هاء اين لفظ در فارسى به معنى بهترين عطاست و اسم يكى از قراى زوزن از اعمال نيشابور است .\r\n\r\nبهرزان [ مع - مر 
  ] :\r\nبه كسر باء و سكون هاء و فتح راء شهر كوچكى است در دو فرسخى شهرستان در طرف نيشابور . در ماه صفر سنهء ششصد و هفده اين شهر را ديدم . خيرات آن بسيار و بازار معمور و قلعهء محكمى داشت و آباد بود .\r\n\r\nبهره [ مع - مر 
  ] :\r\nبه فتح باء شهرى است در مكران .\r\n\r\nبهزان [ مع - مر 
  ] :\r\nبه كسر باء محلى است نزديك رى . گويند شهر قديم رى در اين\r\n\r\n\r\n","description":"","footnote":"\r\n( 1 ) - دربارهء آقا محمد باقر بهبهانى معروف به وحيد رجوع شود به كتاب « وحيد بهبهانى » از على دوانى ( انتشارات امير كبير ، تهران ، 1362 ه . ش ) .\r\n","page_name":" 493 ","page_number":541},
  {"content":"\r\n\r\nمحل بوده مردم آن از اين محل به محل حاليه نقل نموده و آن خراب شده و آثار خرابى آن باقى است . از اين محل تا شهر حاليهء رى شش فرسخ است « 2 » .\r\n\r\nبهستان [ مع - مر 
  ] :\r\nبه كسر باء و هاء قلعهء مشهورى است در حوالى قزوين .\r\n\r\nبهستون [ مع - مر 
  ] :\r\nبه فتح باء و كسر هاء قريه‌اى است ميانهء همدان و حلوان .\r\nاسم آن در قديم ساسان يا ساسانيان يا ساسبانان بوده تا همدان چهار منزل و تا قرمسين هشت فرسخ است . كوه بهستون بلند است و نمىتوان خود را به ذروهء « 3 » آن رسانيد . راه حاج از دامنهء اين كوه است و كوه از بالا تا پائين صاف و املس « 4 » است گوئى دستى تراشيده‌اند از زمين به‌طرف بالا به قدر چندين برابر قامت انسان از اين كوه را تراشيده‌اند و صاف كرده‌اند . گمان من اين است كه يكى از اكاسره مىخواسته است دور كوه بازارى بسازد تا قدرت و شوكت او بر آيندگان معلوم شود .\r\nو در يك‌طرف دامنهء كوه نزديك به جاده مكانى است شبيه به غار ؛ در او چشمهء آب روانى هست و در آن غار صورت اسبى حجارى شده است كه بهترين اسبهاى دنياست . احتمال داده‌اند صورت شبديز اسب خسرو پرويز است كه ما در لغت شبديز تفصيل آن را مفصل بيان كرده‌ايم .\r\nمؤلف گويد بهستون كه صاحب معجم البلدان گفته همان بيستون معروف است و تعيين موضع او را ياقوت حموى نيز درست نموده و اگر چه هم اكنون چنان‌كه ياقوت گفته قريه‌اى است ولى به قراين عديده مستفاد مىشود كه در اين موضع شهر و آبادى معتبرى بوده . كوه بيستون كه در نزديكى آبادى است از جبال شامخهء معروف و شبيه به گنبد سياهى به نظر مىآيد . در اين قسمت ايران كوهى كه به اين عظمت و ارتفاع باشد كمتر است . خرابهء زيادى در دامنهء اين كوه است كه بر آبادى قديم دلالت دارد . از آثار خرابه و تفرقهء مصالح كهنه و علامات سياهى كه در بعضى\r\n\r\n\r\n","description":"","footnote":"\r\n( 2 ) - ظاهرا بهزان تصحيف شدهء تهران است .\r\n( 3 ) - ذروهء كوه ، سر كوه است ( ا ع ) .\r\n( 4 ) - املس به معنى ساده و نرم و هموار است ( فرهنگ فارسى معين ) .\r\n","page_name":" 494 ","page_number":542},
  {"content":"\r\n\r\nاز اين مصالح باقى است و ظاهر است كه از دود است و نيز از بعضى پارچه‌هاى آهن و سربى كه در بنائى عمارات آنجا به كار رفته و از قبيل ستونهاى سنگى و غيره كه در آنجا يافت مىشود و چنين به نظر مىآيد كه حرارت آتش خيلى به همهء اين چيزها كه مسطور شد رسيده مىتوان حكم كرد به اين‌كه اين آبادى بزرگ به واسطهء حدوث يانقينى « 5 » نابود شده اما اين‌كه على التحقيق بدانيم كه وضع اين شهر چه بوده و كه بنا نموده چون هيچيك از مورخين و علماى جغرافى عرب و عجم و فرنگ و يونان صريحا چيزى ننوشته‌اند امرى غير ممكن است و آنچه نقل قول هم مىنمائيم سند صاحبان اقوال حدس و گمان و از روى قرينه حكمى كرده‌اند و از قراين ظاهره - كه دليل است بر اين‌كه بعد از غلبهء عرب بر عجم اين شهر آباد و مدتى مسكن اعراب بوده - اين است كه در ميان خرابه‌هاى بيستون الواحى از مرمر پيدا شده كه مرتسم و منقور به خط كوفى است . ديوارهء معتبرى با عمارت سلطنتى كه در بيستون بنا كرده بودند در او بعضى خطوط پهلوى رسم شده و صورت مردى كه لباس مرواريدى در بر و شمشير بلندى در دست و تاجى بر سر دارد چنين به نظر مىآيد كه از سلاطين ساسانى است . در طرف مقابل اين صورت ، هيئت زنى است . شايد اين دو صورت ، صورت خسرو و شيرين معروف باشد .\r\nوجهء تسميهء بيستون معلوم نيست « 6 » . اما چون از خرابه‌هاى دامنهء كوه معلوم مىگردد كه غالب عمارات اين شهر داراى ستون متعدد بوده شايد همين‌كه به واسطهء يانقين مسطور يا حدوث فتنه‌اى ديگر خراب شده گفته باشند شهر با ستون بىستون شده و ميان اين خرابه‌ها چيزى\r\n\r\n\r\n","description":"","footnote":"\r\n( 5 ) - يانقين آتش گرفتن شهرى يا دسته‌اى از عمارات است . چون در عرب و عجم لغت معمولى كه به اين معنى باشد معروف نيست اين لغت را كه الحال در روزنامجات متداول است استعمال نمود و اگر كسى لغت عربى يا عجمى به اين معنى دانسته و اعلام كند موجب امتنان نگارنده خواهد شد ( ا ع ) .\r\n( 6 ) - قسمت اول اين كلمه مسلما « بغ » است و قسمت دوم « ستان » كه افادهء معناى جا و مكان مىنمايد و بر روى هم به معنى « جايگاه يزدان » كه بىشبهه اينجا مكان مقدسى بوده و ارتباطى اين كلمه با « ستون » ندارد . كتيبهء مفصل داريوش به سه زبان فرس قديم و عيلامى و كلدانى و به خط ميخى به وسيلهء سر هنرى راولينسن انگليسى خوانده شده .\r\n","page_name":" 495 ","page_number":543},
  {"content":"\r\n\r\nكه الحال محل نظر و شايستهء ملاحظه است چند لوح در كوه منقور است كه يكى از آنها در انتهاى دامنهء كوه بالاى چشمهء آب بزرگى كه مشابه رود عظيمى است واقع شده دوازده ذرع عرض اين لوح بوده و مرور دهور تصاوير آن را محو كرده . به دقت زياد بايد فهميد كه چند صورت در اين لوح مرتسم بوده و اين تصاوير را بعضى بزرگ و بعضى كوچك و برخى سواره و برخى پياده مسلح و غير مسلح نقش كرده‌اند . در بالاى اين لوح چند سطر مطول به خط و زبان يونانى نوشته‌اند . ولى طورى محو شده كه خوانده نمىشود . به حكم شيخعلى خان « 7 » يا حاج على خان زنگنه كه از حكام كرمانشهان بوده در وسط اين لوح به خط و زبان حاليهء فارسى شرحى نوشته‌اند كه معروف است وقف‌نامه يا قرار تقسيم آبى است كه از دامنهء كوه بيستون جارى است . ولى صحيح اين مطلب در ضمن شرحى كه منقول از سفرنامهء همايونى است هست و بيايد .\r\nمؤلف خود سه سفر از بيستون عبور كرده : دفعهء اول در سنهء هزار و دويست و هفتاد و نه به چاپارى از آنجا عبور نمود و مجال اين‌كه به خواندن خطوط بپردازد نداشت . دفعهء ثانى در سنهء هزار و دويست و هشتاد و هشت كه در ركاب ظفر انتساب مبارك به عراق عرب مىرفت در اين سفر نيز به‌جهت ظهور و با در اردو و بودن چشمه در حوالى قبرستان بدين مقصود نايل نشد . دفعهء ثالث نيز مراجعت از همين سفر بود و شب از اين محل گذشت .\r\nبالجمله بعضى از مسافرين فرنگ در اين لوح در ضمن خطوط يونانى ، لفظ « قطرزس » ديده‌اند و قطرزس يكى از اشخاصى است كه در زمان سلطنت سلاطين سيلوسيد بعد از اسكندر حاكم اين ناحيه بوده .\r\nلوح ديگر كه در محل بسيار مرتفعى و ارتفاع آن از زمين هزار و پانصد پاست عرض آن صد و پنجاه پى و طول آن صد پى مىباشد و در شكاف كوه واقع و به واسطهء آن‌كه رسيدن به آنجا بدون منجنيق و چارپايه متعسر بلكه متعذر است نه اعراب كه مخرب اين نوع ابنيهء عجم بودند نه ولاة و حكام بعد كه از قباحت اين عمل غافل ، دسترسى به خرابى آن پيدا كرده‌اند . بعضى از سياحان فرنگ با زحمت زياد نزديك اين لوح شده هم خطوط آن را كه معروف به خط ميخى است خوانده هم نقشهء\r\n\r\n\r\n","description":"","footnote":"\r\n( 7 ) - شيخعلى خان زنگنه وزير مقتدر شاه سليمان صفوى بود .\r\n","page_name":" 496 ","page_number":544},
  {"content":"\r\n\r\nتصاوير آن را برداشته‌اند . اما تصاوير او صورت نه نفر محبوس است كه دستهاى اينها به پشت بسته شده و به واسطهء يك طناب يا يك زنجير كه به گردن آنها انداخته‌اند به يكديگر پيوسته و مسلسلند . لباسهاى اينها مختلف و شخصى سيمى يك نوع فرجى پوشيده و در دامن فرجى او خطوط ميخى نوشته شده است . در جلو محبوسين شخصى ايستاده تاجى بر سر و كمانى بر دست چپ اوست كه تكيه به زمين داده است و دست راست را بلند كرده و اين بلند كردن دست يا علامت فرمانفرمائى يا حالت تعرض و تغير به محبوسين است . در زير پاى آن شخص ايستاده كه بايد پادشاهى باشد شخص ديگر است كه پاى آن پادشاه روى جسد اوست و اين شخص به زمين افتاده دستها را بلند كرده به پادشاه التماس مىكند .\r\nدر پشت‌سر پادشاه دو شخص ديگر هستند كه يا از خواص پادشاه يا از قراولان خاصه محسوب مىشوند . در دست يكى كمان و در دست ديگرى نيزه است . در بالاى اين صفحه صورتى است كه معلوم است خيالى ساخته شده حلقه‌اى به كمر آن صورت و از آن حلقه بالهاى بسيار بلند منشعب شده و بايد صورت فروهر كه عجم آن را رب النوع مىدانند باشد .\r\nبارى على التحقيق از اين لوح معلوم مىشود كه پادشاهى كه صورت آن در اينجا مرتسم و منقور است داريوش اول است كه به اصطلاح بعضى از مورخين يونان ، داراى اول پادشاه ايران باشد . و بعضى از مورخين ايران و يونان اين داريوش را لهراسب مىدانند . و اين روايت ظاهرا از صحت دور باشد . زيرا كه مذهب آتش‌پرستى در زمان سلطنت لهراسب و گشتاسب در ايران رواج يافت و از آن زمان تا ظهور اسلام به قدرى سلاطين ايران در دين آتش‌پرستى متعصب بودند كه در مسكوكات و مهرهاى سلطنتى و همچنين در جاهائى كه تصاوير خودشان را نقش نموده‌اند لابد صورت مجمر آتش هم مرتسم داشته‌اند و در لوح بيستون وجها من الوجوه مجمره ديده نمىشود . صورت فروهر بالاى مجلس با بال و پر پيداست .\r\nبالجمله صورت پادشاهى كه در بيستون منقور است از سلاطين كيان قبل از لهراسب است يا پسر او گشتاسب بوده است و مىتوان گفت كه همان داريوش يونانيان صحيح باشد و يحتمل صورت خود كيخسرو باشد . چيزى كه نزديك به تحقيق است اين است كه صورت لهراسب و\r\n\r\n","description":"","footnote":"","page_name":" 497 ","page_number":545},
  {"content":"\r\n\r\nگشتاسب نيست و از سلاطين قبل از اين دو سلطان است كه مذهب يزدان پرستى داشته‌اند نه آتش‌پرستى . به‌هرحال اين پادشاه بعد از مراجعت از تسخير ممالك عديده و اسير نمودن سلاطين آن ممالك و فتوح نمايان صورت خود را در بيستون نقش نموده لباس اشخاص و خطوطى كه در اين لوح دويمى است كمال شباهت را به حجارى تخت جمشيد و خطوطى كه در آن مرتسم سم شده دارد . بر خلاف لوح اولى كه آن از حيثيت لباس به بناهاى ساسانيان كه در بعضى از بلاد و اماكن فارس و جاهاى ديگر يافت مىشود نهايت شبيه است .\r\n\r\n[ تفصيل خطوطى كه در لوح بيستون مرتسم است 
  ]\r\nو اما تفصيل خطوطى كه در اين لوح مرتسم است اين خطوط در پنج خانه كه هريك نيز به منزلهء لوح كوچكى است ارتسام يافته و مطابق نگارش نواب و الا معتمد الدوله در جام‌جم ، رالنسن صاحب انگليس قونسول بغداد كه حالا رياست مجلس جغرافياى لندن را دارد و در خواندن خطوط قديمه مهارت كامل داشته اين خطوط را خوانده و ترجمه كرده و ما آن ترجمه را بعينه در اينجا مىنگاريم :\r\n\r\nخانهء اول\r\nمشتمل بر نوزده فقره كه مجموع نود و شش سطر است .\r\n\r\nفقرهء اول\r\nمن داريوش هستم ، پادشاه بزرگ ، پادشاه پادشاهان ، پادشاه پارس ، پادشاه توابع ، پسر وشتاسپا نبيرهء ارشاماى هاكهامانشى .\r\n\r\nفقرهء دويم\r\nداريوش پادشاه مىگويد پدر من وشتاسپا بود پدر وشتاسپا ، ارشاما بود ، پدر ارشاما اريارام ، پدر اريارام چشپايش پدر او هاكهامانش .\r\n\r\nفقرهء سيم\r\nداريوش پادشاه مىگويد از اين سبب ما را هاكهامانش مىگويند كه از قديم هرگز مغلوب نشديم . از قديم آنها كه از سلسلهء ما بودند پادشاهان بودند .\r\n\r\n","description":"","footnote":"","page_name":" 498 ","page_number":546},
  {"content":"\r\n\r\n\r\nفقرهء چهارم\r\nداريوش پادشاه مىگويد هشت نفر پيش از من از سلسلهء ما پادشاهان بودند و من نهم هستم و مدت دراز پادشاه هستم .\r\n\r\nفقرهء پنجم\r\nداريوش پادشاه مىگويد به فضل اورمزدا من پادشاه هستم اورمزدا مرا مملكت بخشيد .\r\n\r\nفقرهء ششم\r\nداريوش پادشاه مىگويد اينها مملكتهائى است كه در تصرف من آمده به فضل اورمزدا من بر آنها پادشاه شدم : پارسا ، اوجها ، بابروش ، اثرا ، اربايا ، مدرايا ، سپاردا ، بونا - كه اين دو در سواحل دريا هستند - ارمنا ، كاناپا ، تهوكا ، پارثوا ، دزاقا ، هاروا ، اوا ، رازميا ، باكهتارش ، سغدا ، ساكا ، ثاتاكوش ، هارا ، اواتش ، ماكا جمله بيست و سه مملكت است .\r\n\r\nفقرهء هفتم\r\nداريوش پادشاه مىگويد اينها مملكتهائى است كه در تصرف من آمده به فضل اورمزدا مطيع من شدند مرا باج مىدادند و آنچه روز و شب به آنها گفتم همان كردند .\r\n\r\nفقرهء هشتم\r\nداريوش پادشاه مىگويد در اين مملكتها هركه ديندار بود او را پرورش و محافظت كردم و هركه بىدين ، او را خوب تنبيه كرده به فضل اورمزدا از اين سبب اين مملكتها كه به من داده شد خرسند شدند و هرچه امر كردم بجا آوردند .\r\n\r\nفقرهء نهم\r\nداريوش پادشاه گويد اورمزدا به من مملكت بخشيده و مرا يارى كرده تا اين مملكتها را گرفتم . به فضل اورمزدا اين مملكت را داريم .\r\n\r\n","description":"","footnote":"","page_name":" 499 ","page_number":547},
  {"content":"\r\n\r\n\r\nفقرهء دهم\r\nداريوش پادشاه مىگويد اين كارى است كه من كردم پيش از آن كه پادشاه شدم . كابوجيا نام پسر خروش از سلسلهء ما پيشتر در اينجا پادشاه بود برادر اين كابوجيا ، بارتيا نام داشت كه هم از مادر و هم از پدر كابوجيا بود پس از آن كابوجيا آن بارتيا را كشت . چون كابوجيا بارتيا را كشت مملكت آزاد شد از آنچه بارتيا انگيخته بود پس از آن كابوجيا به مدرايا رفت پس از آن‌كه كابوجيا به مدرايا رفته بود مملكت از دين به در رفت پس از آن دروغ در ولايت بسيار شد هم در پارسا هم درها را هم در ساير ممالك .\r\n\r\nفقرهء يازدهم\r\nداريوش پادشاه مىگويد پس از آن شخصى بود ماكوشى كماتا نام از بيشياودا از كوهستان اراقاورش بيرون آمد در روز چهاردهم ماه و - ياكهنابرخاست و به مملكت به دروغ گفت من بارتيا هستم كه پسر خروش بود و برادر كابوجيا پس از آن همهء مملكت ياغى شد و از كابوجيا به‌طرف او رفتند هم پارس هم مادا هم ساير ممالك . او همهء مملكتها را ضبط كرد در روز نهم ماه كارما ياوا بود كه اين‌طور مملكت را ضبط كرد . پس از اين كابوجيا از بىتابى مرد .\r\n\r\nفقرهء دوازدهم\r\nداريوش پادشاه مىگويد آن تاجى كه گماتاى ماكوشى از كابوجيا گرفته بود از قديم آن تاج از سلسلهء ما بوده پس گماتا ، پارس و مادا و ساير مملكت را از كابوجيا گرفت و هرچه مىخواست مىكرد . او پادشاه شد .\r\n\r\nفقرهء سيزدهم\r\nداريوش پادشاه مىگويد هيچكس نبود نه پارسائى نه مادائى نه كسى از سلسلهء ما كه مملكت را از كماتاى ماكوشى بگيرد مملكت ترسيدند كه در برابر او بايستند چون مملكت بارتياى قديم را مىشناسند مكرر به ايشان قدغن مىكرد كه زنهار بترسيد از اين‌كه مرا بارتيا پسر خروش نشناسيد . هيچكس جرات نكرد كه در برابر او بايستد . همه‌كس دور آن\r\n\r\n","description":"","footnote":"","page_name":" 500 ","page_number":548},
  {"content":"\r\n\r\nگماتاى ماكوشى را داشت تا من رسيدم پس من بندگى اورمزدا كردم و اور - مزدا مرا عنايت كرد . روز دهم ماه با گايادش بود كه من به اتفاق آنها كه در اطاعت من بودند آن گماتاى ماكوشى را كشتم و بزرگان كسانى كه با او انباز بودند در قلعه سكناواتش در بلوك مادا كه نسايا نام داشت او را كشتم و من مملكت را از او گرفتم به فضل اورمزدا پادشاه شدم اورمزدا تاج به من كرامت كرد .\r\n\r\nفقرهء چهاردهم\r\nداريوش پادشاه مىگويد تاجى كه از سلسلهء ما برداشت واپس گرفتم و او را استوار كردم چنان‌كه در ايام قديم بود و بدعتهائى كه كماتاى ماكوشى در دين گذاشته بود برانداختم و در مملكت ناموسها و قربانيها برقرار كردم و منصبها كه كماتاى از اهل سلسلهء ما گرفته بود به ايشان رد كردم و مملكت را استوار كردم هم پارسا هم مادا هم ساير ولايت را چنان‌كه در قديم بود و آئين سابق را كه برداشته بود تازه كردم اين را به فضل اورمزدا كردم و رنج كشيدم تا سلسلهء ما استوار شد چنان‌كه در روزگار قديم بود به فضل اورمزدا رنج بردم تا كماتاى ماكوشى بر سلسلهء ما غالب نيايد .\r\n\r\nفقرهء پانزدهم\r\nداريوش پادشاه مىگويد اين همان است كه بعد از آن‌كه پادشاه شدم كردم .\r\n\r\nفقرهء شانزدهم\r\nداريوش پادشاه مىگويد وقتى كه گماتاى ماكوشى را كشتم شخصى اترينا نام پسر ايادارما برخاست و به مملكت اوجهى چنين گفت كه من پادشاه اوجهيم . پس اهل اوجهى ياغى شدند به‌طرف اترينا رفتند و او پادشاه اوجهى شد و شخصى با ببرونى بتيرا نام پسر ابنا برخاست و به دروغ به مملكت بابرون گفت من نانج ادرخرا هستم پسر نابونيتا و مملكت بابرون به كلى به‌طرف نتىتبيرا رفت و بابرون ياغى شد . او تاج بابرون را ضبط كرد .\r\n\r\n","description":"","footnote":"","page_name":" 501 ","page_number":549},
  {"content":"\r\n\r\n\r\nفقرهء هفدهم\r\nداريوش پادشاه مىگويد پس از آن من به اوجهى فرستادم و آن اترينا را بسته پيش من آوردند و من او را كشتم .\r\n\r\nفقرهء هجدهم\r\nداريوش پادشاه مىگويد پس از آن من به بابرون رفتم بر سر آن نتىتبيرا كه اسم نانج ادرخرا داشت وشط تگرا در دست قشون نتىتبيرا بود به آنجا آمده بودند و كشتيها داشتند پس من قشون در زورقها نشاندم و دشمن را به تنگ آوردم و بر دشمن يورش بردم اورمزدا مرا يارى كرد به فضل اورمزدا ، از تگرا گذشتم . پس از آن قشون نتىتبيرا را به كلى شكستم . روز بيست و هفتم ماه آترياتيا بود كه جنگ كرديم .\r\n\r\nفقرهء نوزدهم\r\nداريوش پادشاه مىگويد پس از آن به بابرون رفتم چون به نزديك رسيدم در حوالى بابرون در شهر زازانا كه در كنار شط افراتا واقع بود آنجا نتىتبيرا كه نام نانج ادرخرا داشت با قشون در برابر من آمد كه جنگ كند . در آنجا جنگ كرديم . اورمزدا مرا يارى كرد . اما به فضل اورمزدا قشون نتىتبيرا را به كلى شكست دادم و دشمن را در آب ريختم و آب دشمن را كشت . روز دوم ماه اناماكا بود كه اين جنگ را كرديم .\r\n\r\nخانهء دوم\r\nمشتمل است بر شانزده فقره كه مجموع آن نود و شش سطر است .\r\n\r\nفقرهء اول\r\nداريوش پادشاه مىگويد پس از آن نتىتبيرا با سوارانى كه اطاعت او مىكردند به بابرون گريختند پس از آن به بابرون رفتم . هم بابرون را گرفتم هم نتىتبيرا را در بابرون كشتم .\r\n\r\n","description":"","footnote":"","page_name":" 502 ","page_number":550},
  {"content":"\r\n\r\n\r\nفقرهء دويم\r\nداريوش پادشاه مىگويد وقتى كه در بابرون بودم اينها ممالكىاند كه از ما ياغى شدند : پارسا ، اوجها ، مادا ، اثرا ، ارمينا ، پارثوا ، ماركوش ، ثاثاگوش ، ساكا .\r\n\r\nفقرهء سيم\r\nداريوش پادشاه مىگويد شخصى مارتيا نام پسر چچك هرايس كه شهر خكاناكا را از شهرهاى پارس در دست داشت برخاست و به مملكت اوجها چنين گفت كه من اومانش هستم پادشاه اوجها .\r\n\r\nفقرهء چهارم\r\nداريوش پادشاه مىگويد در آن‌وقت كه من به‌طرف اوجها مىرفتم اهل اوجها از من ترسيدند و مارتيا را كه بزرگ ايشان بود گرفتند و كشتند .\r\n\r\nفقرهء پنجم\r\nداريوش پادشاه مىگويد شخصى فراوارتش نام از اهل مادا برخاست به مملكت مادا چنين گفت كه من شاثريتا هستم از سلسلهء او كشتره پس از آن قشون مادا كه در وطن بودند از من ياغى شده به‌طرف فراوارتش رفت . او پادشاه مادا شد .\r\n\r\nفقرهء ششم\r\nداريوش پادشاه مىگويد قشون پارسا و مادا كه در ركاب من بودند در اطاعت باقى ماندند آن‌وقت آن قشون را بيرون فرستادم و ودارنا نام از اهل پارس كه از نوكرهاى من بود سردار كردم و به قشون گفتم كه بخت يار شما باد آن مملكت كه مرا نمىشناسند او را بزنيد پس ودارنا با قشون رفت . چون به نزديك شهر مادا رسيد از مملكت مادا در آنجا با اهل مادا جنگيد . آن‌كه بزرگ مادا بود به هيچ‌طور نتوانست با ودارنا برابرى كند اورمزدا مرا يارى كرد . به فضل اورمزدا قشون ودارنا قشون ياغى را به كلى شكست داد در روز ششم ماه آنماكا بود كه اين جنگ واقع شد\r\n\r\n","description":"","footnote":"","page_name":" 503 ","page_number":551},
  {"content":"\r\n\r\nبعد قشون من به حكم من در كاپادا يكى از شهرهاى مادا ماندند تا من خود به مادا رسيدم .\r\n\r\nفقرهء هفتم\r\nداريوش پادشاه مىگويد پس از آن دادارشش نام ارمنى يكى از سركردگان خود را به ارمنستان فرستادم و به او گفتم خوشا به حالت . مملكت ياغى را كه اطاعت من نمىكند بزن پس دادارشش رفت چون به ارمنستان رسيد ياغيها جمع شده و صف‌آرائى كرده پيش دادارشش آمدند . نزديك يكى از دهات ارمنستان جنگ واقع شد . اورمزدا مرا عنايت كرد به فضل اورمزدا قشون من قشون ياغى را به كلى شكست داد ششم ماه ثاراواهرا بود كه اين جنگ واقع شد .\r\n\r\nفقرهء هشتم\r\nداريوش پادشاه مىگويد دفعهء دويم ياغيها جمع‌آورى كرده در برابر دادارشش صف جنگ كشيدند در حوالى قلعهء تكرايكى از قلاع ارمنستان جنگ واقع شد . اورمزدا به من عنايت كرد به فضل اورمزدا قشون من قشون ياغى را به كلى شكست داد در هجدهم ماه ثاراواهرا بود كه اين جنگ واقع شد .\r\n\r\nفقرهء نهم\r\nداريوش پادشاه مىگويد دفعهء سيم ياغيها جمع‌آورى كرده در برابر دادارشش صف جنگ كشيدند در نزديك يكى از قلاع ارمنستان جنگ واقع شد اورمزدا مرا يارى كرد به فضل اورمزدا قشون من قشون ياغى را به كلى شكست داد . اين جنگ در نهم ماه ثايكارچش واقع شد . اورمزدا مرا يارى كرد بعد دادارشش از من دور ماند تا به مادا رسيدم .\r\n\r\nفقرهء دهم\r\nداريوش پادشاه مىگويد پس از آن و مسانام شخصى از اهل پارس را كه از نوكرهاى من بود به ارمنستان فرستادم و با او چنين گفتم به سلامت باشى . آن مملكت ياغى كه مرا اطاعت نمىكند او را به اطاعت من بياور . پس ومسا بيرون رفت چون به ارمنستان رسيد ياغيان تهيهء جنگ\r\n\r\n","description":"","footnote":"","page_name":" 504 ","page_number":552},
  {"content":"\r\n\r\nديده در برابر ومسا آمدند در يكى از بلوك اثرا جنگ واقع شد اورمزدا به من عنايت كرد . به فضل اورمزدا قشون من قشون ياغى را به كلى شكست داد در روز پانزدهم ماه انماكا بود كه اين جنگ واقع شد .\r\n\r\nفقرهء يازدهم\r\nداريوش پادشاه مىگويد دفعهء دويم ياغيها جمع‌آورى كرده در برابر ومسا صف جنگ آراستند در اوتيا را يكى از بلوك ارمنيه جنگ واقع شد اورمزدا به من عنايت كرد به فضل اورمزدا قشون من قشون ياغى را شكست داد در ماه ثاراواهرا در روز عيد اين جنگ واقع شد پس ومسا در ارمنستان از من دور ماند تا من به مادا رسيدم .\r\n\r\nفقرهء دوازدهم\r\nداريوش پادشاه مىگويد پس از بابرون به مادا رفتم چون به شهر كردروش يكى از شهرهاى مادا رسيدم فراوارتش كه نام پادشاه مادا داشت با قشون صف جنگ آراسته در برابر من آمد . آنجا جنگ واقع شد اورمزدا مرا عنايت كرد به فضل اورمزدا به قشون فراوارتش شكست دادم روز بيست و ششم ماه اشكانا بود كه اين جنگ واقع شد .\r\n\r\nفقرهء سيزدهم\r\nداريوش پادشاه مىگويد پس فراوارتش با سوارانى كه همراه او بودند از آنجا گريخته در بلوك راكا يكى از بلوك مادا پس از آن قشون در عقب او فرستادم فراوارتش را گرفته پيش من آوردند دماغ و گوش و لباسهايش را بريدم و آوردمش به . . . بند گران بر گردن او نهادم .\r\nبر دربارگاه من بود همهء مملكت او را ديدند . بعد او را در شهرها كاماناتا آوردم و بر دار كردم و بزرگان كه در ركاب او بودند در ارك‌ها كاماناتا محبوس كردم .\r\n\r\nفقرهء چهاردهم\r\nداريوش پادشاه گويد شخصى چتراتخما نام از اهل اسكارتيا به من ياغى شد . به مملكت مىگفت من پادشاه اسكارتيا هستم از اوك‌شتره . قشونى\r\n\r\n","description":"","footnote":"","page_name":" 505 ","page_number":553},
  {"content":"\r\n\r\nاز اهل پارسا و مادا بر او فرستادم يكى از اهل مادا ، خاماسپادانا مرا از نوكرهاى خود سردار و به آنها گفتم به سلامت باشيد مملكت ياغى را بزنيد . پس خاما سپادا با قشونى رفت با چتراتخما جنگ كرد اورمزدا مرا يارى كرد به فضل اورمزدا قشون من قشون ياغى را شكست و چتراتخما را گرفته پيش من آورد و گوش و بينى او را بريدم و او را به . . . آوردم و بر دربارگاه خود بند بر گردن او نهادم و همهء مملكت او را ديدند بعد او را در شهر اربرا از دار آويختم .\r\n\r\nفقرهء پانزدهم\r\nداريوش پادشاه مىگويد اين كارى است كه در مادا كردم .\r\n\r\nفقرهء شانزدهم\r\nداريوش پادشاه مىگويد پارثوا و وركانا به من ياغى شدند به‌طرف فراوارتش رفتند قشون پارثوا ياغى شدند از وشتاسپا كه پدر من بود . پس وشتاسپا با قشونى كه در اطاعت او بودند و در روسپا وشتيا يكى از شهرهاى پارثوا با ياغيها جنگ كردند اورمزدا او را عنايت كرد . به فضل اورمزدا ، وشتاسپا قشون ياغى را به كلى شكست داد در روز بيست و دويم وياختا بود كه اين جنگ واقع شد .\r\n\r\nخانهء سوم\r\nمشتمل است بر چهارده فقره و مجموع آن نود و دو سطر است .\r\n\r\nفقرهء اول\r\nداريوش پادشاه مىگويد بعد از آن از راكا قشون پارسى فرستادم به جهت وشتاسپا رسيد همراه قشون بيرون رفت در نزديك شهر پاتيكاپانا در مملكت پارثوا با ياغيها جنگ واقع شد . اورمزدا مرا يارى كرد به فضل اورمزدا قشون وشتاسپا قشون ياغى را به كلى شكست داد . در غرهء ماه گرماپادا بود كه اين جنگ واقع شد .\r\n\r\nفقرهء دويم\r\nداريوش پادشاه گويد پس از آن مملكت به من اطاعت كرد و اين همان است كه در پارثوا كردم .\r\n\r\n","description":"","footnote":"","page_name":" 506 ","page_number":554},
  {"content":"\r\n\r\n\r\nفقرهء سيم\r\nداريوش پادشاه مىگويد مملكت ماركوش از من ياغى شد شخصى ماكوائى را كه فرادا نام داشت بزرگ خود كردند . پس من شخصى دادارشش نام را كه از اهل پارس بود از نوكرهاى من و شتربان بخترى بود فرستادم و به او گفتم به سلامت برو مملكتى كه مرا اطاعت نمىكند بزن . پس دادارشش با قشون رفت و با ماركوانيها جنگ كرد و اورمزدا به من عنايت كرد به فضل اورمزدا قشون من قشون ياغى را شكست داد و بيست و سيم ماه اترياتيا بود كه اين جنگ واقع شد .\r\n\r\nفقرهء چهارم\r\nداريوش پادشاه مىگويد پس از آن مملكت مرا اطاعت كردند و اين همان است كه در بخترى كردم .\r\n\r\nفقرهء پنجم\r\nداريوش پادشاه مىگويد شخصى وهيازداد نام در شهر تازوا در مملكت پارس در بلوك يتيا اقامت داشت دفعهء دويم برخاست و به مملكت پارس گفت من باريتا هستم پسر خروش . پس قشون پارس كه در وطن بودند از من دور مانده و ياغى شدند به‌طرف وهيازداد رفتند و او پادشاه پارس شد .\r\n\r\nفقرهء ششم\r\nداريوش پادشاه مىگويد بعد از آن قشون پارس و مادا كه در پيش من بودند بر سر آنها فرستادم ارتوارت نامى را از نوكرهاى خود سردار كردم و قشونى ديگر از عقب من به مادا رفت . بعد ارتوارت با قشون به‌سمت پارس رفتند . چون به شهر رقها از شهرهاى پارس رسيدند ، وهيازداد كه اسم بارتيا داشت در برابر ارتوارت آمد و جنگ كردند . اورمزدا به من عنايت كرد به فضل اورمزدا قشون من به قشون وهيازداد به كلى شكست دادند . در دوازدهم ماه ثاراواهرا بود كه اين جنگ واقع شد .\r\n\r\n","description":"","footnote":"","page_name":" 507 ","page_number":555},
  {"content":"\r\n\r\n\r\nفقرهء هفتم\r\nداريوش پادشاه مىگويد پس از آن وهيازداد با سوارها كه در اطاعت او بودند از آنجا به بيشيارازا گريختند از آنجا با قشون مراجعت كرده با آرتوارت جنگ كرد . در كوه موسوم به پاركا جنگ واقع شد . اورمزدا به من عنايت كرد به فضل اورمزدا قشون من به قشون وهيازداد شكست داد . در ششم ماه گرماپادا بود كه اين جنگ واقع شد . وهيازداد را گرفتند و هم بزرگانى را كه در اطاعت او بودند .\r\n\r\nفقرهء هشتم\r\nداريوش پادشاه مىگويد بعد از آن وهيازداد و آن بزرگانى را كه در اطاعت او بودند در شهر اواديدا از شهرهاى پارس قولقه كردم .\r\n\r\nفقرهء نهم\r\nداريوش پادشاه مىگويد آن وهيازداد كه اسم بارتيا داشت قشونى به‌سمت هرواتى فرستاده بود بر سر ويوانا نام از اهل پارس كه از جانب من و شترياى هرواتى بود و شخصى را سردار آن قشون كرده بود و به آنها گفته بود كه به سلامت برويد و ويوانا و آن مملكت كه اطاعت به پادشاه داريوش نمىكنند همه را بزنيد . پس آن قشون وهيازداد به جنگ ويوانا مىرفتند نزديك قلعهء كابيش خانش جنگ واقع شد . اورمزدا مرا عنايت كرد . به فضل اورمزدا قشون من قشون ياغى را شكست داد . در سيزدهم ماه انماكا اين جنگ واقع شد .\r\n\r\nفقرهء دهم\r\nداريوش پادشاه مىگويد دفعهء ديگر ياغيها جمع شده در پيش ويوانا به جنگ آمدند در بلوك كدهياوا جنگ كردند . اورمزدا به من عنايت كرد . به فضل اورمزدا قشون من قشون ياغى را به كلى شكست داد در هفتم ماه وياخنا بود كه اين جنگ واقع شد .\r\n\r\nفقرهء يازدهم\r\nداريوش پادشاه مىگويد پس آن مرد كه سردار قشون وهيازداد بود\r\n\r\n","description":"","footnote":"","page_name":" 508 ","page_number":556},
  {"content":"\r\n\r\nكه به جنگ ويوانا فرستاده با سوارهاى او گريختند به آن‌طرف قلعهء ارشادا كه در مملكت هرواتى بود رفتند . ويوانا با قشون ايشان را تعاقب كرده تانپاتيا آنجا او را گرفت و بزرگان لشكرش را كشت .\r\n\r\nفقرهء دوازدهم\r\nداريوش پادشاه مىگويد بعد از آن مملكت مرا اطاعت كرد . اين همان است كه در هرواتى كردم .\r\n\r\nفقرهء سيزدهم\r\nداريوش پادشاه مىگويد وقتى كه در پارس و مادا بوديم بابرونيها دفعهء ديگر از من ياغى شدند . شخصى ارمنى ارقها نام پسر ننديتا برخاست از بلوك دهويانا از محال بابرون و به دروغ چنين گفت كه نانج ادرخرا هستم پسر نابونيتا . پس مملكت بابرون از من ياغى شد به‌طرف ارقها رفت و او بابرون را گرفت و پادشاه بابرون شد .\r\n\r\nفقرهء چهاردهم\r\nداريوش پادشاه مىگويد پس من به بابرون قشون فرستادم و يكى از نوكرهاى خود ودافرا نام مادائى را سردار كردم و به آنها گفتم به سلامت باشيد هركه از مملكت بابرون مرا اطاعت نمىكند بزنيد . آن ودافرا با قشون به بابرون رفت . اورمزدا به من عنايت كرد . به فضل اورمزدا قشون من قشون ياغى را شكست داد و دافرابابرون را گرفت در دوم ماه . . .\r\nبود . ( سه سطر آخر خراب شده و در آخر سطر نوشته كشته شد ) .\r\n\r\nخانهء چهارم\r\nمشتمل است بر نوزده فقره مجموع نود و دو سطر مىشود .\r\n\r\nفقرهء اول\r\nداريوش پادشاه مىگويد اين كارى است كه در بابرون كردم .\r\n\r\nفقرهء دويم\r\nداريوش پادشاه مىگويد اين همان است كه كردم به فضل اورمزدا\r\n\r\n","description":"","footnote":"","page_name":" 509 ","page_number":557},
  {"content":"\r\n\r\nهمه‌چيز كردم در وقتى كه مملكتها از من ياغى شدند . نوزده جنگ كردم . به فضل اورمزدا آنها را زدم و نه پادشاه اسير كردم : يكى گماتاى ماكوشى كه دروغگو بود و گفته بود من بارتيا پسر خروش هستم و پارسا را ياغى كرده بود . يكى ديگر اتريناى اوجهيانى كه به دروغ گفته بود من پادشاه اوجهيم و اوجهى را به من ياغى كرد . يكى نتىبتيراى بابرونى كه دروغگو بود و به اين‌طور گفت نانج ادرخرا هستم پس نابونيتا و بابرون را ياغى كرد . يكى مارتياى پارسى كه به دروغ گفته بود من اومانش هستم پادشاه اوجهى و اوجهى را بر من ياغى كرد . يكى فراوارتش از اهل مادا كه گفته بود من شاثريتا هستم از سلسلهء او كشتره و مملكت مادا را ياغى كرد . يكى چتراتخما از اهل اسكارتيا كه به دروغ مىگفت من پادشاه اسكارتيا هستم از سلسلهء اوكشتره و اسكارتيا را ياغى كرد . يكى فرادا نام از اهل ماركوا كه به دروغ مىگفت من پادشاه ماركوا هستم و ماركوا را ياغى كرد . يكى وهيازداد از اهل پارسا كه به دروغ مىگفت من بارتيا پسر خروش هستم و پارسا را ياغى كرد . يكى ارقها نام از اهل ارمنستان كه به دروغ مىگفت من نانج ادرخرا هستم پسر نابونيتا و بابرون را ياغى كرد .\r\n\r\nفقرهء سيم\r\nداريوش پادشاه مىگويد در اين جنگها اين نه پادشاه را اسير كردم .\r\n\r\nفقرهء چهارم\r\nنصفش خراب شده .\r\n\r\nفقرهء پنجم\r\nداريوش پادشاه مىگويد تو هركه بعد از من پادشاه مىشوى سعى كن كه دروغ گفتن را هيچ نگذاريد و شخصى كه از دين بيرون مىرود او را خوب تنبيه كنيد و اگر مملكت به اين‌طور نگهداشته شود تمام خواهد ماند .\r\n\r\nفقرهء ششم\r\nداريوش پادشاه مىگويد اين همان است كه كردم به فضل اورمزدا\r\n\r\n","description":"","footnote":"","page_name":" 510 ","page_number":558},
  {"content":"\r\n\r\nو همه را به عمل آوردم . اى تو هركه باشى كه من بعد اين تخت را مىخوانى معلوم تو باشد كه آنچه بر اين تخت نقش كردم دروغ ثبت نشده .\r\n\r\nفقرهء هفتم\r\nداريوش پادشاه مىگويد اورمزدا گواه من است كه از همهء وقايع اين تاريخ را به راستى نوشتم .\r\n\r\nفقرهء هشتم\r\nداريوش پادشاه مىگويد به فضل اورمزدا بسيار چيزهاى ديگر است كه كردم و بر اين تخت ثبت نشده . از اين سبب ثبت نشده كه مبادا كسانى كه پس از من اين تخت را مىخوانند اكثر كارهائى را كه من در جاى ديگر كرده‌ام به دروغ حمل كنند .\r\n\r\nفقرهء نهم\r\nداريوش پادشاه مىگويد . . . ( اين فقره درست واضح نيست ) .\r\n\r\nفقرهء دهم\r\nداريوش پادشاه مىگويد اى كه جانشين من هستى ! معلوم تو بوده باشد اين كارها كه من آشكار كردم از اين سبب آنها را تو پنهان نكنى اگر تو اين تخت را در روزگار مشهور كنى اورمزدا يار تو خواهد بود و فرزندان تو فراوان شود و عمر تو دراز كشد .\r\n\r\nفقرهء يازدهم\r\nداريوش پادشاه مىگويد اگر تو اين تاريخ را پنهان كنى نام تو در روزگار نخواهد ماند و اورمزدا با تو دشمنى كند و بىفرزند باشى .\r\n\r\nفقرهء دوازدهم\r\nداريوش پادشاه مىگويد اين آن است كه من به فضل اورمزدا كردم و اورمزدا و فرشتگان كه هستند مرا يارى كردند .\r\n\r\n","description":"","footnote":"","page_name":" 511 ","page_number":559},
  {"content":"\r\n\r\n\r\nفقرهء سيزدهم\r\nداريوش پادشاه مىگويد از اين سبب اورمزدا و فرشتگان به من عنايت كردند كه از دين به در نرفتم و دروغگو نبودم و زور نكردم .\r\n\r\nفقرهء چهاردهم\r\nداريوش پادشاه مىگويد اى كه پس از من پادشاه مىشوى هركه دروغگو است و گناهكار ، او را پرورش مكن و بنياد او را برانداز .\r\n\r\nفقرهء پانزدهم\r\nداريوش پادشاه مىگويد اى كه پس از من اين تخت را كه من نوشتم و اين صورتها كه نگاشتم مىخوانى و مىبينى بترس از اين‌كه بىاحترامى كنى و اگر آنها را حفظ كنى تو نيز به سلامت باشى .\r\n\r\nفقرهء شانزدهم\r\nداريوش پادشاه مىگويد اى كه اين تخت را و تصوير را مىبينى اگر آنها را محافظت كنى اورمزدا يار تو باشد و فرزندان تو زياد شوند و عمر تو دراز گردد و هر كار كه مىكنى اورمزدا تو را خير دهد .\r\n\r\nفقرهء هفدهم\r\nداريوش پادشاه مىگويد اگر اين تخت و تصويرها را ببينى و محافظت نكنى و با آنها بىاحترامى كنى اورمزدا دشمن تو باشد و فرزندان تو نپايند و هر كار مىكنى اورمزدا آن كار تو را به انجام نرساند .\r\n\r\nفقرهء هجدهم\r\nداريوش پادشاه مىگويد اينها آنانند كه همراه من بودند وقتى كه گماتاى ماكوشى را كه اسم بارتيا داشت كشتم و كمك من بودند اينها تنها همراه من بودند و وافرا نام از اهل پارسا ، كبراوا نام پسر ماردهونيا از اهل پارس ، هدارنا نام از اهل پارسا ، مكابخشا نام پسر زوپرا از اهل پارسا . . .\r\n\r\nفقرهء نوزدهم\r\nخوانده نمىشود .\r\n\r\n","description":"","footnote":"","page_name":" 512 ","page_number":560},
  {"content":"\r\n\r\n\r\nخانهء پنجم\r\nخوانده نمىشود .\r\nترجمهء خطوطى كه در پيش صورتها نوشته شده جمله يازده است .\r\nاول : در بالاى سر داريوش هجده سطر نوشته شده كه لفظ به لفظ همان است كه در چهار فقرهء اول از خانهء اول نوشته شده .\r\nدويم : در زير تصوير مردى كه در زير پاى داريوش افتاده نوشته شده كه اين گماتاى ماكوشى دروغگو بود كه گفته بود من بارتيا پسر خروش هستم .\r\nسيم : در پهلوى شخص اول كه ايستاده نوشته اين اتريناى دروغگو بود كه مىگفت من پادشاه اوجهيم .\r\nچهارم : در پهلوى شخص دوم كه ايستاده نوشته كه اين نتىبتيراى دروغگو بود كه مىگفت من نانج ادرخرا هستم پسر نابونيتا .\r\nپنجم : بر تن شخص سيم كه ايستاده نوشته كه اين فراوارتش دروغگو بود و گفته بود من شاثريتا هستم از سلسلهء اوكشتره و پادشاه مادا هستم .\r\nششم : بالاى شخص چهارم كه ايستاده نوشته اين مارتياى دروغگو بود كه گفته بود من اومانش هستم پادشاه اوجهى .\r\nهفتم : در پهلوى شخص پنجم كه ايستاده نوشته اين چتراتخماى دروغگو بود كه گفته بود من بارتيا پسر خروش و پادشاهم .\r\nهشتم : در پهلوى شخص ششم كه ايستاده نوشته كه اين وهيازداد دروغگو بود كه گفته بود من بارتيا پسر خروش و پادشاهم .\r\nنهم : در پهلوى شخص هفتم كه ايستاده نوشته كه اين ارقها بود كه به دروغ گفته بود من نانج ادرخرا هستم پسر نبونتيا و پادشاه بابرونم .\r\nدهم : بالاى شخص هشتم كه ايستاده نوشته كه اين فراداى دروغگو بود كه گفته بود من پادشاه ماركانا هستم .\r\nيازدهم : در پهلوى شخص آخر كه كلاه بلند بر سر دارد نوشته كه اين سارقها ساكان است . انتهى « 1 » .\r\n\r\n\r\n","description":"","footnote":"\r\n( 1 ) - در قرائت اين سطور و برگرداندن اسامى خاص و ترجمهء كلمات در متن اين كتاب با ترجمه‌هاى بعد اندك اختلافى به نظر مىرسد ( ر ك به كتاب « فرمانهاى شاهنشاهان هخامنشى . . . » تأليف  Ralph Norman sharp  معلم دانشگاه شيراز ، خرداد 1343 ) .\r\n","page_name":" 513 ","page_number":561},
  {"content":"\r\n\r\nمؤلف گويد اكراد نواحى بيستون و كرمانشاه اين صور را صورت دوريشان مىگويند و كسانى كه خارج از مسئله مىباشند دوريشان را درويشان گمان مىكنند . ولى از كجا دوريشان ، داريوشان نباشد ؟ و اين كلمه را ابا عن جد از پدران خود شنيده‌اند و اين‌قدر تصحيف تلفظ مىنمايند بلكه مىتوان گفت اين وجه موجه و قابل ترديد نيست .\r\nبالجمله از دو لوح مسطور گذشته وقتى كه به‌سمت جنوب مغربى بيستون ميل نمائى به مسافت كمى از چشمه‌اى كه ذكر شده قسمت عمده از كوه بيستون را ملاحظه مىكنى كه تراشيده و صاف نموده‌اند معلوم نيست كه مقصود از تراشيدن اين قسمت عمده چه بوده ؟ و در چه زمان اقدام به اين كار بزرگ كرده‌اند ؟ آنچه محقق است اين است كه يكى از سلاطين بزرگ ايران كه فتوحات نمايان نموده و اغلب ممالك روى زمين را متصرف شده خواسته است تصوير جنگهاى خود را با تفصيل فتوحات در اين قسمت كوه بيستون رسم و نقش نمايد يا مرگ ، او را مجال اين خيال نداده يا شورش و انقلابى در ايران پديد آمده كه سبب تمامى خانوادهء او شده و اين خيال بزرگ انجام‌پذير نشده است .\r\nعمدهء مطلبى كه كوه بيستون و بيستون را مشهور ايران و تركستان و هندوستان و بعضى ممالك ديگر نموده معاشقهء شيرين - معشوقهء خسرو پرويز - است با فرهاد كه بر سر زبان شعراى ممالك مزبوره افتاده و به مضامين بديع ايراد كرده‌اند و داستانها كه در واقع همه پيرايه و منقول از صفحهء خيال است در اين فقره به نظم آورده‌اند . حكيم امجد ، نظامى در كتاب « خسرو و شيرين » گويد كه شيرين ملكهء ارمن و ميان او و خسرو معاشقه بود و اوقاتى كه از پادشاهى به جهت عشق به خسرو گذشته و در قصر شيرين دور از خسرو منزل داشت از خوردنيها به شير زياد مايل بود و مال و مواشى و اغنام او را به جهت اين‌كه در مرتع قصر شيرين ، خرزهره - كه قاتل دواب است - بسيار بود دو فرسخ دور برده بودند و حمل شير آنها به قصر مشكل شده بود ، لهذا شاپور كه با فرهاد در چين همشاگرد و شاپور به نقاشى و فرهاد به حجارى هردو درجهء كمال يافته بودند شيرين را گفت اگر بخواهى فرهاد را گويم ، از جائى كه اغنام هستند تا قصر ، جوئى در ميان سنگ بكند كه در آنجا شير را بدوشند و در جوى ريزند خود به قصر بيايد . شيرين پسنديده فرهاد را طلبيد و\r\n\r\n","description":"","footnote":"","page_name":" 514 ","page_number":562},
  {"content":"\r\n\r\nمطلب را به او اظهار كرد . فرهاد كه شيرين را ديد و گفتار او را شنيد شيفته و عاشق او گرديد و آن جوى را ساخته تمام كرد و روز به روز عشق او به شيرين زياد شد تا شهرتى تمام يافت و مسموع خسرو گرديده او را طلب كرد و از او سؤالات در باب عشق به شيرين نمود . او بدون نحاشى بىباكانه جوابها گفت . خسرو را اين فقره بر خاطر گران آمده خواست او را هلاك نمايد . اما نه به اين قسم كه صريح و ظاهر امر به كشتن او دهد . لهذا او را به امرى مهلك و متلف وادار نمود و آن كندن كوه بيستون بود و وصل شيرين را معلق به انجام اين خدمت كرد چنان‌كه نظامى فرمايد :\r\n به كوهى كرد خسرو رهنمونش * كه مىخواندند هركس بيستونش \r\nفرهاد دامن همت بر كمر زده به زودى اين صفحهء كوه را تراشيد و در هر نقطه نقشى بديع مرتسم نمود . خسرو را گفتند اين‌طور كه فرهاد كار مىكند عن قريب كار را به انجام مىرساند . ناچار خسرو يكى را بر آن داشت كه به بيستون رود و خبر مرگ شيرين را دروغى به فرهاد دهد . چون اين خبر به فرهاد رسيد با تيشه‌اى كه به دست داشت خود را هلاك كرد و يكى از شعراء كه ظاهرا هندى باشد در اين معنى گفته :\r\n نگذشت بيستون ز سر خون كوه‌كن * تا خون كوه كن ز سر بيستون گذشت \r\nوحشى در شيرين و فرهاد گويد :\r\n يكى فرهاد را در بيستون ديد * ز حال بيستونش باز پرسيد\r\nز شيرين گفت در هر سو نشانى است * به هر سنگى ز شيرين داستانى است\r\nفلان جا ايستاد و سوى من ديد * فلان نقش از فلان سنگم پسنديد\r\nفلان جا ماند شبديز از تك و پوى * به گردن بردم او را تا فلان كوى\r\nغرض زين گفتگو بودش همين كام * كه شيرين را به تقريبى برد نام \r\nو از اين قبيل ابيات بسيار است . اما اينها هيچيك سند جغرافى و تاريخ نمىشود و ايرادى نيز بر صاحبان آنها نيست چه غرض آنها غير از نگارش جغرافى و تاريخ بوده و مقصود مفهوم اهل ذوق هست و آنچه در تواريخ ، خاصه در روضة الصفا در باب شيرين مسطور است اين است كه شيرين دخترى بود كه در مبدأ حال خدمت يكى از اكابر فرس مىكرد و خسرو در بدايت جوانى گاه‌گاه به خانهء آن بزرگ مىرسيد و با شيرين\r\n\r\n","description":"","footnote":"","page_name":" 515 ","page_number":563},
  {"content":"\r\n\r\nملاعبه مىكرد و صاحبخانه شيرين را از اختلاط خسرو منع مىكرد و شيرين نمىپذيرفت . تا روزى خسرو انگشترى خود را به شيرين داد و خداوند خانه اين فقره را دريافته بر شيرين غضب كرده به يكى از ملازمان خويش گفت اين دختر را ببر و در آب فرات انداز . چون آن شخص ، شيرين را بر لب آب رسانيد شيرين بناى تضرع و التماس را نهاد . آن شخص گفت من تمرد حكم ولىنعمت نتوانم . ولى تو را جائى به آب اندازم كه توانى خلاص شد و همين‌طور كرد و شيرين از آب بيرون آمده به خدمت راهبى كه در آن نزديكى بود رفته گفت من خود را به خدا بخشيده‌ام و وقتها در خدمت آن راهب بود تا در اوان سلطنت پرويز ، فوجى از لشكريان او از نزديك دير راهب مىگذشتند . شيرين براى خسرو به يك نفر از لشكريان پيغام داد كه كنيزك تو شيرين در فلان جاست و انگشترى مزبور را به نشانى فرستاد . چون خسرو باخبر شده كسان فرستاد و شيرين را با تجهيز تمام به مداين برد . انتهى .\r\nبعضى ديگر گفته‌اند شيرين زن يكى از سرهنگان خسرو بود ؛ خسرو او را ديده به دو رغبتى پيدا كرد . آن سرهنگ دانست كه اگر شيرين را طلاق ندهد خسرو او را خواهد كشت . لهذا شيرين را مطلقه نمود و به حرمسراى خسرو رفت . بعض ديگر گفته‌اند سرهنگ را خسرو كشت و شيرين را تملك نمود . ولى مطابق نگارش مورخين يونانى - كه ما در ضمن لغت ايوان اشعارى بر آن كرديم - شيرين يكى از پانزده هزار نفر جوارى حرم خسرو و دختر قيصر بود و خسرو نهايت مايل به او بود و او به خسرو ميل نداشت بلكه به فرهاد عاشق بود . اما اين‌كه فرهاد كه بوده است معلوم نيست « 1 » . درهرحال عرب و عجم و ترك و ديلم ، شيرين را به كمال حسن ستوده و گفته‌اند حسن به چهل چيز درجهء كمال\r\n\r\n\r\n","description":"","footnote":"\r\n( 1 ) - در سفرنامهء ابى دلف مسعر بن مهلهل خارجى از فرهاد به عنوان « فرهاد حكيم » ياد شده آنجا كه پس از ذكر صورت شبديز و طاق بسطام مىنويسد : « و منها الى جبل يقال له سميرة عال مشرف و فيه صور بديعه و نقوش حسنه يقال ان كسرى ابرويز كلف عملها لفرهاد الحكيم و دون هذا الموضع قنطرة عظيمة عجيبة البناء على واد بعيد القعر » ( تصحيح پطرس بولغا كوف و انس خالدوف ، مسكو ، 1960 ص 24 ) . ظاهرا فرهاد از دانشمندان و مهندسين زمان خود بوده كه بعدها هاله‌اى از افسانه‌هاى عاشقانه و تخيلات شاعرانه او را به صورت عاشقى كوهكن درآورده .\r\n","page_name":" 516 ","page_number":564},
  {"content":"\r\n\r\nيابد و آن چهل چيز همه در شيرين جمع بود و نادرا ديگرى داراى اين چهل چيز شده . و مورخين يونانى ، شيرين را ايرن نوشته‌اند . انتهى .\r\nحمد الله مستوفى در ضمن احوال جبال گويد كوه بيستون به كردستان از جبال مشهور است و سخت بلند است و او سنگ سياهى است بر روى هامون پيدا شده بىآن‌كه در دامنش دره و پشته بود . از بيست فرسنگ كما بيش آن كوه را توان ديد . دورش بيست فرسنگ باشد و بر قله‌اش زمينى هموار است كما بيش پانصد جريب و بر آنجا چشمه‌اى است و زراعت مىشود . در سنهء هفتصد و يازده هجرى به فرمان الجايتو سلطان به اتفاق مهندسان ، بلندى آن را گز كرديم . چهار هزار و ششصد گز خياطى برآمد . اكثر اوقات سحاب آن ديار به مراتب شعب قلهء آن كوه مىباشد و بر روى آن كوه به جهت سنگلاخ به دشوارى توان رفت و آنجا كه در كتاب خسرو و شيرين نظامى گنجوى آورده است كه خسرو پرويز ، فرهاد را گفت :\r\n كه ما را هست كوهى بر گذرگاه * كه مشكل مىتوان كردن بر او راه\r\nميان كوه راهى كند بايد * چنان كامد شدن ما را بشايد \r\nروايت مجهول است و شيخ نظامى آنجا را مشاهده نكرده بود و به تسامح سخنى گفته و حقيقتش آن‌كه در پاى قلهء اين كوه بر روى صحرا چشمهء بزرگى است چنان‌كه دو سه آسيا آب مىدهد . در آن كوه بر سر آن چشمه بارگاه ساخته‌اند و آثارش شاهد اين فقرات است . چنان‌كه در آخر اين كوه كه از اين چشمه و صفه تا آنجا شش فرسنگ است صفهء ديگر كوچكى ساخته‌اند آن نيز بر سر دو چشمه و از پهلوهاى صفه آب به دو مىآيد و آب هر چشمه به قدر آسيا گردانى باشد و آن را « صفهء شبديز » مىخوانند و صورت خسرو و شيرين و فرهاد و رستم و اسفنديار و غيرهم در آنجا ساخته‌اند در غايت تحرك و خرده‌بينى « 2 » و تا ميخ زره و تار ابريشم چنگ پيدا كرده‌اند . و هم در اين حدود متصل كوهى است كه مزار متبرك بدانجاست « 3 » و عوام گويند مزار اويس قرن است . انتهى .\r\nمؤلف گويد اين بود عقايد مورخين و جغرافىنگاران قديم و\r\n\r\n\r\n","description":"","footnote":"\r\n( 2 ) - متن : « خورده‌بينى » .\r\n( 3 ) - وجود اين مزارات متبرك نشانه‌اى است كه اين مكان از ديرباز مكان متبركى بوده و اين خاطرهء احترام‌آميز را مردم نسل به نسل حفظ كرده‌اند هرچند در زير پوششهاى مختلف .\r\n","page_name":" 517 ","page_number":565},
  {"content":"\r\n\r\nمسافرين فرنگ و غيره در باب بيستون كه ذكر شد . اما شرح حاليهء بيستون به بهترين وضعى معين و محقق در كتاب مستطاب سفرنامهء مباركهء همايونى ثبت و ما براى مزيد استبصار مطالعه‌كنندگان آن را بعينه در اينجا نقل مىنمائيم :\r\n\r\nشرح متعلق به بيستون منقول از سفرنامهء مباركهء همايونى\r\n« روز شنبه بيست و هشتم رجب : امروز بايد به بيستون برويم . سه فرسخ راه است . با حسام السلطنه ، معتمد الدوله ، عماد الدوله ، وزير امور خارجه ، دبير الملك قدرى سواره صحبت كرديم . بعد به كالسكه نشسته نزديكى بيستون اسب خواسته سوار شدم . از پلى چهار چشمه كه دو چشمهء آن وسعتى دارد و دو چشمهء ديگر كوچك است گذشتيم . محاذى اين پل سمت چپ دهى موسوم به « تخت شيرين » است . براى ملاحظهء آثار بيستون رفتم . اثرها كه ملاحظه شد بدين تفصيل است : اول نزديك زمين يعنى به ارتفاع چند ذرع صفحهء بزرگى از سنگ تسطيح كرده اشكال بزرگ نقش كرده بودند كه حالا اثرى نمانده است . در همان صفحه شيخعلى خان زنگنه وقفنامهء دو ده را كه براى كاروانسرا وقف كرده است حجارى كرده . اين كاروانسراى بيستون را هم شيخعلى خان بنا كرده است . اسم دو ده موقوفه كه آن طرف رودخانهء گاماسباب در دامنهء كوه ملاحظه شده بود قراولى و چميطان است . بالاتر از آن تقريبا بيست ذرع بيشتر ايوانى از سنگ بيرون آورده و اشكالى نقش كرده‌اند . صورت داريوش است كه به تخت نشسته . اصل صورت و تخت ريخته و خراب است . نه نفر اسير دستها به عقب بسته رديف در پاى تخت ايستاده‌اند . يك نفر كه از همه عقب‌تر ايستاده است كلاه بلندى شبيه به كلاه نمدى شيرازى در سر دارد . زير كلاه عريض و نوك كلاه خيلى باريك « 4 » و معلوم نيست اين يك نفر مختصا چرا كلاهش اين‌طور است . باقى كلاهها كوتاه يا سر برهنه هستند . سردار بزرگى پاى تخت در مقابل پادشاه ايستاده\r\n\r\n\r\n","description":"","footnote":"\r\n( 4 ) - آنچه امروز در نزد عوام كلا شيطونى ( كلاه شيطانى ) خوانده مىشود .\r\n","page_name":" 518 ","page_number":566},
  {"content":"\r\n\r\nحرف مىزند و يكى از اسرا هم در زير پاى اين سردار افتاده است . دو نفر ديگر پشت‌سر سردار ايستاده‌اند كه گويا از اعيان و اركان دولت هستند .\r\nموى زلف سردار بلند و مجعد است . ريش هم دارد . پادشاه هم به‌همين هيئت است . صورتها از قاعدهء نقاشى خارج نيست و خوب حجارى كرده‌اند . با چشم و عينك درست نمىديدم . با دوربين نگاه كردم تا درست ديدم . چشمهء آبى از زير اين كوه بيرون مىآيد كه حالا يك سنگ آب دارد . البته در بهار آب زياد خواهد داشت كاروانسرا و دهى زير كوه در صحرا واقع است . بانى كاروانسرا شيخعلى خان زنگنه است . باغى هم بىديوار صارم الدوله در صحرا غرس كرده غالب درختش تبريزى است چشم‌انداز خوب دارد . صحرا و اردو خوب پيداست . عكاس باشى را فرستادم از منزل آمده عكس انداخت . بعد سوار شده قدرى آن‌طرف‌تر جائى است كه مىگويند فرهاد كنده است يك ضلع كوه را به ارتفاع زياد و عرض زياد به هيئت ايوان بزرگى تراشيده و خيال داشته است در آن صفحه اشكال و تماثيل نقش كند كه ناتمام مانده است . اما كار بزرگى است و از يك نفر نيست . هزار سنگتراش قابل متصدى بوده‌اند قابل آن است صورت سلام و شكارگاه و غيره بدهم نقش كنند ان شاء الله بايد اقدام شود . بوته‌هاى گل خوب از ميان سنگها سبز شده بود . از آنجا به منزل آمديم سراپرده با روح است . پرستوك زياد ديدم كه كرورها در هوا حركت داشتند . مثل اين‌كه از ييلاق به قشلاق مىروند . امشب بعضى كوه - روهاى كرمانشاهانى روى كوه رفته آتش روشن كرده‌اند . صنعت غريبى است و مخصوص خودشان است . از كوههاى سخت بالا مىروند » . انتهى .\r\nمؤلف گويد سميراميس ملكهء بابل و اسيرى [ آشور 
  ] از قرارى كه ديودور مورخ نوشته است بعد از اين‌كه در بابل بناهاى عالى برپا نمود به قصد آذربايجان و عراق از آن شهر حركت كرد تا به دامنهء كوهى رسيد موسوم به باغستان . كوه باغستان از جبالى است كه ايرانيان آنجا را عرش ژوپيتر رب الارباب مىدانند « 5 » . طرف اين كوه كه سمت دشت و خيلى مرتفع و صاف بود سميراميس صورت خود را آنجا نقش نمود و به خط سريانى شرحى در اينجا نوشت و ترجمهء آن شرح اين بود كه به قدرى احمال و اثقال در اردوى سميراميس بود كه از دامنه تا قلهء بيستون\r\n\r\n\r\n","description":"","footnote":"\r\n( 5 ) - دليلى ديگر براين‌كه اين نقطه از قديمترين زمان در نزد ايرانيان جايگاه خدا بوده .\r\n","page_name":" 519 ","page_number":567},
  {"content":"\r\n\r\nبارها بر روى هم چيده شد و سميراميس به قلهء بيستون رفت .\r\n\r\nبهونه [ مع - مر 
  ] :\r\nبه فتح باء و سكون هاء و فتح واو نام يكى از قراى پنج ديه است .\r\n\r\nبه [ مع - مر 
  ] :\r\nبه كسر باء يكى از شهرهاى مكران و در نزديكى خاك سند است .\r\n\r\nبهمن‌دش :\r\nنام قلعه‌اى است در اردبيل .\r\n\r\nبيار [ مع - مر 
  ] :\r\nبه كسر باء شهر خوبى است از اعمال قومس ميانهء بسطام و بيهق و تا بسطام دو روزه راه است . اهالى شهر جز دكاكين و اسواق‌خانه ندارند و خريد و فروش و معاملات با زنهاست . جماعتى از اهل فضل منسوب به اين شهرند . از جملهء متأخرين ايشان ابو الفتح ادريس بن على بن ادريس الاديب الحنفى البيارى است كه اديب و شاعر و در نيشابور مدرس مدرسهء شاه بود . يكى ديگر ابو الفضل جعفر بن حسن بن منصور بن حسن بن منصور البيارى الكثيرى المعبر صاحب شعر و بديهه است . و بيار يكى از دهات نسا است .\r\nحمد الله مستوفى گويد بيار از اقليم چهارم و شهرى وسط است .\r\nهوايش معتدل و حاصلش غله و اندكى ميوه است .\r\n\r\nبيجانين [ مع - مر 
  ] :\r\nبه فتح باء و سكون ياء از قراى نهاوند است .\r\n\r\nبيد [ مع - مر 
  ] :\r\nموضعى است در فارس و شهرى است در مكران .\r\n\r\nبيرجند [ مع - مر 
  ] :\r\nگمان من اين است كه بيرجند از قراى قهستان باشد . حسين بن محمد بن احمد بن محمد بن اسحاق بن محمد بن منازل بيرجندى است .\r\n\r\nبير [ مع - مر 
  ] :\r\nشهر محكمى است در نواحى شهرزور .\r\n\r\n","description":"","footnote":"","page_name":" 520 ","page_number":568},
  {"content":"\r\n\r\n\r\nبيروذ [ مع - مر 
  ] :\r\nشهرى است ميانهء اهواز و شهر طيب . ابو عبد الله بشارى گويد بيروذ شهر بزرگى است و نخل زياد دارد و به اين واسطه او را بصرهء كوچك گويند و معروف است كه قديم اين شهر دار الملك ناحيه بوده وقتى كه از مذار ( منادر ) به بصنا مىرفتم اين شهر را ديدم .\r\n\r\nبيسان [ مع - مر 
  ] :\r\nاز قراى مروشاهجان است .\r\n\r\nبيستى [ مع - مر 
  ] :\r\nابو سعيد گويد گمان من اين است كه بيستى از قراى رى باشد .\r\n\r\nبيشك [ مع - مر 
  ] :\r\nدار الملك الكه رخ است از نواحى نيشابور و بازارى دارد . اما مسجد و منبر معتبرى ندارد .\r\n\r\nبيضا [ مع - مر 
  ] :\r\nبه معنى سفيدى و ضد سوداست و نام چند موضع است : از جمله اسم شهرى است مشهور در فارس . حمزه گويد اسم اين شهر در زمان عجم دز سفيد بوده . اصطخرى گويد بيضا بزرگترين شهر خاك اصطخر است چون قلعه‌اى داشته كه از دور سفيد به نظر مىآمده به اين اسم موسوم شده و عجم اين شهر را نساتك مىناميده‌اند و در عظمت چندان كمتر از اصطخر نيست . خانه‌هاى اين شهر از گل ساخته شده شهر را خوب و محكم بنا نموده‌اند . از حاصل اين شهر به شيراز مىبرند و مسافت ميانه هشت فرسخ است . جمعى از علماء منسوب به اين شهرند . و بيضا شهرى است در ولايت خزر پشت‌سر باب الابواب .\r\nحمد الله مستوفى در باب بيضاى فارس گويد شهرى كوچك است و تربت سفيد دارد و بدين سبب آن را بيضا گويند . گشتاسب بن لهراسب كيانى آن را ساخته هوايش معتدل و غله و ميوهء آن خوب و مواضع بسيار از توابع اوست و مرغزارى دارد ده فرسنگ در ده فرسنگ و علماى متبحر از بيضا برخاسته‌اند از جمله قاضى ناصر الدين ابو سعيد عبد الله بن محمد بن على بيضاوى صاحب تفسير قاضى معروف به تفسير بيضاوى و ديگر اكابر مىباشند .\r\n\r\n","description":"","footnote":"","page_name":" 521 ","page_number":569},
  {"content":"\r\n\r\n\r\nبيكنده [ مع - مر 
  ] :\r\nاز قراى طبرستان و در پهلوى نهر به اول است و نهر به اول از انهار بزرگ مىباشد .\r\n\r\nبيلقان [ مع - مر 
  ] :\r\nشهرى است نزديك باب الابواب در خاك ارمينية الكبرى و نيز نزديك است به شيروان . طايفه‌اى آن را از اعمال اران دانسته‌اند . گويند بانى اين شهر قباد ساسانى بوده و بعضى ديگر را عقيده اين‌كه از بناهاى بيلقان بن ارمى بن لنطى بن يونان است . احمد بن يحيى بن جابر گويد : در خلافت خليفهء سيم ، سلمان بن ربيعهء باهلى به اران آمد و اهالى بيلقان با او از در صلح درآمده تمكين او نمودند و سلمان ايشان را امان داده خراج برايشان مقرر كرد و از آنجا به عزم تسخير بردعه روانه شد . اما احمد نگفته است اين فقره در چه سالى اتفاق افتاد ؟\r\nدر سال ششصد و نوزده ، لشكر مغول بر سر بيلقان آمده شهر را متصرف شدند و مردم را قتل كرده پس از غارت ، شهر را آتش زدند .\r\nبسيارى از اهالى در سنوح اين غايله به اطراف متفرق شدند . بعد از رفتن لشكر مغول در آنجا سكنه دوباره جمع شده و الحال آن شهر به حالت اوليه است آباد و پر جمعيت .\r\nحمد الله مستوفى گويد بيلقان از اقليم پنجم است و اكنون خراب و بيشتر عمارات آن از آجر است . هوايش گرم و حاصلش غله و پنبه و شلتوك و ديگر حبوبات نيكو باشد .\r\nمؤلف گويد از شعراى معروف ، مجير بيلقانى شاگرد حكيم خاقانى منسوب به اين شهر است .\r\n\r\nبيل [ مع - مر 
  ] :\r\nگمان ابو سعيد اين است كه از قراى رى است و نصر گويد بيل ناحيه‌اى است از رى . و نيز بيل از قراى سرخس است .\r\n\r\nبيل‌سوار :\r\nحمد الله مستوفى گويد شهرى است در خاك اران . بيله‌سوار « 6 »\r\n\r\n\r\n","description":"","footnote":"\r\n( 6 ) - بيله‌سوار يعنى سوار بزرگ ( ا ع ) در نزهة القلوب در حرف « پ » به صورت « پيلسوار » آمده و در جهان‌نامه ( ص 393 ) به صورت « فيلسود » .\r\n","page_name":" 522 ","page_number":570},
  {"content":"\r\n\r\nاز امراى آل بويه آن را ساخت و اكنون به قدر دهى باقى مانده و آبش از جوى باجروان « 7 » است . حاصلش غله مىباشد .\r\n\r\nبيمان [ مع - مر 
  ] :\r\nاز قراى مرو و نيز شهر كوچكى است از گيلان .\r\n\r\nبيمند [ مع - مر 
  ] :\r\nهمان ميمند است و ميمند شهرى است به كرمان و بعضى گفته‌اند در فارس و در حرف ميم ذكر خواهد شد .\r\n\r\nبيوار [ مع - مر 
  ] :\r\nموافق قول يكى از سكنهء آن مملكت بيوار دار الملك غرشستان است كه ميانهء غزنه و هرات و مرو الرود واقع است .\r\n\r\nبيوقان [ مع - مر 
  ] :\r\nقريه‌اى است در سرخس .\r\n\r\nبيهق [ مع - مر 
  ] :\r\nاصل آن بيهه بوده به معنى بهين كه بهتر باشد و نام ناحيه‌اى است وسيع و آباد در نيشابور متضمن سيصد و بيست و يك قريه و شهرهاى متعدد هم دارد . از اول خاك بيهق تا نيشابور شصت فرسخ است . سابقا دار الملك اين ناحيه خسروجرد بوده . اما حالا سبزوار است . وسعت خاك بيهق از حوالى نيشابور تا دامغان بيست و پنج فرسخ است و عرضش هم همين‌قدر است .\r\nحمد الله مستوفى گويد بيهق ولايتى است و شهرستان آن سبزوار است و آن شهرى وسط و از اقليم چهارم است . هوايش معتدل و بازار خوبى دارد و طاقى از چوب بسيار محكم و عالى بسته‌اند كه چهار سوى بازار است . حاصلش غله و اندكى ميوه و انگور باشد و قريب چهل پاره ديه از توابع آنجاست . مردمش شيعهء اثنى عشرىاند . احمد رازى گويد « 8 » تا دويست سال قبل در شهر سبزوار ميدانى بود معروف به ميدان ديو سفيد و مىگفتند در اين ميدان رستم با سهراب با هم مصاف داده‌اند .\r\n\r\n\r\n","description":"","footnote":"\r\n( 7 ) - متن : « ماجروان » .\r\n( 8 ) - امين احمد رازى مؤلف هفت اقليم .\r\n","page_name":" 523 ","page_number":571},
  {"content":"\r\n\r\nشهر سبزوار ، بعد از آن‌كه مدتى آباد و معتبر بود ، در عهد مغول خراب و ويران شد و سلاطين صفويه آن را از نو بساختند و حاكم‌نشين ناحيه شد كه چهل پارچه ديه دارد . اهالى سبزوار هميشه نسبت به آل على عليه السلام كمال ارادت داشته‌اند و ملا حسين كاشفى واعظ مصنف كتاب انوار سهيلى با آن‌كه شيعهء پاك بود نزديك بود در سبزوار تلف شود . انتهى .\r\nمؤلف گويد سبزوار كه دار الملك بيهق است از بلاد قديمه و مداين عظيمه مىباشد و از قرارى كه قدما مشخص نموده‌اند طول شرقى آن چهل و يك درجه و سى دقيقه و عرض شمالى آن سى و پنج درجه ، اطول ايام آن چهارده ساعت و بيست و سه دقيقه آب و هوايش نيكو و گويند دوازده هزار قنات رو به قبله در بيهق جارى است و بعضى اين فقره را نسبت به نيشابور داده‌اند . بالجمله جوانب اربعهء سبزوار واسع و آبش گوارنده ، ميوه‌جات آن فراوان و حبوباتش ارزان داراى نواحى مشهوره و قراى معموره است . در اوايل جلوس شاه عباس ماضى كه در مملكت اختلالى بود عبد المؤمن خان ازبك بر آنجا مستولى شده اهالى را تماما قتل نمود . در بعضى اوان ، دو سه هزار خانوار در آن ساكن بوده مردم آن اغلب قليل البضاعة بوده‌اند و تعصب ايشان در مذهب تشيع درجهء اشتهار داشته و نهايت از اهل سنت برائت داشته‌اند . چنان‌كه مولوى معنوى در مثنوى گويد :\r\n سبزوار است اين جهان بىمدار * ما چو بوبكريم در وى خوار و زار \r\nايلات سبزوار طايفهء بغايرى مىباشند و اين شهر مدتى دار الملك طايفهء معروف به سربداران بوده و احوال اين طايفه مفصل در تواريخ مسطور است و خلاصهء آن اين است :\r\n\r\nذكر ملوك سربداريه به‌طور اجمال\r\nاول حكمران اين طايفه امير عبد الرزاق بن خواجه فضل الله - باشتينى « 9 » بود . وى به سبب شجاعتى كه داشت به ملازمت سلطان ابو سعيد خان بن سلطان محمد خدابنده رسيده تقرب تمام يافت . پس از\r\n\r\n\r\n","description":"","footnote":"\r\n( 9 ) - باشتين از قراى بيهق است ( ا ع ) .\r\n","page_name":" 524 ","page_number":572},
  {"content":"\r\n\r\nچندى ، سلطان ابو سعيد او را به تحصيل ماليات كرمان فرستاد . او ماليه‌اى [ را 
  ] كه در كرمان گرفت در قليل زمانى صرف كرده به باد داد و از بيم ، راه وطن گرفت . در عرض راه خبر فوت سلطان را شنيد . در سنهء هفتصد و سى و هفت به وطن رسيده و چون در آن قريه فتنه‌اى برپا شده بود او نيز خود را در ميان انداخته به خيال رياست افتاد و با علاء الدين محمد كه در آن اوان وزير خراسان بوده محاربه نموده وى را به قتل آورد و اموال او را متصرف شده جانى گرفت . آنگاه مردم قريه را جمع كرده گفت فتنه‌اى عظيم به پا شده اگر مساهله كنيم همه كشته شويم . به مردى خود را بر سر دار ديدن هزار بار بهتر از آن‌كه به نامردى كشته شدن .\r\nبنابراين قول ، اين طايفه ملقب به سربداريه « 10 » شدند . و بعضى وجه تسميه را غير از اين گفته‌اند . به‌هرحال در اندك وقتى جمعى كثير به متابعت امير عبد الرزاق درآمدند و در سنهء هفتصد و سى و هشت با هفتصد مرد جنگى سبزوار را مسخر كرد و مستقلا بر مسند حكمرانى نشسته خطبه به نام خويش خواند و چون نهايت شرير و مصر در مناهى بود برادرش امير وجيه الدين در همان سال او را مقتول و شر او را دفع كرد و چون خود مردى دلير و با كياست بود ، بعد از امير عبد الرزاق لواى سرورى برافراشت و با دوازده هزار كس بر سر ارغون شاه حاكم نشابور رفته او را شكست داد و آن ولايت را ضميمهء متصرفات خود كرد . در سال هفتصد و چهل و سه ميان او و ملك معز الدين حسين « 11 » جنگ عظيمى اتفاق\r\n\r\n\r\n","description":"","footnote":"\r\n( 10 ) - اين قول هرچند مشهور است ولى مخدوش است . كلمهء سربدار به صورت « سربدال » هم در كتب آمده . از قرائن برمىآيد كه معنى آن « پهلوان » و زورخانه كار و ورزشكار باشد . آنان كه زور فراوان دارند و تدبير كم . حتى در سمرقند هم وقتى چنين افرادى روى حميت و مردانگى جلو مغولان مهاجم را گرفتند ، در حبيب السير عنوان سربداران سمرقند بديشان داده شد . ( ر ك به حبيب السير ، چاپ خيام ، ج 3 ) ص 407 « سربداران » و ص 406 « طريق سربدارى » ، « اوصاف سربدارى » ، « سربداران سمرقند » . از اين گذشته نامهاى سربداران مثل كلو اسفنديار و پهلوان حيدر قصاب و پهلوان حسن دامغانى و رفتار خشن و نابخردانهء آنان نسبت به يكديگر شخصيت آنان را روشن مىسازد .\r\n( 11 ) - متن : « عز الدين » .\r\n","page_name":" 525 ","page_number":573},
  {"content":"\r\n\r\nافتاد « 12 » و ابتدا ظفر يافته ولى آخر الامر ملك معز الدين او را منهزم كرد و در آخر همين سال ميان او و شيخ على گاون برادر طغاتيمور خان محاربهء سختى واقع شد . وجيه الدين غالب و شيخ على در آن معركه كشته شد و غنيمت فراوان نصيب سربداران شد . بعد از اين فتح ، امير - وجيه الدين با شوكتى تمام جرجان را بگرفت و از آنجا عزم تسخير مازندران كرد و در آنجا شكست خورده اسير پنجهء تقدير شد و به حكم جلال الدوله اسكندر ، در سنهء هفتصد و چهل و پنج ، از اين جهان روانهء سراى آخرت گرديد . بعد از او محمد آى تيمور كه در زمان امير وجيه الدين در سبزوار نايب الحكومه و از بندگان پدر امير وجيه الدين و مردى شجاع بود به استمالت خاطر مردم كوشيده از روى استقلال به انجام امور حكمرانى اقدام كرد . بعد از آن‌كه دو سال و دو ماه حكمرانى كرد در سنهء هفتصد و چهل و هفت شمس الدين على وى را به قتل آورد .\r\nبعد از قتل آى تيمور ، امراى سربدارى اتفاق نموده كلو اسفنديار را بر سرير حكمرانى نشاندند ولى چون بىاصل و نسب و متكبر و جابر بود سبزواريان او را نيز بعد از سيزده ماه حكمرانى بكشتند .\r\nپس از كلو اسفنديار ، شمس الدين فضل الله برادر امير وجيه الدين مسعود متقلد امر حكمرانى شد و از آنجا كه عياش بود و رسيدگى به كارها نمىكرد فتورى در امور پيدا شده طغاتيمور خبر شد و قصد تسخير ملك سربداريه نموده ، شمس الدين از قصد او آگاه و سلامت انزوا را بر دعوا ترجيح داد . حكومت او هفت ماه بود . بعد از او ، خواجه شمس الدين على جشمى به حكمرانى قيام و جلوس كرد و او مردى شجاع و بافراست [ بود 
  ] و نهايت ظاهر شرع را رعايت مىكرد و مناهى در زمان او متروك و پانصد نفر زن فاحشه به امر او مقتول شدند . چون طغاتيمور از حكمرانى خواجه شمس الدين و بأس او آگاه شد ترك لشكركشى و تعرض سربداران\r\n\r\n\r\n","description":"","footnote":"\r\n( 12 ) - اين جنگ كه به نام جنگ زاوه در 13 صفر سال 743 بين امير وجيه الدين مسعود سربدار و ملك معز الدين حسين كرت اتفاق افتاد و به شكست سربداران منتهى شد موجب شد كه سربداران به هيچوجه ديگر قدرت فراوان نيابند . يكى از ظريفان دراين‌باره رباعى پرمعنائى گفته كه هم نيت سربداران را روشن مىكند و هم دليل قدرت نيافتن ايشان را :\r\n گر خسرو كرت بر دليران نزدى * با تيغ يلى گردن شيران نزدى\r\nاز بيم سنان سربداران تا حشر * يك ترك دگر خيمه به ايران نزدى \r\n","page_name":" 526 ","page_number":574},
  {"content":"\r\n\r\nنمود و او در شهور سنهء هفتصد و پنجاه و سه به زخم حيدر قصاب كه يكى از ملازمان او بود رحلت نمود . مدت حكومتش بيش از چهارسال امتداد نيافت .\r\nبعد از او خواجه يحيى كرابى حكمرانى يافت و او مردى عادل و شجاع و منصف و اصيل و پرهيزكار بود . در مطلع السعدين مسطور است كه طغاتيمور خان كه در گرگان استيلا داشت خواجه يحيى را به اطاعت خواند . خواجه نخست ابا و بعد ظاهرا قبول نمود و در اواخر سنهء هفتصد و پنجاه و سه با سيصد مرد جنگى به گرگان رفته بر در دار الامارهء طغاتيمور خان رسيد و در آن‌وقت دو سه نفر از طالبان علم نزد طغاتيمور بودند و بر در جز چند تن فراش و حاجب و خواجه‌سرا كسى نبود . خواجه قدم جرأت به بارگاه نهاد و يكى از ملازمان خواجه تبرزينى بر سر طغاتيمور خان زده او را به رو در انداخت و خواجه سرش را از بدن جدا كرد . چون مغولان اين جلادت مشاهده كردند اضطراب و تزلزل زياد در حال ايشان راه يافت و هريك به بيغوله‌اى گريختند و همراهان خواجه تيغها كشيده بسيارى از ايشان را كشتند و سلاح و اموال زياد از ايشان غنيمت برده به سبزوار آمدند و مملكت خواجه معمور و خزينه‌اش آباد شد .\r\nو پس از چهار سال و هشت ماه حكمرانى در سنهء هفتصد و پنجاه و هفت برادر زن خواجه او را زخمى زده خواجه نيز قاتل خود را زخمدار كرده هردو درگذشتند . پس از او خواجه ظهير الدين كرابى حكمران شد . او به قولى خواهرزادهء خواجه يحيى و به روايتى برادر او بود . به هر حال حليم و كم آزار و پيوسته به لعب شطرنج مشغول بود و رتق و فتق كارها را پهلوان حيدر قصاب مىنمود . بعد از چهل روز حكمرانى ، حيدر او را معزول « 13 » و خود مستقلا حكمران شد . پهلوان حيدر قصاب نيز چون چهار ماه حكمرانى كرد غلام پهلوان حسن دامغانى كه قتلغ بوقا نام داشت او را بكشت و امير لطف الله ولد امير وجيه الدين مسعود به سعى حسن دامغانى حكمرانى يافت و پس از سه ماه حسن او را گرفته بكشت و خود در سنهء هفتصد و شصت و دو به حكومت اقدام و چهار سال و چهار ماه متقلد اين امر بود . در اوايل حكومت او ، درويش عزيز مريد شيخ جورى قلعهء طوس را مسخر ساخته بود . پهلوان حسن با لشكر به طوس\r\n\r\n\r\n","description":"","footnote":"\r\n( 13 ) - اختلاف بر سر اظهار نظر و داورى دربارهء دو كشتىگير بود !\r\n","page_name":" 527 ","page_number":575},
  {"content":"\r\n\r\nآمده آنجا را متصرف شد و چند خروار ابريشم به درويش داده او را به جانب اصفهان فرستاد . بعد از چندى ، خواجه على مؤيد در دامغان خروج كرد و مقارن اين حال جمعى در قلعهء شغان مخالفت حسن نمودند .\r\nپهلوان دفع ايشان را اولى دانسته سبزوار را خالى گذاشت و بدان جانب روان شد . چون خواجه مؤيد اين بشنيد بىاهمال بدان طرف متوجه گرديد و سبزوار را به مشقت به حيطهء تصرف درآورد . آنگاه به سرداران پهلوان نامه‌اى نوشت كه پهلوان را به قتل رسانند . ايشان پهلوان را كشته به ملازمت خواجه مؤيد شتافتند و خواجه مؤيد بر سرير حكمرانى نشست و اشاعهء عدل و احسان نمود و در اظهار شعار مذهب اماميه مجد بود . ولى در زمان او از هر جانب متغلبى قوى دست سر برمىكشيد و كار مملكت او در عهدهء اختلال بود و او با آن اختلال به وجهى غير مرضى حكمرانى مىكرد . بعد از هفت سال حكمرانى ، رايت امير تيمور صاحبقران سايه بر ملك خراسان انداخت . خواجه مؤيد به استقبال موكب صاحبقرانى طريق استعجال سپرد و مورد الطاف امير تيمور شده باقى عمر در ظلال رأفت او فارغ البال بود . اگرچه بعضى مورخين انقراض سربداريه را به پهلوان حسن دانسته و خواجه مؤيد را در اين طايفه نشمرده‌اند ولى به جهت مزيد استبصار خلاصهء احوال خواجه مؤيد نيز نگاشته آمد .\r\nابن بطوطهء طنجى كه خود معاصر طايفهء سربداريه بود و از بيهق نيز عبور كرده چيزى كه از اين سلسله نوشته اين است :\r\n« دو نفر در خراسان بودند يكى موسوم به مسعود و ديگرى محمد و پنج نفر ديگر با اين دو نفر همراه و ملازمت ايشان را داشتند و اينها مردمان جنگجوئى [ بودند كه 
  ] در عراق به « شطار » « 14 » و در خراسان به « سربدالان » و « سربداران » و در مغرب به « صقوره » معروف بودند « 15 » .\r\nبالجمله اين هفت نفر متفق شده بناى فساد و راهزنى گذاشتند و خبر ايشان شايع گرديد و در كوهى منيع در نزديكى شهر بيهق كه آن را سبزوار هم مىگويند منزل گرفتند . روزها پنهان بودند و شبها بيرون مىآمدند و دهات را مىچاپيدند و راهزنى مىكردند و جمعى از اصحاب\r\n\r\n\r\n","description":"","footnote":"\r\n( 14 ) - شطار جمع شاطر و صقوره جمع صقر است كه باز باشد ( ا ع ) .\r\n( 15 ) - اين مطالب نظر ما را در باب اين‌كه سربدار و سربدال به معناى « سربه‌دار » نيست تأييد مىكند . شطار همان عياران روزگار پيشين بودند .\r\n","page_name":" 528 ","page_number":576},
  {"content":"\r\n\r\nفتنه و شر كه با ايشان جنسيت داشتند دور ايشان را گرفته عدهء ايشان زياد شد و بر شوكت خود افزودند و مردم را خوفى از ايشان در دل پديدار آمد و بر سر بيهق آمده اين شهر را تملك نمودند . بعد به شهرهاى ديگر دست‌اندازى كرده بعضى بلاد ديگر را نيز متصرف شدند و مالك اموال زيادى گشتند و لشكر آراستند و ترتيب سواره نمودند و مسعود را پادشاه خواندند . و غلامان از پيش آقايان خود گريخته نزد مسعود مىآمدند و او به ايشان اسب و مال عطا مىكرد و اگر شجاعتى از او ظاهر مىشد صاحب‌منصبى مىداد . و رفته‌رفته قوتى تمام مسعود را حاصل آمد و لشكر او زياد شد . و كل اين طايفه شيعه بودند و مىخواستند مذهب سنت را براندازند و مردم خراسان را جميعا با خود هم‌مذهب كنند . و در شهر طوس شيخى بود شيعى موسوم به حسن كه او را از صلحا مىشمردند . او نيز با ايشان مع شده و ايشان او را خليفه خواندند و وى آنها را موعظه كرده ترغيب به عدل و داد نمود و طورى نصيحت او در آن جماعت مؤثر افتاد كه درهم و دينار اگر در اردوى ايشان مىافتاد كسى به جانب آن نظر نمىكرد تا صاحب آن مىآمد و برمىگرفت . بعدها نيشابور را نيز گرفتند و طغاتيمور لشكرى به جنگ و دفع ايشان فرستاد آنها آن لشكر را منهزم كردند . طغاتيمور نايب خود ارغون شاه را به محاربهء ايشان مأمور كرد . لشكر او را نيز منهزم و او را اسير كرده ولى بعد او را رها كردند . آنگاه طغاتيمور بنفسه با پنجاه هزار نفر لشكر مغول به جانب ايشان راند ، او را نيز هزيمت دادند و سرخس و زاوه و طوس كه بزرگترين شهرهاى خراسان است به تصرف ايشان درآمد و نايبى در شهر طوس گذارده به جانب جام حركت كرده شهر جام را تملك نموده به عزم تسخير هرات خارج اين شهر نزول كردند . اين خبر به ملك حسين كرت رسيده امرا و عساكر و اهل شهر را طلبيده با ايشان مشورت نمود كه آيا تأمل كند تا لشكر مخالف به هرات آيد يا ايشان را استقبال نموده به مجادله و مدافعه پردازند ؟ رأى همگى براين شد كه به استقبال سربداريه اقدام نمايند و لشكر ملك حسين فقط غوريها - كه معروف و منسوب است به غور شام و اصل ايشان از آن سرزمين است - بودند و در قرى و صحراى بادغيس ( مرغيس ) سكنى داشتند و وسعت اين صحرا به مسافت چهار روزه راه و همه‌جا سبز و خرم و چراگاه است و اكثر اشجار آن پسته مىباشد و پستهء\r\n\r\n","description":"","footnote":"","page_name":" 529 ","page_number":577},
  {"content":"\r\n\r\nآن حمل به عراق مىشود . خلاصه اهل سمنان نيز به كمك ملك حسين آمده صد و بيست هزار نفر پياده و سواره جمع آمده به حرب سربداران شتافتند .\r\nسربداران نيز با صد و پنجاه هزار نفر سوار حركت نموده در صحراى بوشنج تلاقى فريقين شد و جنگ سختى در ميانه درگرفت . آخر الامر مسعود گريخت و حسن خليفهء سربداريه خواست مقاومت نمايد . لهذا با بيست هزار نفر پا افشرد و جنگ مىكرد تا با جمعى از همراهان خود كشته شد و چهار هزار نفر از ايشان اسير شدند و يكى كه در آن جنگ حاضر بود براى من حكايت نموده گفت ابتداى اين جنگ وقت ناهار و هزيمت سربداران هنگام زوال بود و ملك حسين بعد از فراغ از جنگ مشغول نماز شده بعد از نماز به غذا خوردن نشست و او با بزرگان غذا مىخوردند و سايرين اسرا را گردن مىزدند . انتهى .\r\nمؤلف گويد چنان‌كه در روضة الصفا مسطور است بعد از آن‌كه خواجه على مؤيد خود به خدمت امير تيمور شتافت و مورد الطاف او شد و چندى بگذشت ، در سفر ديگر كه امير تيمور به ايران آمد يعنى از معبر ترمد بگذشت و كنار آب مرغاب نزول نمود خبر رسيد كه شيخ داود سبزوارى كه امير تيمور او را در سبزوار بلندمرتبه گردانيده بود به كفران نعمت قيام كرده و تابان بهادر داروغهء آنجا را كشته است . لهذا لشكر امير تيمور به سبزوار حركت كرده حصار بدرآباد را محاصره نمودند و حصار را نقب زده ديوارى عظيم بيفتاد و شيخ يحياى وزير كه بر سر نقبچيان ايستادگى مىنمود با طايفهء ديگر در زير ديوار مانده هلاك شدند و دو هزار كس از قلعه بيرون آورده بر بالاى يكديگر نهادند و به گل و خشت استوار ساخته مناره‌اى ساختند تا مايهء عبرت ديگر سركشان و متمردان شود . و اين واقعه در سنهء هفتصد و هشتاد و چهار بود و در اين سال به شئامت مردم بىباك بسى خرابى در خراسان شد به تخصيص در هرات و سبزوار و كثرت مردگان به جائى رسيد كه زندگان را مجال تجهيز و تكفين اموات نبود و بسا مردم كه جلاى وطن نمودند . انتهى .\r\nو در سنهء هزار و صد و سى و چهار قشون محمود غليجائى با عساكر محمود سيستانى در سبزوار جنگ سختى كرده و محمود سيستانى غالب شده شهر را به غلبه تصرف نمود و بعدها نادر شاه آن را از تصرف محمود سيستانى بيرون آورده بالنسبه آباد كرد . بعد از فوت نادر شاه ، ايالت\r\n\r\n","description":"","footnote":"","page_name":" 530 ","page_number":578},
  {"content":"\r\n\r\nسبزوار به اللهيار خان نامى بليشى - كه اصل او از دشت قبچاق بود - تعلق گرفت و قلعهء سبزوار را او بنا كرد . مالياتى كه اللهيار خان از سبزوار مىگرفت دوازده هزار تومان نقد و بيست و چهار هزار خروار غله و هزار خروار پنبه و سيصد خروار ابريشم بود .\r\nچون قبل از جلوس ابد مأنوس شاهنشاهى - صان الله تعالى ملكه عن التناهى - فتنه‌اى در خراسان حادث شده و مورث اغتشاش آن صفحات گرديده بود ، از جمله در سبزوار محمد خان و امير اصلان خان و شاهزاده محمد يوسف هروى اهالى سبزوار را تحريك كرده و با خود متفق نموده دم ياغيگرى مىزدند پس از جلوس همايون بلافاصله نواب و الا حسام السلطنه مأمور نظم مملكت خراسان شده و سام خان ايلخانى كه چندى پيشتر محض تقديم خدمتى به اولياى دولت جاويد شوكت از دار الخلافه به صفحات خراسان رفته بود خبر توجه عساكر منصوره و نواب و الا حسام السلطنه را به سبزوار شنيده با ششصد سوار به خدمت شتافته ملحق به عساكر منصوره گرديده تقديم خدمات نمود و پس از چندى سبزوار را نواب معظم اليه مفتوح نمودند و عزم نيشابور كردند . و اين در سنهء هزار و دويست و شصت و شش بود .\r\nمؤلف گويد جمعيت حاليهء شهر سبزوار تخمينا پانزده هزار نفر و هزار و دويست خانه تقريبا و ده محله دارد و اين ايالت را هشت بلوك و زياده از صد قريه و مزرعه است : بلوك مزينان ، بلوك كاه ، بلوك باشتين ، بلوك قصبه ، بلوك تكاب لمغان كوه ، بلوك براكوه ، بلوك كراب ، بلوك طبس و حاصل املاك آن ابريشم و گندم و جو و فواكه است . اما خسرو - گرد كه به عقيدهء صاحب معجم البلدان و جمعى ديگر در قديم دار الملك بيهق بوده در يك فرسخى سبزوار به راه عراق واقع است و اينك دهى است معمور كه صد و پنجاه خانوار دارد و آثار خرابى كه در نيم فرسخى او پديدار است و منار بسيار مرتفعى كه در آنجا از قديم بنا كرده و طورى ساخته‌اند كه از بيرون منبت‌كارى و خاتم‌سازى به نظر مىآيد دليل است بر صحت قول كسانى كه آن را شهر و دار الملك قديم بيهق دانسته‌اند .\r\nخلاصه در فصل زراعت ، شخص در اطراف سبزوار هرقدر نگاه كند سبزه و خرمى و طراوت است . ارك سبزوار در طرف شمال شهر واقع در بالاى تلى دور شهر هم حصارى است و خندقى دارد و اگرچه اين خندق\r\n\r\n","description":"","footnote":"","page_name":" 531 ","page_number":579},
  {"content":"\r\n\r\nخشك است ولى در وقت لزوم از آبهائى كه از كوه جارى است مىتوان اين خندق را پر كرد . از محسنات سبزوار يكى اين‌كه هميشه از تاخت و تاز تركمن محفوظ بوده است . چرا كه اين طايفه به جهت رسيدن به اين شهر بايد از چندين دربند خطرناك عبور كنند . بازار سبزوار طولانى و از يك دروازه شروع كرده و به دروازهء ديگر منتهى مىشود .\r\nكاروانسراهاى آن داير و مساجد و تكايا و مدارس خوب دارد . از جملهء مساجد ، مسجد جامعى است كه گويند از بناهاى سلاطين سربداريه است و يكى از مدارس سبزوار مدرسهء فصيحيه است كه تا سال هزار و دويست و نود هجرى كه شمس المتالهين و قبلة الموحدين ، كنز العرفان و مجمع - الفضل و الايقان مرحوم حاجى ملا هادى سبزوارى تغمده الله تعالى برحمته و رضوانه در آن تدريس مىفرمودند و آن جناب روح الله روحه حكيمى فياض و عارفى مرتاض و بدوا از تلاميذ مرحوم ملا على نورى و ملا اسماعيل بود و از فرط ممارست در علوم و كثرت مجاهده و رياضت ، كشف مطالب مهمهء حكميه نموده مبهمات ماديات را معلوم و معضلات مجردات و مفارقات را مشهود داشت و به مقامى رسيده بود كه از قرار تقرير بعضى از ثقات بارها به نشر مطلبى لطيف و توجهى منيف گرفتاران عالم ناسوت را راه صعود به صوامع ملكوت و جبروت مىنمود و از مركب مجاهده فرود مىآورد و در مرقاة مشاهده مىنشاند . لله دره و قدس الله سره .\r\nتلامذهء آن جناب امروز در اقطار ممالك محروسه به نشر فوايد مشغولند و كتب مصنفهء ايشان نظما نثرا عربيا فارسيا زينت كتابخانه‌هاى معتبر و مخزن جواهر و درر است و چون هنگام غلبهء جذبات شوق با كثرت وجد و ذوق از درياى طبع گوهرى غزل مانند استخراج مىنمود اشعار حقايق دثار آن بزرگوار وصف و درجهء اشتهار دارد و مؤلف نمونه را به ايراد اين يك شعر اكتفا مىنمايد و هو هذا :\r\n موسىئى نيست كه آواز انا الحق شنود * ورنه اين زمزمه اندر شجرى نيست كه نيست \r\nخلاصه آن بزرگوار در سنهء مذكوره داعى   يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً   « 1 » را لبيك اجابت گفته از تنگناى خاك به جهان پاك انتقال فرمود .\r\n\r\n\r\n","description":"","footnote":"\r\n( 1 ) - سورهء فجر آيهء 28 .\r\n","page_name":" 532 ","page_number":580},
  {"content":"\r\n\r\nو از مشاهير دانشمندان سبزوار يكى امير شاهى بود . اسمش آق ملك جمال الدين و نسبش به ملوك سربداريه مىرسيد . وى شاعرى ماهر و مردى آگاه و نديم بايسنقر ولد ميرزا شاهرخ گوركانى بوده . نقل است كه پدر امير شاهى در شكارگاهى يكى از ملوك سربداريه را كشته بود . روزى بايسنقر با امير شاهى در شكارگاه تنها به يك‌جاى افتاده بايسنقر به كنايت گفت پدرت در هلاك دشمن فرصتى مثل امروز را از دست نداد . امير شاهى به‌هم برآمده گفت  لا تَزِرُ وازِرَةٌ وِزْرَ أُخْرى  « 2 » و از آن به بعد ترك خدمت سلاطين گفته به قليل زراعتى قناعت كرد تا در سنهء هشتصد و پنجاه و هفت درگذشت و در سبزوار مدفون شد .\r\nيكى ديگر كمال الدين حسين واعظ متخلص به كاشفى « 3 » صاحب تصنيفات و طبع خوش و داراى علم نجوم و انشاء بوده و سمت مصاهرت جامى يافته و در زمان سلطان حسين بايقرا در هرات انتقال نمود .\r\nمقبرهء شيخ عطار عطر الله مرقده در سبزوار است .\r\n\r\n[ حرف التاء 
  ]\r\n\r\nتارم [ مع - مر 
  ] :\r\nبه فتح راء ولايت وسيعى است در جبال ميانهء قزوين و گيلان كه دهكده‌هاى بسيار و كوهها دارد . اما شهر مشهورى در آن الكه نيست .\r\nاحمد بن يحيى تارمى منسوب به اين تارم است .\r\nو نيز تارم شهر كوچكى است در آخر حدود فارس در سمت كرمان و اهل شيراز در تلفظ ، الف اين كلمه را ساكن مىنمايند و پارچه‌هاى نفيس قيمتى در اين تارم نسج مىنمايند . و از اين تارم تا شيراز هشتاد و دو فرسخ راه است .\r\nحمد الله مستوفى تارم را به « طا » ى مؤلف و طارمين نوشته : طارم عليا و طارم سفلى و گويد طارمين ولايتى است گرمسير و بر شمالى سلطانيه و تا سلطانيه يك روزه راه است و در او ارتفاعات نيكو مىباشد و اكثر ميوهء سلطانيه از آنجاست . و در قديم الايام در طارم سفلى شهرى بود فيروزآباد نام كه دار الملك طارم بوده و اكنون به كلى خراب است و حال قصبه‌اى در طارم علياآباد و شهرستان آنجا شده . مردم آن ولايت سنى\r\n\r\n\r\n","description":"","footnote":"\r\n( 2 ) - سورهء انعام آيهء 164 .\r\n( 3 ) - متن : « عاشقى » .\r\n","page_name":" 533 ","page_number":581},
  {"content":"\r\n\r\nشافعىاند و خود ولايت عبارت از پنج عمل است : اول : طارم عليا كه از توابع قلعه تاج بوده و قرب صد پاره ديه است . دويم : طارم سفلى از توابع قلعهء شميران و پنجاه پاره ديه است . سيم : هم به طارم سفلى از توابع قلعه فردوسى پاره ديه است . چهارم : نسار و بريدون « 4 » دو ديه معتبر و هشت ديه ديگر از توابع آن است . پنجم : دزآباد سفلى بيست و پنج پاره ديه است .\r\nمؤلف گويد طارم اسم دو بلوك است : يكى موسوم به طارم عليا و ديگرى از بلوكات خمسه است و آن را طارم سفلى گويند و از صدر دولت ابد مدت سلسلهء جليلهء قاجاريه طارم از ولايات همجوار موضوع و حكومت مستقله شد و در زمان شاه شهيد سعيد و خاقان مغفور البسه الله حلل النور تا اواخر دولت شهريار مبرور اسكنه الله تعالى فى رياض السرور به اقطاع و تيول ميرزا محمد خان بيگلر بيگى دولو و پسرش « 5 » اللهيار خان آصف الدوله مقرر بود . در اول دولت شاهنشاه جم‌جاه اسلام‌پناه خلد الله ملكه و سلطانه به تيول ستر كبرى مرحومه مهد عليا طابت ثراها مقرر گشت و سپرده به نواب مستطاب و الا اعتضاد السلطنه عليقلى ميرزا وزير علوم و معادن بود . هم اكنون از جانب سنى الجوانب مقدس سپرده به نواب معظم اليه باشد .\r\nبالجمله اين دو بلوك مشتمل بر پنجاه پارچه قريهء كوچك و بزرگ است و حدودش متصل به ولايت قزوين و گيلان و خمسه است و غالب اين بلوك كوهستان است و قراى معتبر آن : سيروان ، اركن ، تيارك ، كلج ، سياه‌پوش ، حصار ، التين كش است و رودخانهء قزل اوزن از مقابل اين قرى مىگذرد . گويند در ته اين رود گاهى طلا يافت شده و اسم قريه و رودخانه به تركى دلالت بر وجود طلا دارد . در قريهء اركن چهار كاج است كه بسيار باعظمت و بزرگ مىباشد . از نواب مستطاب و الا اعتضاد السلطنه شنيده\r\n\r\n\r\n","description":"","footnote":"\r\n( 4 ) - متن : « سربدون » .\r\n( 5 ) - ميرزا محمد خان بيگلربيگى همان كسى است كه پس از قتل آقا محمد خان ، تهران را حفظ كرد تا فتحعلى شاه از شيراز به تهران رسيد و شهر را به دو تحويل داد . در مقابل اين نيكو - خدمتى ، فتحعلى شاه او را بركشيد و گرامى داشت و يك دختر او را براى عباس ميرزا گرفت به نام آسيه خانم و يكى را هم براى خود گرفت به نام گوهر خانم . و يك دختر خود را به نام مريم خانم به اللهيار خان پسر محمد خان داد و يك دختر ديگر خود را به محمد قلى خان پسر اللهيار خان به نام مرصع خانم .\r\n","page_name":" 534 ","page_number":582},
  {"content":"\r\n\r\nشد يكى از آنها كه اعظم است محيط تنهء درخت نه ذرع و با ارتفاع زيادى كه محققا معلوم نشده است مىباشد و آن سه ديگر قدرى با او تفاوت دارد . ميرزا طاهر ديباچه‌نگار « 6 » در سال يكهزار و دويست و شصت و هفت هجرى در خدمت نواب مستطاب و الا وزير علوم و معادن به طارم رفته قطعه‌اى در عجايب آن گفته است . اين دو شعر از آن قطعه است :\r\n بود مانندهء سرو كشمر * چار كاجى كه به اركن ديديم\r\nهمچو پيوستن دجله به فرات * شاه رود و قزل اوزن ديديم \r\nو قريهء كلج كه اهالى طارم « كله » گويند - و غالبا در اسماء پارسى در السنهء اهل اين زمان ، هاء به جيم مبدل مىشود - نزديك به اتصال اين دو رود است و بعد از اتصال موسوم به سفيدرود مىشود . مثل اين‌كه بعد از اتصال دجله به فرات در قرنه موسوم به شط العرب مىگردد . در قريهء سيروان معدن زاج سفيد هست كه به فارسى « زاك » و به يونانى « قلقديس » مىنامند و زاج الاكاسفه نيز از اين جنس است و اين غير زاج زاجكان قزوين مىباشد و زاجكان را نيز زاكان مىگويند و عبيد زاكانى شاعر معروف از زاكان قزوين است و آن‌دو قريه است : زاكان عليا و زاكان سفلى و عبيد از زاكان عليا است و اكنون قلعهء خرابه‌اى در خارج آن قريه هست كه گويند محل توطن عبيد بوده و جمعى در آن قريه هستند كه گويند از اولاد عبيداند . ولى از شاعرى بهره ندارند . در دو قريهء ديگر - حسن‌آباد و مشكين‌آباد - نيز معدن زاج است و طارم معادن بسيار از قبيل مس و سرب و غيره دارد و طلق زياد به قدر صفحه نزديك كلج يافت مىشود كه ممكن است به درها و پنجره‌ها بگذارند و چندين جنگل و بيشه دارد . اهالى آنجا از طارم قصه‌ها دارند : يكى آن كه شيزر - كه يكى از دهات طارم و تقابل دارد با علىآباد گيلان - و دره‌اى را كه ممتدا كشيده شده مىگويند درياچه بوده و در بالاى\r\n\r\n\r\n","description":"","footnote":"\r\n( 6 ) - غرض از ميرزا طاهر ديباچه نگار همان ميرزا محمد طاهر اصفهانى است متخلص به « شعرى » . وى در نظم و نثر دستى توانا داشت و كتاب « گنج شايگان » از اوست در شرح حال و اشعار كسانى كه ميرزا آقا خان را مدح گفته‌اند . اين كتاب كه خالى از تكلف و اغراق اغلاق نيست در 1273 منتشر شده و جلد دوم آن به مناسبت مرگ ميرزا طاهر كه در همان حدود درگذشت هرگز پرداخته نيامد .\r\n","page_name":" 535 ","page_number":583},
  {"content":"\r\n\r\nكوه علامتى است كه ريسمان لنگر كشتى به او بسته مىشده . ولى ظاهرا اين قصه و ساير قصص ايشان افسانه و بىمأخذ باشد .\r\nاز قرارى كه در تاريخ گيلان مسطور است : « در سنهء هشتصد و نود و پنج هجرى يعقوب بيك « 7 » كه پادشاهى جوان و عادل بود درگذشت و امير اسحاق « 8 » به طمع حكومت طارم و فتح قلعهء شميران افتاد و به بهانهء شكار رحمت‌آباد از ميرزا على « 9 » كه سلطنت گيلان را داشته رخصت طلبيده روانه شد . خبر فوت يعقوب كه به سمع ميرزا على رسيد كاركيا محمد را - كه سپهسالار لاهيجان بود « 10 » - طلبيده به او گفت قلعه را كه وقتهاست تسخير آن در نظر است امير اسحاق به بهانهء گشت و شكار به خيال تسخير آنجا رفته است . آنچه به خاطر من خطور كرده اين است كه به رحمت‌آباد روى و به امير اسحاق ملحق شوى و بگوئى كه مودت و محبت نه بدان مرتبه است كه شايبهء اختلاف در او باشد . چون جلگهء رحمت‌آباد را مزين فرموديد و از جانبين فرقى متصور نيست ، لوازم خدمت به عهدهء من كرده‌اند و از آنجا معتمدى به اهالى قلعه فرستى و آنها را به دولت من اميدوار گردانى . كاركيا محمد در لاكهء رحمت‌آباد به امير اسحاق پيوست و به تمهيد مقدمات معذرت قيام نمود و محمد قطب الدين را نزد اهالى قلعهء شميران مثل محمودى طارمى و اوجى بيك فرستاد . اهالى قلعه كليد قلعه را تسليم وى نمودند . محمد قطب الدين صورت حال را به كاركيا محمد نوشت و او به ميرزا على اطلاع داده متوجه قلعه شد و اهالى آنجا را به اشفاق ميرزا على مطمئن نموده قلعه را نظم\r\n\r\n\r\n","description":"","footnote":"\r\n( 7 ) - ظاهرا منظور يعقوب بيك آق‌قوينلوست پسر اوزون حسن كه مرگش در 896 روى داد .\r\n( 8 ) - امير اسحاق فومنى .\r\n( 9 ) - ميرزا على از سلسلهء كاركيايان گيلان .\r\n( 10 ) - ناحيهء گيلان به دو قسمت مىشد : مناطق سمت راست قزل اوزون و مناطق سمت چپ .\r\nقسمت سمت راست را « بيه پيش » مىگفتند و مركز آن لاهيجان بود و قسمت سمت چپ را « بيه پس » مىناميدند و مركزش رشت بود . امير اسحاق حكمران بيه‌پس بود و سيد على كاركيا حاكم بيه‌پيش . ر ك تاريخ گيلان و ديلمستان از سيد ظهير الدين مرعشى ( بنياد فرهنگ ، 1347 ) و تاريخ گيلان از ملا عبد الفتاح فومنى ( بنياد فرهنگ ، 1349 ) و ولايت دار المرز ايران از ه . ل رابينو ترجمهء جعفر خمامىزاده ( كتابفروشى طاعتى رشت ، 1357 ) .\r\n","page_name":" 536 ","page_number":584},
  {"content":"\r\n\r\nو نسق داده اهالى قلعه را به آستانهء ميرزا على آورد » . انتهى .\r\nاز اين كلمات چنين مستفاد مىشود كه قلعهء شميران و طارم به تصرف يعقوب بيك بوده بعد از فوت او امير اسحاق نامى خواسته است به تسخير آن پردازد . ميرزا على ، سلطان گيلان مطلع شده و به وضع مسطور آنجا را مسخر داشته است .\r\nو نيز از قرار مسطورات تاريخ گيلان « 11 » در زمان همين ميرزا على ، مير زين العابدين نامى طارمى جمعيت كثيرى دور خود جمع و راه سركشى پيش مىگيرد و مير عبد الملك نامى از ميرزا على رخصت طلبيده لشكرى از خود فراهم آورده به پاك ده نزول مىكند و از آنجا به يورت وزير و ماهين ايلغار كرده به مقاتله پرداخته جمعيت ميرزا زين العابدين را متفرق مىسازد و به مقام فتح نزول مىنمايد .\r\nو نيز در تاريخ گيلان مسطور است كه سلطان حمزه از خدمت سلطان حسن فرار كرده به شيروان نزد رستم بيك كه سلطنت عراق و آذربايجان را داشت رفت . رستم بيك ، ده‌ده بيك نامى را با ده هزار نفر همراه او كرده به پاى قلعهء طارم آمدند و قلعه را به ضرب توپ مسخر و اهالى را دستگير كردند و ده‌ده بيك به خدمت رستم بيك معاودت كرد .\r\nباز در تاريخ گيلان مسطور است كه در زمان سلطنت رستم بيك « 12 » كه ده‌ده بيك تسخير قلعهء طارم نمود ، طارم در دست اتراك بود . بعد از انتقال دولت رستم بيك ، ميرزا على كه منتظر چنين روزى بود جمعيتى را به تسخير قلعهء طارم فرستاد . ولى در اين سفر به سبب سنوح حوادث ، گماشتگان او به مقصود نايل نشدند . تا وقتى كه فى ما بين الوند بيك « 13 »\r\n\r\n\r\n","description":"","footnote":"\r\n( 11 ) - غرض از تاريخ گيلان ، همان « تاريخ خانى » است تأليف على بن شمس الدين لاهيجى كه اول بار برنهارد درن  ( Dorn )  آن را در 1274 قمرى - 1857 ميلادى در پطرزبورغ چاپ نموده و بار دوم منوچهر ستوده آن را براساس چاپ درن همراه با اصلاحاتى منتشر كرده ( بنياد فرهنگ ، 1352 ) .\r\n( 12 ) - يعنى رستم بيك پسر مقصود بيك پسر اوزون حسن آق‌قويونلو كه در سال 897 پس از غلبه بر بايسنغر بن يعقوب به سلطنت رسيد و در سال 902 در جنگ با احمد بن اغورلو بن اوزون حسن كشته شد .\r\n( 13 ) - الوند بيك پسر يوسف بيك پسر اوزون حسن كه با مراد بن يعقوب بن اوزون حسن مدتها در منازعه بود . سرانجام قزل اوزون حد قلمرو آنان شناخته شد و نواحى راست قزل اوزون از آن مراد شد و نواحى چپ از آن الوند .\r\n","page_name":" 537 ","page_number":585},
  {"content":"\r\n\r\nو محمدى ميرزا « 14 » مخالفت درگرفت . محمدى ميرزا به فيروزكوه و الوند بيك به تبريز رفت و محمدى ميرزا از فيروزكوه به قزوين آمده از ميرزا على كمك طلبيد . ميرزا على ، مير غياث الدين را با پانصد سوار به كمك وى فرستاد . مير غياث الدين به ملازمت محمدى ميرزا به حدود تبريز به محاربهء الوند بيك قيام نمود . الوند بيك فرار كرد و آيبه سلطان مقتول گرديد و مير غياث الدين در مراجعت قلعهء طارم را از دست اتراك مستخلص كرده به عرض ميرزا على رسانيد .\r\nمؤلف گويد فرمانى شاه سلطان حسين صفوى به يكى از اهالى طارم داده كه آن فرمان بعينه نزد نگارنده حاضر است و به جهت ثبوت رفاهيت و آسودگى رعاياى دولت ايران در اين ايام سعادت فرجام و اين عهد همايون ، سواد آن فرمان را در اين محل ثبت مىنمايد تا بر مطالعه‌كنندگان معلوم باشد كه در آن زمان رعاياى ايران تا به چه حد دچار عوارض و صادرات ديوانى بودند . از جمله پول علوفه و چاپار و شكار و بيگار و سلامانه علاوه بر ماليات از آنها مىگرفتند و حالا جز همان ماليات مقرر دينارى از ايشان مطالبه و مأخوذ نمىشود . سواد فرمان شاه سلطان حسين صفوى :\r\nفرمان همايون : چون در اين وقت ملك محراب و قربانقلى و عليمردان و خان محمد ساير اولاد مرحوم مينابك شهير به نجفى به عرض رسانيدند كه از قديم الايام تا به حال در قريهء ماهين دلو و طارم ساكن و از اخراجات و عوارضات خلاف حكم و حساب سيما علفه و علوفه و شكار و بيگار و خرج قراسواران و چاپار و دست‌انداز و پيشكش و سلامانه معاف و مسلم است . در اين وقت حاكم و عمال الكاء مزبور به علت عوارضات مزبوره مزاحمت به حال ايشان مىرسانند . در باب رفع مزاحمت و خلاف حساب جماعت مزبوره استدعاى حكم اشرف نموده بنابراين مقرر فرموديم كه حاكم و عمال الكاء طارم چون عارضين مزبوره از اولاد مينابك شهير بوده و از عهدهء ماليات و حقوق ديوانى مزروعى و غيره كه داشته باشند برآيند پول اخراجات به هر اسم و رسم كه باشد سيما\r\n\r\n\r\n","description":"","footnote":"\r\n( 14 ) - محمدى بيك پسر يوسف بيك پسر اوزون حسن پس از احمد بن اغورلو محمد سلطنت يافت و بر رقيبان من‌جمله برادر خود الوند بيك پيروز شد . اما در جنگ با مراد بيك بن يعقوب كشته شد .\r\n","page_name":" 538 ","page_number":586},
  {"content":"\r\n\r\nعلوفه « 1 » و علفه « 2 » و شكار و بيگار و طرح « 3 » و دست‌انداز الاغ « 4 » و الام « 5 » و خرج قراسوران « 6 » و پيشكش و سلامانه و غيره مزاحمت به حال ايشان نرسانيده گذارند كه به رفاه حال و به درويشى و كاسبى خود قيام نمايند » . انتهى .\r\n\r\nتارم :\r\nاز شهرهاى ايران از ايالت فارس در ناحيهء لارستان در دويست و هشتاد هزار ذرعى نقطهء جنوب و مشرقى شيراز واقع شده جمعيت اينجا تقريبا سى هزار دور آن ديوار محكم مرتفعى با بروج هست خندق هم دارد . سه مسجد بزرگ و يك كاروانسراى بزرگ و يك بازار بزرگ در آن مىباشد . از تارم به خارج حبوبات از قبيل گندم و غيره مىرود و از خارج شكر و قهوه مىآورند .\r\n\r\nتاسن [ مع - مر 
  ] :\r\nيكى از قراى غزنه است و بعضى از علماء منسوب بدان مىباشند .\r\n\r\nتالشان [ مع - مر 
  ] :\r\nبا لام مفتوحه از اعمال جيلان است . مؤلف گويد مقصود از تالشان ، طوالش است كه در حرف طاء ذكر آن بيايد .\r\n\r\nتاياد [ مع - مر 
  ] :\r\nاز قراى بوشنج از اعمال هرات است « 7 » .\r\n\r\n\r\n","description":"","footnote":"\r\n( 1 ) - . . . مالياتى كه براى تهيهء علوفهء مأمورانى كه از دهات عبور مىكردند وصول مىشد ( فرهنگ فارسى معين ) .\r\n( 2 ) - آنچه كه ستور آن را بخورد و گياه . مالياتى كه براى تهيهء خوراك عمال حكومت وصول مىشد ( فرهنگ فارسى معين ) .\r\n( 3 ) - فروختن جنس بد به زور به عايا ( فرهنگ فارسى معين ) .\r\n( 4 ) - كار بىمزد ، حقوق و عوارضى كه براى پيكها يا چاپارهاى متعلق به پيكها مىگرفتند ( فرهنگ فارسى معين ) .\r\n( 5 ) - . . . راهنمائى كه مجبور بود به مأمور ديوان به رايگان خدمت كند ( فرهنگ فارسى معين ) .\r\n( 6 ) - مأمورين حفظ امنيت در راهها ، راهداران يا به اصطلاح امروز ژاندارم .\r\n( 7 ) - ظاهرا تايباد منظور است كه امروز عوام « طيبات » مىگويند .\r\n","page_name":" 539 ","page_number":587},
  {"content":"\r\n\r\n\r\nتبادكان [ مع - مر 
  ] :\r\nشهر كوچكى است نزديك مشهد مقدس .\r\n\r\nتبر ( قلعه ) :\r\nچند قلعه از قديم الايام در فارس بوده كه حصانت و رزانت آنها مشهور آفاق و هريك در استحكام و مناعت ، طاق مىباشد از جمله قلعهء تبر است كه در روى كوهى كه چهار فرسنگ دورهء آن است واقع و حصنى است خدا آفرين در كمال متانت كه متون كتب را به محكمى خود انباشته و به استظهار اين ملاذ منيع و كهف شامخ بسا كسان به راه غرور رفته رايت خود سرى افراشته‌اند . اين كوه وصل است به كوهكى جهرم و بعد آن از داراب نيز زياد نيست . از زير قلعه تا بالاى آن سه جا آب دارد . دو طرف قلعه كمر است كه به هيچوجه راه عبور ندارد . دو طرف ديگر آن رگى است كه مثل كوچه و مارپيچ است و نهايت سخت مىباشد .\r\nنارنج قلعه‌اى دارد كه با طناب آمدوشد و صعود بدان مىنمايند . از مواضعى كه مسلط است بررگ قلعه ، كوهى است كه معروف به « ده مرده » مىباشد .\r\nاين اواخر فضلعلى نامى گرمسيرى كه ذكر آن در ذيل بيايد در رگ قلعه سه دروازه قرار داده است و چون پسر فضلعلى در علم حجارى و بعض علوم ديگر مهارت كامل داشته راههاى قلعه را تراشيده كه عبور ممكن نشود . بر بالاى قلعه برجى ساخته بودند موسوم به « برج عالم‌بين » .\r\nدر حوالى اين قلعهء خداآفرين جميعا دژهاى عميق و پشته‌هاى رفيع است كه مانع عبور و مرور سواره و پياده و سد سديدى است براى وصول به قلعه . دو سه بركه آب از قديم اين حصن داشته با آب چكه كه هر روز پنجاه شصت نفر را آب مىدهد . شگفتى نيز به جهت جا و منزل پنجاه شصت نفر در آن بوده .\r\n\r\nذكر تصرف قشون ظفر نمون قلعهء تبر را و تنبيه بعضى اشرار كه در آن سكنى داشتند\r\nچنان‌كه ذكر شد هميشه حصانت قلعهء تبر مايهء فريب و غرور مردمان اندك شعور بوده از جمله در اين چند سال فضلعلى نامى را از اهالى آن حدود معقل و ملجأ شده آن مرد غافل به خيال خودسرى و\r\n\r\n","description":"","footnote":"","page_name":" 540 ","page_number":588},
  {"content":"\r\n\r\nانديشهء باطل افتاده در آن نواحى مصدر شرارت شده بود و نصر الله خان بهارلو با او يار آمده دم از خودسرى مىزدند . در اواخر سنهء ماضيه نواب مستطاب و الا معتمد الدوله حكمران فارس دفع اين شر را در مدنظر آورده عزم راسخ و تدبير صايب نواب معزى اليه موجب رفع اين غايله گرديد . توضيح آن‌كه قوام الملك را با جماعتى به تنبيه و تدمير فضلعلى و نصر إله خان و اتباع آنها مأمور نمودند . روز نوزدهم شهر ذيحجة الحرام قوام الملك از داراب حركت كرده به خسويه رفته در آنجا توقف نمود .\r\nيوم بيستم از خسويه به الله‌آباد رفت . الله‌آباد مزرعه‌اى است خرابه و آبادى ندارد . قليل آب شورى دارد . روز بيست و يكم به كهرو رفته اين مزرعه هم آب شورى دارد و در يك فرسنگى قلعهء تبر واقع است .\r\nخلاصه قبل از آن‌كه آن مخاذيل را به سزاى خود رسانند با مواعظ مشفقانه آنها را به راه راست و طريقهء اطاعت دعوت نمودند و فصلى در اين باب مبالغت كردند . آن بخت‌برگشتگان گوش خود را از استماع نصايح گرفته لابد مصمم تدمير آنها شدند . ولى سختى قلعه و وضع كوه ، منع سهولت تسخير آن مىنمود . پسر فضلعلى هم به جهت مهارت در حجارى و باروت‌كوبى و چخماق‌سازى و معمارى اسباب و شرايط حصانت آن محل را از هرجهت فراهم آورده باروت زيادى در آنجا حاضر كرده بودند . خلاصه بعد از مجادلات ، سپاه منصور خود را به كوه ده مرده و سنگ معروف به سنگر آقا باقر رسانده توپى كه همراه داشتند برهنه كرده بند بسته مثل چوب بالا كشيدند . كسى باور نمىكرد كه توپ از اين راه بالا برود . قبل از بردن توپ حضرات عرب به سركردگى فضلعلى خان پسر قوام الملك شب بيست و پنجم ذيحجه شش سنگرده مرده را تصرف كرده بودند و اگر جز اين بود توپ را نمىتوانستند به ده مرده برند . آب دل سياهان و آب رازيانه و آب انجيره و آب شور را نيز از تصرف آن روسياهان خارج نمودند و توپ را در ده مرده كه در محاذى قلعه بود برده جا دادند . فضلعلى خان پسر قوام الملك و مهديقلى خان ياور در سنگر آقا باقرى فرمانده و خود قوام الملك به سرده مرده آمده روز ششم محرم هزار و دويست و نود و چهار بناى شليك توپ را گذاردند و سنگر درب دروازه را به ضرب گلولهء توپ ويران كردند . سرباز قورت بيگلو كه پياده آمده بودند با تفنگچيان و غيره به فاصلهء چهار ساعت نايرهء حرب را\r\n\r\n","description":"","footnote":"","page_name":" 541 ","page_number":589},
  {"content":"\r\n\r\nمشتعل داشتند و راه يك پايه كه در زير سنگر و كمتر پل داشت به تصرف تفنگچيان عرب درآمد و اتفاقا فضلعلى و هشت نفر ديگر در آن سنگر بودند . سه نفر از آنها طعمهء گلولهء توپ شده فضلعلى با سايرين چون از هرجهت راه چاره را مسدود ديد خواست فرار كند . حضرات عرب و غيره شليك كرده فضلعلى با چهار نفر ديگر كشته شدند و همان آن لشكر نصرت اثر به جهت رگ يورش بردند . نصر الله خان خودش و عيالش را به شكفتى كه بالاى رگ واقع شده بود رسانيده تفنگچى براى مدافعه جلو رگ گذارده ولى رگ نيز همان روز به تصرف قشون ظفر نمون آمد . صبح روز هفتم محرم قشون دولتى سواره و پياده از اطراف مهياى يورش شدند . نصر الله خان و اشخاصى را كه در قلعه و اطراف بودند اسير و دستگير كردند . عيال فضلعلى كه در نارنج قلعه بودند امان خواستند .\r\nمحض دوام دولت قاهره و سلامتى وجود مسعود شاهنشاهى دام ملكه امان يافتند و بدون اين‌كه از قشون دولتى صدمه‌اى به آنها برسد از نارنج قلعه به زير آمدند و وارد اردو شدند و پسر فضلعلى و دو نفر از منسوبان او و چند نفر قراول به حفظ نسوان كه بودند مأمور گرديدند . بعد از فتح قلعه معلوم شد هشتاد خم آب در قلعه بوده علاوه بر دو سه بركهء سابق الذكر و آب چكه . بالجمله پس از تصرف ، قلعه را به مهديقلى خان ياور سپردند و نصر الله خان بهارلو كه اسير و دستگير بود به دست يكى از اعراب جهرمى كه پدرش را نصر الله خان كشته بود مقتول و قصاص به عمل آمد و آن حدود مصفى گرديد . اين است صورت قلعهء تبر كه محمد باقر خان پسر مرحوم عبد الحسين خان بن حاجى محمد حسين خان صدر اصفهانى ساخته .\r\n\r\nتبريز [ مع - مر 
  ] :\r\nتبريز به كسر تاء و ابو سعيد نيز چنين ضبط كرده است : « مشهورترين شهرهاى آذربايجان و شهر معمور قشنگى است و قلعهء محكمى دارد كه با گچ و آجر ساخته‌اند . نهرها از وسط اين شهر مىگذرد و باغات زياد در اطراف شهر است و ميوه‌جات آن ارزان و بهتر از زردآلوى آن كه موسوم به « موصول » است هرگز ميوه‌اى نديده و نخورده‌ام . در سنهء ششصد و شانزده كه در تبريز بودم هشت من بغدادى ميوه را به نصف گندم ( حبه ) طلا مىفروختند . عمارت حكومتى تبريز را با آجر قرمز منقش\r\n\r\n","description":"","footnote":"","page_name":" 542 ","page_number":590},
  {"content":"\r\n\r\nبنا كرده‌اند و بسيار محكم ساخته‌اند . طول اين شهر هفتاد و سه درجه و سدس درجه و عرض آن سى و هفت درجه و نيم است . در زمان متوكل ، روا دازدى پس از آن‌كه آذربايجان را مسخر كرد در تبريز قرار گرفت و آن‌وقت تبريز فقط يك قريه بود و خباء پسر رواد و ساير پسرهاى رواد در آن عمارت ساختند و باروئى دور او كشيدند و مردم با ايشان بدانجا آمده منزل گرفتند و از آن‌وقت رو به آبادى گذاشت . چند قسم پارچهء ابريشمى در اين شهر مىبافند كه آنها را عتابى « 8 » و سقلاطون و خطابى مىگويند و نيز اطلس و ساير منسوجات در اين شهر به عمل مىآورند كه حمل به بلاد شرقى و غربى مىنمايند . در سنهء ششصد و هجده هجرى لشكر مغول به آذربايجان تاخته اهل تبريز اموال زيادى به ايشان داده تا كار به صلح گذشت و از شر ايشان ايمن شدند . جماعتى از اهل علم منسوب به اين شهرند » . انتهى .\r\nحمد الله مستوفى گويد : « تبريز از اقليم چهارم است . شهرى اسلامى و موسوم به قبة الاسلام است و از بناهاى زبيده خاتون زوجهء هارون الرشيد و آن را در سال صد و هفتاد و پنج بساخت و بعد از شصت و نه سال در سال دويست و چهل و چهار در عهد متوكل عباسى زلزله آن را خراب كرد و خليفه آن را دوباره آباد نمود و بعد از صد و نود سال در چهاردهم صفر چهارصد و سى و چهار ، باز به كلى خراب شد . در [ مجمع الممالك 
  ] « 9 » قاضى ركن الدين جوينى مسطور است كه در آن وقت ابو طاهر منجم شيرازى در آنجا بود و حكم كرد كه در فلان « 10 » شب آن شهر به زلزله خراب خواهد شد و حكام به الزام مردم را از شهر بيرون بردند كه تا در زير خاك هلاك نشوند و آن حكم راست آمد و در آن شب آن شهر به كلى خراب شد و تقريبا چهل هزار نفر در آن واقعه هلاك شدند . [ امير و هسودان 
  ] ابن محمد پسر رواد « 11 » ازدى كه در آن وقت از جانب قائم خليفه حاكم آن ديار بود در سال چهارصد و سى و پنج\r\n\r\n\r\n","description":"","footnote":"\r\n( 8 ) - خاراى مخطط را عتابى خوانند و عتاب نام شخصى است كه آن خارا منسوب به اوست ( برهان قاطع ) .\r\n( 9 ) - نزهة القلوب : « مجمع ارباب الملك » .\r\n( 10 ) - متن : « آن » .\r\n( 11 ) - متن : « داود » .\r\n","page_name":" 543 ","page_number":591},
  {"content":"\r\n\r\nبه اختيار منجم مذكور به طالع برج عقرب بنياد عمارت تبريز كرد و منجم مذكور مبالغه كرده است كه من بعد تبريز را از زلزله خرابى نخواهد بود و خطر سيل او را هست و تاكنون كه سيصد سال است حكم او راست آمده است و هرچه زلزله در اين شهر شده خرابى عظيمى رو نداده و سببش آن‌كه در اين زمين قنوات بسيار اخراج كرده‌اند و منافذ زمين گشوده لاجرم ابخره قوت قوى نمىتواند كرد و زلزلهء سخت اتفاق نمىافتد . دور باروى تبريز شش هزار گام بوده است و ده دروازه دارد .\r\nو در عهد مغول چون اين شهر دار الملك شد خلايق در آنجا جمع شدند و در بيرون شهر عمارت كردند تا به مرتبه‌اى كه بر در هر دروازه زياده از شهر اصلى آبادانى شد . غازان خان آن را باروئى كشيد چنان‌كه تمامت باغات و عمارات حوالى و ديه‌ها و وليان كوه و سنجاران داخل آن بارو بود .\r\nو قبل از آن‌كه اين بارو تمام شود غازان خان درگذشت . دور باروى غازانى بيست و پنج هزار گام است و شش دروازه دارد در خارج باروى غازان خانى ، غازان خان در موضعى كه موسوم به شام است شهرچه ساخت جهت خوابگاه خود « 12 » و در آنجا عمارات عاليه بنا كرد كه در تمام ايران نظير آن يافت نمىشود . بر بالاى شهر ، وزير سعيد خواجه رشيد الدين به موضع وليان كوه داخل باروى غازانى شهرچه‌اى ديگر ساخته نام آن را « ربع رشيدى » كرد و در او عمارات فراوان عالى بنا كرد و پسرش وزير غياث الدين محمد رشيدى بر آن عمارات بسيار افزود و وزير خواجه تاج الدين على شاه جيلان تبريزى در خارج محلهء نارميان مسجد جامع بزرگى ساخته كه صحنش دويست و پنجاه گز در دويست گز است و صفه‌اى « 13 » بزرگ كه از ايوان « 14 » كسرى كه در مداين است بزرگتر بود در آن بنا نهاد . ولى چون در عمارتش تعجيل كردند استحكامى نيافته خراب شد و فرود آمد . و در آن مسجد انواع تكلفات به تقديم رسانيدند و سنگ مرمر بىقياس در آن به كار بردند و شرح آن را زمان « 15 » بسيار بايد و اكنون چندان عمارت عالى و خوب\r\n\r\n\r\n","description":"","footnote":"\r\n( 12 ) - يعنى براى مقبرهء خود ( ا ع ) .\r\n( 13 ) - متن : « صفحه » .\r\n( 14 ) - متن : « كه از صفحهء ايوان » .\r\n( 15 ) - متن : « شرح آن را درازمان بسيار بايد » .\r\n","page_name":" 544 ","page_number":592},
  {"content":"\r\n\r\nدر تبريز و در اين دو شهرچه است كه در تمامى ايران نيست . شهر تبريز باغات بسيار دارد و آب مهران رود كه از كوه سهند مىآيد و نهصد و چند كاريز كه ارباب ثروت اخراج كرده‌اند كه در آن باغات صرف مىشود و هنوز كافى نيست . هواى تبريز به سردى مايل است و آبش گوارنده و آب رودش بهتر از كاريز و كاريز بهتر از چاه . ارتفاعش غله و ساير حبوبات به غايت نيكو مىآيد و ميوه‌هايش در نهايت خوبى و بسيارى و ارزانى بود به تخصيص امرود تخم خلف و پيغمبرى « 16 » و سيب ميلانى و زردآلوى حلونيى و تخم احمد و انگور خردهء « 17 » رازقى و ملكى و طبرزد « 18 » و خربزهء مجد الدين و ياقوتى و آلوى زرد كه مثل آن‌جاى ديگر نيست . مردم تبريز سفيد چهره و خوب صورت و متكبر و صاحب نخوت باشند و اكثر ايشان شافعىاند و از مذاهب و اديان ديگر بىشمارند و در او معاشران به غايت لطيف و شيرين سخن و صاحب جمال هستند و فقير و غنى آنجا خالى از كسب نباشند . و در آن ديار متمول بسيار است و ايشان در دوستى و صحبت سخت سست نهادند و در حق ايشان گفته‌اند ،\r\nرباعى\r\n هرگز نبود به طبع تبريزى دوست * مغزند همه جهان و تبريزى پوست\r\nآن را كه به دوستى نيابى صادق * گر نيز غريب است كه تبريزى خوست \r\nو مولانا همام تبريزى در جواب اين رباعى گفته :\r\n تبريز نكو و هرچه ز انجاست نكوست * مغزند مپندار تو ايشان را پوست\r\nبا طبع مخالفان موافق نشوند * هرگز نشود فرشته با ديوان دوست \r\n\r\n\r\n","description":"","footnote":"\r\n( 16 ) - متن : « خلف پيغمبرى » .\r\n( 17 ) - ايضا : « خورده » .\r\n( 18 ) - طبرزد - تبرزد : نبات ( قند سفيد ) نوعى انگور در آذربايجان كه حبه‌هايش سفت است ( فرهنگ معين ) .\r\n","page_name":" 545 ","page_number":593},
  {"content":"\r\n\r\nو من اين رباعى را گفته‌ام :\r\n تبريز بهشت است و گروهش چون حور * حورى بود از لطف زبد فعلى دور\r\nبا ناكس و ناجنس نمىآميزند * زيرا نشود جمع به‌هم نتن « 19 » و بخور \r\nورنود آنجا سخت خيره‌كش‌اند و اين حال ناخوش برابر است با خوشيهاى آن شهر . و در آنجا به چند موضع مقابر متفرق است : چون سرخاب و چرنداب و گجيل و شام و وليان كوه و سياران و غير ذلك . و در اين مقابر مزارات متبرك بسيار است مثل مقبرهء فقيه زاهد و [ امام 
  ] جعده و ابراهيم كوامان و بابافرج و بابا حسن و خواجه صاين الدين و كمالينى و مالينى تبريزى و حسن بلغارى و شيخ نور الدين سمارستانى « 20 » . و در مقبرهء سرخاب از شعرا انورى و خاقانى و ظهير فاريابى و شمس الدين سجاسى و فلكى شروانى و ديگر شعرا « 21 » و به ديه كجوجان مزار خواجه محمد كجوجانى و به ده شادآباد پير شروان و بر كوه سهند از صحابهء رسول ( ص ) سپهسالار اسامة بن شريك و در كنار سراورود « 22 » مزار ابو المحجن كرد و به قريهء سرده رود مزار قيس و در باويل رود مزار عجل برادر حمزه و به مقبرهء سرخاب مزار امية بن عمر [ و بن 
  ] « 23 » اميه و مزارات اكابر در شهر و ولايات بسيار است . حقوق ديوانى آن شهر به تمغا « 24 » مقرر است و در سنهء اربعين خانى هفتصد و هفتاد تومان و پنج هزار دينار در دفاتر ديوان ثبت است . و هفت ناحيه است : ناحيهء مهران‌رود كه به‌طرف شرقى شهر و از در شهر تا پنج فرسنگ است . ناحيهء\r\n\r\n\r\n","description":"","footnote":"\r\n( 19 ) - يعنى بوى ناخوش .\r\n( 20 ) - دربارهء مقابر و مزارات تبريز رجوع شود به « روضات الجنان » حافظ كربلائى حسين ( تصحيح جعفر سلطان القرائى ، بنگاه ترجمه و نشر كتاب » ج 1 در 1344 و ج 2 در 1349 ) .\r\n( 21 ) - دربارهء كوه سرخاب كه مقبرة الشعراء لقب يافته رجوع شود به « كوى سرخاب تبريز » تأليف ضياء الدين سجادى ، انتشارات انجمن آثار ملى ، 1356 .\r\n( 22 ) - متن : « سرارود » .\r\n( 23 ) - تكميل از نزهة القلوب .\r\n( 24 ) - تمغا : مالياتى كه به مال التجاره و سرمايه بسته مىشد ، رسومات و عوارض شهردارى .\r\n","page_name":" 546 ","page_number":594},
  {"content":"\r\n\r\nسرد و صحرا به‌طرف جنوب مايل به مغرب به يك فرسنگى شهر افتاده و ديه‌هاى آن با باغات شهر متصل است و اكثر باغستان آن مواضع به‌هم پيوسته چنان‌كه فرق نتوان كرد كه از توابع كدام ديه است و ميوه‌هاى خوب دارد . و ناحيهء باويل رود كه در جنوب مغرب و بر چهار فرسنگى شهر افتاده و ولايتى سخت بانزهت است و در حقيقت ناسخ نسخهء سغد سمرقند و غوطهء دمشق و شعب بوان و مامشان رود همدان است و بيست و پنج پاره ديه دارد . و ناحيهء ارونق بر غرب شهر است و آغازش از سه فرسنگى شهر تا پانزده فرسنگى و عرضش تا پنج فرسنگ باشد . و حاصل نيكو دارد و از غله و انگور و ميوه مدار تبريز به ارتفاعات آنجا باشد و سى پاره ديه است اكثرش معظم كه هريك قصبه‌اى است چون سيس و نيست و شبستر و كوزه‌كنان و دايغان و صوفيان و غيره . و ناحيهء رودقات در پس كوه سرخاب در شمال بر يك فرسنگى تا چهار فرسنگ از شهر است و غله‌اش باريع و ده من آرد آنجا شانزده من نان كند و قريب چهل پاره ديه است . و ناحيهء خانيم رود ( خانم رود ) « 25 » و ناحيهء بدوستان بر شمال شهر است ، خلف رود قات ، سى پاره ديه است . حقوق ديوانى اين نواحى كه به وقف خاص غازانى تعلق دارد صد و هشتاد و پنج هزار دينار مقررى دارد و تمام حقوق ولايت بيست و هفت تومان و نيم باشد و با تمغاى شهر صد و پانزده تومان مىشود .\r\nو از تبريز تا ديگر ولايات آذربايجان مسافت بر اين موجب است :\r\nتا اوجان هشت فرسخ ، تا اردبيل سى فرسخ ، تا اشنويه بيست فرسخ ، تا اروميه بيست و چهار فرسخ ، تا اهر چهارده فرسخ ، تا پيشگين « 26 » هجده فرسخ ، تا خوى بيست فرسخ ، تا سلماس هجده فرسخ ، تا سراب بيست فرسخ ، تا مراغه بيست فرسخ ، تا دهخوارقان به راه مراغه هشت فرسخ ، تا مزيد يازده فرسخ ، تا نخجوان بيست و چهار فرسخ » . انتهى .\r\nو نيز حمد الله مستوفى در ضمن احوال جبال گويد : « كوه سهند به آذربايجان و بلاد تبريز و مراغه و دهخوارقان و اوجان در حوالى آن است و دورش بيست و پنج فرسنگ بود و قله‌اش احيانا از برف خالى بود » . انتهى .\r\n\r\n\r\n","description":"","footnote":"\r\n( 25 ) - متن : « خاتم رود » .\r\n( 26 ) - امروزه مشكين گفته مىشود .\r\n","page_name":" 547 ","page_number":595},
  {"content":"\r\n\r\nصاحب آثار الاول گويد : « تبريز بزرگترين شهر آذربايجان و دار الملك آنجاست . هيچ شهرى در آذربايجان از فتنهء مغول محفوظ نماند مگر اين شهر . خيرات آن زياد و صناعات آن بسيار . ولى الآن رونق اين شهر رفته است . زيرا كه در جنگى كه در ميانهء عثمانى و شيعه در وقت ورود عثمان پاشا به تبريز اتفاق افتاد « 27 » بسيارى از مردم آن كشته شدند و از آبادى آن كاسته شد » . انتهى .\r\nصاحب زينة المجالس كه اغلب اقوال آن نقل از حمد الله مستوفى است در شرح تبريز گويد : « شيخ حسن چوپانى عمارتى عالى در اين شهر ساخت كه به آن زينت و استحكام پيش از آن در تبريز عمارتى نساخته بودند و اكنون به استاد شاگرد مشهور است و جهانشاه بن قرايوسف تركمان مسجد جامعى در تبريز ساخته كه مثل آن عمارتى در ربع مسكون نيست و همچنين حسن بيك بن على بن قرا عثمان تركمان « 28 » مسجدى ديگر در غايت تكلف بنا نموده و حضرت خاقان مغفور ( مقصودش يكى از سلاطين صفويه است ) نيز مسجدى در كمال زينت و لطف و استحكام ساخته بود .\r\nاما روميه به سبب عداوتى كه با دودمان ولايت‌نشان داشتند مسجد را به كلى ويران ساختند و اكنون به واسطهء خرابى اين طايفه يك درخت سبز در آن ديار نمانده . و در عهد خاقان جنت مكان بعضى در مذهب تشيع غلو تمام داشتند و برخى ديگر بر مذهب تسنن باقى بودند چون اكثر مردم تبريز افيون مىخورند در صباح هر كس به ايشان سخن گويد جواب درشت شنود و بعد از پيشين كه كيف ايشان رسيده باشد اگر از كسى صد دشنام شنوند به زبان تواضع و ملايمت جواب گويند » . انتهى .\r\nصاحب تقويم البلدان گويد : « در لباب مسطور است كه تبريز اشهر بلاد آذربايجان است . عامه آن را توريز گويند . ابن حوقل گويد تبريز در عظمت نزديك به خوى است و از زمان هلاگو خان پاىتخت سلاطين مغول بوده تا وقتى كه خربنده « 29 » شهر جديدى بنا نمود و آنجا پاىتخت شد و از تبريز دار الملكى انتقال كرد . ابن سعيد گفته در\r\n\r\n\r\n","description":"","footnote":"\r\n( 27 ) - يعنى در زمان سلطان محمد خدابندهء صفوى پدر شاه عباس .\r\n( 28 ) - يعنى اوزون حسن مؤسس سلسلهء آق‌قويونلويان ( بايندريه ) متوفى در 882 ه . ق .\r\n( 29 ) - يعنى الجايتو سلطان پادشاه مغول كه آغاز سلطنت وى در 703 بود و مرگش در 716 . لقب او را « خربنده » نوشته‌اند و بايد ظاهرا « خوربنده » باشد .\r\n","page_name":" 548 ","page_number":596},
  {"content":"\r\n\r\nعصر ما تبريز حاكم‌نشين آذربايجان است در آبهاى آن اندك مزهء شورى هست . مدارس خوب دارد » . انتهى .\r\nمؤلف گويد دار السلطنهء تبريز دار الملك مملكت آذربايجان و از بلاد معظمه و شهرهاى مشهور ايران است . بعضى مورخين قديم اسم پاىتخت آذربايجان را « كاضا » و برخى ديگر « كانضاك » و لقب آن را « شاهستان » نوشته‌اند و اين هردو اسم در زبان عبرى به معنى محكم و در لغت ارامنه به معنى گنج است و چون سلاطين قديم ايران ذخاير اموال سلطنتى خود را از جواهر و زر و آلات حرب و غيره در پاىتخت آذربايجان محروس مىداشته‌اند به اين اسم موسوم بوده و اين آن كاضائى نيست كه در تورات ذكر شده بلكه آن از شهرهاى بيت المقدس است كه صمصام كه اولين پهلوان جهان بوده در آن خرابيها نموده و مطلب از ما نحن فيه خارج است . پس از چندى دار الملك آذربايجان داوريژ ناميده شد و اين اسم به لغت اهل ارمنستان به معنى انتقام است و وجه تسميه اين كه اردوان پادشاه ايران كه از سلاطين ارشاكوئى يعنى اشكانيان و با خسرو كبير كه از پادشاهان ارامنه بود هم سلسله و بدين واسطه با هم كمال دوستى و اتحاد را داشتند . وقتى كه اردشير اول پادشاه ساسانيان كه ابتدا وزير اردوان بود با وزراى ديگر متفق شده و لشكر بسيارى جمع كرده يك سال با اردوان قتال و آخر الامر او را دستگير كرد و بكشت و خود بر سر پادشاهى نشست ، خسرو كبير بعد از استماع اين خبر نظر به مودتى كه با اردوان داشت براى كشيدن انتقام دوست حقيقى خود به مقاتلهء اردشير پرداخت و ده سال در ميان ايشان كارزار بود و اگرچه غالبا اردشير غالب بود ولى آخر كار پاى ثباتش از پيش رفته از مقابل لشكر خسرو فرار و خسرو تا خاك هند او را تعاقب نمود و در مراجعت در آذربايجان در سرحد اين مملكت و خاك ارمينيه در سال دويست و پنجاه و سهء مسيحى شهرى بنا كرده و داوريژ نام نهاد . يعنى اين است انتقام .\r\nو اين‌كه صاحب تقويم البلدان گويد تبريز را عامه « توريز » گويند ظن نزديك به يقين است كه همان داوريژ به سبب قريب المخرج بودن دال و تاء ، تاوريژ و اندك‌اندك توريژ شده و چون اختلاط لغت عرب و عجم درجهء كمال يافت ژاى فارسى نيز زاى عربى شد و در دهن عامه « توريز » ماند و خواص چنان‌كه معمول است واو را قلب به ياء\r\n\r\n","description":"","footnote":"","page_name":" 549 ","page_number":597},
  {"content":"\r\n\r\nنموده تبريز گفتند . و اين‌كه عقيدهء ياقوت حموى و حمد الله مستوفى و بعضى ديگر اين است كه تبريز از بناهاى زبيده زوجهء هارون است دور از منهج تحقيق و حق اين است كه زبيده مجددا به آبادى آن پرداخت .\r\nو بعضى گفته‌اند كه زبيده ديرى مبتلا به تب بود و براى تغيير آب و هوا و دريافت مكانى كه موافقت با مزاج او نمايد گردش مىكرد تا به آذربايجان رسيد و در محلى كه تبريز است تب او قطع شده لهذا در آنجا در سال صد و هفتاد و پنج هجرى شهرى بنا كرده گفت چون در اينجا تب من ريخت اين شهر موسوم به تبريز باشد . ولى صواب همان است كه ذكر شد . يعنى زبيده اين شهر را كه منطمس شده بود تجديد عمارت نمود و يمكن پس از تجديد كردن ، آن را به سبب مسطور تبريز ناميده باشد . به‌هرحال در يك فرسخى شهر مزبور در طرف مشرق قناتى زبيده احداث كرده موسوم به اسم خود نموده و هم اكنون به قنات زبيده مشهور است .\r\nو بعضى ديگر از مورخين ، نسبت بناى شهر تبريز را به يكى از سلاطين عجم داده‌اند و نيز جمعى لفظ تبريز را عربى دانسته‌اند و در اين صورت به معنى خروج به جهت قضاى حوائج و بيرون آمدن از براى مسابقه در فضل و هنر است و اين معنى مطلقا ربطى و مناسبتى به اسم شهر بودن ندارد .\r\nطايفه‌اى تبريز را همدان قديم گفته ولى اين خبر نيز حرفى دور از مأخذ است . برخى ديگر « سوزان » را كه در تورات در فصل اول از كتاب استر در آيهء دويم و در كتب ديگر كرارا ذكر شده تبريز فرض نموده‌اند و اين خيال نيز بعيد و « سوزان » به قاعده بايد شوشتر باشد نه تبريز « 30 » .\r\nبالجمله تبريز در هفت فرسخى درياچهء اروميه و در ميان مشرق و شمال واقع و در سى و هشت درجه و پنج دقيقه و ده ثانيه عرض شمالى و چهل و چهار درجه و دوازده دقيقه و سى ثانيه طول مشرقى مىباشد .\r\n\r\n\r\n","description":"","footnote":"\r\n( 30 ) - شوشن يا سوسن . اين شهر باستانى را با جاپلق تطبيق مىكنند . لوسترنج مىنويسد :\r\n« در دو جانب رودخانهء كارون چهار فرسخى شمال باخترى ايذج شهر كوچكى است موسوم به سوسن كه عروج هم ناميده مىشود . عروج يا سوسن به نام جاپلق هم معروف بود » ( ترجمهء محمود عرفان ، بنگاه و ترجمه و نشر كتاب ، 1337 ) .\r\n","page_name":" 550 ","page_number":598},
  {"content":"\r\n\r\nمواضع اين شهر مسطح و روح و صفاى آن زياد و آب و هواى آن سازگار و نهايت خوبى و اعتدال را دارد . منتها درجهء گرما در تبريز هشتاد و دو درجه و بيشتر از سى چهل روز امتداد نخواهد داشت و آخر درجهء سرما بيست و هشت و امتداد آن دو ماه است . از سمت مشرق آبادى شهر متصل به دامنهء كوه سرخاب و از جانب مغرب به منتهاى يانق و از طرف جنوب به اطراف كوه سهند و شمال آن باز است . قلعهء اين شهر را تقريبا هفتاد سال قبل نجفقلى خان دنبلى ساخته و ديوارى بس محكم داشته . خندق اطراف آن را در هزار و دويست و چهل و يك نواب نايب السلطنه مرحوم طاب‌ثراه ( عباس ميرزا ) احداث نمودند . ولى ديوار قلعهء مسطور حال خراب و آنچه هم باقى مانده بود به حكم ديوان همايون از ميان برداشته و به‌جاى آن خانه و آبادى ساخته‌اند و عمارات و بيوتات اندرون شهر را متصل به بيرون مىنمايند . ولى دروازه‌هاى قديم هنوز باقى است و به هشت دروازه مشهور است و اسامى آن از اين قرار است : خيابان ، باغ ميشه ، سرخاب ، شتربان ، اسلامبول ، گجيل ، مهادمهين ، نوبر . اما قلعه‌اى كه غازان خان در سنهء هفتصد و دو هجرى براى تبريز بنا نمود داراى پنج دروازهء بزرگ و هر دروازه رو به جانب جادهء بزرگ شهرى باز مىشده از جمله يكى رو به جادهء بغداد و يكى به جادهء عراق و يكى به جادهء خراسان و يكى به جادهء اران بوده . و هشت دروازهء كوچك ميان اين پنج دروازه قرار داده بود كه هشت دروازهء قديم كه مسطور شد عبارت از آن است .\r\nعرض ديوار اين قلعه را ده ذرع و طول آن را پنجاه و چهار هزار قدم و محيط به محلات چرنداب و سرخاب و بيلان كوه و باغات نوشته‌اند .\r\nجمعيت شهر تبريز مطابق نگارش علماى قديم جغرافى ، در اعصار قديمه پانصد هزار نفر بوده و زمانى كه شاردن مسافر فرانسوى به تبريز سفر كرده از قرار تعيين او پانصد و پنجاه هزار نفر و قدرى بعد از آن سيصد و پنجاه هزار نفر و شصت سال قبل پنجاه هزار نفر و حال دوباره رو به ازدياد نهاده و از قرار تخمين به دويست هزار نفر رسيده .\r\nاسامى محلات تبريز از اين قرار است : نوبر ، خيابان ، سرخاب ، دوه‌چى ، ويجويه ، مهادمهين ، امير خيز ، باغ ميشه . و اين محلات را توابع است كه اسامى آنها نيز از اين قرار است : شش كلان ، پل سنگى ، چرنداب ، مقصوديه ، اهراب ، مرالان ، سيلاب ، اخونى ، ليل‌آباد ، قراآقاج ، چوست\r\n\r\n","description":"","footnote":"","page_name":" 551 ","page_number":599},
  {"content":"\r\n\r\nدوزلو ، راسته كوچه ، سنجلان ، چهار منار . و مزارعى كه به شهر متصل است : قراملك ، لاكه ديزج ، خطيب ، حكم‌آباد ، ياريخ ، بيلان كوه ، كوچه باغ ، شنب غازان . دور آبادى شهر تبريز تقريبا شش فرسنگ است و در اطراف شهر باغات خوب وسيع باصفا به عمل آورده‌اند و به قدر كفاف ، قنوات بسيار خوب دارد كه هر قناتى احداث تفرجگاهى نيكو نموده است .\r\nشهر تبريز مشحون است به عمارات خوش‌منظر و مساجد عاليه و مدارس رفيعه و مشاهد متبركه و حمامهاى پاكيزه و بازار و دكاكين و خانات وسيعه كه اكثرى دو طبقه يعنى تحتانى و فوقانى است و جبه‌خانه و قورخانه و قراولخانه و دو تلگرافخانه كه متصل به درب عمارت حكومتى مىباشند .\r\nدورنماى شهر خاصه از طرف خلعت‌پوشان بسيار خوش‌نما و وضع و محاذاتى دارد كه نهايت باصفا و دلنشين است . در انتهاى آبادى ، رودخانهء سرخاب كه مشهور به آجى است جارى و پل عظيمى كه عبارت از هجده چشمه است بر روى آن ساخته‌اند و رودخانهء مهران رود كه آن را « ميدان چائى » نيز گويند از وسط شهر مىگذرد و در مواضع عديده براى عبور مردم ، روى اين رودخانه پل دو چشمه است و از جغرافى قديم چنين مستفاد مىشود كه دويست سال پيش از اين دو مريضخانهء معظم در اين شهر بوده .\r\nخلاصه در تبريز دو قورخانه ساخته‌اند كه كمال خوبى و انتظام را دارد : يكى در بيرون شهر در سمت يانق كه در آن باروت « 1 » بسيار خوب اعلى به عمل مىآورند و عمله‌جات و قراول زياد دارد و يكى ديگر در ميان شهر و در ارك واقع است كه آتش‌بازى و گلوله و ساچمه و عراده و كيسهء توپ و ساير ما يحتاج توپخانه در آن ساخته مىشود . جبه‌خانه هم متصل به ديوانخانهء اين شهر هست و از بازارى كه در آن از هر قبيل ارباب صنايع و استادان قابل جمع و به ساختن اسباب و اسلحهء نظامى و آلات و ادوات جنگ مشغولند درى به اين جبه‌خانه باز مىشود . توپخانهء موسعى هم در جنب ديوانخانه ساخته‌اند و زياده از سى باب قراولخانه در داخل و خارج شهر بنا كرده‌اند و از افواج ساخلوى در تبريز هميشه از روى ترتيب نوبه دو فوج در قراولخانه‌ها و قورخانه و جبه‌خانه و نيز براى مشق كردن در ميدان شهر حاضر هستند و وضع اين قراولخانه‌ها\r\n\r\n\r\n","description":"","footnote":"\r\n( 1 ) - متن : « باروط » .\r\n","page_name":" 552 ","page_number":600},
  {"content":"\r\n\r\nاز به دو سلطنت و بعد از جلوس ابد مأنوس اعلى حضرت اقدس شاهنشاه جم‌جاه روحنا فداه مىباشد و بدين واسطه در اين عهد ابد مهد شهر منظم و رعايا از هرگونه فتنه از قبيل دزدى و شرارت جهال و غيره محفوظ و آسوده‌اند .\r\nسقف بازار تبريز تا چند سال قبل اكثر بلكه تماما تيرپوش بود و بدين جهت گاهى كه صاحبان دكاكين غفلت مىكردند يانقينى حادث مىشد و آتش مىگرفت . هر سال مبلغى به اين جهت متضرر مىشدند . در چهار پنج سال قبل به حكم نواب و الا شاهزاده مؤيد الدوله « 2 » بيشتر از سقفهاى تيرپوش را طاق‌پوش كرده‌اند و قليلى از آن به حالت اوليه باقى است و از اين جهت كمال آسودگى را حاصل نموده‌اند .\r\nكاروانسراهاى دو طبقهء بزرگ به انضمام تيمچه‌ها و دالانها كه همه مملو از مال التجاره است تقريبا چهل و پنج باب مىشود و دكاكين واقعه در بازار قريب به پنج هزار باب و نزديك هزار و پانصد باب دكان هم در گذرهاى محلات و در دروازه‌ها ساخته و همه روزه بر تعداد آن مىافزايد .\r\nولى در ايام شاردن مسافر سابق الذكر مطابق نگارش او در اين شهر پانزده هزار باب دكاكين بوده است . چنان‌كه شمارهء كاروانسراهاى واقعه در بيرون شهر نيز سيصد باب بوده . ولى حالا در اطراف قلعه صد باب كاروانسرا احداث كرده‌اند . از سكنهء شهر قريب چهارصد خانه‌وار ارامنه مىباشند كه بعضى از آنها تبعهء خارجه و برخى ديگر رعيت داخله هستند و كسب و صنعت آنها تجارت و خرازى و زرگرى و چخماق‌سازى\r\n\r\n\r\n","description":"","footnote":"\r\n( 2 ) - طهماسب ميرزا مؤيد الدوله پسر دوم محمد على ميرزا دولتشاه داماد عباس ميرزا ، وى سالها در ولايات و ايالات ايران مثل كاشان و همدان و كرمان و فارس حكومت داشت .\r\nوى اولين شاهزادهء بزرگى است كه حاضر شد به عنوان وزير ، پيشكارى وليعهد ( مظفر الدين ميرزا ) را بپذيرد . وى در سال 1297 درگذشت . طهماسب ميرزا شعر مىگفت و « سرور » تخلص مىكرد در علم فقه نيردستى تمام داشت و كتابى در اين علم نوشته به نام « فقه مؤيدى » . او بسيار متكبر و متفرعن بود و در اين صفت زشت مشهور بلكه ضرب المثل . شرح حال وى به قلم و انشاى خودش در پايان اين كتاب ضميمه شده است و در تاريخ تبريز نادر ميرزا و شرح حال رجال ايران ( ج 2 ص 199 و 200 ) و حديقة الشعراى سيد احمد جهرمى ديوان بيگى تحت عنوان « سرور قاجار » شرح حالش هست .\r\n","page_name":" 553 ","page_number":601},
  {"content":"\r\n\r\nو قنداق‌سازى و خياطى است . از قرار معروف ، نواب نايب السلطنهء مبرور البسه الله حلل النور ( عباس ميرزا ) محض آسودگى اين طايفه كه در شهر اسلام ، به همه قسم كسب ، قدرت نداشتند ايشان را از ماليات و عوارض معاف نمودند . اعلى حضرت شاهنشاه جم‌جاه متعنا الله و جميع المسلمين به طول بقائه نيز امضاى حكم نواب نايب السلطنه طاب‌ثراه را مرحمت فرمودند . اين طايفه براى تقديم رسوم مذهبى و عبادت در دو جا كليسا ساخته‌اند : يكى در بيرون شهر و يكى در داخل بلد و زيارتگاهى نيز در محلهء مرالان در سمت يانق دارند كه به اسم حضرت مريم عليها السلام معروف است . و نيز براى تعليم و تعلم دو مدرسه يكى در بيرون شهر - كه آن بسيار كوچك است - و ديگر در داخل دارند كه هجده سال است بناى آن به نام نامى سركار اعلى حضرت قدر قدرت خسروانه - روحنا فداه - زيور تمامى يافته و در آن تحصيل فنون علوم هندسه و جغرافى و غيره و السنهء مختلفه از فارسى و عربى و فرانسه و ارمنى مىنمايند . همين‌كه ترقى معلمين معروض خاكپاى مبارك افتاد ، محض شمول عنايت و تشويق و تربيت اين ملت ، سالى دويست و پنجاه تومان بر سبيل استمرار وظيفه و مقررى براى متعلمين مرحمت فرمودند كه مايهء مزيد افتخار ملت مزبوره گرديد . و علاوه‌بر اين چند نفر از خانه‌زادان ملت مزبوره كه قابليت و استعداد به‌هم رسانيدند به نوكرى و خدمتگزارى ديوان اعلى سربلند شدند . خداوند تبارك و تعالى وجود مبارك اين پادشاه جم‌جاه را پاينده و دعائم اين دولت ابد آيت را مشيد فرمايد كه از هيچ‌گونه تربيت و عنايت در حق رعيت داخله و خارجه مضايقه نمىفرمايند .\r\nبالجمله از ملت يهود نيز در اين شهر قريب بيست نفر هست كه مشغول زرگرى و جواهرفروشى مىباشند و خانه و مسكن معين ندارند .\r\nاعيان و بزرگان شهر تبريز براى درس و تعليم اطفال خود معلمهاى مخصوص دارند و بعضى تحصيل زبان فرانسه مىنمايند و مكتبهاى كوچك نيز در سر محله‌ها و كوچه‌ها هست كه اطفال رعيت به معلم اجرت داده درس مىخوانند . ولى ، به عقيدهء مؤلف و نگارندهء اين كتاب ، اگر علاوه بر آنچه هست يكى دو مدرسهء معظم دار الفنون مانند ، بزرگان و ارباب ثروت براى تحصيل اطفال فقرا و غيره داير مىنمودند - به اين\r\n\r\n","description":"","footnote":"","page_name":" 554 ","page_number":602},
  {"content":"\r\n\r\nمعنى كه جمعى از متمولين بالاشتراك ملكى و مستقلى خريده وقف اين كار ثواب كرده و منافع آن را صرف داير ساختن يك دو مدرسهء معظم مىكردند و اطفال فقرا و غيره مجانا در آن مدارس به تحصيل علوم و تكميل فنون و دريافت السنهء مختلفه مىپرداختند - در اين شهر آباد به زودى علم و هنر رواج كامل مىيافت و بهترين حسنات و كارهاى خير و مايهء نفع و اجر عظيم دنيوى و اخروى بود و هرآينه از جانب دولت جاويد شوكت قاهره شيدها الله تعالى نيز به ايشان كمك و اعانتى مبذول مىشد .\r\nدر تبريز پنج قنسولگرى مىباشد : روس ، انگليس ، فرانسه ، عثمانى ، بلجيك . بالجمله تبريز و ساير بلاد آذربايجان چون قبل از اعتلاى لواى جهانگشاى سلاطين قاجار ابد الله تعالى شوكتهم غالبا مورد حوادث و موقع نوازل بود و به اسباب عديده كه از جمله وقوع زلزله‌هاى شديده و جنگهاى فيما بين دولت ايران و عثمانى و تاتار و غيره باشد و بلكه به‌همين جهت آثار و ابنيهء عاليهء قديمه از سلاطين متقدمه كه در آذربايجان پادشاهى كرده‌اند باقى نمانده مگر قليلى از خوانين مغول و سلاطين صفويه كه در محل خود مذكور خواهد شد . ولى بعد از آن‌كه سلسلهء عليهء قاجاريه اريكهء خسروى را مزين كردند ، خاصه در زمان نواب نايب السلطنه ، كه مملكت آذربايجان در آن زمان اكثر اوقات بلكه همه وقت در تحت حكمرانى نواب غفران مآب محروس بود ، اين مملكت بتمامه آباد و آراسته گرديد .\r\n\r\nذكر ابنيهء معتبرهء تبريز\r\nاز جملهء عمارات سلطانى اين شهر يكى عمارت نواب نايب السلطنهء مرحوم است كه حضرت مستطاب اشرف ارفع و الا ولىعهد آسمان مهد دولت ابد آيت قاهره « 3 » ادام الله اقباله العالى در آن تشريف دارند و كمال آبادى و معموريت را دارد . بعضى جاهاى اين عمارت فى الجمله خرابى به‌هم رسانيده بود حسب الامر تعمير شد و الحال هم استادان قابل و\r\n\r\n\r\n","description":"","footnote":"\r\n( 3 ) - مظفر الدين ميرزا كه پس از كشته شدن ناصر الدين شاه ( 17 ذى القعدهء 1313 ) به جاى پدر به سلطنت نشست .\r\n","page_name":" 555 ","page_number":603},
  {"content":"\r\n\r\nمعماران كامل مشغول مرمت و تزيين آن مىباشند و عمارت ديگر در باغ شمال واقع و آن هم از بناهاى نايب السلطنهء مرحوم طاب الله ثراه است .\r\nخود اين باغ وسيع و به قدر گنجايش پنجاه خروار بذرافكن زمين دارد كه آن را چهار تخته باغ و يك تخته گلزار نموده‌اند و در مقابل عمارت قديم آن برحسب امر اقدس اعلى حضرت اجل اعظم ولىعهد گردون مهد معظم عمارت بسيار خوب ممتازى بنا نموده‌اند و در كار اتمام آن هستند . وضع اين عمارت را طورى قرار داده‌اند كه گلزار در ميان اين دو عمارت اتفاق افتاده و در وسط گلزار ، براى وحوش ، خانه ساخته و از انواع غريب و عجيب آن در آنجا جمع آورده‌اند و كنار خيابان را از ابتدا تا انتها محجر نصب نموده‌اند .\r\nعمارت ديگر در باغ صفا در دامنهء كوه سرخاب واقع و نيز از بناهاى نايب السلطنهء مبرور است كه حال فى الجمله خرابى دارد .\r\nبناى ديگر عمارتى است مشهور به « شاه گلى » كه در يك فرسخى شهر در سمت شرقى درياچهء بزرگى شاهزاده قهرمان ميرزاى « 4 » مرحوم ساخته است . بنيان اين عمارت در وسط درياچه گذاشته و عبارت است از كلاه فرنگى دو طبقهء بسيار آباد كه نهايت با روح و صفا بوده است و از وسط درياچه خيابانى براى راه كلاه فرنگى تعبيه شده و كوه بلندى را كه مقابل اين عمارت است پله‌پله نموده و مجموع را گلستان كرده‌اند و بزرگى اين درياچه به درجه‌اى است كه به قدر دو سنگ آسيا آب وارد آن مىشود و مع ذلك در مدت شش ماه پر و مملو مىگردد .\r\nبناى ديگر در خلعت‌پوشان است كه در يك فرسخ و نيمى شهر واقع مىباشد . اين عمارت را نيز در ميان درياچهء بزرگى ساخته‌اند و خود خلعت‌پوشان از جاهاى باصفا و تفرجگاه است درخت زيادى در آنجا كاشته‌اند و از كثرت و بسيارى آبى كه دارد جز فصل زمستان در ساير فصول هميشه زمين و اشجار آن نهايت سبز و خرم است .\r\nو از عمارات غير سلطانى در تبريز يكى عمارت عزيز خان\r\n\r\n\r\n","description":"","footnote":"\r\n( 4 ) - قهرمان ميرزا پسر هشتم عباس ميرزا و برادر تنى محمد ميرزا ( - محمد شاه ) . وى در حكومت آذربايجان در سال 1255 درگذشت .\r\n","page_name":" 556 ","page_number":604},
  {"content":"\r\n\r\nسردار كل « 5 » است كه در محلهء شش كلان واقع و در زيبائى از روى حقيقت اولين عمارت اين شهر است . بعد از آن عمارت مرحوم ميرزا احمد خان ساعد الملك است « 6 » . بعد از آن عمارت امين لشكر « 7 » و بعد عمارت ميرزا عبد الوهاب خان نصير الدوله كه سابق در اين شهر سمت نايب الوزارگى داشته و حالا از اجزاء دار الشوراى دولتى و وزير تجارت و زراعت مىباشند و عمارت ملك قاسم ميرزاى « 8 » مرحوم كه در يانق واقع است و از اين قبيل عمارات در شهر و بيرون شهر از شاهزادگان و خوانين و بعضى تجار و قنسولهاى دول خارجه بسيار است . من‌جمله از باغات كه داراى عمارت و در خارج شهر است يكى باغ ساعد الملك مرحوم است كه در وزيرآباد مىباشد و باغ وزير نظام « 9 » مرحوم در خيابان و باغ حكيم كارميك « 10 » در يانق كه ملكى حاجى جعفر دلال مشهور به « دائى » است و باغ بيوك خان مرحوم در پهلوى باغ شمال و باغ حاجى رضاى معير در مرالان و غيره كه ذكر جميع ، مايهء تطويل است .\r\n\r\nذكر مساجد و مدارس و مزارات متبركهء تبريز\r\nاز مساجد معروفهء تبريز يكى مسجد جناب شريعتمدار حجة الاسلام است كه چهل ستون دارد و بنائى بسيار مرتفع است و در ستونها آيات\r\n\r\n\r\n","description":"","footnote":"\r\n( 5 ) - عزيز خان مكرى ملقب به « سردار كل » فرمانده قواى مسلح ايران . براى شرح حال اين مرد كه در 1287 درگذشته رجوع شود به مقالهء عباس اقبال تحت عنوان « عزيز خان سردار كل مكرى » ( مجلهء يادگار سال چهارم شمارهء 1 و 2 ص 37 - 62 ) و شرح حال رجال ايران ذيل مادهء « عزيز » .\r\n( 6 ) - پسر ميرزا تقى خان امير كبير از زوجهء نخستين وى ( ر ك « ميرزا تقى خان امير كبير » از عباس اقبال و « امير كبير و ايران » از فريدون آدميت ) .\r\n( 7 ) - ميرزا قهرمان امين لشكر كه شرح حالش در تاريخ تبريز نادر ميرزا و شرح حال رجال ايران ( ج 3 ص 131 ) آمده .\r\n( 8 ) - پسر بيست و چهارم فتحعلى شاه كه مدتى در آذربايجان حكومت كرده ( شرح حال رجال ايران ج 4 ص 138 و تاريخ عضدى ص 181 ) .\r\n( 9 ) - ميرزا فضل اللّه وزير نظام پسر ميرزا اسد اللّه نورى و برادر ميرزا آقا خان صدراعظم .\r\n( 10 ) -  Dr . John cormik  طبيب انگليسى كه مأمور معالجهء عباس ميرزا شد ولى در منزل ميامى مرد و عباس ميرزا هم درگذشت .\r\n","page_name":" 557 ","page_number":605},
  {"content":"\r\n\r\nشريفه و احاديث به خط جلى كتيبه نموده‌اند و در ايام هفته جناب معزى اليه سلمه الله تعالى بنفسه در اين مسجد مشغول موعظهء حسنه و تنبيه غافلين مىباشند و غالبا به نشر فضايل و مناقب ائمهء هدى سلام الله عليهم اجمعين و بيان معجزات باهرات مىپردازند .\r\nيكى ديگر مسجد معروف به مسجد صاحب الامر است عجل الله تعالى فرجه . اين مسجد مخصوص جناب حاجى ميرزا شفيع است كه گاهى خود معزى اليه و گاهى ولد ايشان سلمهما الله تعالى در آن وعظ مىفرمايند و ليكن مسجد مزبور برحسب مساحت چندان بزرگ نيست « 11 » .\r\nيكى ديگر مسجد حاجى ميرزا باقر مجتهد - سلمه الله - است كه تابستانى و زمستانى مىباشد و زمستانى آن بزرگتر از تابستانى و در پهلوى مسجد جناب ميرزا حسين آقاى حجة الاسلام است .\r\nيكى ديگر مسجد شاهزاده كه بانى آن شاهزاده مهدى قلى ميرزاى مرحوم طاب مضجعه بوده و در نزديكى عمارت سلطانى است « 12 » .\r\nيكى ديگر مسجد جناب حاجى ملا على است كه از مساجد بسيار\r\n\r\n\r\n","description":"","footnote":"\r\n( 11 ) - نادر ميرزا در تاريخ و جغرافى دار السلطنهء تبريز در صفت مسجد صاحب الامر چنين نوشته ( ص 110 چاپ سنگى سال 1323 ) : « اينجا دو مسجد باشد : يكى آن‌كه به جانب قبلهء آن جائى است ، گويند بدين جاى حضرت حجت عليه السلام را وقتى ديده‌اند . اين مسجد يك گنبد است استوار و مرتفع ارتفاع آن . . . گز تبريزى و صحن اين گنبد مربع و هر ضلعى . . . گز باشد .\r\nآنجا كه مقام است و از بيرون زيارت كنند از بيرون شبكهء آهنين دارد . درون نيز شبكه دارد و بدان‌جاى كس نرود حرمت را و بيم كنند و گرداگرد اين گنبد از اندرون غرفه‌ها ساخته‌اند مشرف به صحن . و اين بنا عالى است كه جعفر قلى خان دنبلى عمارت كرده به سال يك هزار و دويست هجرت و تاريخ آن اين سخن باشد : « ز حكم خان بشد اين مسجد آباد » . و آنجا كه مقام حجت باشد بدين سالهاى نزديك ميرزا على اكبر كه به سفارت روس مترجم باشى بود و مردى مال‌دار با آينه مزين كرد . . . » .\r\n( 12 ) - نادر ميرزا در تاريخ و جغرافى دار السلطنهء تبريز گفته ( ص 114 ) : « به نزديكى سراى عمارت كرده معبدى و مدرسه‌اى بخواست ساختن ، بنيان و شاليده آن بساختند . آن جنگهاى روم و روس نگذاشت كه آن بنا تمام گردد و هرچه بساخته بودند نيز منهدم شد تا به سال يك هزار و دويست و . . . از هجرت ، فرزند يتيم او مهديقلى ميرزا كه جوانى ماه روى و مشكين موى بود اين مسجد عمارت كرد و مدرسه‌اى نيز طرح ريخت . . . » .\r\n","page_name":" 558 ","page_number":606},
  {"content":"\r\n\r\nممتاز مىباشد و خود جناب معزى اليه در آن اتيان به مواعظ شافيه مىنمايد « 13 » .\r\nو غير از اينها نيز مساجد در هر محله هست از جمله مسجد مشهور به استاد شاگرد كه مخروبه است و قانى مسجد و غيره . و مسجد ديگر به اسم استاد شاگرد بوده كه برحسب جغرافى قديم پانصد و بيست سال قبل امير شيخ حسن چوپانى آن را بنا كرده و حال آثارى از آن باقى نيست . گويا اين بناى آخر عوض آن ساخته شده است « 14 » .\r\nو از مدارس معروفهء تبريز يكى مدرسهء طالبيه و ديگرى صادقيه و مدرسهء مشهور به مدرسهء حاجى صفر على و مدرسهء حسن پادشاه و مدرسهء خواجه على اصغر « 15 » و غيره است .\r\n\r\n\r\n","description":"","footnote":"\r\n( 13 ) - نادر ميرزا در صفت مسجد حاجى ملا على چنين نوشته ( ص 114 ) : « سليمان خان افشار صائين قلعه كه اكنون نيز به جهان است و نزديك يك‌صد سال عمر يافته بنا كرده . اين مسجدى گشاده و عالى است . اكنون گنبد او بشكسته و كسى نيست كه آن [ را 
  ] عمارت كند . سليمان خان نيز تنگدست شده » .\r\n( 14 ) - ايضا نادر ميرزا در وصف مسجد استاد شاگرد نوشته ( ص 107 ) : « اين معبد به كوى ميار ميار است . اكنون وسط شهر است . مردم تبريز گويند يك استاد و يك شاگرد اين مسجد بساخته . بناى اين عمارت را امير شيخ حسن چوپانى نهاده . حشرى نبشته اين بنا علاء الدين مشهور به شيخ حسن كوچك كرده و نام آن علائيه است و نام پادشاه كه به كتابه نبشته‌اند سليمان نوادهء يشمت بن هلاكو است . به يك سال در سنهء اثنى و اربعين و سبع مائه شيخ حسن اين مسجد تمام كرد . خطى كه در اين مسجد نبشته‌اند خط خواجه عبد اللّه صيرفى است چون خطوط بعضى از طرف مشرق مسجد شاگرد صيرفى نگاشته « استاد شاگرد » ش نامند . . . » .\r\n( 15 ) - نادر ميرزا دربارهء اين مدارس چنين نوشته : « مدرسهء طالبيه مدرسه‌اى مشهور و آباد بود تحت مسجد جامع سه طرف حجره است تحتانى و فوقانى . آنجا طلاب بسيار بودند و مدارس مقدمات عربيت نيز آنجا بود . اكنون از آن اعتبار هيچ نمانده . گويند بانى آن ميرزا ابو طالب وزير آذربايجان . بود من ندانم او كيست و به چه تاريخ بوده ؟ » .\r\nمدرسهء صادقيه . اين مدرسه ميان بازار است مسجدى نيكو دارد . بانى [ آن 
  ] ميرزا صادق از مردم بلاد جبل است از روستائى به ده فرسنگى طهران كه اشتهارد نامند . اكنون وراث او آنجا باشند . اين مدرسه و مسجد موقوفهء نيكو داشت از روستا و حمام و بازار . و بازار صادقيه كه رستهء نيكوست اكنون آباد است . اين بازار ويران بود . نايب السلطنه زمين آن را از متولى اجاره -\r\n","page_name":" 559 ","page_number":607},
  {"content":"\r\n\r\nو از جملهء مقامات و مزارات تبريز كه نهايت محترم است يكى مقام حضرت صاحب الامر است عجل الله فرجه كه خدام و متولى و كفشدار براى اين مقام منيف معين است . و يكى مقبرهء امامزادهء بزرگوار سيد حمزه است كه قبهء شريفهء او در محلهء سرخاب واقع است و اين روزها امامزادهء مزبور را امين لشكر تعمير مىنمايد و از هر طرف وسعت مىدهد و ايوانهاى عالى بنا كرده كه هنوز تمام نشده است . يكى مقبرهء عون بن على و زيد بن على رضوان الله عليهماست كه در كوه سرخاب در سمت شرقى شهر واقع مىباشد و همان كوه به اسم همين امامزاده معروف است . دو امامزادهء ديگر در محلهء چهار منار واقع است و به واسطهء مردهور اسامى شريفهء آنها مشهود نيست . گويا اسم يكى از آن دو سيد اسماعيل باشد و يك امامزادهء ديگر در محلهء مهادمهين مشهور به مسجد دال و ذال است و غير از اينها مزارات متبرك بسيار است كه از بقعهء آنها آثارى نيست ولى اسامى آنها در كتب تذكرهء سلسلهء اماميه ثبت و احوال ايشان مفصل مسطور است « 16 » .\r\n\r\n\r\n","description":"","footnote":"\r\nبه سالى سيصد تومان تا سى سال و عمارت كرد . هر سال آن وجه اجاره به طلاب همى رسيد تا موعد به سر آمد . متوليان را طمع غالب آمد . به ديوان شدند كه اكنون ديگر بازار حق ما است . نيك خواهان گفتند صلاح آن باشد كه همان سيصد تومان بستانيد نشنودند . ديوانيان مالياتى گران بر آن بگذاشتند و به وراث دادند . اكنون آن خراج يكديگر را گيرند و چيزى نماند كه به طلاب دهند . بدان جهت اين مدرسه نيز از كار افتاد . مدرس و طالب علمى ندارد . از موقوفات اين مدرسه حمامى بس نكو بود كه اكنون ويرانه و مزبله است » .\r\n« مدرسهء حاجى صفر على به ميان بازار عمارت شده اين حال حاجى بانى مسجد امام جمعه است مدرسهء نيك و مسجدى زيبا دارد اكنون آباد است » .\r\n( 16 ) - براى اطلاع از مقابر و مزارات تبريز رجوع شود به كتاب روضات الجنان و جنات - الجنان تأليف حافظ حسين كربلائى تبريزى به تصحيح جعفر سلطان القرائى چاپ بنگاه ترجمه و نشر كتاب سال 1344 و 1349 شمسى .\r\n","page_name":" 560 ","page_number":608},
  {"content":"\r\n\r\n\r\nذكر تجارت و معاملات تبريز و امتعهء صادر و وارد آن\r\nدادوستد اهالى اين شهر تقريبا هر سال به بيست كرور تومان مىرسد و سبب آن‌كه متاع هر مملكت و دولت در اين شهر وفور دارد از روسيه و گرجستان و مسقو [ - مسكو 
  ] و بادكوبه و حاجى ترخان و ارزن الروم و طرابوزان و اسلامبول و لندن و منچستر و مارسيل و ايطاليا و بعض مواضع ديگر اروپا از هر قبيل مال التجاره به تبريز مىآيد . گمرك اين شهر شصت و هفت سال پيش از اين دوازده هزار تومان بود . حال به سبب زياد شدن تجارت و وفور امتعه از سيصد هزار تومان متجاوز است و به غير از اين مبلغ چهل هزار تومان هم ماليات بازار و توابع شهر است . گمركخانهء قديم را خراب كرده و گمركخانهء بزرگ بسيار وسيعى در حول عمارت سلطانى بنا نموده‌اند كه بهتر از جميع گمركخانه‌هاى ممالك محروسه است و قرار گمرك با تبعه از قرار صدى دو و آنچه متعلق به اوزان است گمرك آن صدى چهار مىباشد و راهدارى هم مىدهند .\r\nاما تبعهء خارجه آنچه رعيت عثمانى است قرار آن صدى چهار و صدى پنج و آنچه تبعهء اروپا كه رعيت روس و انگليس و فرانسه و غيره باشد از قرار صدى چهار است و راهدارى هم از ايشان مطالبه نمىشود . حمل و نقل مال التجاره آنچه از راه طرابوزان است غالبا با قاطر و آنچه از طرف تفليس است بيشتر با شتر و گاهى هم با عراده است و آنچه از سمت عراق است با شتر و قاطر و يابو و الاغ و آنچه از راه اردبيل براى ما كاريه حمل مىكنند با شتر است و وجه كرايه از طرابوزان تا تبريز براى هر يك قانطار - كه قريب چهل و پنج من هزار مثقال باشد - از دوازده تومان الى شش تومان است و از تبريز تا طرابوزان هريك بار كه قريب به سى من شاه است از چهار تومان تا هجده هزار دينار است و از تبريز تا تفليس چهار تومان الى شش تومان است و از تفليس تا تبريز از بيست و پنج هزار الى سى و پنج هزار دينار است اما شك نيست كه كرايه‌هاى مسطوره را ترقى و تنزل و گرانى و ارزانى - برحسب اختلاف وقت و ساير اسباب و علل - مىباشد . و مال التجاره كه از دول خارج داخل\r\n\r\n","description":"","footnote":"","page_name":" 561 ","page_number":609},
  {"content":"\r\n\r\nتبريز مىشود و از تبريز به خارج مىرود هر سالى تقريبا از قرار تفصيل ذيل است :\r\nچيت و پارچهء سفيد از راه تفليس نه هزار لنگه ، از راه طرابوزان سى و هفت هزار و دويست و شصت لنگه .\r\nماهوت همه‌جور ، از راه تفليس چهل لنگه ، از راه طرابوزان صد و دو لنگه ، از راه اردبيل سى لنگه .\r\nپارچه حرير از راه تفليس چهل و هشت لنگه ، از راه طرابوزان پنجاه و هشت لنگه .\r\nكتان روفرش از راه اردبيل دويست و چهل و چهار لنگه .\r\nقند از راه تفليس دوازده هزار لنگه ، از راه طرابوزان هشت هزار و چهارصد و پنجاه و شش لنگه .\r\nچاى از راه تفليس پانصد لنگه ، از راه طرابوزان صد و سى و دو لنگه .\r\nاسباب خرازى از راه طرابوزان پنجاه و نه لنگه .\r\nخرده اسباب از راه تفليس پنجاه لنگه ، از راه طرابوزان دويست و هشتاد لنگه ، از راه اردبيل ده لنگه .\r\nظروف چينى از راه طرابوزان نود و چهار لنگه ، از راه اردبيل صد لنگه .\r\nگنه‌گنه و ساير دواها از راه طرابوزان نود و شش لنگه ، از راه اردبيل چهار لنگه .\r\nمشروبات از راه تفليس چهارصد لنگه ، از راه طرابوزان صد و پنجاه لنگه .\r\nاسباب تفنگ و طپانچه از راه طرابوزان چهارده لنگه .\r\nبلور آلات از راه طرابوزان سيصد و شش لنگه ، از راه اردبيل دويست و پنجاه لنگه .\r\nآئينه بدن‌نما و نازك از راه طرابوزان دويست و هجده لنگه .\r\nجام و نديك و حاجى ترخانى از راه طرابوزان صد و بيست لنگه ، از راه اردبيل سيصد لنگه .\r\nكاغذ تحرير از راه طرابوزان صد لنگه ، از راه اردبيل هشتاد لنگه .\r\nكاغذ عطارى از راه اردبيل نود لنگه .\r\nسيگار ساخته از راه طرابوزان ده لنگه .\r\n\r\n","description":"","footnote":"","page_name":" 562 ","page_number":610},
  {"content":"\r\n\r\nكاغذ سيگار از راه طرابوزان ده لنگه .\r\nتوتون سيگار از راه تفليس سى لنگه ، از راه طرابوزان پنجاه لنگه .\r\nزنجيرهء اصل از راه طرابوزان دو لنگه .\r\nزنجيرهء بدل از راه اردبيل چهل لنگه .\r\nبلغار از راه اردبيل سى لنگه .\r\nپوست تيماج از راه اردبيل شانزده لنگه .\r\nآهن نو از راه اردبيل هزار و پانصد لنگه .\r\nآهن ورقى از راه اردبيل بيست هزار لنگه .\r\nآهن كهنه و ميخ كهنه از راه اردبيل دويست و پنجاه لنگه .\r\nبرنج ورقى از راه اردبيل شش لنگه .\r\nمفتول از راه اردبيل ده لنگه .\r\nميخ آهن نو از راه اردبيل صد لنگه .\r\nآلات چدنى از راه اردبيل دويست لنگه .\r\nحلبى از راه طرابوزان پنجاه لنگه .\r\nمس از راه تفليس پانصد لنگه .\r\nقلع از راه طرابوزان چهار لنگه .\r\nاسباب برنج از راه اردبيل ده لنگه .\r\nسماور از راه اردبيل پنجاه لنگه .\r\nنخ كنب « 1 » از راه اردبيل ده لنگه .\r\nريسمان از راه اردبيل چهارصد لنگه .\r\nتليس باربند از راه اردبيل شصت لنگه .\r\nشمع كافورى از راه اردبيل صد و پنجاه لنگه .\r\nاملاح و زاجات تخمه‌فروشى از راه اردبيل دويست لنگه .\r\nقهوه از راه طرابوزان صد لنگه .\r\nو از مال مزبور به قدر دو ثلث به عراق مىبرند و يك ثلث در آذربايجان صرف مىشود .\r\n\r\n\r\n","description":"","footnote":"\r\n( 1 ) - همان « كنف » .\r\n","page_name":" 563 ","page_number":611},
  {"content":"\r\n\r\n\r\nو آنچه از تبريز به خارجه مىبرند از مال آذربايجان و ساير ممالك ايران تخمينا\r\nابريشم از آذربايجان و ساير ممالك ايران از راه طرابوزان ششصد لنگه .\r\nپيلهء ابريشم از ساير ممالك ايران از راه تفليس دويست و بيست لنگه ، از راه طرابوزان دويست و بيست و شش لنگه .\r\nپنبهء آذربايجان از راه تفليس دويست و بيست و شش لنگه ، از راه طرابوزان هفت هزار و هشتصد لنگه ، از راه اردبيل دو هزار و پانصد لنگه .\r\nپشم آذربايجان و ساير ممالك ايران از راه تفليس چهارصد و بيست لنگه ، از راه طرابوزان ششصد لنگه .\r\nشال كرمان از راه طرابوزان شصت لنگه .\r\nشال كشمير از راه طرابوزان دوازده بوقچه .\r\nقالى و نمد ساير ممالك ايران از راه تفليس دويست و شصت لنگه ، از راه طرابوزان بيست لنگه .\r\nلاس ابريشم ساير ممالك ايران از راه تفليس شصت لنگه ، از راه طرابوزان ششصد و بيست لنگه .\r\nصمغ ساير ممالك ايران از راه تفليس صد لنگه ، از راه طرابوزان دويست لنگه .\r\nپوست بخارا و شيراز و قم از راه تفليس صد و پنجاه لنگه ، از راه طرابوزان سيصد لنگه .\r\nموم آذربايجان و ساير ممالك ايران از راه تفليس دويست لنگه ، از راه طرابوزان سيصد لنگه .\r\nپيه آذربايجان از راه طرابوزان پانصد و هشتاد لنگه .\r\nروغن آذربايجان از راه طرابوزان سيصد و شصت لنگه .\r\nدواب آذربايجان از راه طرابوزان مىبرند و غير معين است .\r\nشيرين‌بار ( ؟ ) آذربايجان از راه تفليس هزار و صد لنگه ، از راه طرابوزان هزار و هشتصد لنگه ، از راه اردبيل دوازده هزار لنگه .\r\nمازوى آذربايجان از راه تفليس صد لنگه ، از راه طرابوزان هزار لنگه ، از راه اردبيل ششصد لنگه .\r\n\r\n","description":"","footnote":"","page_name":" 564 ","page_number":612},
  {"content":"\r\n\r\nزرنيخ آذربايجان از راه طرابوزان پنجاه لنگه .\r\nپوست روباه و گرگ و وشق « 2 » و غيره از آذربايجان و ساير ممالك ايران از راه تفليس دو لنگه ، از راه طرابوزان چهار لنگه ، از راه اردبيل شصت لنگه .\r\nچرم آذربايجان از راه تفليس صد لنگه ، از راه طرابوزان چهارصد لنگه .\r\nقلم از ساير ممالك ايران از راه طرابوزان صد لنگه .\r\nشمشير از ساير ممالك ايران از راه طرابوزان ده لنگه .\r\nتنباكو از ساير ممالك ايران بيست و چهار هزار لنگه .\r\nريسمان از آذربايجان و ساير ممالك ايران از راه تفليس دويست لنگه ، از راه طرابوزان صد و پنجاه لنگه ، از راه اردبيل چهارصد لنگه .\r\nاسلحهء كهنه و اسباب خاتم از ساير ممالك ايران از راه تفليس چهار لنگه ، از راه طرابوزان دوازده لنگه .\r\nنيل ساير ممالك ايران از راه طرابوزان ده لنگه .\r\nجوراب پشمى آذربايجان از راه طرابوزان ده لنگه .\r\nحبوبات آذربايجان از راه طرابوزان چهل و هشت لنگه .\r\nپوست ميش آذربايجان از راه طرابوزان دويست لنگه .\r\nو از سمت عراق مال و متاع هندوستان از قبيل شال و نيل و ادويه‌جات و غيره قريب سه هزار لنگه وارد آذربايجان مىشود و تقريبا يكصد هزار تومان ارزش آن است و از خود ممالك ايران يعنى عراق و فارس و غيره نيز از قبيل حنا و رنگ و شال و پوست و قلمكار و حرير و ابريشم و تنباكو قريب يك كرور تومان اجناس و امتعه وارد تبريز مىشود كه برخى را به خارج مىبرند و قدرى در خود مملكت مصرف مىشود و از اين بيست كرور تومان معامله يك ثلث به توسط تجار داخله و باقى به توسط خارجه است .\r\nاسامى تجار معتبر اين شهر از اين قرار است : حاجى مير محمد - حسين ناظم التجار اصفهانى ، حاجى محمد ابراهيم قزوينى ، حاجى محمد صادق كسمائى ، حاجى كاظم ملك التجار ، حاجى على اكبر تخمه‌فروش ، حاجى محمد حسن تاجر اصفهانى ، حاجى رحيم توپچى ،\r\n\r\n\r\n","description":"","footnote":"\r\n( 2 ) - جانورى كه به سياه‌گوش معروف است  ( Lynx )  .\r\n","page_name":" 565 ","page_number":613},
  {"content":"\r\n\r\nحاجى عبد الله خوئى و غيره .\r\nاسامى تجار مشهور دول خارجه : رالى تاجر يونان ، سواج اغلو تاجر يونان ، تمسجى تاجر سويس ، چلپى تاجر يونان ، قراگوزيان تاجر ارامنه و اسلامبول .\r\n\r\nشرح متعلق به تبريز منقول از سياحت‌نامهء سياحان عالم نقل از سفرنامهء تاورنيه\r\nتاورنيه مسافر فرانسوى كه در سنهء هزار و چهل و شش هجرى مطابق هزار و ششصد و سى و شش مسيحى به ايران سفر كرده و از تبريز عبور نموده مىنويسد :\r\n« تبريز واقع شده است در هشتاد و سه درجهء طولى و چهل درجهء عرضى در يك صحراى وسيع و اشجار به هيچ‌وجه در تبريز ديده نمىشود .\r\nاطراف جلگهء شهر تبريز را جز طرف مغرب كوههاى بلند احاطه نموده .\r\nعقيدهء جمعى اين است كه اكباتان پاىتخت مملكت مدى همين شهر تبريز است . على اى حال در اين وقت شهرى است بزرگ و پر جمعيت و تجارتگاه .\r\nبناى عمارات غالبا از خشت خام و عمارات با طاق خشتى مسقف مىباشد .\r\nصنعتگر زيادى از غريب و بومى در شهر تبريز متوطن‌اند . صنعت دباغى به خصوص ساغرى سازى در تبريز كمال رواج را دارد چكمه‌ها و كفشها از ساغرى كه از پوست خر يا قاطر است دوخته به اطراف مىبرند .\r\nمسجدى در تبريز ديدم نهايت عالى ولى چون بانى آن سنى بوده اهل ايران آن را محترم نمىدارند و نماز در آن نمىگزارند « 3 » . گنبد اين مسجد از خارج با كاشيهاى ملون مزين است . در داخلهء گنبد با طلا و لاجورد آيات قرآنى را كتيبه كرده و انواع گل و بوته مرتسم است . در دو طرف مدخل اين مسجد دو منارهء باريك بلند ساخته شده است با وجودى كه مناره‌ها چندان نظرى ندارد مجوف‌اند و ظاهر آنها كاشى است ( چون در هزار و صد و نود هجرى مطابق هزار و هفتصد و هشتاد مسيحى در تبريز زلزلهء سختى شد يحتمل اين مناره‌ها در آن زلزله خراب شده باشد ) .\r\n\r\n\r\n","description":"","footnote":"\r\n( 3 ) - متن : « گذارند » .\r\n","page_name":" 566 ","page_number":614},
  {"content":"\r\n\r\nدر ميدان بزرگ تبريز چنان‌كه در شهر بيگلر بيگىنيشين ايران متداول است دو مرتبه نقاره‌خانه مىزنند . در حوالى شهر تبريز سر راه اصفهان در دامنهء كوهى پلى كه طولش پنجاه ذرع و طاقهاى پل بسيار مرتفع و عالى ولى رو به انهدام است . چنين معروف است كه يكى از ملاهاى تبريز قبل از سفرى كه شاه عباس بزرگ به اين شهر نمود بناى اين پل را نمود . وقتى كه شاه عباس از آنجا گذشت سؤال كرد كه اين پل عالى كه در غير محل و موضع خود ساخته شده بانى آن‌كه بوده ؟ و در محلى كه رودخانه بلكه نهرى نيست براى چه اين پل را بنا نموده ؟ حضار معروض داشتند كه فلان ملا اين پل را بنا كرده . شاه عباس آن ملا را احضار و سؤال نمود كه مقصود از اين بناى غير لازم چيست ؟ جواب داد آمدن پادشاه را به اين شهر شنيده بودم . خواستم عملى خلاف عادت نمايم كه سبب حيرت پادشاه شود و مرا طلبيده جهت آن را سؤال نمايد بلكه به اين واسطه معروف حضرت شاه شوم ! » .\r\n\r\nنقل از سفرنامهء شاردن\r\nشاردن مسافر فرانسوى در سنهء هزار و هشتاد و چهار هجرى مطابق هزار و هفتصد و هفتاد و يك مسيحى به تبريز سفر كرده مىنويسد :\r\n« تبريز بزرگترين شهرهاى ايران و بعد از اصفهان چه از حيثيت عظمت و جمعيت و چه از جهت مكنت و تجارت ، اول شهر اين مملكت است . اين شهر در منتهى اليه جلگه در دامنهء كوهى واقع است كه مورخين قديم مثل پوليپ و ديودور و بطلميوس اسم آن كوه را ( اورونت ) و ( بارونت ) ثبت كرده‌اند . شهر تبريز را حصارى و اسباب تحصنى نيست .\r\nرودخانهء كوچكى موسوم به اسپند چاى از وسط شهر مىگذرد و غالبا در فصل بهار سيل بزرگى از اين رودخانه جارى و عماراتى كه در دو طرف آن واقع شده از لطمهء آن منهدم مىگردد . رودخانه‌اى ديگر در سمت شمال تبريز به فاصلهء كمى عبور مىكند كه در شش ماه از سال آب آن به قدر رودخانهء سن است كه از وسط شهر پاريس مىگذرد . اهالى آن به واسطهء تلخى آب اين رودخانه آن را « آجى » مىنامند . ماهى زيادى در اين رودخانه صيد مىشود .\r\n\r\n","description":"","footnote":"","page_name":" 567 ","page_number":615},
  {"content":"\r\n\r\nشهر تبريز منقسم به نه محله است . اهالى تمامى محلات مثل ساير شهرهاى ايران دو فرقه‌اند : فرقه‌اى حيدرى و قسمتى نعمتى . پانزده هزار خانه و پانزده هزار دكان در اين شهر هست . اگرچه در تبريز عمارات عاليه نديدم ، ليكن بازارهاى تبريز از اسواق ساير بلاد آسيا بهتر و معمورتر است . بازار طولانى و سقفهاى آن مرتفع است . آمدوشد مردم در اين بازارها و كثرت مال التجاره كه در دكاكين ديده مىشود دليل بر كمال آبادى شهر است . بهترين بازار كه شكلا مثمن ( هشتى ) بنا شده و مسكن جواهريان است موسوم به « قيصريه » است و حسن نام از سلاطين آذربايجان در سنهء هشتصد و پنجاه هجرى بنا نموده « 4 » سيصد كاروانسراى داير در اين شهر است و آن‌كه از همه كوچكتر است گنجايش دارد كه سيصد نفر مسافر در آن‌جا بگيرند . قهوه‌خانه‌هاى متعدد در اغلب كوچه‌هاى شهر ديده مىشود كه علاوه بر قهوه و قليان ، شربت كوكنار هم به هركه مايل باشد مىدهند . مساجد معظم تبريز آنچه به شماره آمده دويست و پنجاه است و از آن جمله يكى مسجد موسوم به « مسجد على شاه » است كه الحال خراب مىباشد . چند سال قبل مرتبهء تحتانى آن را تعمير نمودند و منارهء او كه بلندترين مناره‌هاى مساجد تبريز است نيز تعمير شده . شخص كه از راه ايروان به تبريز مىآيد اول بنائى كه از شهر مشهود او مىشود منارهء اين مسجد است . بناى اين مسجد از خواجه على - شاه وزير غازان خان است و در چهارصد سال قبل بنا كرده . غازان خان تبريز را پاىتخت خود قرار داده بود . رشيد الدين در جامع التواريخ مىنويسد :\r\n« اول پادشاه سلسلهء مغول كه مذهب اسلام قبول كرد غازان خان بود ليكن سلطنت او طول نكشيد و در ماه ذيحجهء ششصد و نود و چهار به تخت نشست و در يازدهم شوال هفتصد و سه درگذشت . ( مؤلف گويد اين مسئله مخالف عقيدهء جمهور مورخين است . زيرا كه همه براين‌اند كه\r\n\r\n\r\n","description":"","footnote":"\r\n( 4 ) - اين حسن بايد اوزون حسن آق‌قوينلو برادر جهانگير باشد كه در سنهء هشتصد و هفتاد و دو هجرى بعد از برادر به تخت سلطنت نشست و در هشتصد و هشتاد و دو هجرى در تبريز فوت شد و شاردن سهو كرده كه تاريخ بناى كاروانسرا را هشتصد و پنجاه نوشته است .\r\n( ا ع ) . اوزون حسن در 860 ه . ق / 1456 ميلادى بر برادر خود جهانگير به خدعه پيروز شد و به سلطنت نشست و در شب عيد فطر سال 882 درگذشت .\r\n","page_name":" 568 ","page_number":616},
  {"content":"\r\n\r\nاول پادشاه مغول كه مسلمان شد نكودار اغول بود و ملقب به سلطان احمد گرديد ) . مقبرهء غازان خان الحال در تبريز موجود ولى خراب است مناره‌اى بر سر مقبرهء او باقى است كه معروف به منارهء غازان خان است .\r\nمسجد ديگرى هم يكى از سلاطين تبريز موسوم به جهانشاه در هشتصد و هفتاد و هشت بنا كرده . سه مريضخانه در شهر موجود است هرسه تميز ، اطباء و عمله‌جات مريضخانه كمال مواظبت را در معالجهء مرضى دارند .\r\nمريض را آنجا منزل نمىدهند كه شب بماند . و ليكن دوا و غذا مىدهند .\r\nدر منتهى اليه شهر در طرف مغرب در بالاى كوه كوچكى معبد بسيار قشنگ محقرى واقع شده كه موسوم به « معبد عين على » است . اين معبد جاى عبادت و تفرج اهل تبريز است . در بيرون شهر تبريز در سمت مشرق آثار قلعه‌اى پديدار است كه الحال ويران است . اين قلعه موسوم به « رشيديه » و از بناهاى خواجه رشيد الدين فضل الله وزير غازان صاحب تاريخ رشيدى در احوال مغول مىباشد كه چهارصد سال قبل بنا كرده .\r\nدر تواريخ مسطور است كه رسم غازان در سلطنت اين بود كه امور وزارت خود را به شخص واحد تفويض نمىنمود . هميشه كارهاى دولتى در زمان سلطنت او مفوض به دو وزير مىشد و اين رسم دو جهت داشت : يكى زيادى وسعت مملكت كه يك نفر وزير هرقدر هم كافى بود از عهدهء رسيدگى به تمام امور اين مملكت وسيعه برنمىآمد . جهت ديگر آن‌كه شخص واحد هرقدر اظهار بىغرضى كند و فى الواقع هم غرض نداشته باشد - چون از جنس انسان و جايز الخطاست - يحتمل در يك مسئله اغراض نفسانى بر او غالب و پيروى غرض و نفع شخصى خود را نمايد و طورى كه شايد و بايد به كار صرفهء عمومى و صلاح دولت نپردازد و بر خلاف مصلحت مملكت رفتار نمايد . بالجمله شاه عباس صد سال قبل به تعمير قلعهء رشيديه پرداخت و آن را به حالت اوليه رسانيد ولى سلاطين صفويه بعد از شاه عباس تعمير اين قلعه را مصلحت نديده به حال خود گذاشتند تا ويران شد . نيز مسجدى بسيار عالى كه غالب بناى آن از قطعات بزرگ سنگ مرمر شده به حالت خرابه در وسط شهر مىباشد .\r\nچون بناى اين مسجد را عثمانيها كرده‌اند اهل ايران عمدا در حفظ اين بنا اهمال نموده‌اند .\r\nدر بيرون شهر تبريز در سمت جنوب ، خرابه‌اى است . معروف است\r\n\r\n","description":"","footnote":"","page_name":" 569 ","page_number":617},
  {"content":"\r\n\r\nكه سلاطين قديم ايران كه تبريز را پاىتخت خود كرده بودند در اين مكان كه آن‌وقت عمارات عاليه بوده سكنى داشته‌اند . در طرف مشرق آثار بناى ديگر نمودار است . ارامنهء تبريز را عقيده اين است كه خسرو پرويز بعد از مراجعت از بيت المقدس و فتح آنجا صليب حقيقى كه حضرت عيسى عليه السلام را بر او كشيده بودند با خود به ايران آورد و در اين قلعه در زير خاك پنهان كرد .\r\nميدان تبريز از ساير ميدانهائى كه در ساير شهرهاى ايران حتى در اصفهان هست بزرگتر و وسيعتر است . عثمانيها از قرارى كه در تواريخ خود ثبت كرده‌اند مكرر سى هزار قشون در اين ميدان حاضر جنگ نموده‌اند . اين اوقات كه من در تبريز بودم از وقت مغرب به بعد هر شب جمعيتى زياد از الوات و اراذل شهر در اين ميدان جمع و مشغول لهو و لعب مىگردند . گاهى عصرها كشتىگيرها و ميمون‌بازها و قوچ بازها و گرگ‌بازها جمعيت زيادى دور خود جمع كرده اسباب تماشا و عيش آنها را فراهم مىآورند . اهالى تبريز ميل مخصوصى به رقص گرگ دارند و چون كثرت ميل آنها به رقص گرگ معلوم تمامى اهل ايران شده هركجا گرگى تربيت مىكنند كه مىرقصد به تبريز مىآورند و گرگى كه خوب تربيت شده باشد و خوب برقصد تا پانصد تومان خريد و فروش مىشود . خلاصه ، روز اين ميدان محل سكناى بعضى از كسبه است كه شغلشان منحصر به فروش بقولات و حبوبات است . ميدان ديگرى هم در تبريز است معروف به ميدان جعفر پاشا كه در اين وقت سلاخ‌خانهء شهر تبريز در آنجاست . كمال ميل را داشتم كه حقيقت جمعيت تبريز را بفهمم و آنچه تفحص كردم صريحا اطلاعى به دستم نيامد . بعضى از اعيان و اشراف بلد به‌طور اغراق مىگفتند دو كرور و صد هزار نفر جمعيت تبريز است همين‌قدر مىدانم كه اگر نصف اين اغراق باشد يقينا از غريب و بومى ، جمعيت شهر تبريز به ششصد هزار مىرسد .\r\nمال التجاره كه در شهر تبريز ديده مىشود حاصل كارخانجات جميع قطعات روى زمين از آسيا و اروپ است . در خود شهر تبريز هم پارچهء عمامه كه بزرگان و اشراف در اين وقت رسم است به سر مىبندند مىبافند از حيثيت قماش و نقش بهترين پارچه‌هاى عمامه‌اى است كه در ساير بلاد ايران به عمل مىآورند . از يكى از تجار معتبر تبريز\r\n\r\n","description":"","footnote":"","page_name":" 570 ","page_number":618},
  {"content":"\r\n\r\nشنيدم سالى شش هزار لنگه پارچه‌هاى حرير كه حاصل شعرباف‌خانه‌هاى تبريز است به خارج مىبرند . مال التجارهء اين شهر به اغلب بلاد عثمانى و نيز مسكو و تاتارستان و هندوستان و سواحل قرادنگيز مىرود .\r\nهواى تبريز سرد و خشك و نهايت سالم است امراض مزمنهء مسريه كمتر در اين شهر ديده مىشود . امتداد فصل سرما در تبريز بيشتر از ساير شهرهاى ايران است . بناى شهر چنان‌كه ذكر شد در دامنهء كوهى است كه على الاتصال باد شمال در آن وزان است و علت دوام سرما يكى همين وزيدن باد شمال است و سبب ديگر آن‌كه سالى نه ماه در قلهء كوههائى كه در اطراف جلگهء تبريز مىباشد برف موجود است . ولى باد شمال در جميع فصول صبح و عصر مىوزد . جز فصل تابستان در سه فصل ديگر بارانهاى متواتر مىبارد . لوازم معاش و زندگى هرچه باشد در تبريز فراوان است . شخص با خرج كم در تبريز در نهايت آسودگى مىتواند زيست كند . از درياى خزر كه تقريبا در بيست فرسخى تبريز است انواع ماهيها به شهر مىآورند . نان هر منى هشت ليارد است « 5 » . اقسام طيور و گوشت شكار و ميوه‌جات از هر قبيل و شراب و علوفهء چهارپا از اغلب بلاد ايران ارزانتر است . سبزى آلات قيمتى ندارد على الخصوص مارچوبه .\r\nاطراف شهر در فصل تابستان آهوى زيادى صيد مىشود نيز در نهرها و رودخانه‌ها مرغابى زيادى شكار مىكنند . اهل ايران بالطبع مايل شكار نيستند . خاصه اهل تبريز كه شكار را بيشتر به جهت مشغوليت و تفريح خاطر مىنمايند نه به جهت به دست آوردن گوشت شكار . مثلا يك جور طرلانى تربيت مىكنند كه صيد عقاب مىكند . من خود در يكى از اين شكارگاهها بودم . قوش طرلان در وقت پريدن اوج مىگيرد . پروازش تندتر از عقاب است و از بالا به سمت عقاب حمله مىآورد و با چنگال به كله او مىكوبد . اگر به ضربت اول او را نينداخت مجددا پرواز كرده بالا مىرود و چندين مرتبه اين عمل را تكرار نموده تا آخر عقاب را از پا درمىآورد . گاهى هم ديده شده است كه عقاب چنگالى به كلهء طرلان زده است كه هردو مرده به زمين افتاده‌اند .\r\nمعروف است كه شصت قسم انگور در باغات تبريز به عمل مىآيد .\r\n\r\n\r\n","description":"","footnote":"\r\n( 5 ) - ليارد معادل يكصد دينار است ( ا ع ) .\r\n","page_name":" 571 ","page_number":619},
  {"content":"\r\n\r\nدر چندين موضع نزديك شهر تبريز معادن مرمر سفيد ديده مىشود خاصه مرمر يكى از آن معادن كه چندان شفاف است كه ثخن « 6 » آن هرچه زيادتر باشد روشنائى از آن نفوذ مىكند . گويند اين مرمر آب چشمه‌اى است كه بعد از بيرون آمدن از چشمه منجمد مىگردد و مرمر مىشود . از قرار مشهور دو معدن ديگر در اطراف شهر تبريز هست يكى معدن طلا و ديگرى معدن نمك و چندين سال است كه در معدن طلا كار نمىكنند . زيرا كه دخل آن مساوى است با خرجى كه مىنمايند و چيزى زيادتر عايد نمىشود . چندين چشمهء آب معدنى من خود در حوالى تبريز ديدم بهترين آنها آب معدنى بارنج است كه در يك فرسخى تبريز است « 7 » . پنير آنجا به لذت معروف مىباشد . در زمان سلطنت محمد شاه غازى طاب الله‌ثراه كه والد مؤلف سمت خوان سالارى دربار آن پادشاه ذىجاه داشت ماليات اين قريه جزء مخارج دار النظاره بود و در عوض وجه نقد براى كارخانهء سلطانى پنير مىآوردند . معدن ديگر معدن صيد كند است . اين معدن در شش فرسخى شهر و آب هردو معدن گوگردى است . يكى گرم و يكى سرد مىباشد . ميرزا طاهر پسر ميرزا ابراهيم تحويلدار وجوه ماليهء تبريز كه از دانشمندان اين ديار است وجه تسميهء اين شهر را به تبريز بر خلاف آنچه مورخين ايرانى نوشته‌اند براى من گفت . يعنى دو وجه ذكر كرد : يكى آن‌كه وقتى كه بناى اين شهر را كردند براى آن‌كه مردم ميل به توطن در آن نمايند آن را « تب‌ريز » ناميدند يعنى طورى هواى اين شهر سالم است كه دفع هر نوع تب مىنمايد و اين فقره قبل از زبيده بوده و بر خلاف مشهور اين بنا از قديم است دخلى به زبيده ندارد . وجه ديگر آن‌كه « تب‌ريز » نيست و « تاب‌ريز » است . تاب به معنى روشنائى و مقصود از ريز ، افشاندن كه من حيث المجموع به معنى روشنى افشان است . و چون شهر تبريز از قديم الايام پاىتخت آذربايجان بوده و آذربايجان به عقيدهء پارسيان مولد زردشت مىباشد و نيز روشنائى از آتش برمىخيزد و اين شهر مركز آتش‌پرستى و مقر آتش‌پرستان بوده او را « تاب‌ريز » ناميدند .\r\n\r\n\r\n","description":"","footnote":"\r\n( 6 ) - ستبرى و سختى .\r\n( 7 ) - بارنج از قراى تبريز و حالا هم به‌همين اسم موسوم است ( ا ع ) .\r\n","page_name":" 572 ","page_number":620},
  {"content":"\r\n\r\nمؤلف گويد چنان‌كه در تواريخ معتبره مسطور است بعد از تسلط بهرام گور بر مملكت عجم و نشستن به جاى پدر ، راست روشن نام را وزير خود كرد و به عيش و عشرت مشغول شد . راست روشن كمال تسلط را به‌هم رسانيده بر خراج رعيت افزود و از مرسوم لشكرى كاست و نظر به اين دو خيانت توهم كرد كه مبادا بهرام از لهو و نشاط كناره كند و به كار ملك پردازد و از اعمال او باخبر شده جزاى او را بدهد ، لهذا به خيال انقراض دولت جم افتاده خاقان چين را به گرفتن ايران دعوت كرد .\r\nخاقان با دويست و پنجاه هزار نفر سوار و پياده عزم ايران كرد و بدون استعمال آلات حرب و زحمت جنگ از تركستان گذشت و از رود جيحون عبور كرد . بهرام خبر شده چاشتگاهى بر تخت نشسته اكابر عجم را گفت اگر وقتى من از شما غايب شوم شما از خدمت خود غيبت نكنيد و اگرنه چون بازآيم شما را عقوبت كنم اين بگفت و برادر خود نرسى را به‌جاى خويش نشانيده اظهار داشت كه من به زيارت آتشكدهء تبريز مىروم و با هفت تن از پادشاهزادگان عجم و سيصد نفر از ابطال رجال ، راه آذربايجان پيش‌گرفت و از آنجا از راه گرگان بر سر لشكر خاقان تاخته و شبيخونى به ايشان آورد و خاقان را بكشت و لشكر او را متفرق ساخت . پس معين شد كه در تبريز آتشكدهء معتبرى زيارتگاه آتش‌پرستان بوده و فقرهء مسطوره تأييدى كامل از قول ميرزا طاهر مىنمايد و ظن قوى است كه قول ميرزا طاهر كه تبريز ، تاب‌ريز بوده مقرون به صحت باشد » .\r\nخلاصه چون ذكرى از آتش‌پرستى شد بر مؤلف لازم است كه عقيدهء مسعودى را كه در مروج الذهب در باب شصت و هشتم در فقرهء آتش‌پرستى ذكر نموده است بنگارد و هى هذا :\r\n« سلاطين ايران از نسل اول و دويم ، مذهب آتش‌پرستى را در مملكت خود رواج دادند . اول پادشاه ايران كه آتش‌پرستى اختيار كرد فريدون بود . روزى اين پادشاه در صحرا گردش مىكرد جمعى را ديد آتش افروخته به او سجده مىكنند . از ايشان پرسيد غرض از پرستش آتش چه مىباشد ؟ آنها گفتند كه چون آتش مربى طبيعت و مايهء روشنائى است واسطهء ميان خالق و مخلوق است . لهذا بايد او را پرستيد . عقايد آتش‌پرستان را نمىنويسيم . زيرا كه براى شرح آن كتاب علىحده لازم است ، همين‌قدر اظهار داشته مىشود كه داعيهء آنها اين است كه برترى\r\n\r\n","description":"","footnote":"","page_name":" 573 ","page_number":621},
  {"content":"\r\n\r\nآتش بر ساير عناصر از آن است كه به روشنائى آتش ، جميع حيوانات مجذوب مىشوند و به يك قوهء مغناطيسى ، انسان و ساير حيوانات به‌سمت آتش ميل مىنمايند . چنان‌كه از طيور هوا و ماهى دريا به واسطهء ميل به آتش احيانا خود را در دام صيادان مىافكنند . خلاصه فريدون از آن‌وقت مصمم آتش‌پرستى شد و قدرى از آن آتش موجود را به خراسان برده در شهر طوس معبدى بنا كرد . معبد ديگر نيز در بخارا موسوم به « بردسوره » بساخت . معبد سيم در سجستان موسوم به « كراكركان » به دست بهمن بن اسفنديار بنا شد . معبد [ چهارم در بلاد الستيز واران به دست انوشيروان ساخته شد 
  ] « 1 » . معبدى كيخسرو در شيراز موسوم به « كوسجه » بنا كرد و يك معبد موسوم به « جريش » « 2 » هم در قومس ساخته شد كه بانى آن معلوم نيست . معروف است وقتى كه اسكندر به ايران غلبه نمود قدغن اكيد كرد كه آتش معبد جريش را خاموش نكنند . شهر قومس از قرارى كه مورخين نوشته‌اند بزرگتر بلدى از بلاد ايران بوده معابد زياد و بتكده‌هاى معتبر داشت . بعد از خرابى شهر قديم ، شهر جديد را بنا كرده معابد بت‌پرستى را به آتش‌پرستى مبدل كردند . معبد ديگر كه بانى آن سياوش بن كاوس و موسوم است به « گنج ده » در سرحد چين در حوالى بركند بنا شد . در ارجان كه الحال به بهبهان معروف است آتشكده‌اى است كه بانى آن را لهراسب نوشته‌اند .\r\nآتشكده‌هائى كه ذكر كرديم قبل از ظهور زردشت بود . بعد از ظهور زردشت ، مذهب آتش‌پرستى قوت و رواج گرفت و چند آتشكدهء بزرگ در آذربايجان و نيشابور و شهر نسا و بيضا و در شيراز بنا شد و به حكم زردشت ، گشتاسب آن آتشى را كه جمشيد پرستش مىنمود با تجسس و تفحص بسيار در پاىتخت خوارزم يافت و در دار ابجرد آتشكده بنا كرده آن آتش را آنجا قرار داد و آن آتشكده تاكنون كه سال سيصد و سى و دو هجرى است باقى است و موسوم به « آذرجو » مىباشد يعنى آتش چوب . مغها به آتشى كه در اين آتشكده هست بيشتر\r\n\r\n\r\n","description":"","footnote":"\r\n( 1 ) - آتشكده‌اى نيز در سيروان و رى ( ؟ ) بود كه بتها داشت و انوشيروان بتها را بيرون ريخت ( مروج الذهب ، ترجمهء ابو القاسم پاينده ، ج 1 ص 64 ) .\r\n( 2 ) - ايضا : حريش .\r\n","page_name":" 574 ","page_number":622},
  {"content":"\r\n\r\nاحترام مىكنند تا به آتش ساير آتشكده‌ها . اگرچه در يكى از تواريخ عجم مسطور است كه كيخسرو وقتى كه قصد تسخير تركستان كرد آتش متبرك را از خوارزم به ايران آورد . اما جمعى ديگر را عقيده اين است كه انوشيروان آن آتش متبرك را از تركستان به شهر كاريان كه يكى از شهرهاى كوچك ايران بوده نقل نموده . مغها در وقت استيلاى عرب بر عجم از ترس اين‌كه آتش متبرك در شهر كاريان انطفا يابد آن را به شهر نسا و بيضا نقل كردند .\r\nاز آتشكده‌هاى معتبر گبرها يكى آتشكدهء اصطخر است كه الحال كه سال سيصد و سى و دو هجرى است آن آتشكده معروف به مسجد سليمان است . آتشكده‌اى ديگر در شهر شاپور فارس است كه دارا بنا نهاد .\r\nآتشكدهء ديگر در جور كه الحال به فيروزآباد معروف است ديده مىشود .\r\nمن خود اين آتشكده را ديدم . در يك فرسخى شهر فيروزآباد در كنار چشمه‌اى واقع است . سالى يك بار گبرها در اين آتشكده جشن مىگيرند .\r\nبناى اين آتشكده از اردشير بابكان است . در وسط شهر جور آثار قديمى پديدار است كه عجمها آن را تربال مىنامند يعنى ايوان . در استيلاى عرب بر عجم آن را خراب كرده‌اند . در شهر جور ، گلاب خوب به عمل مىآيد و معروف به گلاب جورى است . در ايالت فارس چشمه‌اى است كه به قاعده بايد چشمهء نفت باشد . من خود نديدم لكن معروف است كه آنجا بناى آتشكده بود و سبب متبرك بودن آن چشمهء آتش آن است كه وقتى حضرت عيسى عليه السلام به دنيا آمد . كورش الملك كه سلطنت فارس را داشت به همراهى سه نفر از رجال خود هديه را سه هميانه كه در يكى كندر و در ديگرى مرمكى و در سيمى زرناب بود نزد حضرت مريم و عيسى فرستاد . مأمورين به هدايت يك ستاره‌اى كه كورش الملك به آنها نموده بود در شام خدمت مسيح و مريم رسيدند . اين تفصيل را عيسويان در انجيل به‌طور اغراق ذكر كرده‌اند و نيز روايت است ستاره‌اى كه هادى فرستادگان پادشاه فارس بود در مولد مسيح طلوع نموده بود و به نظر آن پادشاه جلوه كرده بود و مأمورين هنگام حركت كردن ستاره با آنها سير مىكرد همين‌كه مىايستادند ستاره ثابت مىشد . بعد از وصول ، هداياى خود را عرضه داشتند . حضرت مريم در عوض به دست خود نان گرد ضخيمى طبخ كرده به آنها سپرد كه نزد ملك خود برند مأمورين\r\n\r\n","description":"","footnote":"","page_name":" 575 ","page_number":623},
  {"content":"\r\n\r\nمراجعت به ايران نموده با زحمت زياد خود را به مملكت فارس رسانيدند و از براى اين‌كه اين هديه متبرك را به پادشاه خود رسانند هر وقت جائى منزل مىكردند در پناه سنگى يا زير خاكى آن را پنهان مىنمودند تا به اين منزل كه چشمهء آتش مىباشد و آتشكده در آن ساخته شده رسيدند . نان متبرك را در زير سنگى پنهان كرده و تا صبح در آنجا بودند . صبح كه خواستند حركت كنند او را نيافتند . زمين را حفر نموده بعد از چند ذرع كندن اين چشمه آتش نمايان شد . اردشير بابكان فرداى آن روزى كه بر اردوان مسلط شد و به اين واسطه مملكت ايران را تصاحب كرد به شكرانهء اين فتح نمايان آتشكده‌اى بنا كرد موسوم به بارنوا در اسلامبول .\r\nشاپور بن اردشير بابك ملقب به شاپور جهود وقتى كه شهر اسلامبول [ را 
  ] محاصره كرده بود آتشكده‌اى آنجا بنا كرد و اين معبد تا خلافت المهدى باقى بود و در زمان او ويران شد » . انتهى كلام المسعودى .\r\nشاردن گويد : « همين ميرزا طاهر سابق الذكر براى من گفت كه در خرابه‌هاى مرند كه يكى از شهرهاى آذربايجان و نزديك تبريز است گنجى پيدا گرديده مسكوكات زر و سيم زياد به اصفهان به خزانهء پادشاه ايران فرستاده شد . سكهء مسكوكات به اسم دقيانوس بود . از من پرسيد كيست دقيانوس « 3 » و از كدام طبقه سلاطين است كه در ايران سلطنت نمودند ؟ به او جواب دادم در تواريخ يونانى و فرنگى ، دقيانوس نامى كه پادشاهى ايران كرده باشد ضبط نشده شايد همان داريوش بوده كه اعراب معرب كرده دقيانوس ناميده‌اند . از همين شخص شنيدم كه در زمان سلطنت غازان خان كه تقريبا چهارصد سال قبل مىباشد عرض شهر كه از طرف شمال به جنوب است از عين على بوده تا كوه طرف مقابل كه معروف به « چوران داغ » است و طولش از رودخانهء آجى شروع شده به قريهء بارنج كه مذكور شد منتهى مىشود و بايد چنين باشد . زيرا كه در يكى از تواريخ ايران ملاحظه نموده ديدم نوشته بود وقتى مرض طاعون در تبريز بروز كرد در يكى از محلات چهل هزار نفر تلف شدند و هيچ معلوم نمىشد كه كسى از اين محله تلف شده است . از وقت انتقال سلطنت به خانوادهء صفويه تاكنون تبريز رو به خرابى نهاده است . زيرا كه اين\r\n\r\n\r\n","description":"","footnote":"\r\n( 3 ) - ديو كلسين  Diocletien  امپراطور روم را مسلمين « دقيانوس » ناميده‌اند .\r\n","page_name":" 576 ","page_number":624},
  {"content":"\r\n\r\nسلسله پاىتخت خود را از تبريز نقل به اردبيل و از آنجا به قزوين و حالا به اصفهان نموده‌اند .\r\nسلطان سليم خان عثمانى در سنهء نهصد و بيست هجرى مطابق هزار و پانصد و چهارده مسيحى بعد از جنگ چالدران تبريز را فتح كرد . ولى اقامتش در اين شهر امتدادى نيافت . بعد از غارت كردن شهر و نهب اموال زياد و مهاجرت دادن سه هزار خانوار از ارامنه و مسلمانان صنعتگر تبريز به اسلامبول ، خود نيز به تعجيل به اسلامبول راند و از رفتن او چندان نگذشت كه اهالى تبريز شوريده تمام قشون عثمانى را كه ساخلوى شهر بودند مقتول و شهر را به تصرف لشكريان ايران دادند . سلطان سليم خان خود حسرت انتقام را به گور برد . اما سلطان سليمان خان كه بعد از او به تخت سلطنت نشست ، ابراهيم پاشا را كه سردار كل او بود به تسخير تبريز مأمور ساخت و او در نهصد و چهل و يك هجرى مطابق هزار و پانصد و سى و پنج مسيحى تبريز را مفتوح نمود و خود سلطان سليمان خان در نهصد و چهل و دو به تبريز آمده قلعه‌اى در يك سمت شهر بنا كرد و سيصد و پنجاه عراده توپ با چهار هزار نفر سپاهى در آن قلعه گذاشت . باوجود اين قلعهء محكم و توپ زياد ، بعد از رفتن سلطان سليمان خان ، بلافاصله اهالى تبريز شورشى نموده قلعه را ويران و قلعه گيان را به قتل رسانيدند .\r\nسلطان سليمان ثانيا ابراهيم پاشا را به تسخير تبريز و تنبيه اشرار آن فرستاده و بعد از سه سال مجادله در سنهء نهصد و پنجاه و پنج هجرى تبريز به دست ابراهيم پاشا مفتوح گرديد . قشون عثمانى آنچه لازمهء خلاف انسانيت و مدنيت بود از قتل و نهب نمودند . عمارات سلطنتى تبريز را خاصه عمارت شاه طهماسب را با اغلب ابنيهء عاليهء شهر معدوم ساختند .\r\nمدتى شهر تبريز در تصرف قشون عثمانى ماند تا در زمان سلطنت سلطان مراد خان « 4 » دفعهء ثالث تبريزيان شوريده قشون عثمانى ساخلوى شهر را كه زياده از ده هزار نفر بودند بكشتند . سلطان مراد خان از جرأت تبريزيان ترسيده قشون زيادى تجهيز كرد و به سردارى عثمان پاشا صدر اعظم خود به تبريز فرستاد كه شهر را ويران و سكنهء آن را تماما به قتل رسانند .\r\n\r\n\r\n","description":"","footnote":"\r\n( 4 ) - يعنى سلطان مراد سوم پادشاه عثمانى ( جلوس 982 - مرگ 1003 ه . ق ) .\r\n","page_name":" 577 ","page_number":625},
  {"content":"\r\n\r\nشهر تبريز در نهصد و نود و چهار مفتوح عثمان پاشا شده قتل عام نمود . حاجى خليفه كه يكى از مورخين عثمانى است در تاريخ خود چنين ضبط كرده كه فرهاد پاشا سر عسكر در ذيحجهء نهصد و نود و چهار هجرى شهر تبريز را فتح و قزلباش را از آنجا بيرون كرد و بعد از تصرف شهر ، قلعهء محكمى بنا كرد و اين در زمان سلطان مراد سيم بود و تا زمان سلطنت شاه عباس بزرگ تبريز در تصرف عثمانى بود .\r\nدر هزار و دوازده هجرى مطابق هزار و ششصد و سه مسيحى شاه عباس بزرگ شهر تبريز را از تصرف عثمانيها خارج كرد و تفصيل آن اين است كه بعد از آن‌كه هجده سال از فتح فرهاد پاشا گذشت ، شاه عباس بزرگ با معدودى از جنود خود در نزديكى شهر تبريز اردو زد و قشون مختصرى كه همراه داشت به چند دسته منقسم نموده از دروازه‌ها على الغفلة وارد و مستحفظين دروازه‌ها را بكشت و پانصد نفر از عساكر خود را به لباس بازرگانان ملبس نموده به وسط شهر فرستاده و به آنها تعليم كرد كه به اهالى شهر بگوئيد كه كاروانان از عقب فردا خواهند رسيد و ما براى تعيين منزلگاه يك منزل جلو آمده‌ايم و شاه عباس خود با شش هزار نفر سوار منتظر وصول اين پانصد نفر در مركز شهر بود . همين‌كه يقين كرد كه پانصد نفر قشون او به چهار سوى شهر رسيده‌اند در عقب آنها تاخته شهر را غفلة به حيطهء تصرف درآورد . قشون عثمانى بدون اين كه اسلحهء حربى استعمال نمايند تسليم شاه عباس شدند . در تواريخ ضبط است كه يك دسته از قشون شاه عباس در آن يورش مسلح به تفنگ بودند و قبل از آن‌وقت استعمال اين سلاح در ايران متداول نشده بود . فايده‌اى كه شاه عباس از استعمال اين سلاح برد سبب شد كه قسمت عمدهء قشون خود را مسلح به تفنگ نمود .\r\nتاريخ ارامنه كه در تبريز متوقف هستند با سايرين اختلاف دارد .\r\nعقيدهء ايشان اين است كه تبريز از مداين قديمهء ايران‌زمين و در سوابق ايام موسوم به شاه آستان و يك قسمت عمده از سال را پادشاهان قديم ايران در تبريز متوقف مىشدند . يكى از سلاطين ارمن « خسرواس » نام در حوالى شهر تبريز با قشون سلاطين ايران جنگ نمود و غلبه بر سپاه ايرانى كرده شهر شاه آستان را مسخر نمود و اسم آن را تغيير داده « توريس » نام نهاد و اين لفظ در لغت ارامنه به معنى محل انتقام\r\n\r\n","description":"","footnote":"","page_name":" 578 ","page_number":626},
  {"content":"\r\n\r\nاست و وجه تسميه به اين اسم اين است كه پادشاه ارمن انتقام خون برادرش را كه يكى از سلاطين ايران كشته بود در اين زمين نمود .\r\nحكومت تبريز و توابع او از اولين حكومتهاى ايران محسوب مىشود . هركس سپهسالار است و اختيار كل عساكر پادشاه ايران به دست اوست حكمرانى تبريز را هم او مىنمايد . ماليات تبريز و توابع كه به خزانهء پادشاه به اصفهان فرستاده مىشود ، غير از فروعات و عوارض ، يكصد و سى و پنج هزار تومان است . حاكم تبريز ملقب به بيگلر بيگى مىباشد و هميشه سه هزار سوار بايد در تبريز نگاه دارد . خوانين غارص و اروميه و مراغه و اردبيل كه يازده هزار سوار در تحت حكومت آنهاست مطيع بيگلر بيگى تبريز مىباشند . در اين وقت طهماسب بيك نايب الحكومهء تبريز به‌جاى پدرش منصور خان سپهسالار كه در اصفهان است حكومت تبريز مىكند . ديدنى [ از 
  ] نايب الحكومه نمودم . در دار الحكومه شنيدم يك ماه قبل كاروانى كه سالى يك بار از اصفهان از راه خشكى به هندوستان مىرود و از شهر قندهار عبور مىكند در سه منزلى سرحد هندوستان طايفهء افغان ، آن قافله را چاپيده با اين‌كه دويست نفر سوار مستحفظ از قندهار با قافله كرده بودند و دو هزار نفر تاجر و چاروادار با قافله بود پانصد نفر دزد افغان همهء جمعيت را متفرق ساخته و يازده نفر از ايشان كشته و چندين كرور مال التجاره را به يغما برده‌اند . در عريضه‌اى كه به پادشاه ايران نوشته بودند و شصت نفر از تجار معتبر آن عريضه را مهر كرده قيمت اجناس منهوبه را دو كرور و سيصد هزار تومان قلمداد كرده بودند . حاكم قندهار را محرك اين دزدى قرار داده بنابراين مامورى از اصفهان رفته كه حاكم قندهار را مغلولا سوار شتر عريانى نموده از قندهار به اصفهان بياورد .\r\nتفصيلى مقارن ورود من به تبريز روى داد كه شرح آن خالى از غرابتى نيست . كشيش بزرگ ارامنه كه در اوچ كليساى ايران متوقف و خود را در رياست ارامنه به منزلهء پاپ دوم كه رياست مذهب كاتوليكى دارد مىداند ، به واسطهء افراط در مخارج ، مبالغى مقروض شده بود .\r\nعريضه‌اى به پادشاه ايران نوشته مستدعى شده كه دين او را ادا نمايند .\r\nپادشاه ايران فرمانى خطاب به حاكم ايروان صادر كرد كه قرض كشيش بزرگ بايد داده شود . اما نه از خزانهء دولت و ماليات تمام قرض را معين\r\n\r\n","description":"","footnote":"","page_name":" 579 ","page_number":627},
  {"content":"\r\n\r\nنمايد و به دهات ارمنىنشين حوالى ايروان حواله كند . جمع قروض كشيش بيست و پنج هزار تومان بود و حاكم ايروان زياده از هفتاد هزار تومان حواله كرد كه به زور محصل از ارامنه مىگرفتند و هر وقت ارامنه شكايتى نزد كشيش بزرگ مىنمودند آنها را به صبر و تحمل امر مىكرد و به نصيحت ساكت مىنمود تا تمام تنخواه نزد حاكم ايروان جمع شد .\r\nآنچه علاوه از بيست و پنج هزار تومان و مداخل شخص خودش بود برداشته و آنچه مىبايد به كشيش بزرگ بدهد به طمع تنصيف بود . كشيش بزرگ بعد از اطلاع خواست در خفا به اصفهان رفته شكايت به پادشاه نمايد حاكم ايروان مشوش شده جمعى را به طلب او فرستاده و به حكام هم جوار خود كاغذ نوشته خواهش كرد كشيش بزرگ را در هركجا باشد پيدا كرده به ايروان فرستند . در آن‌وقت آن كشيش در تبريز مخفى بود و من مىدانستم . خلاصه بعد از چندى توقف در تبريز به‌سمت اصفهان حركت نمودم » . انتهى كلام شاردن .\r\n\r\nشرح منقول از سفرنامهء يك نفر از علماى عيسوى مذهب از سلسلهء ژزوئيت متعلق به تبريز\r\nدر سال هزار و صد و دو هجرى مطابق هزار و ششصد و نود مسيحى يكى از علماى مذهب عيسوى از سلسلهء ژزوئيت به ايران سفر كرده شرح حال تبريز را از اين قرار نوشته است :\r\n« اسم تبريز در تورات در دو سه موضع مذكور است . در كتاب ازدزازوبتى و ژوديت بعد از اصفهان اين شهر بزرگترين بلاد ايران و پرجمعيت‌تر و پرمكنت‌تر از همه مىباشد . داراى پانزده هزار باب خانه و پانزده هزار دكاكين است . سيصد كاروانسرا و دويست و پنجاه مسجد و زياده از سيصد هزار نفر جمعيت دارد . اين‌كه شاردن در سفرنامهء خود جمعيت تبريز را از يك كرور و پنجاه هزار نفر الى دو كرور و صد هزار نوشته و فرض كرده خلاف است . از بناهاى معظم تبريز مدرسه‌اى است كه در جلو مدرسه ، ميدان مربع عظيمى مىباشد كه مفروش است به سنگهاى طولانى و عريض . از مدخل مدرسه كه شخص وارد مىشود چهار طرف مدرسه عمارت است كه از آجر ساخته شده و ظاهرا آن را\r\n\r\n","description":"","footnote":"","page_name":" 580 ","page_number":628},
  {"content":"\r\n\r\nبا كاشى ساخته‌اند . طلاب در اين مدرسه مشغول تحصيل هستند . هواى تبريز خيلى سالم است . باغاتى كه در اطراف شهر تبريز و در خانه‌هاست مملو از اقسام گلها و درختهاى ميوه‌دار مىباشد . خربزهء تبريز معروف است و در هر فصل از سال يافت مىشود . اين شهر ميعادگاه تجار هندوستان و عثمانى و ارمنى و روسى است . امتعهء عجيبهء فرنگ از هر نوع در شهر تبريز موجود است . در نزديك شهر ، معدن طلا و مرمر هست و با اين‌كه اين معدن طلا قابل كار كردن و فايده بردن مىباشد مهمل افتاده . همان‌طور كه عثمانيها در اين قسم كارها تنبلى دارند ايرانيها هم با آنها جنسيت دارند و در اين معدن كار نمىكنند » .\r\n\r\nشرح منقول از سفرنامهء مسيو كينر « 1 » متعلق به تبريز\r\nژنرال ملكلم « 2 » كه در سنهء هزار و دويست و شانزدهء هجرى مطابق هزار و هشتصد و يك مسيحى از طرف دولت انگليس به سفارت به دربار خاقان مغفور طاب الله ثراه آمده بود و جغرافياى آن را مختصرا نوشته ، يكى از اجزا و همراهان او مسيو كينر نام بوده و او شرحى از تبريز نگاشته كه تفصيل آن از اين قرار است :\r\n« شهر تبريز در قديم موسوم به « قازا » بوده . كيخسرو بزرگ در پانصد و چهل و هشت قبل از ميلاد كرسوس پادشاه ازمير و آناطوليا را مغلوب نموده و خزاين و دفاين بىشمار كه آن پادشاه را بود متصرف شده به قازا كه به عقيدهء بعضى شهر تبريز است نقل كرد . ( كرسوس مسطور از كسانى است كه دولت و مكنت او مشهور و ضرب المثل است مثل قارون و هم اكنون در ميان فرنگيان هركه را بخواهند به دولت زياد وصف نمايند گويند كرسوس است چنان‌كه در عربستان و ايران گويند قارون است و يحتمل كه قارون همان كرسوس باشد ) . معروف است كه سربار نام [ كه 
  ] يكى از سرداران ايران بود بعد از فتح بيت المقدس صليب حقيقى را كه در معبد آن شهر بود به تبريز آورد .\r\n( مؤلف سربار را در هيچ‌يك از تواريخ ايرانى و فرنگى نديده\r\n\r\n\r\n","description":"","footnote":"\r\n( 1 ) -  Kinneir \r\n( 2 ) -  sir John Malcolm \r\n","page_name":" 581 ","page_number":629},
  {"content":"\r\n\r\nاست اما آنچه مسلم است قشون خسرو پرويز در سنهء ششصد و سى و چهار مسيحى بيت المقدس را فتح نمود و صليب حقيقى را از آنجا نقل كرده به ايران آوردند . هراكليوس در سال هفتم هجرت مطابق ششصد و بيست و هشت مسيحى قشونى به ايران كشيده بعد از چند جنگ نمايان محرك رجال دولت خسرو گرديده ايشان را بشورانيد و شيرويه را به مخالفت پدر برانگيخت و شهر تبريز را فتح كرده صليب حقيقى را از آنجا به بيت المقدس اعاده داده و در زمان سلطنت همين هراكليوس ، يرموك مفتوح قشون ابو بكر شد . نيز در زمان او و در خلافت خليفهء ثانى بيت المقدس را لشكر اسلام فتح كردند و مصر كه در تحت سلطنت هراكليوس بود به سردارى عمرو عاص مفتوح لشكر اسلام گرديد ) .\r\nشهر تبريز به عقيدهء مسيو كينر زياده از سى هزار سكنه نداشته و بىمكنت‌ترين شهرهاى ايران بوده .\r\n( مؤلف گويد اگرچه اين مورخ مىنويسد كه من خود تبريز را در سنهء مذكوره به اين وضع ديدم ، اما مسافران ديگر فرنگ كه اقوال بعضى آنفا ذكر شده و گفتار بعض ديگر كه دو سه سال بعد از مسيو كينر تبريز را ديده‌اند بيايد بر خلاف آنچه او نگاشته مىنويسند ) .\r\nمسيو كينر نوشته است كه در شهر تبريز ديوارى است مخروبه .\r\nعمارتى كه در اين شهر بالنسبه آباد است سربازخانه‌هائى است كه شاهزاده عباس ميرزا در آنجا بنا كرده است » . انتهى كلام مسيو كينر .\r\n\r\nشرح منقول از سفرنامهء مسيو ژبر « 3 » متعلق به تبريز\r\nمسيو ژبر نام كه با ناپلئون بزرگ به‌سمت مترجمى به مصر رفته بود و اغلب السنهء مشرق زمين را از عربى و تركى و فارسى خوب مىدانست در سنهء هزار و دويست و بيست هجرى مطابق هزار و هشتصد و پنج مسيحى از جانب ناپلئون اول به ماموريتى مخصوص به دربار خاقان مغفور البسه الله حلل النور آمده از شهر تبريز عبور نموده اوضاع اين شهر را به اين قسم مىنگارد :\r\n\r\n\r\n","description":"","footnote":"\r\n( 3 ) -  Jaubert . \r\n","page_name":" 582 ","page_number":630},
  {"content":"\r\n\r\n« شهر تبريز مدتها بود كه خراب و ويران شده و سكان آن مثل سكان ساير بلاد آذربايجان جلاى وطن كرده به خارج رفته بودند . در اين قليل مدت كه شاهزاده عباس ميرزا ولىعهد دولت ايران در تبريز حكومت مىكند شهر تبريز خصوصا و بلاد آذربايجان عموما رو به معموريت گذاشته و مرا عقيده اين است كه اگر همين قسم كه ايالت آذربايجان رو به ترقى گذاشته پيش برود باوجود انقلابات و اغتشاشات كه در خاك عثمانى مجاور آذربايجان است عن قريب اين ايالت از ايالات معظمه و شهر تبريز از بلاد آباد ايران خواهد شد . شاهزاده عباس ميرزا در اين وقت در چمن مغان اردو زده احمد خان به‌جاى او بيگلر بيگى شهر تبريز است . نايب الحكومهء احمد خان ، فتحعلى خان مىباشد . آمدن مرا به شهر تبريز شنيد . منزلى در حوالى عمارت خود براى من معين كرد .\r\nفتحعلى خان مثل ساير هم مذهبهاى خود تعصب و معاندت با فرنگيان ندارد . اين امتياز او را از آن حاصل شده كه در سنهء هزار و دويست و شانزدهء هجرى مطابق هزار و هشتصد و يك مسيحى از جانب پادشاه ايران سمت مهماندارى ژنرال ملكلم سفير دولت انگليس را يافته و سفير مذكور را كه از دانشمندان عصر خود بوده از شيراز به تهران آورده و به سبب مصاحبت اين شخص دانشمند ، تربيت شده . بالجمله فتحعلى خان از ترقيات ملل فرنگ از من سؤالات مىنمود از قطب‌نما و بالان و تلگراف و اراضى جديد الانكشاف و مغناطيس و علم آبله كوبيدن چيزها مىپرسيد . از فتوحات ناپلئون مستفسر مىشد . واله و مفتون آن پادشاه ذىجاه بود . چون او را مايل به اين قسم صحبتها ديدم ، چند شب زمستان را كه در تبريز متوقف بودم الى طليعه از اين قبيل گفتگوها با او مىكردم . اول طلوع آفتاب چون از بيدارى شب كسل بوديم هردو باهم به يك حمام مىرفتيم و رفع خستگى مىكرديم . بعد غذائى صرف و چند ساعت استراحت مىنموديم . وقت عصر باز شروع به صحبت مىشد . از وضع دربار ايران از او سؤال مىكردم . تمجيد زياد از طرز سلطنت اعلى حضرت فتحعلى شاه مىنمود . از عظمت و اقتدار او در مملكت ايران و افغانستان و عربستان از براى من مىگفت . با افسوس زياد از صحبت فتحعلى خان مهاجرت نموده رو به جانب مغان و اردوى شاهزاده عباس ميرزا ولىعهد نهادم . وقتى كه وارد اردبيل شدم اردوى شاهزاده عباس\r\n\r\n","description":"","footnote":"","page_name":" 583 ","page_number":631},
  {"content":"\r\n\r\nميرزا ولىعهد ، باوجود زمستان سخت آن سال ، در خارج شهر زده شده بود . در داخل شهر ، در عمارت ميرزا بزرگ فراهانى وزير شاهزاده ، منزلى براى من تعيين كردند . شاهزاده عباس ميرزا پسر دويم « 4 » اعلى حضرت فتحعلى شاه و والدهء او از طايفهء قاجار است . سال عمرش در اين وقت به نوزده رسيده قامتش بلند و صورتش فى الجمله كشيده است . اعضاى صورتش متناسب و نگاهش نگاه مردم باهوش مىباشد .\r\nهميشه بسام است . ابروى سياه ضخيمى دارد و رنگ رخسارش را قدرى آفتاب تغيير داده و اين تغيير رنگ رخسار به رشادت او افزوده . طبيعت دراكهء كامل و امعان نظر و غور وافى در مطالب به او داده است . در رشادت اول شخص ايران است و اين فقره بارها به محك تجربه رسيده . محبت و مهربانى او نسبت به عامهء ناس به قدرى است كه جذب قلوب بيگانه و خويش و غريب و بومى نموده است . از طفوليت به جريداندازى « 5 » و اسب‌تازى و شناگرى معتاد شده . در علم و هنر ايرانى و عربى بىبهره نيست و درصدد تحصيل علوم و فنون است . مهارت كامل در تواريخ خاصه در تاريخ سلاطين ايران دارد . در قسمت عمدهء ايران كه من سياحت كردم ، هيچ كس را به قدر او طالب علم و صنايع فرنگ نديدم . نسبت به ارامنه و عيسويان كمال رأفت و محبت مىنمايد . با اين صفات حسنه كه او راست روزى كه به تخت سلطنت مملكت وسيعهء ايران جلوس كند از سلاطين بزرگ روى زمين محسوب خواهد شد . از قرارى كه خود شاهزاده براى من نقل كرد ، در سن هفده سالگى از طرف پدر والاگهر به‌سمت حكومت و سپهسالارى قشون آذربايجان مامور گرديد . چند مرتبه به‌سمت گرجستان لشكر كشيد . اگرچه فتح نمايانى نكرد اما به عساكر دولت روس معلوم كرد كه با دشمن قوىپنجه در مخاصمه مىباشند .\r\nهميشه در ظفر و غلبه بر دشمن رعايت حقوق انسانيت و مدنيت را نموده اسرائى كه به چنگ قشون ظفرنمون او آمدند به قدرى طرف محبت\r\n\r\n\r\n","description":"","footnote":"\r\n( 4 ) - از لحاظ سن ، عباس ميرزا پسر چهارم است . سه برادر بزرگتر او به ترتيب عبارت بودند از محمد على ميرزا متولد 7 ربيع الثانى ( يا ربيع الاول ) 1203 و محمد قلى ميرزا متولد 22 رمضان 1203 و محمد ولى ميرزا متولد اول شوال 1203 و عباس ميرزا خود در 4 ذى الحجه 1203 به دنيا آمد و شش روز بعد در دهم همان ماه حسينعلى ميرزا فرمانفرما متولد شد .\r\n( 5 ) - نيزهء كوتاه .\r\n","page_name":" 584 ","page_number":632},
  {"content":"\r\n\r\nو مهربانى او شدند كه مغلوبين محسود غالبين گرديدند . درجهء عدل و انصاف او را نهايت نيست . شاهد اين مقال آن‌كه چندى قبل نظر - على بيك نامى از نژاد بزرگان ايران كه در حسن صورت و فرط شجاعت ضرب المثل بود و از خواص آن پادشاهزاده محسوب مىشد و كمال رأفت و مرحمت را شاهزاده نسبت به او هميشه مبذول مىداشت ، روزى از حمام بيرون آمد و قصد درب خانهء شاهزاده نمود . در عرض راه دخترى ارمنى ديد و مفتون جمال او گرديد و او را قهرا جبرا از شهر به اردو آورد و خواهى نخواهى بكارت او را برد و عيش و نشاطى كه در اردوى شاهزاده منع بود تكميل كرده از كشيدن جامهاى لبريز پىدرپى شراب مست و طافح شده بىخبر بيفتاد . دختر ارمنى مستى او را مغتنم دانسته از چادر او فرارا به سراپردهء شاهزاده پناه برده شاهزاده عباس ميرزا قسم خورد كه عاصى را تنبيه نمايد . دوستان نظر على بيك كه در خدمت شاهزاده بودند هرچه خواستند تغير شاهزاده را فرونشانند ميسر نشد .\r\nنظر على بيك را حاضر نمودند و سر او را از بدن جدا كردند . ارادت اهالى آذربايجان نسبت به شاهزاده عباس ميرزا به حدى است كه قسم راست آنها به سر شاهزاده است . از اقصى بلاد تركستان و تاتارستان كه نظم و عدالت شاهزاده را شنيده‌اند گروه‌گروه و دسته‌دسته به آذربايجان [ آمده 
  ] دهات خراب و لم يزرع را مسكون و آباد نموده و در ظل رأفت او سر مىنمايند .\r\nبعد از آن‌كه از ايران به فرنگستان مراجعت نمودم از سياحان و مسافرين كه بعد از من به آذربايجان رفته بودند شنيدم كه ايالت آذربايجان روز بروز در ترقى است . نظم طرق و شوارع در اين ايالت به حدى است كه در هر نقطهء آن مسافرين هر ملت به آزادى و سلامت عبور و مرور مىنمايند و مثل ايالت منظمهء فرنگستان مىباشد .\r\nخلاصه بعد از دو روز توقف در شهر كه هرروز و هرشب باوجود اين‌كه در خانهء وزير منزل داشتم از مطبخ مخصوص شاهزاده كه در اردو بود براى من غذا مىآوردند . به حضور شاهزاده احضار شدم . بر روى فرش خراسانى نشسته سر و برش مزين به جواهر گرانبها بود و خنجر مرصعى بر كمر داشت . بعد از طى تعارفات رسمى ، به من اجازه داد كه روبروى او بنشينم . از اين‌كه يكى از اهالى فرانسه و تبعهء ناپلئون بزرگ\r\n\r\n","description":"","footnote":"","page_name":" 585 ","page_number":633},
  {"content":"\r\n\r\nاز اردوى او عبور مىكرد اظهار خوشوقتى فرمود و از وقايع فرنگستان از من استفسار مىكرد . در ضمن مكالمات چنين استنباط نمودم كه خيلى شاهزاده متاثر است [ از اين 
  ] كه سرچشمهء رود ارس و نيز مصب او به درياى خزر كه سابقا هردو به تصرف ايران بوده اينك به دست ديگران است . در اين چند وقت كه در اردبيل ماندم و على الاستمرار هرروز خدمت شاهزاده مىرسيدم از طرز مكالمات او بسيار مشعوف گشته اميدوار شدم . با من صحبت بىمعنى نداشت . تمام كسب اطلاعات بود . روزى از من سؤال كرد كه شما فرنگيان را چه‌قدرتى است كه بر مردم اغلب روى زمين ترجيح داريد ؟ مايهء ترقى شما و تنزل ديگران چيست ؟ چه شده است كه تولد شما در جو هواى تربيت است و سكنهء مشرق زمين مثل نباتات در وادى جهالت و خودروئى مىرويند ؟ اشعهء رحمت آفتاب عالم‌تاب به‌سمت شما مىتابد و روشنائى غير مفيد او به‌سمت مشرق زمين . خداوند جل و علا كه وصف عدل از صفات اعظم اوست چه مزيتى در فرنگستان گذاشته كه در مشرق زمين ننهاده است ؟ سؤال مىكنم از تو و مصلحت‌جوئى مىنمايم ، براى ترقى مملكت ايران ، آيا خوب است از تخت سلطنت فرود آيم و ممالك شما را بپيمايم ؟ آيا بايد از اين تجملات ظاهرى دست بكشم و چون تلماك « 6 » كه براى پيدا كردن پدر خود اوليس « 7 » درياها را نورديد منهم زحمتها بكشم و پدر حقيقى و مربى اصلى را كه علم و دانش است پيدا كنم ؟ اين سؤالات پىدرپى شاهزاده كه مبتنى بر كياست و فضيلت او مىبود مرا متحير داشت و انديشه مىكردم كه تنها مشرق زمين ، ايران نيست . بلكه عثمانى و اهالى ساير ممالك آسيا مشرق زمينى هستند . چگونه است كه مردم عثمانى تنبل و تن‌پرور و بىعلم هستند و ايران كه نسبت به ممالك عثمانى دور تر از فرنگستان است اطلاع و علم شاهزادگان آن به درجه‌اى باشد كه نه تنها از تواريخ معتبرهء ما آگاه باشند بلكه از قصص و اسمارى « 8 » كه شعراى ما محض تنبيه و تأديب مردم به قاعدهء حكمت عملى نوشته‌اند مثل حكايت تلماك مطلع باشند .\r\nبالجمله اگر مىخواستم جواب شاهزاده را به تفصيل بدهم مىبايستى\r\n\r\n\r\n","description":"","footnote":"\r\n( 6 ) -  Te ? le ? maque . \r\n( 7 ) - ( در يونانى  ulysse ( odusseus  .\r\n( 8 ) - جمع سمر به معنى داستانها .\r\n","page_name":" 586 ","page_number":634},
  {"content":"\r\n\r\nكتبى كه ملل فرنگ در طرز ترقى و سبب عظمت خود نوشته‌اند كه از ابتدا چه بوده‌اند و از كدام راه به مراتب عاليه نايل شده‌اند تماما معروض دارم . مختصرا خلاصه‌اى از آن را عرض كردم و آن اين بود كه وقتى كه در اول شخص يك ملت سه صفت جمع شد آن ملت را ترقى مىدهد : ( دانستن ) ( خواستن ) و ( توانستن ) . شرح و بيان اين سه صفت طولانى است . مختصر آن‌كه هركس ترقى ملت و دولت خود را بخواهد و بتواند از راه علم و دانش بيايد لابد ملت و دولت او ترقى مىنمايد و وجود هريك از اين سه صفت به تنهائى مفيد نيست بلكه بايد هرسه با هم در وجود شخص اول جمع آيد و مصداق اين مقال ، شخص ناپلئون بزرگ است كه به واسطهء دارائى اين سه صفت نام بزرگ او ابد الدهر باقى خواهد بود . چون اسم ناپلئون را بردم شاهزاده وضع خلقتى ناپلئون را از من پرسيد . فرمود عمر ناپلئون به چند سال رسيده و اعضاء و بشرهء او چه‌سان است ؟ جوابهائى كه لازمهء مسئله بود عرض كردم . روز ديگر كه به حضور شاهزاده تشرف جستم ، از فتوحات قشون فرانسه در مصر از من سؤالات نمود و از احمد جزار « 9 » جويا شده فرمود از اين وحشى بىباك چه خبر دارى ؟ احمد جزار تنها دشمن عيسويان نيست بلكه نسبت به طايفهء اثنى عشرى عداوت او بيشتر و بىرحم‌تر است و در اين اواخر جمعى از حجاج شيعه را كه به زيارت مكهء معظمه مىرفتند مقتول و منهوب نموده است . به شاهزاده عرض كردم آن وحشى بىباك را من خود ملاقات كردم و تفصيل ملاقات او از اين قرار است : اولا تولد احمد جزار در بسنى « 10 » در سال هزار و صد و سى و سه هجرى مطابق هزار و هفتصد و بيست مسيحى بوده و والدين او عيسوى مذهب بوده‌اند . معروف است كه در سى و پنج سالگى خود را به‌سمت غلامى به على بيك والى مصر بفروخت و در خدمت وى ترقى كرده از رتبهء شبرذى به مرتبهء حكومت قاهريه رسيد . بعد مأمور بيروت شد . در سال هزار و صد و هشتاد و هفت هجرى حاكم عكه و سعديه شد . در سنهء هزار و صد و هشتاد و نه هجرى تمام شامات را مسخر نمود بدون اين‌كه اعتنائى به سلطنت عثمانى داشته باشد . از بس‌كه در سفك دماء جرى و جسور\r\n\r\n\r\n","description":"","footnote":"\r\n( 9 ) - جزار به معنى قصاب است ( ا ع ) و جزار پاشا از عمال دولت عثمانى بود .\r\n( 10 ) -  Bosnie . \r\n","page_name":" 587 ","page_number":635},
  {"content":"\r\n\r\nبود ملقب به جزار گرديد . در سال هزار و دويست و هفت هجرى مطابق هزار و هفتصد و نود و دو مسيحى هنگامى كه ژنرال بناپارت كه اينك ناپلئون اول پادشاه فرانسه و ايتالياست از جانب دولت جمهورى فرانسه قشون به شامات كشيد با احمد جزار جنگهاى سخت كرده آخر الامر او را مجبور به تحصن در قلعهء عكه نمود . قشون فرانسه اين قلعه را محاصره نمودند . ولى فتح نتوانستند كرد . چند سال بعد كه من موقع ملاقات اين شخص يافتم اوقاتى بود كه دولت فرانسه معاهدهء تجارتى با مصر و شامات منعقد مىساخت . كلنل سباستيانى « 11 » مأمور به انعقاد اين معاهدات گرديد و من در اين سفر سمت مترجمى او داشتم .\r\nدر اسكندريه و قاهره و داميت « 12 » ما را با كمال خوبى پذيرفتند و مقصودى كه ما داشتيم به عمل آوردند . بعد از اتمام كار در سه مكانى كه ذكر شد مصمم رفتن به‌سمت عكه شديم . بعضى از معارف مصر كه از عزيمت ما آگاه شدند به‌طور نصيحت به ما اظهار داشتند كه احمد جزار كه در عكه است تن به هيچ نوع مصالحه و مراوده با فرنگيان در نخواهد داد و در عوض اظهار دوستى و مودتى كه شما مأموريد با او بنمائيد او آشكارا با شما مخاصمه و مجادله خواهد نمود . مرگ و شكنجه را منتظر باشيد .\r\nكلنل سباستيانى كه احكام مؤكده به جهت رفتن به عكه به او رسيده بود راضى به هردو مخاطره شده نصايح مشفقانهء اهالى قاهريه را اصغا ننموده به جانب عكه كشتى راند . وقتى كه در كشتى نشسته و شراع كشيده به‌طرف عكه مىرانديم ، شورائى تشكيل داده در فقرهء ورود به عكه مشورت مىنموديم . آخر الامر آرا بر اين اتفاق نمود كه قبل از وصول به اين جزيره كاغذى به زبان عربى از قبل كلنل سباستيانى به جزار نوشته آيد و در اين كاغذ از او رخصت طلب نمائيم اگر مرخص نمود به خاك او وارد شويم . كشتى ما در نزديكى عكه محاذى دامنهء كوه كرمل - كه از آنجا تا عكه مسافتى بود - لنگر انداخت . من و يكى از صاحب‌منصبان جوان كه از آجودانهاى كلنل بود مامور شديم كه در قايقى نشسته به عكه برويم و كاغذ كلنل را به جزار بدهيم . اول طلوع آفتاب بود كه قايق ما\r\n\r\n\r\n","description":"","footnote":"\r\n( 11 ) - متن : « سباستيام » . سباستيانى  sebastiani  نمايندهء سياسى دولت فرانسه ( ناپلئون ) در استانبول بود .\r\n( 12 ) - شهر دمياط مصر .\r\n","page_name":" 588 ","page_number":636},
  {"content":"\r\n\r\nبه زير قلعهء عكه رسيد . در اسكله كه گمركخانه آنجا بود از قايق به خشكى نقل كرديم . عمله‌جات گمرك كه آنجا بودند از آمدن ما متحير و متوحش گرديدند و بعد از آن‌كه ما را در اطاقى منزل دادند سؤال كردند كه غرض از ورود شما چيست ؟ بعد از اطلاع از مأموريت ما يكى از گمركچيها وارد قلعه شد و جواب آورد كه جزار يك ساعت ديگر جواب شما را خواهد فرستاد . آن وقت معلوم خواهد شد كه شما اجازهء ورود به شهر خواهيد داشت يا نه . در سر وعده بدون يك دقيقه تخلف جمعى از سپاهيان مكمل و مسلح نزد ما آمدند و ما را به ورود قلعه تكليف كردند بعد از آن‌كه ما را از ميدان و بازار عبور داده داخل عمارت حكومتى نمودند وارد باغ شديم . از خيابانى اشاره به ما كردند كه برويد تا به نزد پاشا برسيد . بلدى نبود كه ما را هدايت كند . طول خيابان را گرفتيم و مىرفتيم . ناگاه نگاه ما به مرد پيرى افتاد كه در سايهء درخت خرما بر روى خاك نشسته بود . ريشش سفيد و ليكن كوسج . لباسش كهنه و پاره .\r\nظاهر فقيرانهء او چنان نمود كه اين يكى از دراويش اعراب مىباشد .\r\nنمىدانستيم كه اين همان احمد جزار است . خواستيم به او اعتنا نكرده رد شويم خيره به ما نگريست . ايستاديم با دست اشاره كرد . پيش رفتيم .\r\nبا سر اشاره كرد . روى خاك نشستيم ، آنگاه به ما خطاب نموده گفت از من چه مىخواهيد ؟ به اعلان جنگ آمده‌ايد كه مهيج تغير من گرديد ؟ ندانسته‌ايد كه جزار مثل پارچه سنگى است در مقابل دشمن كه هيچ قوه‌اى خلق نشده است كه او را حركت دهد ؟ گفتيم يكى از صاحب‌منصبان فرانسه از طرف دولت خود ماموريتى نزد شما دارد و ما را حامل اين نوشته كرده جواب مىخواهد . كاغذ را از من گرفت و بدون اين‌كه سر آن را باز كند و بخواند گفت من هرقدر دشمن سختى هستم همان‌قدر هر وقت بخواهم دوستى مهربان مىشوم . به بىرحمى و وحشىگرى معروف هستم .\r\nولى چنين نيست . با فرانسه‌ايها بيشتر از ساير ملل فرنگ دوست هستم به آنها چه صدمه‌اى رسانده بودم كه با من جنگ كردند ؟ در جنگ آخر كه با اسلحه نزديك آنها شدم رشادت و جلادت آنها را پسنديدم . آيا در محاصرهء عكه تو بودى ؟ گفتم بلى . گفت البته شنيده‌اى كه در يكى از يورشهاى سختى كه قشون فرانسه به عكه آورد يكى از سرداران شما كه اسم آن را نمىدانم جرأت كرده تنها خود را به فراز بارو رسانيد و مثل\r\n\r\n","description":"","footnote":"","page_name":" 589 ","page_number":637},
  {"content":"\r\n\r\nشير خشمناك يك تنه با قشون مىجنگيد . من خود به‌سمت او راندم و به دست خود خواستم او را بكشم . جرأت و رشادت او را كه ديدم با خود گفتم حيف است جزار قاتل چنين مرد رشيدى شود . كلاه‌خود را از سرش برداشتم و به‌طورى كه صدمه به او وارد نيايد به آهستگى او را از باره به زير افكندم . بعد از اين محاربه ميان من و دولت فرانسه صلح شده است . عهدنامهء كتبى لازم نيست . قول من از جميع معاهدات و فرامين دولت عثمانى معتبرتر است . وقتى كه گفتم دوستم هميشه دوست خواهم بود .\r\nوقتى كه گفتم دشمنم نيز هميشه دشمن خواهم بود . تجار شما كه به عكه سفر مىكنند در مهد امن‌وامان ، با رفاهيت خواهند زيست . مشروط كه مداخله در كارهاى شخصى من ننمايند . محتاج به مال التجاره و تجار شما نيستم . همه‌چيز دارم . چون مىدانم كه با همهء مردم بايد به‌طور دوستى و خوشى زندگى كرد ، لهذا راه بندر خود را براى فرانسه‌اىها و انگليسيها و روسها و ايتاليائيها بازداشتم . من خود فرنگىزاده‌ام . پدر و مادر من به قدرى فقير بودند كه اگر وقتى غذائى مىخواستند طبخ كنند محتاج بودند كه ديگ از همسايه قرض كنند حالا به خواست خدا مالك رقاب تمام شامات هستم .\r\nوقتى كه كلام جزار به انتها رسيد گفتم كاغذ را باز كن و جواب به ما بده . كاغذ را باز نمود و امعان نظرى در آن نموده گفت اين قسم ملاحظات از براى چه مىباشد ؟ اگر اين صاحب‌منصب ميل مواجهه با من دارد بسم الله خوش آمده است . اصرار كردم كه همين جواب را كتبا بدهيد . گفت اگر بر قول من اعتماد نيست بر نوشتهء من چه اعتماد خواهد بود ؟ بعد به‌طور تغير به من گفت گمان مىبرى از ننوشتن جواب ، خلاف شأنى نسبت به تو شده ؟ بدان‌كه يوسف پاشاى واحد العين صدر اعظم دولت عثمانى ، كه در معنى سلطنت آن مملكت را دارد ، اگر نزد من آمده بود اذن جلوس به او نمىدادم . همين‌قدر كه ترا نشاندم ممنون باش .\r\nمىدانم اصرار تو براى بردن جواب كتبى از چه جهت است . مىخواهى به رئيست چنان بفهمانى كه جزار مايل به نوشتن جواب نبود من به حيله و تدبير از او جواب گرفتم و قابليت خود را به او معلوم نمائى . خداحافظ برو جواب همان است كه شفاها گفتم .\r\nما لابد از بندرگاه به قايق نشسته به كشتى نزد كلنل سباستيانى رفتيم .\r\n\r\n","description":"","footnote":"","page_name":" 590 ","page_number":638},
  {"content":"\r\n\r\nكلنل بعد از اطلاع از جواب ، بدون تامل و تحاشى در قايق نشسته به‌سمت عكه راند . هرقدر جزار نسبت به ماها سرد و نامهربان حركت كرد نسبت به كلنل شفقت و مهربانى به جا آورد . مكالمهء ايشان را بدون كم و زياد ضبط خاطر كرده در كتاب روزنامهء خود ثبت كردم و آن از اين قرار است : جزار به سباستيانى گفت ساعت مرگ ما وقتى برسد و زنگ آن در آسمان زده شود هيچ‌چيز مانع و دافع مرگ ما نخواهد بود . در اين صورت امروز به هيچ‌وجه از جزار متوحش مباش . بدون نامه و مراسله از طرف دولت فرانسه نزد من آمدى . خوب كردى كه به‌طور ساده پيش من آمدى . هيچ‌چيز به تو نمىدهم بخورى بلكه اگر تشنه شوى به تو آب نخواهم داد كه بياشامى ، مبادا گمان برى كه در مأكول و مشروب تو سم داخل كرده‌ام . اگر ورود ترا با شليك توپ نپذيرفتم و اين احترام را از مثل تو صاحب‌منصبى دريغ نمودم ، از آن بود كه براى استعمال باروت خودم محلى از اين مناسب‌تر خواستم . باوجود اينها وعده‌اى كه كرده‌ام وفا مىكنم و اين‌كه جواب كاغذ به تو ننوشتم نه از جهت بىادبى بود .\r\nاگر بخواهى راه آن را بدانى بشنو : در سوابق ايام غلام سياهى كه خويش و اقوامى نداشت بىرفيق و غمخوارى از آبادى خارج شده راه صحرا گرفت . در وسط صحرا دور از آبادى چند درخت خرما و چشمه‌سارى ديد . آنجا را براى منزل خود اختيار كرده چند سالى در آنجا بزيست .\r\nنه مراوده با شهرى مىكرد و نه از شهر كسى به مزاحمت او به آن محل مىرفت و به خوشبختى و نيك روزى زندگانى مىكرد . روزى عربى از حوالى منزلگاه او گذشت و به عادتى كه مسلمانان راست به او سلام كرد .\r\nغلام به‌جاى آنكه در كمال ادب جواب سلام او را بدهد به او لعنت نمود .\r\nعرب برآشفته گريبان او را گرفت كه من به تو سلام مىكنم و تو به من لعنت ؟ غلام ثانيا او را لعنت كرد . تغير عرب زياد شد و گفت تا دليل اين رفتار نيارى گريبان تو را رها نخواهم نمود . غلام سياه گفت اگر من هم در جواب سلام تو عليك مىگفتم و به تو مهربانى مىكردم يقين ناقهء خود را نگاه مىداشتى و به جهت رفع عطش و دفع حرارت آفتاب از ناقه فرود مىآمدى و از صفا و هواى اينجا تو را خوش مىآمد و چون قوىتر از من بودى مرا مىدوانيدى و خود مالك اينجا مىشدى . بارى اگرچه عمر را بقائى نيست ولى در اين چند روز زندگانى ، انسان بايد\r\n\r\n","description":"","footnote":"","page_name":" 591 ","page_number":639},
  {"content":"\r\n\r\nمستقلا ملكى را كه دارد مالك باشد . و اين مثل من براى آن ايراد كردم كه معلوم نمايم كه اگر من بنا بود غربا را به مهربانى در مملكت خود پذيرائى كنم الآن مالك شامات نبودم .\r\nبالجمله بعد از اين طرز مكالمات ميانهء جزار و سباستيانى عهدنامهء منظوره رد و بدل شد و سباستيانى به كشتى مراجعت كرد .\r\nمسيو ژبر گويد از مكالمات تاريخى من شاهزاده بسيار مشعوف مىشد . فرداى آن روز شاهزاده مىخواست عساكرى [ را 
  ] كه در اردو بودند سان ببيند و من هم به تماشاى سان قشون دعوت شده بودم . تفنگچى و سوارهء زيادى كه در اردو جمع شده بودند از سان حضور شاهزاده گذشتند . از سوارهء ايرانى بسيار خوشم آمد . جوانهاى خوب بودند و اسبهاى مرغوب داشتند . بعد از اتمام سان كه به چادر شاهزاده آمديم از من سؤال فرمود كه وضع قشون ايران را چه‌طور ديدى ؟ عرض كردم همه‌چيز قشون ايران را پسنديدم مگر اين‌كه سبك قشون شاهزاده چند فوجى پياده نظام و چند عراده توپ لازم دارد . چون تا آن وقت در قشون شاهزاده ، پياده نظام نبود ، بعضى سؤالات از ترتيب و وضع اين طرز قشون فرمود .\r\nبا آن‌كه اهل جنگ نبودم و از عمق كار اطلاع نداشتم بعضى اطلاعات سطحى كه حاصل كرده بودم معروض داشتم . شاهزاده را تقريرات من در وضع اين قشون منظم ، متفكر ساخت . بعد از تفكر زياد سر بلند كرده فرمود ما ايرانيها مثل همسايهء خود عثمانيها نيستيم كه هر نوع ترقى و تربيتى كه درخور عصر است و به آنها تكليف مىنمايند آنها قبول نمىكنند .\r\nما حاضريم براى آن‌كه مطالب درست را فورا قبول كنيم ، بدون اين‌كه بگوئيم اين عمل مفيد نيست يا رسم و عادت مملكت ما نيست . و من از آن وقت به بعد شنيدم كه در آذربايجان شروع به گرفتن قشون منظم نظامى كردند .\r\nخلاصه توقف من در اردبيل زياد شد . زودتر مىبايستى به تهران رفته نامهء ناپلئون اول را به پادشاه ايران برسانم . در هر صورت از شاهزاده اذن و مرخصى حاصل نموده از راه خلخال به‌سمت تهران راندم » . انتهى كلام مسيو ژبر .\r\nمؤلف گويد نواب نايب السلطنهء رضوان جايگاه طاب الله ثراه ولدار شد حضرت خاقان مغفور فتحعلى شاه مبرور در سنه هزار و دويست هجرى در چهاردهم شهر ذيحجة الحرام متولد شده و در سنهء هزار و دويست\r\n\r\n","description":"","footnote":"","page_name":" 592 ","page_number":640},
  {"content":"\r\n\r\nو چهل و نه هجرى بعد از فتح خراسان و سرخس در دهم شهر جمادى - الاخره در مشهد مقدس به حظيرهء قدس خراميد . اوصاف و خصايل سنيهء نواب غفران مآب غالبا زينت دفاتر و صحايف نگارندگان داخله و خارجه است و ما از آن اقتصار مىنمائيم به همان قدرى كه در ضمن مسطورات نگارندگان فرنگ است و صورت معنى آيت آن مرحوم معظم را كه در كمال شباهت آن حرفى نيست در صفحهء يسار مرتسم مىنمائيم « 1 »\r\n ماهز عطفيه بين البيض و الاسل * مثل الخليفة عباس بن فتحعلى \r\n\r\nنقل از سفرنامهء مسيو تانكووان « 2 »\r\nمسيو تانكوان كه واسطهء سفارت ژنرال گاردان خان سفير ناپلئون اول به دربار خاقان مغفور بود در سنهء هزار و دويست و بيست و دو هجرى از تبريز گذشته شرحى از وضع اين شهر نگاشته است . اين شخص جمعيت شهر تبريز را از پنجاه شصت هزار بيشتر نمىداند و مىنويسد كه :\r\n« دور شهر تبريز ديوارى بسيار مرتفع است كه قطر آن نيز زياد است . خندق عميقى دور شهر حفر شده است . چون زلزله در تبريز شديد است عمارات را زياده از يك مرتبه نمىكنند . عمارت شاهزاده عباس ميرزا وسيع و خوش هوا ليكن ساده است . چند عراده توپ جلو ميدان عمارت گذاشته شده . از بناهاى معتبر تبريز مسجدى مىباشد بسيار عالى كه در خارج شهر و قديم الايام آباد بوده و اينك خراب است . زلزله علت و سبب خرابى آن شده و بعد از خراب شدن كسى به خيال آبادى آن نيفتاده است . شهر تبريز نسبت به ساير شهرهاى ايران از حيثيت تجارت با مكنت‌تر است .\r\n\r\n\r\n","description":"","footnote":"\r\n( 1 ) - اين عكس در آخر همين كتاب ملاحظه مىشود .\r\n( 2 ) - تانكوانى  Tancoigne  از افسران فرانسوى است كه همراه گاردان به ايران آمده .\r\nمجموعهء نامه‌هائى كه او از وضع زندگى خود در ايران به دوستى در فرانسه نوشته حائز اهميت فراوان است . اين نامه‌ها تحت عنوان « نامه‌هائى دربارهء ايران و تركيهء آسيا » در دو جلد در 1819 در پاريس چاپ شده .\r\n","page_name":" 593 ","page_number":641},
  {"content":"\r\n\r\nپارچه‌هاى زرى و حرير و پنبه و پشم از هر قبيل در تبريز بافته مىشود .\r\nروز سيم ورود ، ما را به عمارت شاهزاده عباس ميرزا احضار كردند .\r\nاحمد خان بيگلر بيگى از طرف شاهزاده مأمور بود كه ما را در حياط اول پذيرائى نمايد . بعد از توقف در تالار اين حياط ، ابتدا اسامى ما را از ژنرال گاردان خان سفير كبير گرفته تا ادنى تابينى « 3 » ميرزاى احمد خان بيگلر بيگى ثبت نمود . بعد از اتمام اين مطلب ، خود جلو افتاده ما را به حياط ديگر وارد كرد . سلام شاهزاده منعقد بود . وزرا و اركان دولت در حضور او ايستاده بودند . تنها شاهزاده نشسته بود . لباس شاهزاده آن روز عبارت از قباى اطلس سرخى بود و دو بازوبند مرصع در بازو داشت .\r\nدستهء شمشير خود را كه بر روى زانو گذاشته بود مكلل به جواهر گرانبها بود و در سر ، شال و كلاهى داشت . سفير و اجزاى سفارت را شاهزاده به اطاق احضار نمود . براى سفير صندلى مطلا و براى اجزاء صندلى چوبى معمول پيش حاضر كرده بودند . شاهزاده عباس ميرزا روى زمين نشسته بود و ما در حضور او روى صندلى نشسته بوديم . بعد از تعارفات رسمى ، مكالمهء شاهزاده با ژنرال گاردان خان منحصر شد به بعضى اطلاعات قشونى . در آن وقت شاهزاده عباس ميرزا بيست و يك ساله بود . دو ساعت تمام مجلس طول كشيد و مجموع صحبت ، ترتيب قشون به وضع فرانسه بود » . انتهى كلام مسيو تانكووان .\r\n\r\nنقل از سفرنامهء مسيو فلاندن « 4 » فرانسوى متعلق به تبريز\r\nمسيو فلاندن فرانسوى از اجزاء سفارت مسيو سرسى سفير دولت فرانسه كه به دربار شهريار مبرور محمد شاه ماضى انار الله برهانه مامور بود در سال هزار و دويست و پنجاه و هفت هجرى مطابق هزار و هشتصد\r\n\r\n\r\n","description":"","footnote":"\r\n( 3 ) - تابين يعنى پائين‌ترين سطح در مراتب نظامى در حد يك سرباز ساده .\r\n( 4 ) -  Eugene Flandin  همراه با كوست  Pascal coste  سفرنامه‌اى ارزنده راجع‌به ايران پرداخته‌اند مشحون به تصاوير بسيار زيبا در 6 جلد . فلاندن خود نيز سفرنامه‌اى نوشته كه حسين نور صادقى ترجمه كرده . اوژن فلاندن نقاش بوده و پاسكال كوست معمار .\r\n","page_name":" 594 ","page_number":642},
  {"content":"\r\n\r\nو چهل و يك مسيحى به اتفاق سفير مسطور به ايران آمده و از تبريز عبور كرده در باب اين شهر مىنگارد :\r\n« جمعى كه به تماشا و استقبال آمده بودند به زحمت زياد آنها را پس‌وپيش كرده وارد تبريز شديم و به‌طرف خانه‌اى كه براى ايلچى تعيين شده بود رفتيم . براى فرنگيها كه تازه به تبريز مىآيند بهتر از اين خانه‌اى كه براى ما معين كرده بودند به‌طور يقين يافت نمىشود .\r\nچرا كه از وضع عمارت و مخلفات آن معلوم بود كه آن را يك نفر فرنگى ساخته و آن مخلفات را فراهم آورده است و چون تحقيق نموديم همين طور بود . يعنى يكى از مأمورين انگليس مقيم تبريز تعمير اين خانه نموده و وقت رفتن به شخصى ارمنى واگذار كرده است . حاكم تبريز در اين وقت شاهزاده قهرمان ميرزا برادر پادشاه ايران است . رسم بود كه روز سيم به شاهزاده ديدن كنيم . اما چون به شدت برف مىباريد و به سبب عقيدهء مذهبى ايرانيان كه با رطوبت با عيسويان ملاقات نمىنمايند ، شاهزاده وقت ملاقات را عقب انداخت و ما نيز براى اين‌كه در اين شدت برف طى مسافتى نكنيم از اين فقره نهايت ممنون شديم . از عجايب اين‌كه ، از روز ورود ما به تبريز تا روز ملاقات شاهزاده ، مكرر ميان ايلچى و مهماندار گفتگوى بيرون آوردن كفش و با جوراب داخل شدن به اطاق شاهزاده و صحبت جلوس ما در حضور شاهزاده بود و اين دو مسئله به قدرى در نظر شاهزاده اهم مىنمود و بدان مقيد بود كه بارها مهماندار ما به عمارت رفته در اين باب گفتگو نمود . با آن‌كه در دربار ايران رسم است كه سفرا در حضور پادشاه مىنشينند و شاهزاده‌هاى خانوادهء سلطنت مىايستند - و در اين صورت وابستگان سفارت به طريق اولى حق جلوس در حضور يك نفر شاهزاده دارند - مع ذلك شاهزاده اشكالات وارد مىآورد و قبول نمىكرد كه اجزاى سفارت در حضور او بنشينند . از قرارى كه معلوم شد شاهزاده بسيار مغرور و متكبر است و همان احترامات را كه اهالى خارجه و داخله به شخص پادشاه مىنمايند متوقع است .\r\nخلاصه مهماندار دلايل اقامه نموده تا اذن جلوس ما را از شاهزاده گرفت .\r\nولى در مسئلهء داشتن كفش يا كندن آن به هيچ‌وجه تمكين نكرد و با وجودى كه در دربار پادشاه ايران رسم است كه سفرا و اجزاى سفارت علاوه بر كفش معمولى كفش ديگر روى آن مىپوشند و وقت رفتن به سلام ،\r\n\r\n","description":"","footnote":"","page_name":" 595 ","page_number":643},
  {"content":"\r\n\r\nكفش اولى را كنده با كفش دويمى - كه به منزلهء جوراب است - حضور مىيابند مع هذا شاهزاده راضى نشد كه سبك دربار پادشاه را در حضور او معمول داريم . آخر الامر ايلچى ناچار شده به او پيغام داد كه رسم ادب اگر در مملكت شما كندن كفش است در مملكت ما برهنه كردن سر است . پادشاه ما حسين خان ايلچى شما را كلاه به سر پذيرفت شما هم بايد موزه به‌پاما را بپذيريد . خلاصه قرار بود سفيرى كه به حضور شاهزاده مىرود براى او و همراهانش اسبهاى مخصوص از اصطبل بياورند اگرچه ما معتاد به زينهاى ايرانى نبوديم سوار شده عازم گشتيم .\r\nحين ورود ما به عمارت يك فوج سرباز صف كشيده بودند سلام دادند و به محض پياده شدن ما از اسب موزيكانچيان ايرانى بناى نوازش گذاردند .\r\nايشيك آقاسى باشى لباس مخصوصى در بر كرده و چوبى كه علامت منصب اوست به دست داشت ، درب عمارت ما را پذيرائى كرد و از وسط باغ ما را راهنمائى نموده به اطاقى وارد نمود كه ديوارهاى آن آئينه‌كارى و در بعضى از مواضع آن صورت جنگهائى كه نواب نايب السلطنه عباس ميرزا پدر قهرمان ميرزا با عثمانيها كرده مرتسم نموده بودند و از آن جمله صورت تسخير طوپراق قلعه واقعه در ارمنستان بود . در يمين و يسار تصاوير مرتسمه صورت چنگيز خان و شاه اسماعيل و رستم و نادر شاه را كشيده بودند . بعد از اداى احترامات ، روى صندليها كه حاضر كرده بودند در اطاق نشستيم . خود قهرمان ميرزا در پائين اطاق نشسته بود و لباس سبزى دربر داشت كه تا سينه دكمه كرده و يقهء آن مخمل بود .\r\nشلوار او به سبك شلوارهاى فرنگى و كمربند او طلا و به واسطهء گل كمر بزرگى مكلل به الماس از دو طرف بسته مىشد . شمشيرى بر كمر داشت كه غلافهء آن از مخمل و دستهء آن نيز مكلل به الماس بود . اپولتهاى « 5 » بزرگ بر سر شانه و حمايل و نشان به سينهء خود آويخته بود . وقتى كه ايلچى داخل شد ، شاهزاده مطلقا از جاى خود حركت نكرد . بعد از تعارفات رسمى ، به ما اذن جلوس داد و به توسط يك نفر مترجم با ايلچى مختصرى از ورود او به تبريز و مسافرت او گفتگو كرد . توقف ما در اين مجلس طولى نكشيد . از اينجا به ديدن ملك قاسم ميرزا رفتيم . وضع رفتار قهرمان ميرزا و احوال او موجب كدورت خاطر ما شده بود . اما\r\n\r\n\r\n","description":"","footnote":"\r\n( 5 ) -  Epaulette  به معنى سردوشى .\r\n","page_name":" 596 ","page_number":644},
  {"content":"\r\n\r\nخوشوقت بوديم از رفتار ساير شاهزادگان كه شباهتى به طرز قهرمان ميرزا نداشت . ملك قاسم ميرزا پسر هفتادمى « 6 » فتحعلى شاه به واسطهء بلندى خيالات و دانشمندى و جهدى كه در استحضار و اطلاع از وضع و احوال اروپا كرده بود در مشرق زمين ممتازترين اشخاص بود . زبان فرانسه را كاملا مىدانست و انگليسى و روسى و عثمانى و عربى و هندوستانى را تكلم مىنمود . از مدرسهء فرانسه تمجيد تمام مىنمود و براى احداث چنين مدرسه و فرنگيهائى كه براى مدرسى مقرر شده بودند فرمانهاى مخصوص از شاه گرفته و مضامين آن طورى خوب بود كه موجب تشويق و كمال ميل فرنگيها به اين مملكت مىگشت . ولى بعد بعضى رجال صاحب غرض ، رأى شاه را در باب فرنگيها ديگرگون نموده بودند و خط نسخ بر آن فرامين كشيده آمد .\r\nخلاصه با ملك قاسم ميرزا صحبتهاى خوب كرديم . مىگفت زبان فرانسه را از يك زن فرانسوى مسماة به مادام دولامارى نيز كه در تهران بوده آموخته است . شاهزادهء مزبور جوان خوش‌قامت و آثار نجابت از ناصيهء او ظاهر و لايق و كافى بود . ريش او مانند ريش شاه كوتاه ولى سبيلهاى بسيار بلند داشت . لباس او مركب از وضع ايرانى و فرنگى بود .\r\nمحبت و مهربانيهاى او بدرفتاريهاى قهرمان ميرزا را از خاطر ما برد .\r\nبه واسطهء پذيرائيها كه از ما كرد به امتنان رخصت روانگى گرفتيم .\r\nايلچى وقت عزيمت از فرانسه هداياى زياد از قبيل ساعت بغلى و ديوار كوب و اسلحه و جواهر و پارچه‌هاى نفيسه و چينى كار شهر سور و تصويرات زياد با خود آورده بود . روز بعد از ملاقات براى هردو شاهزاده از اين هدايا فرستاد . چون حين عبور از وسط برفها و گردنه‌هاى سخت قاطرها پرتاب شده بودند اغلب اشياء نفيسه را صدمه وارد آمده بود .\r\nلهذا تعارفى كه ايلچى براى قهرمان ميرزا فرستاد يك دست اسباب چاى خورى كار كارخانجات شهر سور « 7 » بود كه به واسطهء لطافتى كه داشت جزئى صدمه به او وارد آمده بود و مرمت آن امكان نداشت و نيز منحصربه‌فرد بود و ناچار ايلچى آن را به همان حالت براى قهرمان ميرزا فرستاده بود . شاهزاده از قبول آن تهاون نموده و در ضمن گفته\r\n\r\n\r\n","description":"","footnote":"\r\n( 6 ) - قدرى اغراق كرده . ملك قاسم ميرزا پسر بيست و چهارم فتحعلى شاه بوده .\r\n( 7 ) -  Sevre \r\n","page_name":" 597 ","page_number":645},
  {"content":"\r\n\r\nبود برگ گلى كه از دوست رسد در نظر او قدر و قيمت عالمى دارد . ولى مىبايد كه آن برگ گل پژمرده نباشد . چند روز بعد يك نفر از صاحب‌منصبان خود را ملك قاسم ميرزا نزد ايلچى فرستاده همگى را به شكار رفتن با قوش و تازى دعوت نمود . اهل ايران با قوش غالبا شكار مىكنند و قوش را خوب تعليم مىدهند و در اين قسم شكار مهارت كامل دارند . دعوت شاهزاده ما را به اين شكار چيز تازه براى ما بود و چون كمال ميل را به ديدن آن داشتيم دعوت را قبول و به كوههاى حول و حوش شهر به عزم شكار رفتيم . چيزى نگذشت كه شكارى به نظر آمد .\r\nقوشچى دستكش بلندى به دست كرده و قوش را با بند كوچكى كه به پاهايش بسته بود بر روى دست نگاه داشته و چشم‌بندى از ماهوت قرمز كه به وضع قشنگى زينت يافته بود بر روى چشم او گذارده بودند . چون چشم قوشچى به شكار مىافتد فى الفور چشم‌بند قوش را به‌طرف شكار گردانيده و آن را باز كرده قوش را رها مىكند . و رسم قوش اين است كه مثل تير به خط مستقيم بر بالاى سر صيد رفته به قوت بر روى آن پائين مىآيد و با نوك و چنگال او را مىگيرد همين‌كه شكار را صيد كرد ، فورا به‌طرف او مىدوند و قدرى گوشت به او مىدهند . دادن گوشت به قوش سبب مىشود كه به سهولت صيد خود را رها مىكند . قوشچيان شاهزاده و خود او چند كبك و خرگوش به اين وضع شكار كردند . با قوش مىتوان حيوان بزرگ و طيور شكارى قوى جثه حتى عقاب را صيد كرد و براى اين فقره غالب لازم مىشود كه دو قوش رها مىكنند . حيوانى نيست كه نتوان به واسطهء قوش آن را شكار كرد . وقتى كه قوش از گرفتن صيد خود عاجز بماند در مقابل او مىايستد و با نوك ، چشمهاى او را مىتركاند . و از قرار مذكور سابقا بعضى شاهزاده‌گان ظالم ، قوشهاى مخصوص تربيت مىكرده‌اند كه به انسان حمله مىنموده‌اند . با اين‌كه اهل ايران جان انسان را چندان معتنابه نمىدانند نمىتوان باور كرد چنين عمل شنيعى در ميان ملتى شايع شده باشد . شايد كه در آسيا آن را معمول داشته باشند ولى در اين زمان از نگاه داشتن قوش جز صيد كبك و خرگوش و آهو منظورى نيست . بلكه صيد به واسطهء قوش رفته‌رفته در ايران منسوخ مىشود . زيرا كه در اين مملكت حتى در خانواده‌هاى بزرگ كمتر كسى يافت مىشود كه به سهولت استطاعت نگاه داشتن\r\n\r\n","description":"","footnote":"","page_name":" 598 ","page_number":646},
  {"content":"\r\n\r\nقوش يا تازى داشته باشد و به‌همين جهت اغلب با تفنگ به صيد مىروند .\r\nدر زمان سلطنت صفويه گويند هشتصد قوش در قوشخانهء پادشاه بوده .\r\nاگرچه چندان وقتى نيست كه ما از حالت اهل ايران آگاه شده‌ايم . اما مبرهن است كه اين ملت در كليهء صنايع ، باذوق مىباشند خاصه در علم و صنعت نقاشى و دليل آن نقشهائى است كه در عمارات پادشاهى و ساير ابنيه حتى در خانه‌هاى غير معتنابه رعيتى موجود است . ملك قاسم ميرزا نيز زايد الوصف طالب نقاشى بود . معلوم مىشود كه اين هنر به قدرى كه نزد ايرانيان مطبوع است آن‌قدرها نزد عثمانيها مطلوب نيست . بلكه عثمانيها كمال بىميلى را به اين هنر بزرگ اظهار مىنمايند . شاهزادهء مزبور منزل مرا در ديوانخانهء خود قرار داده بود و تا آنجا بودم همه روزه از من ديدن مىكرد و رفته‌رفته ميان من و او دوستى كامل پديدار آمد و به‌جاى آن‌كه از كثرت معاشرت عقيدهء اوليهء ما نسبت به او كم شود روز به روز زياد شد و اخلاق و صفات حسنهء او كه بر ما مجهول بود مكشوف گرديد . در دين عقايد عاميانه نداشت . در باب زنان و روابط ميان عيسويان و مسلمانان صحبت مىنمود . از علو خيالات و وضع اظهار آنها گوئى كه در اروپ و در فرانسه كه مملكت آزادى است نشو و نما نموده است .\r\nدر تبريز چند نفر فرانسوى يافتيم كه معروفترين آنها شخصى بود موسوم به مسيو اوژن بوره « 8 » كه يك سال بود در تبريز اقامت داشت .\r\nاين شخص بعد از مسافرت بسيار و سياحت زياد و عبور از سواحل درياچهء اروميه پاىتخت آذربايجان را محل اقامت خود قرار داده بود . در بين راه از وضع متوطنين اين صفحات آگاهى حاصل نموده زياد مايل بود كه خود ، مؤسس اساس تربيت و مدنيت آنها شود . بنابراين در غرهء ماه ژانويهء هزار و هشتصد و سى و نه مسيحى مطابق هزار و دويست و پنجاه و پنج هجرى در تبريز احداث مدرسه نمود « * » و مقصود او اين بود كه در اين مدرسه بيش از همه‌چيز تعليم زبان فرانسه داير شود و در ضمن خواست\r\n\r\n\r\n","description":"","footnote":"\r\n( 8 ) -  Augene Bore \r\n* - در باب ورود مبلغين مسيحى به ايران و اقدام آنان در مورد تأسيس مدارس رجوع شود به مقالهء « داستانى از مبلغين عيسوى در ايران » از عباس اقبال در مجلهء يادگار سال سوم شمارهء 6 و 7 ص 60\r\n","page_name":" 599 ","page_number":647},
  {"content":"\r\n\r\nاز كشيشان لازريست « 9 » كه در اسلامبول عبادتگاه داشتند به ايران بياورد و به ترويج مذهب عيسوى بدارد و براى اين فقره از اعلى حضرت پادشاه ايران اجازه خواست و در عوض متعهد شد كه بيست نفر از جوانان منتخب ايران را مجانا تعليم و تربيت نمايد . ملك قاسم ميرزا كه در آن وقت در تبريز بود و كمال ميل را به اطلاعات اروپا داشت نهايت حمايت از مسيو اوژن بوره نموده اهتمامات وافيه به عمل آورد و به توسط او فرامين خوب بسيار مساعد به دست آمده آن اشكالى كه در احداث مدرسهء او به نظر مىآمد رفع شد . وقتى كه ما وارد تبريز شديم مسيو بوره چند نفر جوانان در مدرسهء خود جمع كرده و از ورود سفارت نيز تقويتى يافته درصدد توسعهء منظور خود برآمد و اصفهان را كه مركز ايران بود براى محل استقرار كشيشها منتخب نموده به اتفاق ما عزيمت آن شهر نمود . فرانسه‌هاى ديگر صاحب‌منصبانى بودند كه از فرانسه به همراهى حسين خان سفير ايران « 10 » به وعده و نويد او دست از افواج خود كشيده براى تعليم قشون ايران آمده بودند . حسين خان ، به‌جاى آن كه از جانب دولت متبوعهء خود به ايفاى وعده‌هاى خود بپردازد ، درصدد تهيهء لوازم تدارك زندگانى آنها هم برنيامده لهذا كمال شكايت را از او داشتند . براى صاحب‌منصبان فرانسه در تربيت قشون ايرانى اشكالات بود . از يك طرف پليتيك دولت روس مقتضى بود كه سربازهاى ايرانى كه فطرة شجاع و منظم‌اند فنون نظاميه را فرانگيرند كه با تعليمات صاحب‌منصبان فرانسه درجهء كمال يابند . انگليسيها كه با شاهزاده عباس ميرزا نايب السلطنه در جنگ با روس همراهى نموده بودند كه نگذارند گرجستان از تصرف ايران خارج شود به واسطهء نقارى كه بعد در فقرهء محاصرهء هرات و افغانستان حاصل كرده بودند نيز راضى نبودند كه استعداد عسكريهء دولت ايران زياد شود و به تنظيم و تعليم عساكر خود بپردازد . علاوه بر اينها تكبر رؤساى قشون ايرانى نيز مانع بود كه زير بار بروند و نمىخواستند باوجود بىبهره بودن از علم نظام در تحت\r\n\r\n\r\n","description":"","footnote":"\r\n( 9 ) - در خصوص لازاريست‌ها رجوع شود به مقالهء « مسئلهء لازاريها در ايران » از جهانگير قائم مقامى ( مجلهء بررسيهاى تاريخى سال 6 شمارهء 6 ) .\r\n( 10 ) - حسين خان نظام الدولهء آجودان باشى . ر ك « شرح مأموريت آجودان باشى » از محمد مشيرى . 1356 ش .\r\n","page_name":" 600 ","page_number":648},
  {"content":"\r\n\r\nصاحب‌منصبان با علم باشند . خلاصه حين ورود ايلچى به تبريز ، احوال صاحب‌منصبان بر اين منوال بود . چندى بعد از ورود ايلچى به تبريز شيخ الاسلام به ديدن او آمد و عدهء كثيرى از طلاب با او بودند . رفتن رئيس مذهب اسلام به ديدن سفير عيسوى ، از شرافتهاى بزرگ محسوب مىشود . حين اقامت ايلچى در تبريز ، بعضى ضيافتها از او نمودند . از جمله امير نظام سپهسالار اعظم « 11 » و حسين خان او را به خانهء خود دعوت كردند و اين هردو ضيافت شباهت به مهمانيهاى اروپ داشت .\r\nميز ناهار مملو از گل و ميوه بود و بطريهاى مشروبات به انواع و اقسام صرف شد . بعد از صرف غذا ، آتش‌بازى - كه اهل ايران زياد به آن مايلند - براى ما تهيه كرده بودند ، بعد از آتش‌بازى ، پهلوانان كشتى گرفتند و اشخاصى چند پنبه‌ها نفت‌آلود كرده و سر و صورت خود گذارده محض تماشاى ما آتش زده بودند . بعد از تمام اين فقرات ، بعضى اشعار كه در توصيف ايلچى نظم كرده بودند خواندند و شعرا براى آن‌كه انعامى بگيرند از اغراقات و تملقات و احترامات اشعار خود را طولانى نموده و هيچ فروگذار نكرده بودند .\r\nمدت توقف ما در تبريز شانزده روز بود . در اين مدت درصدد تحصيل بعضى اطلاعات برآمديم . گفتگوى زياد در باب اسم قديم تبريز كرديم . بعضى مؤلفين براين‌اند كه بطلميوس مصرى اسم اين شهر را در كتاب خود « كابريس » نوشته و برخى آن را اكباتان دانسته‌اند . زمره‌اى ديگر اسم قديم آن را « قازان » ( قازا ) گفته‌اند و اما اسم جديد آن را بعضى تبريز و برخى ترى ( توريز ) « 12 » خوانده‌اند . اهل ايران تبريز مىگويند و وجه مناسبتى براى اين اسم ذكر مىكنند . مورخين ايران بناى اين شهر را در سنهء صد و شصت و پنج هجرى مطابق هفتصد و هشتاد و هفت مسيحى مىدانند و بانى آن زبيده زوجهء هارون الرشيد را مىدانند و در اصل مسئله همه متفقند . اختلافى كه كرده‌اند اين است كه زمره‌اى مىگويند زبيده مريض بود و طبيبى آذربايجانى او را معالجه كرده به ازاى حق المعالجه درخواست كرد كه در مملكت او زبيده شهرى\r\n\r\n\r\n","description":"","footnote":"\r\n( 11 ) - ميرزا محمد خان امير نظام زنگنه .\r\n( 12 ) -  Tauris \r\n","page_name":" 601 ","page_number":649},
  {"content":"\r\n\r\nبزرگ بنا نمايد و زبيده مأمول او را قرين حصول داشت . فرقه‌اى براين‌اند كه مرض زبيده چون طول كشيد به جهت معالجه از بغداد سفر كرد و به محلى كه تبريز در آن واقع است رسيد و به سبب خوبى آب و هواى اين محل تب از او ريخت و در اينجا شهرى بنا كرده تبريز ناميد يعنى جائى كه تب مىريزد . ولى اين توجيهى است براى وجه تسميه .\r\nو براى صدق قول مؤلفين ايران بايد اظهار داشت كه در تبريز چند بناى مخروبه هست كه به اسم زبيده معروف است . اگرچه آب و هواى تبريز دافع بعضى امراض هست ، ولى خاك آن به واسطهء زلزله كه غالبا در آنجا رو مىنمايد سكنه را به خطرهاى دائمى مبتلا ساخته است و از اين‌رو است كه آذربايجان خرابهء زياد دارد .\r\nو اما وجه تسميهء اين مملكت به آذربايجان ، گفته‌اند كه اين زمين آتش است . زيرا كه زردشت رئيس مذهب گبر و مروج آتش‌پرستى در مراغه در سمت شرقى درياچهء اروميه به جزئى مسافتى از تبريز متولد شده و در همانجا به ترويج اين مذهب پرداخته و كتاب موسوم به « زند و پازند » را نوشته . بارى تعيين و تحقيق اين فقرات خالى از اشكال نيست . آنچه يقين است اين است كه آثارى از پيش از اسلام در تبريز به هيچ‌وجه نمانده و هرچه بوده آن را زلزله‌هاى متواتره معدوم نموده و اين بناها كه نيز اغلب مخروبه‌اند در نزديكى زمان ما ساخته شده . مورخين مشرق زمينى نگاشته‌اند كه تبريز بعد از آن‌كه بنا شد به همه جهت شصت و نه سال آباد بود و در سال هشتصد و پنجاه و هشت مسيحى به كلى سرنگون گرديد بعد از چندى مجددا آن را بنا كردند و به تزيين و وسعت آن پرداختند و پس از تجديد بنا نيز كرارا مبتلاى زلزله شد . در سال هزار و هفتصد و بيست و يك مسيحى مطابق هزار و صد و سى و چهار هجرى در زمان شاه سلطان حسين زلزله‌اى در تبريز اتفاق افتاد كه از دفعات سابقه شدتش زيادتر بود و هشتاد هزار نفر را هلاك نمود . در اين وقت شاه سلطان حسين از عدم مساعدت بخت و كمى جرأت ، تخت و تاج ايران را به يك نفر افغان كه تازه اصفهان را محاصره نموده بود واگذاشت .\r\nبارى علاوه بر زلزله‌هاى شديده ، يكى از اسباب خرابى تبريز محاربهء ايران و عثمانى بوده است كه در اين نقطه اتفاق افتاده . عثمانيها تبريز را از تصرف شاه اسماعيل خارج نموده‌اند و در سلطنت سلطان سليم خان\r\n\r\n","description":"","footnote":"","page_name":" 602 ","page_number":650},
  {"content":"\r\n\r\nباز ايرانيان آن را بازپس گرفتند و سلطان سليمان خان مجددا اين شهر را متصرف شد و شاه عباس بزرگ از تحت تصرف ايشان بيرون آورد . از جملهء خرابه‌هاى تبريز يكى مسجد بزرگى است كه در آخر مائهء سيزدهم مسيحى غازان خان كه از سلاطين مغول بوده بنا نموده و با كاشيهاى خوش‌رنگ آراسته . بعضى پايه‌هاى ديوار آن باقى است كه از اره‌هاى مرمر سفيد حجارى كرده داشته و بناهاى خوب اين مملكت از همين قسم مرمر مزين است . اين مرمرها را از حوالى مراغه مىآورند و قطر قطعات آن را كه مىتراشند زياد است . از اين مسجد موضعى كه بهتر باقى و دال بر شكوه آن است درب مسجد است كه كار معمارهاى مشرق زمين و به وضع خاتم‌سازى آجرهاى كوچك را زينت داده‌اند . با آن‌كه دير زمانى است ساخته شده و نيز مدتى است كه خراب است رنگ لاجوردى باصفائى از آجرهاى آن نمودار است . ابتداى خرابى آن از دويست سال قبل است و علت انهدام آن زلزله بوده و ظن غالب آن است كه ديگر اين بنا را تجديد ننمايند . يكى ديگر از ابنيهء عاليهء مخروبه بنائى است كه بعضى براين‌اند كه جزء قصر بزرگى بوده كه زبيده زوجهء هارون بنا كرده و داراى مسجد بزرگى بوده و عقيدهء برخى اين است كه اين آثار عمارت بزرگى است كه سلطان سليمان خان عثمانى بعد از تصرف اين شهر براى حفظ شهر و مدافعهء دشمن ساخت و پنجاه عراده توپ و چهار هزار سرباز ساخلوى در آن گذاشت . اين قول اقرب به صواب و محل آثار نيز گواهى مىدهد . زيرا كه شايسته و مناسب با خيال سلطان سليمان خان است و به اين احتمال رفع اختلاف آراء ممكن است . به‌هرحال از سقفها و ديوارها به اشكال آثارى مشهود مىشود و چيزى كه از اين آثار معظم باقى است ديوارهاى خارجى آن است كه قطر زياد داشته و ملاحظهء آن علو بنا را گواهى امين است . اين اواخر كارخانجات و انبار هاى قورخانه را در آنجا قرار داده‌اند .\r\nوضع تبريز به حسب ظاهر صفائى ندارد . خانه‌هاى آن به جهت زلزله يك طبقه و ديوارهاى كوتاه و بناهاى بازارها مختصر و غير مزين و سقف بازارها از چوب است . تبريز علاوه‌بر اين‌كه دار الملك يكى از ممالك معتبرهء ايران است رونق تجارتى آن زياد و بيشتر از بلاد ساير ممالك ايران است . قوافل متعدده از ممالك آسيا و اروپا به اينجا حمل\r\n\r\n","description":"","footnote":"","page_name":" 603 ","page_number":651},
  {"content":"\r\n\r\nاجناس مىنمايند . دار التجارات عمده در تبريز هست كه در آن معاملات كلى مىشود . چيت و پارچه‌هاى پنبهء انگليسى چون از اقمشه‌اى كه در خود ايران نسج مىنمايند ارزانتر وارد مىشود بيشتر به فروش مىرسد .\r\nاين شعبه تجارت و داد و ستد و پارچه‌هاى حرير به دست تجار انگليس است كه پيوسته تجارت ايشان رو به ترقى است . بعد از محاصرهء هرات كه پادشاه ايران از سفير انگليس كدورتى پيدا كرد خيال منع دخول مال التجارهء انگليس را به ايران نمود . ولى چون در اين تجارت براى اهالى ايران صرفهء كلى حاصل بود اصرارى در اين فقره نشد . نيز چند تجارتخانهء يونانى در اين شهر هست . گرجستانيها از روسيه بلورآلات و بارفتن و چرم و مس و ماهوت به اين مملكت مىآورند . ولى جنس ايشان چندان ممتاز نيست و طالب زياد ندارد . اهل ايران ماهوت فرانسه را اگر چه گرانتر و كمتر است بر ماهوت روسى ترجيح مىدهند .\r\nشهر تبريز را از اطراف برج و بارو و خندق و باستيان احاطه نموده است . اين شهر را چند دروازه است : سه دروازهء آن‌كه بزرگتر و مزين‌تر است برجهاى بسيار بلند مناره مانند دارد كه روى آنها را كاشيكارى كرده‌اند و خيلى جلوه مىنمايد . عمارات زياد در بيرون شهر در هر طرف ساخته شده كه مشرف به صحرا مىباشد . سابق كه شهر وسيعتر بوده احتمال مىرود كه اين آبادانيهاى بيرون ، داخل شهر حاليه بوده و بعد از عروض زلزلهء شديده ، جمع كثيرى از سكنه جلاى وطن كرده و شهر منحصر به محلى شده باشد كه كمتر به اين غايله مبتلا شده باشد و قلعهء شهر حاليه محيط به همان محل باشد . در ميان آبادانيهاى خارج شهر باغات بسيار وسيع زياد است كه ميوهء وافر دارد و اشجار بسيار غرس شده است . آب ، وفور دارد . رودخانهء موسوم به « اسپين چاى » از ميان شهر مىگذرد و غالبا كم آب است اما در فصل بهار طغيان آب آن موجب خسارت زياد مىشود . در حوالى شهر چشمه‌هاى گوگرد هست در جاهاى موسوم به بارنج و سعيد كند .\r\nجمعيت تبريز در زمان شاردن كه دويست سال قبل باشد پانصد هزار نفر بوده ولى حالا منتها صد و پنجاه هزار است و سكنه عبارت از مسلمان و ارمنى مىباشند . اين شهر بعد از آن‌كه در تحت حكم خلفا بود مقر سلطنت اولاد شيخ صفى الدين گرديد و اول نوادهء شيخ صفى الدين ،\r\n\r\n","description":"","footnote":"","page_name":" 604 ","page_number":652},
  {"content":"\r\n\r\nشاه اسماعيل از اردبيل محل توطن خود خروج نموده بيرقى كه عليا ولى الله در او نقش بوده در مملكتى كه امير تيمور آن را داير نموده بود افراشت و شهر تبريز را پاىتخت خود نمود و به عنوان اين‌كه پادشاه طبقهء اهل تشيع هستم خود را جلوه داد . و طايفهء عثمانى كه ابتدا به او گرويده و شيعه شده بودند او را همراهى كردند و هنوز بقيه‌اى از آنها در آذربايجان هست كه معروف به « قزلباش » اند . رئيس اين طايفه ايشان را به اين جهت به اين اسم موسوم نموده كه براى امتياز ، كلاه قرمزى به سر مىنهادند . شاه اسماعيل با سلطان سليم - كه با قشون بسيار از اسلامبول محض مدافعه و انتقام لواى خليفهء ثانى آمده بود - جنگ جهاد كرد .\r\nولى سلطان سليم ظفر يافت و سه هزار خانواده از صنعتكاران آذربايجان را كوچانيده به آناتولى برده در آنجا ساكن كرد و تبريز به تصرف عثمانى درآمد . بعد پادشاه ايران آن را بازپس گرفت . مجددا سلطان عثمانى آن را متصرف شد و تاراج كرد و به آتش فنا بسوزانيد و با خاك يكسان كرد و چنان‌كه سابق ذكر شد اين كشمكش بود تا در سنهء هزار و دوازده هجرى مطابق هزار و ششصد و سهء مسيحى شاه عباس بزرگ آن را از تصرف عثمانى بيرون آورد و از آن وقت ديگر در تصرف ايران است . چون از عظمت تبريز كاسته شد و از درجهء پاىتختى افتاد ، صفويه اول پاىتخت خود قزوين را قرار دادند و بعد از قزوين به اصفهان نقل كردند و اصفهان تا اين اواخر پاىتخت بود . و اگرچه از آن زمان تبريز در ممالك ايران اول درجه نبوده ولى درجهء دويم را هيچ‌وقت فاقد نبوده است . و چون مركز مملكتى است كه بزرگتر و بامكنت‌ترين ممالك ايران است و با سرحد روس و عثمانى نزديك مىباشد لهذا مقر يكى از حكمرانيهاى بزرگ ايران خواهد بود . در تحت سلطنت اعلى حضرت فتحعلى شاه ولد او عباس ميرزا ولىعهد اردوى كل خود را در تبريز قرار داده بود . از توطن طوايف عثمانى موسوم به « قزلباش » در حول‌وحوش تبريز و اجتماع فرق مختلفه در آن ، زبانى در اين شهر تركيب يافته كه اشتقاق آن از لغت جغتائى و زبان تركمانى و تركى است كه در اسلامبول و آناتولى معمول است و به اين زبان تا تهران تكلم مىكنند و در آنجا مخلوط به فارسى مىشود » . انتهى كلام مسيو فلاندن .\r\n\r\n","description":"","footnote":"","page_name":" 605 ","page_number":653},
  {"content":"\r\n\r\n\r\nنقل از سفرنامهء مسيو ليكلاما آنيژهلت متعلق به تبريز\r\nاين مسافر كه در سنهء هزار و هشتصد و شصت و شش مسيحى مطابق هزار و دويست و هشتاد و سهء هجرى براى تجارت به ايران آمده و سفر او تا هزار و هشتصد و شصت و هشت مسيحى مطابق هزار و دويست و هشتاد و پنج هجرى امتداد يافته وضع و احوال تبريز را [ چنين 
  ] مىنويسد :\r\n« روز ورود به تبريز مسافت زيادى به شهر مانده سواد آن‌كه نهايت باشكوه بود نمايان شد . سابقا اين شهر بسيار وسيع و از بلاد معظمه بوده .\r\nگويند جمعيت اين شهر در قديم يك كرور بوده . شاردن صريح مىنويسد كه در اين شهر كمتر از پانزده هزار خانوار و پانزده هزار دكان نبوده ولى بالفعل از قرار تقرير ثقاة بيش از يكصد و پنجاه هزار نفر نيست .\r\nاين شهر روى دشت وسيع هموارى واقع است كه يك رشته كوه بلند سه طرف آن را احاطه كرده و طرف مغرب آن بدون كوه و باز است و اراضى مزروعهء بيرون شهر در اين طرف مىباشد . كوهى كه در طرف شمال است دامنه و سراشيبهاى آن دره‌ها و تلال و تپه‌هاى مخروطى شكل زياد دارد .\r\nدر محوطهء اين شهر و حوالى همه‌جا آثار خرابى زياد پديدار است كه همه دليل بر وجود قلاع و حصون و عمارات مىباشد . خلاصه در يكى از محلات بيرون شهر يك ربع ساعت طى مسافت كردم تا وارد شهر شدم و براى وصول به منزل و خانه‌اى كه در آنجا بايد پياده شوم از راههاى صعب العبور و كوچه‌هاى تنگ كه دكاكين محقر زيادى در آنها بود گذشتم . شخص ارمنى سركيس نام كه ميزبان من بود در خانهء خود از من پذيرائى كرده مرا داخل خانه نموده در بالاخانهء سه قسمتى منزل داد . اين بالاخانه به وضعى كه در تمام ايران متداول است مشرف به حياط اندرونى بود . در يك قسمت از اين سه قسمتى كه وسيعتر بود منزل كردم و يك قسمت ديگر را غذاخانه قرار دادم و قسمت سيمى براى جاى همراهان معين شد . آشپزخانه را در زير چوب‌بستى كه در ميان حياط است قرار داده‌اند . لوازم اين حياط از ميز و صندلى و نيم تخت و قالى و پشتى و غيره موجود است و همه قيمتى است و اين معنى بر خلاف مظنون\r\n\r\n","description":"","footnote":"","page_name":" 606 ","page_number":654},
  {"content":"\r\n\r\nمن بود . يكى از تجار روس كه در تفليس تجارت و صرافى داشت به شركا و گماشتگان او كه در تبريز بودند سفارش‌نامه از من نوشته بود كه آن ورود ، آن را به حجرهء ايشان برده رسانيدم . اينها دو نفر بودند : مسيو وورت و مسيو فيدنژر و هردو سويسى بودند و سالهاست كه در ايران مىباشند و تجارت عمده دارند و وضع گذرانشان به درجه‌اى خوب است كه واردين را خوب پذيرائى مىتوانند كرد . مسيو وورت زياد مايل بود و اظهار نمود كه مرا نزد زوجه‌اش برده معرفى نمايد . چون غالب تجار خارجه در خارج شهر تبريز خانه دارند ، زن مسيو وورت هم در خارج شهر در خانه‌اى كه داشتند ساكن بود . مردها روزها براى كسب و كار به شهر آمده شام معاودت مىنمايند و شبها با اهل و عيال خود آسوده مىشوند . بعد از آنكه كوچه‌ها و محلات شهر را جزئى بلد شدم ، يك روز مخصوصا با مسيو وورت كه براى همراهى من معين بود سواره به خانهء مسيو وورت رفتم . در تبريز كالسكهء كرايه معمول نيست و جميع راههاى دور با اسب طى مىشود . بارى زوجهء وورت مرا با كمال مهربانى پذيرفت . دو نفر ديگر سويسى را هم در آنجا ملاقات كردم : يكى مسيو ملى و ديگرى مسيو بوتان و در همان شب كه من در خانهء وورت مهمان بودم اين دو نفر هم مجلس را زينت داده بودند . شامى در كمال تفصيل مهيا و چندين ساعت صرف آن طول كشيد .\r\nبيشتر صحبت ما ذكر احوال فرنگستان بود . توصيف مملكت سويس - كه من شيفتهء آن هستم - بيشتر اسباب گرمى مجلس شد و چون اغلب به ذكر اين مملكت پرداختم حضرات سويسى نهايت خوشوقت بودند .\r\nدر همان مجلس دستور العملى براى گردش و تماشاى شهر تبريز و اطراف آن به من دادند و در آخر شب كه بناى معاودت به منزل شد مسيو وورت سه نفر از آدمهاى خود را به اصرار با من روانه كرد كه مرا به منزل برسانند و من از اين معنى متعجب بودم . فردا معلوم شد كه اين احتياط است از صدمهء اشرار . زيرا كه اين دو نفر از اشرار در بيرون شهر نزديك دروازه صدمهء عظيمى خورده بودند و يكى از آنها دستش زخمدار شده بود .\r\nلهذا احتياط منظور مىدارند .\r\nخلاصه بر خود مخمر كردم كه وضع و قدمت و احوال تبريز را معلوم كنم . در ظرف هشت روز به قدر قوه و شعور خود چيزى فهميدم . وجه تسميهء اين شهر به درستى معلوم نيست . مورخين مشرق زمين و سياحان\r\n\r\n","description":"","footnote":"","page_name":" 607 ","page_number":655},
  {"content":"\r\n\r\nعالم هريك چيزى نوشته‌اند . از جمله گويند يكى از سرداران هارون - الرشيد كه در سرحدات ايران بود دو سال مبتلا به نوبه ربع بود . بعد از دو سال در اين محل اردو زده گياه غير معروفى را چيده بخورد و تبش قطع گرديد . براى يادگار اين اتفاق و حسن و ميمنت آن مكان در آنجا شهرى بنا كرده « تبريز » ناميد . يعنى ناخوشى تب در اين محل از من دور شد . از خرابه‌هاى زياد اين شهر پيداست كه مورد صدمات زياد شده و حوادث و جنگهاى عظيم مايهء خرابيها بوده . اين شهر هم مثل شيروان و ساير ولايات نزديك سواحل درياى خزر ، اغلب گرفتار زلزله مىباشد و اين نيز يك سبب خرابى است . بعد از بناى شهر تبريز به فاصلهء شصت و نه سال يا سى و نه سال از زلزلهء شديدى به كلى منهدم شده متوكل عباسى در سال هشتصد و پنجاه و هشت مسيحى مطابق دويست و چهل و چهار هجرى تا سه سال بعد دوباره آن را آباد كرد و بر وسعت و عظمت آن افزود . تخمينا دويست سال بعد باز زلزله‌اى شديدتر شد و تبريز را بدل به تل خاكى كرد و چهل هزار نفر هلاك شدند . امير سودان « 13 » كه از جانب القائم بالله عباسى حكمرانى ايران داشت به حكم خليفه ثالثا اين شهر را بساخت و بهتر از سابق آباد نمود و در دو قرن متوالى باز دو زلزله در تبريز شد كه صدمهء آن كمتر از دفعات قبل نبود .\r\nخلاصه اين شهر در مائهء سيزدهم بعد از مسيح عليه السلام كمال عظمت و رونق و آبادى را داشته و از معتبرترين ايالات ايران بوده اما در سنهء هزار و هفتصد و بيست و يك مسيحى مطابق هزار و صد و سى و چهار هجرى طوفانى شبيه به آتش‌فشان در زمين آن ظهور نموده تبريز را زير و زبر كرد و على التحقيق نود هزار نفر از اين غائله به هلاكت رسيدند و ديگر تا يك مائه و نيم آبادى نپذيرفت . جنگها و انقلابات ديگر هم مدد طوفان شده بر خرابى آذربايجان افزود . آثار و خرابيهاى شهر مرا بر آن مىدارد كه مجملى از وقايع متعلقه به اين شهر و سلاطينى [ را 
  ] كه در آن سلطنت كرده [ اند 
  ] بنگارم .\r\nاين شهر در هموارهء وسيعى در دامنهء كوهى واقع است كه از اين كوه آب جارى مىشود و همهء شهر و اطراف و باغات زياد و زراعتهاى\r\n\r\n\r\n","description":"","footnote":"\r\n( 13 ) - مسلما امير و هسودان است از سلسلهء رواديان . براى اطلاع بيشتر بر احوال وى و ديگر افراد سلسلهء رواديان مراجعه شود به « شهر ياران گمنام » از سيد احمد كسروى ( بخش دوم ) .\r\n","page_name":" 608 ","page_number":656},
  {"content":"\r\n\r\nسبز و خرم را مشروب مىنمايد به علاوه رودخانه‌اى ديگر موسوم به مهران رود از آنجا مىگذرد و بعضى اسم اين رودخانه را « سپس چاى » نوشته‌اند .\r\nآب اين رودخانه به گوارائى معروف است . لكن همه وقت زياد نيست .\r\nگاهى زياد مىشود بلكه بعضى وقتها طغيان مىنمايد و موجب خسارت آبادانيهاى اطراف آن مىشود . از طرف شمال ، در بيرون شهر ، به فى الجمله مسافتى ، رودخانه‌اى ديگر موسوم به « آجى » كه نهايت عظيم است جارى و در فصل بارندگى حالت شطى بزرگ دارد . معنى آجى ، تلخ يا شورمزه است و وجه تسميه اين‌كه [ در 
  ] فصل بارندگى ، آبها از زمينهاى شوره‌زار مىگذرد و به رودخانه مىريزد و طعم آب رودخانه را تغيير مىدهد در اين وقت ماهيها از رودخانه فرار مىكنند . داخل شهر به واسطهء تنگى و اعوجاج كوچه‌ها دلتنگى مىآورد مگر مركز بلد كه بازارها در آن واقع شده كه در آن مىتوان گردش كرد و تفرجى نمود . در بازار همه جور خريد و فروش مىشود . تجار شبها را به خانه‌هاى خود كه در محلات و خارج شهر است مىروند . هيچ سمت از خانه‌هاى شهر به كوچه نگران نيست و جز ديوار خانه‌ها چيزى از آن نمايان نمىباشد . از درب خانه‌ها كه داخل شدى ديگر كوچه را نمىبينى . خانه‌هاى تبريز ساده و از گل خشت خام ساخته شده و روى آن را با كاه گل‌اندود كرده‌اند . ساختن خانه‌ها چندان زحمتى ندارد و به‌همين جهت بىدوام است . خانه‌ها را به واسطهء زلزله پست مىسازند و به‌همين جهت غالب مساجد را مناره نيست . از زلزلهء هزار و هفتصد و بيست و يك مسيحى به بعد چندان دقتى در بنائى و ارتفاع عمارات تبريز نمىنمايند .\r\nتبريز عبارت از دو شهر است : يكى خارج و يكى داخل . شهر داخل به واسطهء حصنى كه دارد مستحكم به نظر مىآيد . ولى استحكامى ندارد .\r\nباوجود بروج مدور و ارگها كه جاى آلات و ادوات حرب بوده و نيز باوجود خندق و دو حصار ، دفع دشمن به‌طورى كه بايد نمىتوان كرد و حصار شهر داخل را دروازه‌هاى متعدد هست كه از جمله سه دروازه براى راههاى عمده با فايده مىباشد و باقى بىمصرف است . دروازه‌ها را قشنگ ساخته و غالب را كاشىكارى كرده‌اند و از كاشى همه جور تصوير نمودار نموده‌اند . من حيث المجموع به مقتضاى عادت مملكتى بد طرز نيست . بيرون دروازه‌ها آبادانيهاست كه مثل شهرى شده است و از هر\r\n\r\n","description":"","footnote":"","page_name":" 609 ","page_number":657},
  {"content":"\r\n\r\nطرف محيط به ديوار شهر داخلى مىباشد . در آبادانيهاى خارج ، باغات باصفا و بساتين و باغچه‌هاى بانزهت بسيار است كه همه اسباب خوش هوائى و طراوت شهر مىشود .\r\nبازارهاى حاليهء تبريز به وضع بازارهاى قديم آن است و جهت اين است كه بر روى خرابه‌هاى قديم ، آن را مجددا ساخته‌اند . بعضى از بازارها را با آجر طاق زده‌اند و برخى را با چوب پوشانيده‌اند و طاقها را به قسمى با سوراخ وضع نموده‌اند كه روشنائى كمى از آفتاب به هر حجره مىتابد . دكاكين معتبر در بازار تبريز هست كه بالفعل مثل آن در تفليس و ايروان نيست . در همهء بازارها خاصه در بازار وسط ، از هر قسم امتعهء بلاد شرقى ايران و غيره موجود است و از هر جنس امتعه و اجناس نيز به تفاوت در كاروانسراهائى كه در آنها در ميان بازار بزرگ باز مىشود حاضر مىباشد . كاروانسراها اغلب دو مرتبه است و در آنها غالبا تجار معتبر منزل دارند و با همه‌جا ايشان را مرابطهء تجارتى است و اجناس را باربار مىفروشند . وسط كاروانسراها براى مصرف هركسى حوض آب هست . در ساير جاها و محلات تبريز بازار و دكاكين و كاروانسرا مىباشد لكن آن بازارها عبارت از دكاكين معدودى است .\r\nكاروانسراها هم بعضى براى بارانداز و مالهائى كه از خارج مىآيد داير شده و برخى ديگر از براى منزل كردن غربا و مسافرين رومى و قفقازى و هندو و ساير مردمان شرقى ممالك ايران و غيره مىباشد . تبريز از براى تجارت بهتر از جميع بلاد ايران مىباشد و هميشه مركز تجارت بوده و هست و دائما با عثمانيها و عربها و گرجيها و هنديها و اهل مسكو و تاتار مرابطهء تجارتى داشته و به قول تاورنيه « صنايع او در همهء شهرهاى مشرق زمين مشهور است » . پارچهء ابريشمى با حاشيهء زرى و اقمشهء پنبه زياده از حد از كارخانجات آن بيرون مىآمده و به اطراف مىفرستاده‌اند . در تبريز براى عمامه ، شالهاى بسيار ممتاز اعلى مىبافته‌اند . نيز از چرم اسب و الاغ و قاطر جيرى ترتيب مىداده‌اند كه در تمام ممالك ايران به امتياز مشهور بوده و مسينه‌آلات و اسبابهاى آهنى نهايت خوب مىساخته‌اند لكن در جميع آن فوايد و فنون ، الآن فتورى هست مگر بعضى از صنايع كه به همان حالت باقى است و صاحبان در دكاكين مخصوصه مشغول و غفلتى از كار ندارند . بازارها مملو از جمعيت و مدام صداهاى مختلف\r\n\r\n","description":"","footnote":"","page_name":" 610 ","page_number":658},
  {"content":"\r\n\r\nو قال و مقال به گوش مىرسد و بيشتر اين صداها از مردمان بىكار بىمعنى شهر است . ممكن نيست اهالى اقلا روزى يك دفعه به بازار نروند و گردش نكنند . من هم همين كار را مىكردم لكن براى من حظ مخصوصى داشت و خالى از تازگى نبود . زيرا كه همه جور مردم را از ايرانى و ارمنى و ترك و تاتار و غيره مىديدم . بالاى درب دكانها و حمامهاى تبريز صورتهاى غريب و عجيب كشيده و چسبانيده‌اند از جمله صورت جانورهاى درنده كه گاوى را پاره كرده‌اند ديدم . در بعضى مواضع صورت رستم را كه به عقيدهء مورخين عجم ، اشجع پهلوانان ايران بلكه تمام آسيا بوده به نظر آمد . اين كار را البته براى جذب مشتريان و توجه عوام كرده‌اند .\r\nدر زمان شاردن از قرار نگارش او دويست و پنجاه مسجد در تبريز داير بوده اگر سهو عددى و اغراق نباشد خيلى است . از آثار . . .\r\nخرابه‌هاى مساجد و بقاع كوچك و بزرگ كه عدد آنها دويست و پنجاه نمىشود معلوم مىشود كه اين قول صحتى ندارد . لكن به اتفاق جميع مورخين ايرانى و سياحان فرنگ و غيره ، اين شهر در هر وقت و هر حالت مساجد و بقاع به اندازهء وضع آبادى داشته و از خرابه‌ها مستفاد مىشود كه هر پادشاه و وزير و رئيس كه در تبريز بوده در زمان سلطنت و رياست خود خواسته است علامتى و آثارى از مساجد و عمارات عاليه و غيره در اين شهر باقى بگذارد ولى زلزله‌ها و حوادث مانع اين مرام شده . مسجدى كه از آثار قديمهء تبريز و در ميان ارك خرابه واقع است نسبت بناى آن را به زبيده زوجهء هارون مىدهند . در حوالى اين مسجد عمارات بسيار خوب به طرز و سبك آن وقت ساخته بودند و اين را من شنيده و مىنويسم نه اين‌كه خود مسجد را ديده و چيزى استنباط كرده باشم . شاردن و تاورنيه از سياحان مقبول القول مىباشند و از حالات تبريز شرحى نگاشته‌اند . باوجود اين نگارش ، من غير لازم است مگر از اختلافاتى كه در اين دو قرن آخر اتفاق افتاده باشد چيزى بنويسم .\r\nبه عقيدهء شاردن شهر تبريز در هزار و دويست و چهل و يك مسيحى مطابق ششصد و سى و نه هجرى نه ديوار داشته نه بارو و در جنگهاى ايران و عثمانى همه وقت محل و مورد صدمه بوده . اين شهر در وقتى كه پانزده هزار باب دكان و پانزده هزار خانوار داشته منقسم به نه محله بوده است و دكاكين\r\n\r\n","description":"","footnote":"","page_name":" 611 ","page_number":659},
  {"content":"\r\n\r\nو بازار آن مثل حال يك محلهء عليحده بوده . و ارتفاع طاق بازارها از چهل تا پنجاه قدم مىباشد . خانه‌هاى تبريز تعريفى ندارد اما بازارهاى آن از بازار ساير بلاد شرقى بهتر و به جهت وسعت و استحكام گنبدها و ارتفاع سقف و امتعه‌اى كه در دكانها گذاشته خوب و قشنگ به نظر مىآيد . مواضع ديگر تبريز نه چندان خوش‌نماست نه اين قدرها جمعيت دارد . تبريز را سيصد كاروانسرا بوده كه اغلب گنجايش بيتوتهء سيصد نفر مسافر و غيره داشته . در زمان تاورنيه اغلب مساجد تبريز خراب و باير بوده . تارونيه گويد بازارها و كاروانسراها و حمامهاى تبريز كه بالفعل مخروبه است ممتاز و بىنظير است . خاصه دو ميدان در تبريز است كه هم شاردن و هم تاورنيه نوشته‌اند كه اين دو ميدان از حيثيت وسعت و بنا ، در هيچ‌جاى دنيا نظير ندارد . به عقيدهء شاردن يكى از اين دو ميدان وسيعتر و بهتر از ميدان اصفهان است و مىگويند مكرر سى هزار عسكر رومى در اين ميدان صف بسته‌اند . ميدان ديگر در جلو ارگ و باغ جعفر پاشا واقع بوده . ارگ مزبور را كه الآن خراب است گويا براى قورخانه ساخته‌اند . در اين ميدان ، قصابخانهء بزرگى بوده كه گوشت جميع شهر را مىداده و در اطراف آن عمارات عاليه و مساجد معتبره بوده . به عقيدهء شاردن سه مريضخانهء بسيار پاكيزه در اطراف ميدان بوده است . اما هيچ‌وقت مرضى را در آن‌جا نمىداده‌اند .\r\nوضع تبريز در مائهء هفدهم از قرارى است كه مسطور شد . چهار چيز تبريز خيلى نقل داشته : مسجدها ، ارگها ، بازارها ، باغها و فقط بازارها به وضع قديم باقى مانده . خلاصه از بناها كه در سه قرن متوالى ، خلفا در تبريز كردند چيزى نمانده . زيرا كه از بغداد دور بود و حكامى كه از جانب خلفا در اين شهر بوده‌اند به واسطهء ضعفى كه داشته‌اند نتوانسته‌اند آن را خوب نگاهدارى كنند . چند گاهى هم تبريز در تصرف سلسلهء صفاريه بوده . در سلطنت اولاد چنگيز خان ، تبريز رونق كاملى داشته . اين طبقه فصل پائيز به مراغه مىرفته‌اند و در آنجا توقف مىكرده‌اند . از تبريز تا مراغه بيست فرسخ است . قبر هلاگو خان در مراغه است و در نزديكى قبر به حكم هلاگو خان ، خواجه نصير الدين طوسى ( ره ) رصدى بسته كه هنوز آثار آن پديدار است . در تبريز دار التعليمى معتبر بوده كه در آن تحصيل علوم ادبيه و كسب صنايع\r\n\r\n","description":"","footnote":"","page_name":" 612 ","page_number":660},
  {"content":"\r\n\r\nمىكرده‌اند . اباقاآن پسر هلاگو خان دختر سلطان اسلامبول را كه ميشل پالئولگ « 1 » نام داشت به زنى گرفت . سياحى ماركوپولو « 2 » نام در هزار و دويست و نود و سهء مسيحى به تبريز آمده آنجا را سياحت كرد و بعدها به ممالك تاتار و چين رفت و چندين سال در خدمت قبلا - قاآن كه در چين و تاتار سلطنت داشت ماند تا وقتى كه به اتفاق ايلچيهاى ديگر دختر قبلا قاآن را براى ارغون خان پسر اباقاآن مىآورد مراجعت كرد . اين دختر همين‌كه نزديك به ورود گرديد ، ارغون خان كه داماد بود درگذشت و دختر قسمت غازان خان شده به مزاوجت او درآمد .\r\nمرابطهء سلسلهء چنگيز خانى با سلطان روم سبب شد كه از جميع ممالك غربى ايلچى براى اقامت به تبريز آمد . اين سلسله كه با تسلط و دولت و داراى علوم و كمالات و رسوم سلطنتى بودند بايد آثار بزرگ در تبريز از ايشان باشد . اما در كتب از اين بابت چيزى ننوشته‌اند . مغول تا سنهء هزار و دويست و نود و چهار مسيحى مطابق ششصد و نود و چهار هجرى دين اسلام قبول نكرده بودند . سال بعد از اين سنه ، غازان خان مسلمان شد و صد هزار نفر مغول با او مسلمان شدند و اين خبر منتشر شد و ساير مغولها كه در بلاد ايران متفرق بودند از شنيدن اين خبر اسلام اختيار كردند . اول مسجدى كه به توسط اين سلسله بنا شد بانى آن غازان خان پسر ارغون خان بود . اين مسجد در طرف جنوب شهر تبريز در پهلوى خرابه‌هاى ارگ واقع و اسم آن مسجد قوجه على شاه بود « 3 » چون قوجه على شاه بيشتر متصدى اتمام آنجا مىبود به اسم او موسوم شد .\r\nديوارهاى مسجد را با آجر زرد ساخته بودند . شاهزاده عباس ميرزاى نايب السلطنه دفعهء آخر كه مشغول جنگ با روس بود در آن محل يك توپخانه و يك قورخانه بساخت . بارى ، سلطان محمد خدابنده برادر غازان پاىتخت را از تبريز به سلطانيه برد و تبريز در آن وقت خيلى بىرونق شد . اين همان سلطان محمد است كه شيعه شد و اين طريقه را رواج داد و سايرين به متابعت او تشيع اختيار كردند و سنىها را از خاك خود بيرون كرد و لهذا قرنهاست كه عداوت سنىگرى و شيعه‌گرى ميان رومى و ايرانى درگرفته و باقى است . غازان خان آخر پادشاه معتبر\r\n\r\n\r\n","description":"","footnote":"\r\n( 1 ) -  Michel paleologue . \r\n( 2 ) -  Marco polo . \r\n( 3 ) - قوجه على شاه صدر اعظم غازان خان بوده . ( ا ع ) . قوجه صورت مغلوطى است از « خواجه »\r\n","page_name":" 613 ","page_number":661},
  {"content":"\r\n\r\nنسل هلاگو خان است و ديگران كه بعد از او بودند ضعيف الحال و مقهور امرا و حكام و قشون خود مىبودند . نيز مسجد قشنگى در بيرون شهر تبريز سر راه اصفهان ساخته شده كه عقيدهء اهالى اين است كه سنىها آن را ساخته‌اند و به‌همين واسطه متروك و مخروبه شده است . منارهاى آن از كاشى الوان و بيرون مسجد نيز از همين كاشى و داخل مسجد نقاشى و با خطوط عربى با طلا و لاجورد در آن كتيبه كرده‌اند . در مسجد از سنگ يك‌پارچهء سفيد است كه دروازده قدم پهنا و بيست و چهار قدم ارتفاع دارد . دور دايرهء گنبد مسجد سى و شش قدم بوده و گنبد را بر روى دوازده ستون اندرونى و شانزده ستون بيرونى بنا كرده‌اند . اين ستونها خيلى بلند و شش قدم مربع قطر آنهاست . هزارهء صحن و رواق گنبد را با مرمر منبت مزين كرده‌اند . سنگهاى مرمر را از اروميه آورده و در آنجا به كار برده‌اند . معدن اين مرمرها در پانزده فرسخى تبريز است .\r\nسبب آمدن سلطان سليم به ايران اين بود كه سلسلهء صفويه كه مروج و سر سلسلهء اهل تشيع بودند همهء شاهزادگان سنى « 4 » را با ساير اهل تسنن به قتل رسانيدند . اين فقره بر سلطان سليم خان كه پنجاه سال « 5 » بود سلطنت داشت گران آمده با قشون زياد و توپخانه - كه تا آن وقت در ايران نبود - رو به اين مملكت نهاد و به سرحد آذربايجان رسيد . شاه اسماعيل چون تدارك جنگ نديده بود ، احتياطا عيال و اطفال خود را روانهء قزوين نمود و خود با سلطان سليم جنگ كرده شكست خورد و سلطان سليم تبريز را گرفت و غارت زيادى كرد و در آخر سه هزار خانوار از اهل حرفه را كه غالب آنها ارامنه بودند كوچانيده با خود به اسلامبول برد . چندى بعد اهل تبريز ساخلوهاى رومى را كشتند و ياغى شده به شاه طهماسب گرويدند « 6 » . سلطان سليمان خان پسر سلطان سليم به جنگ آمده تبريز را مسخر كرد و ابراهيم پاشا را كه سردار بود امر كرد قلعه و ارگى در تبريز بسازد كه هنوز آثار آن نمودار است . سيصد و پنجاه عراده توپ دور ارگ مزبور گذاشت . چهار هزار نفر هم مستحفظ داشت . دوازده سال بعد تبريزيها مجددا شورش كرده باز ابراهيم پاشا\r\n\r\n\r\n","description":"","footnote":"\r\n( 4 ) - منظور شاهزادگان آق‌قويونلو هستند كه سنى بودند .\r\n( 5 ) - سلطنت سليم بيش از هشت سال نبوده از 918 تا 926 .\r\n( 6 ) - سلطان سليم به علت اغتشاش ينى چريان ، بيش از چند روز نتوانست در تبريز بماند .\r\n","page_name":" 614 ","page_number":662},
  {"content":"\r\n\r\nبا قشون زيادى آمده نظم و نسقى داده مراجعت نمود » .\r\n* * * مؤلف گويد اين است خلاصه‌اى كه از سياحت‌نامهء سياحان عالم در باب تبريز ترجمه و نقل نمود و هرچند ابن بطوطهء طنجى نيز تبريز را مجملا سياحت نموده اما چون سياحت او در عهد سلطان ابو سعيد خان مغول بوده آن را در ذيل احوال همان پادشاه مىنگاريم و اينك بعد از تعيين طول و عرض تبريز مىپردازيم به شرح حال سلاطين قديم و جديد آذربايجان و تواريخ متعلقه به اين مملكت و اين بلد . بعون الله و حسن توفيقه .\r\nطول شرقى تبريز از پاريس چهل و چهار درجه و دوازده دقيقه و عرض شمالى سى و هشت درجه و پنج دقيقه .\r\n\r\nتواريخ متعلق به تبريز\r\nفتح لشكر اسلام تبريز را على التحقيق معلوم نيست . اگرچه به‌زعم بعضى در سال شانزدهم يا هفدهم هجرى اتفاق افتاده اما مملكت آذربايجان مسلما در سال بيست و دو هجرى به تصرف لشكر اسلام درآمده است .\r\nسلاطين قديم مملكت آذربايجان كه معروفند پنج تن بوده‌اند :\r\nاول آتروپات كه سيصد و چهل سال قبل از ميلاد مسيح عليه السلام بوده ، دويم تىمارك كه يكصد و شصت و دو سال قبل از ميلاد بوده ، سيم ميطردات « 7 » ثانى كه هشتاد و نه سال قبل از ميلاد بوده ، چهارم داريوش كه سى و شش سال قبل از ميلاد بوده ، پنجم اراداد كه سى و يك سال قبل از ميلاد بوده و مملكت آذربايجان در اين تاريخ آخرى به تصرف سلاطين پارت كه ايشان را « ارساسيد » « 8 » گويند و ما « اشكانيان » خوانيم بوده و زياده از دويست و پنجاه سال آذربايجان را متصرف بودند و اين مملكت را پادشاه مخصوصى نبود تا اين‌كه اردوان آخر پادشاه اشكانيان كشته\r\n\r\n\r\n","description":"","footnote":"\r\n( 7 ) - ميتريدات - مهرداد .\r\n( 8 ) -  Arsacide . \r\n","page_name":" 615 ","page_number":663},
  {"content":"\r\n\r\nشد و تمام سلسلهء او منقرض گرديد و در سال دويست و بيست و شش مسيحى سلطنت مملكت مزبوره به اردشير پادشاه اول طبقهء ساسانيان مخصوص آمد و چيزى نگذشت كه خسرو كبير - چنان‌كه در به دو حال تبريز ذكر شد - از اردشير گرفته و داوريژ را بنا كرد و بعضى را عقيده اين است كه داوريژ را خسرو در دويست و پنجاه و سه مسيحى نهاد . به‌هرحال مدتهاى مديد به ارمينية الكبرى اتصال داشت تا در عهد خلفاى بنى عباس - چنان كه گذشت - زبيده زوجهء هارون الرشيد به تجديد عمارت اين شهر پرداخت و در واقع بانى سيم آن شد و بعد از خلفاى بنى عباس گاهى در تصرف سلاطين ايران و گاهى در ضبط حكمرانان ارامنه بود تا به اقتدار خوانين مغول يكباره دولت ايران آن را متصرف شد . اين است خلاصهء احوال كسانى كه در آذربايجان سلطنت كرده‌اند .\r\nزمانى كه در خلافت بنى عباس فتور و اختلالى نبود حكمران آذربايجان از جانب ايشان مامور و برقرار مىشد و پس از آن‌كه فترتى در كار اين سلسله پديدار آمد در عصر سلطان مسعود بن ملكشاه سلجوقى ، اتابك ايلدگز از جانب اين پادشاه به حكمرانى آذربايجان آمده تبريز را مقر حكمرانى خود قرار داد و به مناسبت ، مجملى از احوال ملوك ايلدگزيه در اينجا ذكر مىنمائيم .\r\n\r\nذكر ملوك ايلدگزيه كه معروف به اتابكان آذربايجانند\r\nپنج تن از اين طايفه در آذربايجان حكمرانى كرده‌اند :\r\n\r\nاول ايشان : اتابك ايلدگز\r\nبوده . وى درم خريدهء وزير سلطان مسعود بن ملكشاه سلجوقى مىبود . استعداد و لياقت او مسموع سلطان شده تربيتش كرد و در سلك امرا آمد و به امر اين پادشاه با لشكرى جرار به صوب آذربايجان تاخت و اين مملكت را ضبط نمود و از آذربايجان به‌طرف اران و مغان و شيروان روان شد و تمامى آن ولايت را مسخر كرده به تبريز بازگشت و اين شهر\r\n\r\n","description":"","footnote":"","page_name":" 616 ","page_number":664},
  {"content":"\r\n\r\nرا دار الملك خود نمود و در عهد ارسلان بن طغرل - كه برادر زادهء مسعود و پسر زن ايلدگز بود و بعد از مسعود پادشاه شد - حكمرانى عراق نيز ايلدگز را گشت . پس از بيست سال حكمرانى در سال پانصد و شصت و هشت هجرى درگذشت .\r\n\r\nدويم : اتابك محمد بن ايلدگز مشهور به جهان پهلوان\r\nاتابك محمد در حقيقت وزارت طغرل بن ارسلان را كه آخر پادشاه سلاجقه است داشت و چون طغرل در آن وقت طفل بود اتابك محمد خود در حكمرانى مستقل و به نظم امور مىپرداخت و طورى ملك را منظم كرده بود كه ملوك اطراف از او حساب مىبردند و تا زنده بود كار طغرل به سامان بود . در سال پانصد و هشتاد و يك بعد از سيزده سال حكمرانى درگذشت .\r\n\r\nسيم : اتابك قزل ارسلان بن ايلدگز\r\nدر زمان اتابك محمد حكومت آذربايجان داشت . بعد از برادر ، امير الامراى طغرل شد وقتى به مخالفت طغرل برخاسته در سنهء پانصد و هشتاد و هفت به اشارهء الناصر خليفه خود را مستقلا پادشاه خواند و هم در آن اوان به دست كسانى كه خود را از او به اين منصب سزاوارتر مىدانستند كشته شد . بعضى گفته‌اند فدائيان او را كشتند . مدت حكمرانيش پنج سال بوده . ظهير الدين فاريابى شاعر مشهور معاصر اين طبقه مىباشد و اتابك ابو بكر محمد بن ايلدگز كه آنفا ذكروى بيايد بيش از همه او را مشمول اصطناع خويش داشته و اين شعر ظهير الدين در مدح قزل ارسلان مشهور است :\r\n نه كرسى فلك نهد انديشه زير پاى * تا بوسه بر ركاب قزل ارسلان دهد \r\nو قلعهء قزل ارسلان در بالاى كوهى كه وصل به كوه الوند است و ده مشهور به وردود در دامنهء آن كوه است معروف است و شيخ مصلح الدين سعدى عليه الرحمه فرموده است :\r\n قزل ارسلان قلعه‌اى سخت داشت * كه گردن به الوند برمىفراشت \r\n\r\n","description":"","footnote":"","page_name":" 617 ","page_number":665},
  {"content":"\r\n\r\nاگرچه اينك از آن قلعه اثرى نيست ، ولى هركس به مسطحه‌اى كه محل بناى آن قلعه مىباشد صعود مىنمايد علائم آبادى مشاهده مىكند .\r\n\r\nچهارم : اتابك ابو بكر بن محمد بن ايلدگز\r\nبعد از قتل عم خود در تبريز بر مسند حكومت نشست و بيست سال در كمال خوبى حكمرانى كرد . قتلغ اينانج برادر او كه چهار سال حكمرانى عراق را داشت در يك سال چهار مرتبه لشكر كشيده با او كارزار نمود و در هر چهار مرتبه مغلوب او شد . آخر الامر گريخته به خوارزم رفت و علاء الدين تكش خوارزمشاه را تحريك نموده خوارزمشاه لشكرى با او همراه كرده در خواررى با طغرل سلجوقى مصاف دادند و طغرل چون روز مصاف به غايت مست بود پيش راند و اين سه بيت از شاهنامه بخواند :\r\n چو زان لشكر كشن برخاست گرد * رخ نامدارن ما گشت زرد\r\nمن آن گرز يك زخم برداشتم * سپه را همان‌جاى بگذاشتم\r\nخروشى برآوردم از پشت زين * كه چون آسيا شد بر ايشان زمين \r\nپس از خواندن اين اشعار گرزى را كه به دست داشت و بدان مىنازيد از سرمستى بر دست اسب خويش زد و از اسب در غلطيد و قتلغ اينانج خود را بر او رسانيده و به يك ضرب او را بكشت و جسد او را بار شترى كرده نزد خوارزمشاه فرستاد . و چون طغرل را با الناصر خليفه مصافاتى نبود خوارزمشاه سر او را براى الناصر فرستاد و دولت آل سلجوق منقرض شد .\r\nو بعضى از مورخين ملوك ايلدگزيه را شش تن شمرده پنجم قتلغ اينانج را نوشته‌اند . به‌هرحال نخبه‌اى از حالات او همين بود كه نگارش يافت و خاتمهء كار او اين است كه به دست يكى از امراى خوارزمشاه كشته شد .\r\n\r\n","description":"","footnote":"","page_name":" 618 ","page_number":666},
  {"content":"\r\n\r\n\r\nپنجم : اتابك ازبك بن محمد\r\nبعد از فوت اتابك ابو بكر برادر خود ، پانزده سال در آذربايجان حكمرانى كرد . در اوايل سال ششصد و بيست و دو سلطان جلال الدين خوارزمشاه قصد آذربايجان نمود . اتابك ازبك تاب مقاومت نياورده به قلعهء النجق گريخته زوجهء او اسير سلطان جلال الدين شد . چون اين خبر به او رسيد از فرط غيرت به مرگ فجاء درگذشت و اين سلسله منقرض شدند . حكمرانى اين طايفه هفتاد و سه سال و پس از اين سلسله اين مملكت چندى از حكمرانان نامى خالى بود تا دولت چنگيزيان ظهور و قوت يافت و هلاگو خان بر مملكت ايران استيلا يافت و تبريز را باز دار الملك و پاىتخت نموده و ما خلاصه و حقيقت تاريخ چنگيز و اولاد او را در اين محل ذكر مىنمائيم .\r\n\r\nذكر سلطنت چنگيز خان و اولاد او\r\nبزرگان ارباب تاريخ و سير چنگيز خان و اوكتاى قاآن و گيوگ خان و منگوقاآن را يك طبقه شمرده‌اند و هلاگو خان بن تولى خان را با اولاد او طبقهء علىحده محسوب داشته‌اند . سبب اين است كه هلاگو خان و اولاد او در ايران سلطنت كرده‌اند و چنگيز خان و سه نفر مسطور در فوق گاهى در ايران قتل و غارت نموده ولى از سلاطين ايران محسوب نمىشوند بلكه پادشاه تركستان بوده‌اند . ولى ما محض مزيد استبصار و فايدهء مطالعه‌كنندگان ، احوال هردو طبقه را مىنگاريم :\r\n\r\nذكر طبقهء چنگيز خان\r\nچنگيز خان بن ييسوكا ( ميسوكا ) بهادر بن برتان بهادر بن قبل خان بن تومنه خان بن بايسنقر خان بن قايدو خان بن دوتوم‌مين خان بن بوقا خان بن\r\n\r\n","description":"","footnote":"","page_name":" 619 ","page_number":667},
  {"content":"\r\n\r\nبوزنجر خان بن النقوا در سنهء پانصد و چهل و نه هجرى متولد شد « 1 » و در وقت ولادت چنگيز ، از خلفاى بنى عباس المقتفى بالله خلافت مىنمود و در زمان سلطنت سلطان مسعود سلجوقى بود . اسم چنگيز خان اول تموچين بوده چون چنگيز خان به لغت مغولان به معنى خان خانان است بت تنگرى نام كه يكى از متعبدان مغول بوده و مادر چنگيز خان بعد از پدر او به مزاوجت وى درآمده او را چنگيز خان نام نهاد .\r\nبارى ، در ششصد و دو هجرى چنگيز خان بر تخت خانى جلوس كرد و از قرارى كه در تاريخ وصاف مسطور است ، وسعت ممالك اولاد چنگيز خان از اقصى بلاد چين تا مصر و از كنار درياى سند و ظاهر هند تا باطن روم و بلغار و قرم « 2 » مشتمل بر بالاختاى و قرقيز و سلنگاى و تنگوت و قراقرم و ايغور و تركستان و فرغانه و ماوراء النهر و خوارزم و خراسان و غور و غرجستان و غزنين و كابل و زابل و سيستان و كرمان و فارس و قهستان و عراقين و ديار بكر و موصل و جزيره و ميافارقين و ميردين و حلب و شام و گرجستان و آس و روس تا كلار و باشقرد متصل به خاك فرنگ كه طولا و عرضا زياده از پنج هزار فرسنگ است بوده و اين همه در كمتر از مدت پنجاه سال مسخر شده .\r\nبالجمله معين است كه چنگيز خان مرد دانا و مقنن قواعد و ياسا بوده .\r\nگويند او را دو كتاب بوده يكى را نام ياسا و ديگرى را يوسون به زبان ايغورى ، و بعضى از مغول او را پيغمبر دانند . و براى او مكاشفات ذكر كنند . اما ظاهر است ياسا و قوانين او از روى عقل بوده و بزرگان هر دين را محترم داشته و سخت‌دلى و خون‌ريزى او را درجهء اشتهار است .\r\nخلاصه چون [ چنگيز 
  ] پادشاه شد ، اول خوانين و حكام تركستان و مغولستان را منهزم كرد . بعد تمام بلاد شرق و شمال را مسخر نمود و\r\n\r\n\r\n","description":"","footnote":"\r\n( 1 ) - النقوا كه از زنهاى معروف است نبيرهء يلدوز خان از قوم قيات بوده و نژاد او به مغول بن النجه خان بن گيوگ خان بن ديب باقوى خان بن النجه خان بن ترك بن يافث بن نوح عليه السلام مىرسد . گويند النقوا بعد از آن‌كه شوهرش درگذشته بود ، به نفخهء الهيه آبستن به بوزنجر خان شده يعنى نورى پديدار آمده و از راه دهان وارد بطن او گرديده اين نطفه منعقد شد ! و اللّه اعلم بحقايق الامور . و بوزنجر خان معاصر ابو مسلم مروزى بوده ( ا ع ) .\r\n( 2 ) - يعنى شبه جزيرهء كريمه  Crime ? e \r\n","page_name":" 620 ","page_number":668},
  {"content":"\r\n\r\nجوجى و جغتاى و اوگتاى را كه سه پسر معتبر او بودند به تسخير خوارزم فرستاد . ارگنج دار الملك خوارزم را مسخر و قتل و غارت كردند و زياده از سى هزار سوار عقب سلطان محمد خوارزمشاه فرستاده او را همه‌جا تعاقب نمودند و به هر ديار كه رسيدند از قتل و نهب فروگذار نكردند .\r\nچنان‌كه در اكثر بلاد خراسان و آذربايجان و بعض حدود عراق قتل‌عام كردند و خوارزمشاه همه‌جا از دست سپاه او گريزان بود تا به جزيرهء آبسكون رفته در آنجا درگذشت و سلطان جلال الدين پسر او با چنگيز خان محاربات مردانه كرده ولى آخر عاجز و فرارى شده از آب سند گذشت .\r\nعمده سانحهء معظم زمان چنگيز خان كه متعلق به ايران است قتل چهار شهر معظم خراسان كه بلخ و هرات و مرو و نيشابور باشد و بعض قصبات و آبادانيهاى ديگر آن حدود است و تفصيل آن به نحو اجمال از اين قرار است كه چنگيز خان بعد از فتح بخارا خود با لشكرى جرار به بلخ كه در آن وقت پاىتخت و مركز همهء شهرهاى ايران و تركستان بود آمده آن ولايت را از قتل و غارت طورى نابود كرد كه از قرار مسطورات تواريخ ، جز معدودى كه در شبستان مسجدى پنهان بودند ، جميع سكنه مقتول شدند ، بعدها تولى خان را با هشتاد هزار سوار به تخريب سه شهر ديگر خراسان فرستاد و او اول به مرو آمده آنجا را به غلبه گرفت و جز چهارصد تن از ارباب صنايع ، جميع اهالى را صغيرا كبيرا بكشت . برخى شمارهء مقتولين مرو را دو كرور و سيصد هزار و كسرى گفته‌اند ، بعد از آن به نيشابور آمده آنجا را نيز مسخر كرده در آن هفت شبانه روز قتلى كرد كه به وصف در نيايد و بعد از قتل ، آب به شهر بسته تمام عمارات را هموار و در آنجا زراعت نمود . گويند جز چهل تن ارباب صنعت نيشابورى جميع سكنه مقتول شدند و شمار كشتگان سواى عورات و اطفال سه كرور و دويست و چهل و هفت هزار بود . بعد از نيشابور به هرات تاخت . ولى چون آب و هواى هرات او را خوش آمد جز دوازده هزار نفر اتباع خوارزمشاه كه در اين شهر بودند كسى را نكشت و معاودت كرد . ولى بعد هرويان شوريدند و مجددا چنگيز خان لشكرى جرار بر سر ايشان فرستاده اين شهر را مانند سه شهر ديگر خراسان كردند و شمارهء مقتولين اين شهر را سه كرور و صد هزار و كسرى نوشته‌اند . سلطنت چنگيز خان بيست و پنج سال بوده در ششصد و بيست و چهار هجرى در\r\n\r\n","description":"","footnote":"","page_name":" 621 ","page_number":669},
  {"content":"\r\n\r\nخلافت المستنصر بالله درگذشت . قبل از وفات ، پسر كوچك خود - اوگتاى - را ولىعهد نموده بود و جز چهار پسر معروف ، پنج پسر ديگر داشته كه چندان معتبر نبوده‌اند و هميشه فرزندان را به اتحاد وصيت مىكرده . وزير او محمود يلواج بوده . صاحب مرصاد العباد « 2 » گفته است در فتنهء چنگيز در شهر رى كه مولد من مىباشد هفتصد هزار كس به قتل رسيدند .\r\n\r\nذكر سلطنت اوگتاى قاآن\r\nدر اول بهار ، در قراقرم كه آن را اردو باليغ نيز گويند ، اولاد چنگيز خان اتفاق كرده اوگتاى قاآن را بر سرير خانى نشاندند و او به مرمت خرابيها كه در عهد چنگيز خان روى داده بود برخاست و به وجود و اغماض ، ملك را آباد كرد . قصر سلطنتى در قراقرم بنا نمود . بعضى بلاد شمالى كه در عهد چنگيز خان به تصرف نيامده بود لشكر او متصرف شدند و چون سلطان جلال الدين خوارزمشاه از هند معاودت كرده بود و در عراق و آذربايجان حكمرانى مىكرد ، اوگتاى قاآن جرماغون را با سى هزار سوار به ايران فرستاده او را مغلوب و تعاقب كردند و او به كردستان رفته ناپديد شد . در سخا و فتوت و اغماض و مروت ، اين پادشاه را بر جميع سلاطين برترى بوده و حكايت جود و اغماض او مشهور است و او را « حاتم آخر الزمان » خوانده‌اند . سلطنتش سيزده سال در ششصد و سى و نه هجرى در روزگار خلافت المستنصر بالله عباسى درگذشت .\r\nپوشيده نباشد كه بعد از وفات چنگيز خان تا دو سال اولاد او حرف سلطنت نزدند . بعد از دو سال اوگتاى قاآن را به پادشاهى برداشتند .\r\n\r\nذكر سلطنت گيوگ خان بن اوگتاى قاآن\r\nدر وقت فوت اوگتاى قاآن در بلاد روس و چركس فرمانفرمائى مىكرد . چون فوت قاآن را شنيد به دار الملك آمده يك سال پادشاهى كرد .\r\n\r\n\r\n","description":"","footnote":"\r\n( 2 ) - منظور نجم الدين رازى است از عرفاى بزرگ قرن هفتم و از شاگردان شيخ نجم الدين - كبرى متوفى 645 يا 654 .\r\n","page_name":" 622 ","page_number":670},
  {"content":"\r\n\r\nگويند از زمان فوت قاآن تا وصول گيوگ خان به دار الملك چهار سال طول كشيد و در اين مدت زمام امور سلطنت به دست مادر او بود . در وقتى كه براى سير بلاد غربى مسافرت گزيده بود در سمرقند انتقال كرد . وى نصرانى مذهب بود و از نصارى حمايت مىنمود .\r\n\r\nذكر سلطنت منگوقاآن بن تولى خان\r\nبعد از گيوگ خان به سعى باتو بن جوجى خان ، منگوقاآن را در قراقرم به تخت خانى نشاندند و او بسيارى از ممالك ختاوچين و ماچين را كه مسخر نشده بود فتح كرد و هلاگو خان برادر خود را با صد و بيست هزار سوار به تسخير ايران و قلع قلاع ملاحده ( يعنى اسماعيليهء قهستان ) روانه كرد و برادر ديگر خود قبلاقاآن را به گرفتن چين و ختا مامور كرده او آن حدود را متصرف شد و شهر خان باليغ را با وسعت و عظمتى تمام بنا نمود . بالجمله منگوقاآن در ششصد و پنجاه و پنج هجرى در محاصرهء يكى از قلاع نتكياس « 3 » وفات كرد و بعد از او سلطنت چين و تركستان قبلاقاآن و قبيلهء او را شد و سلطنت ايران و بعض بلاد ديگر به هلاگو خان اختصاص يافت .\r\n\r\nذكر سلطنت هلاگو خان بن تولى خان در ايران\r\nچنان‌كه مسطور شد هلاگو خان از جانب منگوقاآن مأمور شده به ايران آمد و خلاصهء مأموريت او اين بود كه از كنار جيحون تا اقصى ولايت مصر را مسخر و منظم نمايد . در ششصد و پنجاه و سه هجرى از جيحون عبور كرد . اول ملك شمس الدين كرت حاكم خراسان از در اطاعت در آمده مورد الطاف او شد . بعد به‌طرف ملاحده رانده ركن الدين خور شاه الموتى و ناصر الدين محتشم كه از جانب خور شاه در يكى از قلاع ملاحدهء قهستان حكمرانى داشت مطيع او شدند . پس از تسخير قهستان و نظم آن صفحات به تحريك ابن علقمى - وزير مستعصم - و تأييد حكيم بالغ مؤيد خواجه نصير الدين طوسى عليه الرحمة لشكر به بغداد كشيده\r\n\r\n\r\n","description":"","footnote":"\r\n( 3 ) - متن : « تنكناش » . تصحيح از جامع التواريخ ( باهتمام بهمن كريمى ، چاپ اقبال ) .\r\n","page_name":" 623 ","page_number":671},
  {"content":"\r\n\r\nاين شهر را محاصره كرد . پس از طول محاصره ، شهر را به غلبه گرفت و دستگاه خلافت پانصد سالهء عباسيان را به‌هم پيچيد و خليفه را از اين جهان انتقال داد و اين در سال ششصد و پنجاه و چهار هجرى بود و بعضى در ششصد و پنجاه و پنج نوشته‌اند و قتل و غارت عظيمى در بغداد نمود .\r\nچنان‌كه در مرآة الجنان مسطور است كه در اين مقدمه سه كرور و سيصد هزار نفر در بغداد به قتل رسيدند . خلاصه بعد از فتح بغداد به تسخير شام شتافت و از ديار بكر ، ميافارقين و ماردين و نصيبين و بعضى بلاد ديگر را فتح كرد و به باب انطاكيه نزول نموده حلب را متصرف شد و بعد از اين فتح اهل دمشق خود منقاد شدند و هلاگو خان ، كيدبوقارا كه يكى از سرداران او بود به ضبط دار الملك شام فرستاد . ولى سلطان مظفر « 4 » لشكر بر سر كيدبوقا كشيده او را و بسيارى از مغول را پس از شكست مقتول نمود . بالجمله بعد از فتوحات زياد ، تبريز را هلاگو خان دار الملك نموده و به امر او خواجه عليه الرحمة در مراغه زيجى بست كه هنوز ذكر او در افواه است . وزير هلاگو خان شمس الدين جوينى بود . به صحبت حكما ميل داشت و معتقد كيميا و اكسير بود و خرج زياد در اين راه مىكرد . مدت سلطنتش را نه سال و كسرى نوشته‌اند . هلاگو خان را ايلخان مىناميده‌اند . در تاريخ فوت او گفته‌اند :\r\n چون هلاگو ز مراغه به زمستانگه شد * كرد تقدير ازل نوبت عمرش آخر\r\nسال بد ششصد و شصت و سه ، شب يك‌شنبه * كه شب نوزدهم بد ز ربيع الآخر \r\n\r\nذكر سلطنت اباقا خان بن هلاگو خان\r\nاين پادشاه در تبريز ابنيه و عمارات عاليه بنا نمود و از كنار جيحون تا نهايت شام و از باب الابواب تا ساحل عمان او را مسلم شد . وزير او\r\n\r\n\r\n","description":"","footnote":"\r\n( 4 ) - امير سيف الدين قدوز كه در ذى الحجة سال 657 به نام الملك المظفر پادشاه شد .\r\nجنگ او با مغولان كه در تاريخ به واقعهء « عين جالوت » معروف است افسانهء شكست‌ناپذيرى مغولان را باطل كرد ( رمضان 658 ) .\r\n","page_name":" 624 ","page_number":672},
  {"content":"\r\n\r\nاولا صاحب ديوان شمس الدين جوينى بود . بعد او به سعايت مجد الملك يزدى معزول و مجد الملك وزير شد و در زمان او ممالك معمور شد .\r\nمدت سلطنتش هفده يا هجده سال [ بود 
  ] . مولانا جلال الدين محمد رومى صاحب مثنوى معروف و قطب الدين علامهء شيرازى و مجد همگر و امامى هروى و عمادلربا او معاصر بودند . در سال ششصد و هشتاد هجرى درگذشت .\r\n\r\nذكر سلطنت نگودار اغول بن هلاگو خان ( ملقب به سلطان احمد )\r\nوى چون دين اسلام اختيار كرده بود ملقب به سلطان احمد شد و در تقديم شرايط اسلام مجد بود . چون استقلالى يافت شمس الدين جوينى را باز وزير كرد و مجد الملك يزدى را به ملازمان شمس الدين داد تا به تلافى سعايت و بد رفتارى كه با شمس الدين كرده بود او را به قتل رسانيدند و اعضاى او را تقطيع كرده هريك را به جائى فرستادند . از جمله سر او را به بغداد و پاى او را به شيراز و دستش را به عراق ارسال كردند و يكى از شعرا اين رباعى را در حق او انشاد كرد :\r\n روزى دو سه سردفتر تزوير شدى * جويندهء ملك و مال و توفير شدى\r\nاعضاى تو هريكى گرفت اقليمى * القصه به يك هفته جهانگير شدى \r\nبالجمله چون سلطان احمد اصرارى در ترويج اسلام داشت ، مغول به مخالفت او كمر بستند و با ارغون پس از آن‌كه مقهور و محبوس سلطان احمد بود اتفاق نموده سلطان احمد را در سال ششصد و هشتاد و سه مقتول و ارغون خان را پادشاه نمودند . مدت سلطنتش را دو سال و دو ماه و بعضى سه سال نوشته‌اند .\r\n\r\nذكر سلطنت ارغون خان بن اباقا خان\r\nوى شمس الدين جوينى را كه به اصفهان گريخته بود طلبيده او را اطمينان داد و بعد به قتل رسانيد و چون به سعى بوقا به سلطنت رسيده بود او را وزير كرد و چون بوقا وزير شد مستقلا رسيدگى به امور مىكرد و ارغون خان را مداخله نمىداد . بلكه يكى از اولاد هلاگو را كه در كنار\r\n\r\n","description":"","footnote":"","page_name":" 625 ","page_number":673},
  {"content":"\r\n\r\nفرات بود به سلطنت ترغيب مىكرد و اين فقرات معلوم ارغون خان گرديده از او زايد الوصف رنجيده بود . در آن‌حال ذكرى از سعد الدولهء يهودى پسر صفى الدوله هبة الله بن مهذب ابهرى كه از اطبا و مقيم بغداد بود در دربار ارغون شده وى را احضار نمود و وقتى رسيد كه ارغون مبتلا به مرضى بود و به حسن معالجهء او بهبودى يافت و در ضمن سخنى چند از مصالح ملك به عرض ارغون رسانيد و يك دو دفعه مامور بغداد شده وجهى معتدبه از آنجا آورده عايد خزانه داشت . لاجرم بوقا مقتول و او وزير شد و اكثر ممالك را به حكومت خويشان خود داد و كار يهود بالا گرفت و اگرچه ملك را معمور و منظم كرد ولى ادب او از حضرت ارغون كم شد و امرا بر او حسد بردند . و هرچند اول در تشييد اسلام مىكوشيد ولى پس از استقلال كار به عكس شد و يهودان اسلاميان را استهزا مىكردند و يكى از فضلاى بغداد گفته است :\r\n يهود هذا الزمان قد بلغوا * مرتبة لا ينالها فلك\r\nيا معشر الناس قد نصحت لكم * تهودوا قد تهود الفلك \r\nبالجمله اين معنى و ساير وسايط موجب نفى او شد . او را با دو نفر از سركردگان كه با او يك‌دل بودند بزرگان مغول بكشتند و مردم از شر او آسوده شدند . سلطنت ارغون خان هفت سال بود و در ششصد و نود درگذشت . قاضى القضاة ابو سعيد الدين صاحب تفسير بيضاوى از فضلا و نجم الدين زركوب از شعرا با او معاصر بودند .\r\n\r\nذكر سلطنت گيخاتو خان بن اباقا خان\r\nوى در زمان ارغون حكومت روم داشت . بعد از فوت برادر به آذربايجان آمده بر سرير خانى نشست . پس از چندى اغتشاشى در روم پديد آمد . بدان صوب شتافته سركشان را مقهور و آن سامان را منظم كرده بازگشت . اگرچه در غياب او ، بعضى از شاهزادگان خيال خلاف با او كرده بودند ، اما چون مظفر از روم بازگرديد آنها باز از در تمكين درآمده مورد لطف او شدند . خواجه صدر الدين احمد خالدى زنجانى را وزير كرده لقب صدر جهانى داد . گويند سخىترين اولاد هلاگو بوده و با طبعى ملايم نيكوكارى شعار داشته . ولى چون شغفى تمام به مباشرت\r\n\r\n","description":"","footnote":"","page_name":" 626 ","page_number":674},
  {"content":"\r\n\r\nداشت به بنات و بنين بزرگان و غيره دست‌اندازى مىكرد . لهذا بزرگان با بايدو اغول متفق شده در ششصد و نود و چهار هجرى او را در مغان بكشتند و بايدو را خان كردند . سلطنت گيخاتو سه سال و چند ماه بود .\r\nدر زمان او چاو « 5 » را كه به منزلهء اسكناس روسى است خواستند معمول نمايند سر نگرفت « 6 » .\r\n\r\nذكر سلطنت بايدو خان بن طراغاى بن هلاگو خان\r\nوى در حدود همدان بر تخت خانى بنشست و صدر جهان را معزول كرد . غازان خان چون از قتل گيخاتو خبر شد خشم بر او غالب و با امير نوروز بن ارغون آقا كه چندى با هم جنگ و بعد صلح كردند متفق شده لشكر فراهم كرده به نيشابور آمدند و صدر جهان نيز گريخته به ايشان پيوست و قرار دادند كه غازان خان را در نشابور گذارند و امير نوروز و صدر جهان با لشكرى جرار از راه گيلان پنهانى بر سر بايد و ريزند و كار او را تمام كنند . لهذا حركت نمودند و طغاجار را كه از امراى بزرگ و در باطن با ايشان يك‌دل بود خبر كردند . او نيز با لشكرى كه محكوم او بود به ايشان پيوست و بايد و از كار آگاهى يافته با چند تن به آذربايجان گريخت و امير نوروز تا نخجوان او را دنبال كرده در آنجا او را بكشت . سلطنت بايد و شش يا هشت ماه بود . ( ارغون آقا پدر امير نوروز از امراى چنگيز بوده ) .\r\n\r\nذكر سلطنت غازان محمود خان بن ارغون خان\r\nوى در ششصد و نود و چهار پادشاه شده و صدر جهان را وزير كرد . چون با امير نوروز و صدر جهان عهد كرده بود پس از نيل سلطنت اسلام گزيند ، در خدمت شيخ صدر الدين ابراهيم بن سعد الدين حموى\r\n\r\n\r\n","description":"","footnote":"\r\n( 5 ) - متن : « جاو » .\r\n( 6 ) - در باب چاو و تاريخچهء آن و قضاياى مربوط به انتشار آن در چين و سپس در ايران رجوع شود به مقالهء عباس اقبال تحت عنوان « سابقهء نشر اسكناس در ممالك شرقى » ( مجلهء يادگار سال 5 شمارهء 1 و 2 صفحهء 68 تا 77 ) .\r\n","page_name":" 627 ","page_number":675},
  {"content":"\r\n\r\nاسلام قبول نمود و صد هزار مغول به تبعيت او مسلمان شدند . به عقيدهء صاحب وصاف ، دويست هزار نفر با غازان خان اسلام اختيار كردند و اين فقره در فيروزكوه اتفاق افتاد و ساير مورخين به‌جاى فيروزكوه ، لار نوشته‌اند . امير نوروز در ترويج اسلام و اضمحلال ساير اديان سخت مىكوشيد . پسر براق خان كه از تركستان به عزم تسخير ايران به مازندران آمده بود امير نوروز را مأمور كرده او را منهزم نمود . بعد از چندى صدر جهان از وزارت معزول و جمال الدين دستگردى وزير شد و طغاجار و بعضى امراى منافق را غازان خان بكشت و بعضى ديگر نيز به سعى امير نوروز نابود شدند . ولى چون غرور ، امير نوروز را گرفته بود و حسودان نيز سعايت كردند غازان قصد قتل او كرده وى به هرات گريخت و پناه به فخر الدين كرت برد . فخر الدين با اين‌كه سمت مصاهرت امير نوروز داشت و حقوق ديگر از امير نوروز به ذمه او بود راه عقوق گرفته وى را به قتلغ شاه نوئين كه مامور انجام كار او بود سپرد و قتلغ شاه ، امير نوروز را به دست خود گردن زد .\r\nبالجمله غازان خان ظلم و بسيارى از رسوم بد را برانداخت و قواعد نيكو احداث كرد و با سلاطين مصر و شام لشكر او جنگها نموده گاهى غالب و گاهى مغلوب شد . عمارت شنب غازان تبريز را براى مدفن خود بساخت . هشت نه سال سلطنت كرده درگذشت . در تاريخ وفاتش گفته‌اند :\r\n شد از نواحى قزوين شه جهان غازان * به سوى خلد كه باد آن جهان از اينش به\r\nبه سال هفتصد و سه بد ز هجرت از شوال * به سوى خلد كه باد آن جهان از اينش به \r\n\r\nذكر سلطنت سلطان محمد خدابنده ابن ارغون خان معروف به الجايتو\r\nوى را « خربنده » نيز گفته‌اند . مذهب اثنى عشرى داشت و در زمان غازان حكومت خراسان مىنمود . پس از فوت غازان به تبريز آمده پادشاه شد و خواجه رشيد الدين فضل الله و خواجه سعد الدين را وزير كرد و در چمن سلطانيه شهرى بنا نموده دار الملك قرار داد و در آن شهر مساجد و عمارات عالى و مريضخانه ساخت و روى سكه ، اسامى ائمهء اثنى عشر را نقش نمود . به عبادات نهايت راغب بود . گنبد سلطان خدابنده كه نهايت\r\n\r\n","description":"","footnote":"","page_name":" 628 ","page_number":676},
  {"content":"\r\n\r\nعالى و هنوز برپاست از بناهاى اوست و تا زمان او گيلان مسخر سلاطين مغول نشده بود . او به محاربات آنجا را متصرف شد . در زمان او بعضى از شاهزادگان تركستان به ايران تاخته بودند او لشكر مامور كرده ايشان را منهزم و از ايران بيرون كردند . صاحب وصاف معاصر او بود . سلطنتش سيزده سال و در فوت او گفته‌اند :\r\n از هفتصد و شانزده چو نه ماه گذشت * از گاه و كلاه خسروى شاه گذشت \r\n\r\nذكر سلطنت سلطان ابو سعيد بهادر خان بن الجايتو سلطان\r\nبعد از الجايتو ، امير چوپان كه از امراى بزرگ بود ، سلطان ابو سعيد را از مازندران طلبيده به تخت خانى نشاند و چون او در آن‌وقت دوازده ساله بود زمام كل امور را به دست امير چوپان داد . لهذا امرا بر او رشك بردند و در وقتى كه به نظم گرجستان رفته بود متفق شدند كه او را بكشند وى خبر شده به سلطانيه گريخت . امرا به سلطان نوشتند كه اگر چوپان را به ما سپارى مطيع و الا رو گردان مىباشيم . ابو سعيد با لشكرى كه در سلطانيه داشت به جنگ ايشان برخاست و خود در آن جنگ رشادت كامل نمود و لشكر تبعيت كردند و مخالفين منهزم و مقتول شدند و در آن روز ملقب به بهادر خان شد و خاتمهء كار امير چوپان و دمشق خواجه پسر او را در لغت بغداد نگاشته‌ايم . سلطنت ابو سعيد نوزده سال و كسرى است و زوجهء وى او را مسموم نمود . در تاريخ وفاتش گفته‌اند :\r\n هفتصد و سى و شش از هجرت تاريخ عرب * در شب سيزده از ماه ربيع الآخر\r\nبو سعيد آن شه والاگهر اعدل دل * از قراباغ به فردوس برين شد حاضر \r\nشيخ صفى الدين اردبيلى و علاء الدولهء سمنانى و شيخ اوحدى اصفهانى و قطب الدين رازى صاحب شرح مطالع و شمسيه در منطق و ابن بطوطهء طنجى صاحب كتاب « تحفة النظار » معاصر اين پادشاه‌اند و ابن بطوطه در اوقات سلطنت اين پادشاه با علاء الدين محمد كه از امراى\r\n\r\n","description":"","footnote":"","page_name":" 629 ","page_number":677},
  {"content":"\r\n\r\nهمين سلطان است به تبريز سفر كرده و در تحفة النظار احوال تبريز را از اين قرار نگاشته است :\r\nابن بطوطه گويد : « . . . با علاء الدين محمد به تبريز آمده در بيرون دروازهء شهر معروف به شام منزل كرديم . قبر غازان خان پادشاه ايران در اين محل بود و بر سر قبر او مدرسهء خوبى و زاويه‌اى بنا كرده‌اند و در زاويه براى صادر و وارد طعام هست و غذائى كه صرف مىشود عبارت است از نان و گوشت و برنج كه با روغن طبخ كرده‌اند و حلوا .\r\nامير علاء الدين مرا در اين محل منزل داد و اين منزل واقع است در ميان نهرهاى جارى و درختهاى خرم . بارى ، فرداى آن روز از دروازهء معروف به دروازهء بغداد داخل شهر شديم و رسيديم به بازار بزرگى كه معروف به بازار غازان و بهترين بازارهائى است كه من در دنيا ديده‌ام .\r\nاصناف علىحده علىحده هر دسته در يك موضعى از بازار دكان دارند و با يكديگر مخلوط نيستند . از اين بازار تجاوز كرده به بازار جواهرفروشها رفتيم . از بس جواهر در اين بازار ديدم چشمم خيره شد و وضع اين بازار اين بود كه غلامهاى بسيار خوشگل كه لباسهاى فاخر پوشيده بودند و شالهاى حرير به كمر بسته مقابل تجار ايستاده جواهر به زنها مىنمودند و زنها آن جواهر را ديده زياد از آن مىخريدند و با يكديگر در ابتياع جواهر همچشمى مىكردند . خلاصه اوضاعى در آنجا ديدم كه شخص را مفتون مىنمود و بايد پناه به خدا برد از آن . از اين بازار به بازار مشك و عنبرفروشان رفتيم . همان اوضاع بلكه بيشتر از آن را در آنجا مشاهده كردم . از اين بازار نيز گذشته به مسجد جامعى كه وزير على شاه معروف به جيلان ساخته است رسيديم . در خارج مسجد طرف دست راست رو به قبله مدرسه‌اى بود و در طرف چپ زاويه كه صحن آن مفروش به سنگ مرمر و ديوارهاى آن مسجد آراسته به سنگ كاشانى صاف لغزنده و از ميان آن مسجد نهر آبى مىگذشت و انواع اشجار و درختهاى انگور پراكنده و شاخه‌هاى ياسمين در آن مسجد موجود بود و رسم اين است كه در اين مسجد هرروزه سورهء ياسين و فتح و سورهء عم « 1 » را بعد از نماز عصر\r\n\r\n\r\n","description":"","footnote":"\r\n( 1 ) - غرض سورة النبا سورهء هفتاد و هشتم است كه با اين آيه شروع مىشود :   « عَمَّ يَتَساءَلُونَ    عَنِ النَّبَإِ الْعَظِيمِ »  و به‌همين جهت به سورهء عم شهرت يافته .\r\n","page_name":" 630 ","page_number":678},
  {"content":"\r\n\r\nتلاوت مىنمايند و اهل بلد براى اين تلاوت در صحن مسجد جمع مىشوند .\r\nخلاصه يك شب در تبريز بوديم كه فرمانى از سلطان ابو سعيد براى امير علاء الدين آمد كه مضمون اين بود كه امير روانهء خدمت سلطان شود . لهذا من هم با امير معاودت كردم و در تبريز از علما كسى را ملاقات ننمودم . . . » . انتهى\r\n\r\nذكر ارپا خان بن سوسه\r\nبعد از سلطان ابو سعيد ، در واقع سلطنت مغول از استقلال افتاد و هركسى در جائى بناى سركشى نهاد و چون سلطان ابو سعيد را جانشينى نبود ارپا خان را كه از نژاد تولى خان بود به پادشاهى برداشتند « 2 » . او به‌جاى تاج و كمر ، كلاه نمد و تسمه استعمال مىكرد و مىگفت درخور مردان اين است . خيالات او بد نبود و از كارهائى كه كرد اين بود كه پادشاه ازبكان را كه زمان ارتحال ابو سعيد به دربند آمده بود و بعضى بلاد آذربايجان را مسخر كرده بيرون كرد و دختر الجايتو را به مزاوجت خود درآورد . امير على شاه كه از نسل اويرات در ديار بكر بود تمكين پادشاهى وى نكرده با او محاربه نمود و ارپا شكست خورده در اوجان به دست عساكر امير على شاه مقتول شد و بعضى گفته‌اند در ناحيهء سجاس دستگير شد و امير على شاه به فرمان موسى خان او را بكشت . سلطنت ارپا پنج ماه بود .\r\n\r\nذكر موسى خان\r\nوى از نسل هلاگو خان است . بعد از ارپا خان امير على شاه در تبريز او را خان كرد و خود زمام كارها را به دست گرفت و امير جلال الدين حاجى ولد تاج الدين را وزير كرد . ولى چون براى امرا كار نمىكرد ، از او كناره كردند و شيخ حسن ايلكانى ، محمد خان نامى از اولاد هلاگو خان را سلطان خواند . او با موسى خان و امير على شاه به جنگ\r\n\r\n\r\n","description":"","footnote":"\r\n( 2 ) - ارپا گاون از نوادگان اريق بوكا برادر هلاگو بود و ابو سعيد قبلا او را نامزد جانشينى خويش كرده بود .\r\n","page_name":" 631 ","page_number":679},
  {"content":"\r\n\r\nبرخاست و به زور شيخ حسن ايلكانى بر ايشان غالب آمد و على شاه به دست نوكرهاى شيخ حسن كشته شد و موسى خان فرار كرد ولى او نيز دستگير شد و اين جنگ در موضع معروف به قرادره اتفاق افتاد و اگرچه محمد خان چند گاهى حكمرانى مىكرد و جز او چند تن ديگر از مغول حكمرانى مىنمودند ولى آن خود يا به زور چوپانيان بود يا به قوت ايكانيان . و بايد گفت سلطنت مغول يا به ارپا خان ختم و منقرض شد يا به موسى خان و ذكر آن چند تن از مغول كه به زور اين دو طبقه حكمرانى كردند در ضمن احوال اين دو طبقه بيايد .\r\n\r\nذكر احوال چوپانيان\r\nاين طبقه دو تن بودند : شيخ حسن چوپانى و برادر او ملك اشرف .\r\nچوپان از امراى بزرگ غازان خان و الجايتو سلطان بود . چنان‌كه مسطور شد شيخ حسن ايلكانى معروف به شيخ حسن بزرگ همين‌كه محمد خان را به پادشاهى برداشت ، شيخ حسن چوپانى پسر تيمور تاش ابن چوپان با بعضى امراى ديگر به سلطنت او راضى نبودند . لهذا به جدال شيخ حسن ايلكانى شتافت و محمد خان را بكشت و خود نيز زخمى از تيمور تاش پدر خود خورده به گرجستان گريخت و ساتى بيك دختر سلطان خدابنده را به پادشاهى برداشت و بر سلطانيه و آذربايجان استيلا يافت و عزم رزم شيخ حسن ايلكانى نمود و شيخ حسن ايلكانى از قزوين به مصاف ايشان پرداخت . ولى قبل از جنگ صلح كردند . اما چون شيخ حسن ايلكانى اعتمادى بر آن صلح نداشت كس نزد طغا تيمور خان كه در ولايت خراسان و مازندران بود فرستاده او را به سلطنت دعوت كرده طغا تيمور متوجه آذربايجان شد و شيخ حسن ايلكانى در ساوه به او پيوست و خدمات نمايان نمود . ولى چون طغا تيمور محكوم راى ديگران بود ، براى شيخ حسن ايلكانى سودى حاصل نشده از اين كار پشيمان شد . ولى جز اطاعت چاره نداشت . آخر الامر به اغواى شيخ حسن چوپانى ، ميان طغا تيمور و شيخ حسن ايلكانى نفاق درگرفت و طغا تيمور به خراسان گريخت و شيخ حسن ايلكانى ، جهان تيمور بن الافرنگ را به پادشاهى برداشته به عراق شتافت و بغداد و ديار بكر و توابع و مضافات آن را مسخر كرد . در آن\r\n\r\n","description":"","footnote":"","page_name":" 632 ","page_number":680},
  {"content":"\r\n\r\nحال شيخ حسن چوپانى خيال كرد كه ساتى بيك ضعيفه است و به واسطهء او سلطنت ايران را ضعفى پديد خواهد آمد ، لهذا سليمان خان نامى را از اولاد يشمت بن هلاگو به خانى برداشت و ساتى بيك را طوعا و كرها به مزاوجت او درآورد و سپاه را مطيع او كرد و اين در هفتصد و چهل هجرى و در اوجان بود و ميان دو شيخ حسن جنگ درگرفت و شيخ حسن چوپانى ظفر يافته شيخ حسن ايلكانى به بغداد گريخت و در آنجا به واسطهء عدم لياقت جهان تيمور را از پادشاهى خلع كرد . و امير حسن چوپانى بعد از فتح به تبريز معاودت نمود و امير سيورغان بن چوپان را با برادر خود ملك اشرف امارت عراق عجم داد و امير پير حسين بن امير شيخ محمود بن چوپان را حاكم فارس نمود و بار ديگر شيخ حسن ايلكانى لشكرى از عرب و ترك فراهم كرده به آذربايجان آمد و سليمان خان براى دفع او با امرا به اوجان رفت و در آن ايام امير ياغى [ باستى 
  ] بن چوپان ، بنابر توهمى كه از شيخ حسن كوچك داشت ، از اردوى سليمان خان رو گردانيد و اسبان شاهزاده را كه به علف رها كرده بودند در پيش انداخته مىرفت . اتفاق گذار او از نزديكى معسكر شيخ - حسن ايلكانى بود . لشكر شيخ حسن گرد و غبار ديده خيال سپاه دشمن كردند ترسيده به محل خود بازگشتند . مقارن آن حال ، شيخ على گاون برادر طغا تيمور به استصواب او عزم عراق و آذربايجان كرد و شيخ حسن چوپانى برادر خود ملك اشرف را به دفع وى مامور كرده ملك اشرف وى را مقهور و منهزم كرده نزد طغا تيمور رفت و او را به حرب سربداران فرستاده در جنگ ايشان كشته شد و طغا تيمور نيز در هفتصد و پنجاه و سه در جنگ سربداران به قتل رسيد .\r\nخلاصه چندى شيخ حسن چوپانى در آذربايجان و عراق عجم و ديار - بكر و بعضى حدود روم حكمرانى داشت و به مردم سخت مىگرفت و ظلم مىكرد و زوجه‌اش با يعقوب شاه نامى معاشقه داشت و از بيم اين‌كه شيخ حسن آگاه شود ، شبى در مستى خصيهء او را گرفته فشرد تا مرد و سلمان ساوجى كه معاصر او بوده در اين معنى گفته است :\r\n ز هجرت نبوى رفته هفتصد و چل و چار * در آخر رجب افتاد اتفاق حسن \r\n\r\n","description":"","footnote":"","page_name":" 633 ","page_number":681},
  {"content":"\r\n\r\n زنى چگونه زنى خير خيرات جهان * به زور بازوى خود خصيتين شيخ حسن\r\nگرفت محكم و مىداشت تا بمرد و برفت * زهى خجسته زن خايه‌دار و مردافكن \r\nحكمرانى او هفت سال بود .\r\n\r\nذكر ملك اشرف بن تيمور تاش\r\nوى بعد از برادر به حكمرانى پرداخت و انوشيروان نامى را پادشاه ناميده او را « انوشيروان عادل » مىگفت و خود با بزرگان و سركردگان محاربات مىنمود . آخر الامر او را در سلطانيه گذاشته خود در تبريز روزگار مىگذرانيد و به ظلم و بيداد مشغول بود . آخر قاضى محيى الدين بردعى از ظلم او آگاه شده جانى بيك خان ازبك را برانگيخت .\r\nجانى بيك خان او را در خوى به چنگ آورده در هفتصد و پنجاه و هشت هجرى بكشت . حكمرانيش سيزده سال بود و انوشيروان نيز در اين مقدمه از جانى بيك خان معاونت نمود . ولى خود نيز چندى نگذشت كه درگذشت . گويند چهارصد قطار قاطر و هزار قطار شتر جواهر و نقود ملك اشرف را كه به ظلم گرد آورده بود حمل مىنمودند و اين جمله نصيب جانى بيك خان شد . در حق او گفته‌اند :\r\n ديدى كه چه كرد اشرف خر ؟ * او مظلمه برد و ديگرى زر \r\n\r\nذكر ايلكانيان\r\nاين طايفه چهار تن بودند : اول ايشان شيخ حسن بن امير حسين بن امير آقبوقا بن امير ايلكان است . آقبوقا پس از امير ايلكان از امراى بزرگ گيخاتو خان بود و در جنگ بايدو خان كشته شد . امير حسين - پسرش - در زمان ابو سعيد در خراسان ، بزرگ طايفه بود و دختر ارغون خان را به زنى گرفت و شيخ حسن پسر او كه اول حكمران ايلكانيان است در آخر سلطنت ابو سعيد حكمرانى روم به دو مفوض بود . بعد از ارپا خان چنان‌كه ذكر شد محمد خان را پادشاه خوانده و به اتفاق قوم جلاير بر على شاه و\r\n\r\n","description":"","footnote":"","page_name":" 634 ","page_number":682},
  {"content":"\r\n\r\nموسى خان غلبه كرد و ذكر محاربات او با شيخ حسن چوپانى نگاشته شد .\r\nدلشاد خاتون دختر دمشق خواجه را كه منكوحهء سلطان ابو سعيد بود تزويج كرد و اين فقره را تلافى كار بغداد خاتون قرار داد و ما قصهء بغداد - خاتون را نيز در لغت بغداد ذكر كرده‌ايم . حكمرانى شيخ حسن هفده سال بود . در سال هفتصد و پنجاه و هفت درگذشت . كوفه در زمان او خراب و مردم او متفرق شدند . بعضى گويند اهالى كوفه به حكم امير - تيمور جلاى وطن كردند و كوفه خراب شد .\r\n\r\nذكر شيخ اويس پسر شيخ حسن\r\nبعد از پدر از بغداد به تبريز آمده جلوس نمود و به عدل و نيكوكارى قيام كرد . اخىجوق نام از امراى ملك اشرف كه به دستيارى جانى بيك خان ازبك در تبريز حكمرانى مىكرد با شيخ اويس هنگام ورود او به تبريز محاربه كرده منهزم شد و امراى اشرف به اطاعت او درآمدند . ولى خواستند غدرى بينديشند . شيخ اويس خبر شده پيشدستى كرده چهل و هفت نفر از ايشان را بكشت و چون بعضى ديگر از امراى اشرف كه در خارج تبريز بودند با اخىجوق متفق شده بودند و شيخ اويس ، امير على پيلتن را با جمعى به جنگ ايشان فرستاده بود و امير على چون باطنا با شيخ اويس يك‌دل نبود مساهله كرده و در محاربهء ايشان نيز فرار كرد و لشكر شيخ اويس نيز جمع نبودند مصلحت را به بغداد مراجعت كرد و اخىجوق به تبريز آمده ظلم زياد كرد . در سنهء هفتصد و شصت ، امير مبارز الدين محمد مظفر از شيراز به آذربايجان آمده اخىجوق را بشكست و به تبريز وارد شد . ولى چندى نگذشت كه خبر آمدن شيخ اويس را شنيده به شيراز مراجعت كرد و شيخ اويس به وسايط ، اخىجوق را مطمئن كرده به دربار خواند . ولى او با على پيلتن و جلال الدين باز درصدد غدرى بود كه شيخ اويس خبر شده هرسه را بكشت . خواجه مرجان كه از جانب او حكومت بغداد داشت سركشى كرد . ولى مقهور او گرديد و در سال هفتصد و شصت و پنج تمامى مملكت آذربايجان و اران و مغان و ارمن و موصل شيخ اويس را شد و كاوس بن كيقباد والى شيروان مطيع گرديد . حكمرانى شيخ اويس نوزده سال بود در هفتصد و هفتاد و شش\r\n\r\n","description":"","footnote":"","page_name":" 635 ","page_number":683},
  {"content":"\r\n\r\nانتقال نمود . گويند در هفتصد و هفتاد و يك در تبريز وبائى سخت شد و قريب به سيصد هزار كس را بكشت . ولى تبريز چنان معمور بود كه بعد از رفع غايله مطلقا معلوم نبود كه از جمعيت تبريز چيزى كم شده .\r\nو در سال وفات شيخ اويس آب دجله طغيان كرده چهل هزار نفر را بكشت و ناصرى بخارى در اين معنى گفته :\r\n دجله را امسال رفتارى عجب مستانه بود * پاى در زنجير و كف بر لب مگر ديوانه بود \r\n\r\nذكر سلطان حسين بن شيخ اويس\r\nبعد از پدر به اتفاق اركان دولت در تبريز بر سرير حكمرانى نشست و با بيرام بيك و قرا محمد تركمان محاربه كرد و بعضى قلاع متصرفى ايشان را گرفت و آخر كار به صلح انجاميده بزرگان تركمان بر عهده گرفتند كه سالى بيست هزار گوسفند پيشكش او نمايند . شاه شجاع مظفرى نيز لشكرى به جانب او كشيده او را منهزم و تبريز را متصرف شد و چهارماه در تبريز بود كه خبر مخالفت برادر [ زادهء 
  ] خود شاه يحيى را شنيده به شيراز بازگشت و بار ديگر سلطان حسين از بغداد به تبريز آمده بر سرير سلطنت تمكن يافت . عادل آقا نامى در دولت او زمام همهء امور به دست داشت و خدمات به او نمود . در سال هفتصد و هشتاد و چهار به دست برادر خود سلطان احمد مقتول شد .\r\n\r\nذكر سلطان احمد بن سلطان اويس\r\nسلطان احمد سفاك و خونريز بوده و در نظم شعر و علم موسيقى دستى داشته . خواجه شمس الدين حافظ شيرازى او را مدح نموده . چون سلطان حسين برادر خود را كشت ، شيخ على و پيرعلى برادران ديگر او به اغواى عادل آقا بر او شوريدند و با او محاربه كرده او را شكست دادند .\r\nبعدها سلطان احمد از قرا محمد تركمان كمك خواسته به مقاتلهء شيخ على و پيرعلى پرداخت و ايشان را بكشت و چند تن از امراى بزرگ را در آن معركه گردن زدند . عاقبت با سلطان بايزيد كه وى نيز يكى از برادران او بود ، به وساطت هوشنگ بن كاوس والى شيروان صلح نموده اما آن صلح\r\n\r\n","description":"","footnote":"","page_name":" 636 ","page_number":684},
  {"content":"\r\n\r\nامتداد نيافته باز پاى نزاع در ميان آمد . سلطان احمد ، سلطان بايزيد را گرفته به بغداد فرستاد و با عادل آقا مشغول محاربه بود كه رايت امير تيمور در خراسان به جنبش آمد . سلطان احمد از محاربهء عادل آقا دست كشيده به بغداد شتافت و تمكين امير تيمور ننموده به منازعه پرداخت و چون تاب مقاومت نداشت به روم گريخت و در پناه ايلدرم بايزيد سلطان روم بود . چون امير تيمور روم را بگرفت او به مصر رفت و در حمايت سلطان مصر بود . آخر الامر سلطان او را و قرا يوسف تركمان را كه او نيز در حمايت آن سلطان بود گرفته حبس كرد و مىخواست مغلولا نزد امير تيمور فرستد كه خبر فوت امير تيمور به او رسيد . لهذا ايشان را رها كرده قرايوسف به آذربايجان رفت و سلطان احمد به عراق آمده در بغداد استقلالى به‌هم رسانيد و لشكر به آذربايجان كشيد و عهدى كه با قرايوسف كرده بود فراموش نموده آن مملكت را مسخر نموده قرايوسف لشكر به‌سمت روم كشيده در آنجا قوتى يافت و در هشتصد و سيزده هجرى معاودت كرده با سلطان احمد جنگ سختى نمود و او را مغلوب كرد .\r\nسلطان احمد چند روزى در تبريز مخفى بود آخر به دست قرايوسف گرفتار و مقتول شد و دولت ايلكانيان منقرض شد و اگرچه دو سه نفر از اين طايفه در خوزستان ايالت يافتند اما زمان ايشان امتدادى نيافت و درگذشتند .\r\nمخفى نماند كه چون رايت امير تيمور اعتلا يافت و امر او بر بهترين مواضع ربع مسكون نافذ شد ، ايالت آذربايجان و توابع و لواحق آن را به فرزند خويش ميرانشاه عنايت نمود . ميرانشاه چندى با شوكت تمام به حكمرانى اين ايالت مىپرداخت تا روزى در شكارگاه از اسب بر زمين افتاده از اين سقطه اختلال كلى در دماغ او پديد آمد ، لهذا امير تيمور آن ايالت را به ميرزا عمر بن ميرانشاه تفويض كرد . ميرزا عمر پس از فوت امير تيمور مخالفت پدر و برادر نمود و بعد از مقاتله فرار كرد .\r\nميرزا ابو بكر - برادر ميرزا عمر - تبريز را متصرف شد و بعد از تصرف ، لشكر به عراق كشيد و شيخ ابراهيم والى شيروان تبريز را خالى ديده بدان صوب راند . در اين اثنا ، سلطان احمد از بغداد به ظاهر تبريز رسيد شيخ ابراهيم تبريز را خالى كرده به شيروان مراجعت كرد . ميرزا ابو بكر از اين واقعه آگاه شده متوجه آذربايجان شد . سلطان احمد از وصول\r\n\r\n","description":"","footnote":"","page_name":" 637 ","page_number":685},
  {"content":"\r\n\r\nميرزا ابو بكر خبر شده به جانب بغداد گريخت . در اين‌حال طايفهء قراقوينلو ظهور نمودند .\r\n\r\nذكر احوال ملوك قراقوينلو\r\nاين طايفه چهار نفرند .\r\n\r\n[ اول ايشان : امير قرا يوسف بن قرا محمد بن بيرام خواجهء تركمان 
  ]\r\nبود . بيرام خواجه بعد از وفات سلطان اويس حكومت موصل و سنجار و ارمينيه داشت و قرا محمد از امراى بزرگ سلطان احمد بود و دختر سلطان احمد را در حبالهء نكاح داشت و سردارى طايفهء قراقوينلو به دو متعلق بود . قرا يوسف پسر قرا محمد ابتدا با امير تيمور به منازعه برخاسته ولى تاب مقاومت نياورده فرار كرد و پناه به سلطان روم برد .\r\nبعد از فوت امير تيمور با پانصد سوار به آذربايجان شتافت و از حد مصر تا كنار فرات در صد و هشتاد موضع با كوتوالان قلاع و مستحفظين حدود جنگيده بر همه غالب آمد . چون به ديار بكر رسيد نواحى آن را غارت كرد و به اخلاط ( خلاط ) رسيد . در آنجا به قوت ملك شمس الدين لواى جهانگيرى برافراشت . در آن اوان ميرزا ابو بكر بن ميرانشاه در تبريز بود از استعداد قرا يوسف آگاه شده متوجه دفع او شد . بعد از تلاقى فريقين ، كار مقاتله سه روز طول كشيده روز سيم بىسبب ظاهرى ميرزا ابو بكر شكست يافته بگريخت و در اكثر بلاد آذربايجان خرابى نموده امير قرا يوسف در هشتصد و نه هجرى با شوكت تمام به تبريز آمد و به حكمرانى و آبادانى مملكت پرداخت . در همين سال با ميرزا ابو بكر مصاف داده ميرانشاه در اين معركه مقتول شد و در سنهء هشتصد و سيزده سلطان احمد را با چند پسرش بكشت و در اندك زمانى تمامى مملكت عراق عرب و آذربايجان را متصرف شده والى شيروان را گرفته « 1 » او مبلغى خطير تقبل نموده مستخلص شد و در هشتصد و پانزده\r\n\r\n\r\n","description":"","footnote":"\r\n( 1 ) - يعنى سلطان ابراهيم دربندى پادشاه شيروان .\r\n","page_name":" 638 ","page_number":686},
  {"content":"\r\n\r\nباكستنديل « 2 » والى گرجستان مصاف كرده او را منهزم ساخت و جميع اقوام و اقارب او را بكشت . در سال هشتصد و بيست و سه متوجه عراق عجم شده قزوين و سلطانيه و طارم و ساوه را ضميمهء متصرفات خود نمود .\r\nولى در همين سال ميرزا شاهرخ بن امير تيمور با دويست هزار سوار از هرات به سلطانيه رسيد و در كمال خوف قصد محاربهء امير قرا يوسف داشت . از قضا امير قرا يوسف در منزل اوجان بىمقدمهء مرضى درگذشت و كسى مجال دفن و تكفين او نكرده خرگاه او را تراكمه غارت كردند و او را در خرگاه گذاشته متفرق شدند . مدت حكمرانيش چهارده سال و كسرى بود .\r\n\r\nدويم : امير اسكندر بن قرا يوسف\r\nبعد از پدر در آذربايجان حكمرانى يافت و مكرر با ميرزا شاهرخ مقاتله نمود ؛ در شيروان خرابيها كرد ، عز الدين شير بيك حاكم كردستان و امير شمس الدين بيك اخلاطى را بكشت ، در سنهء هشتصد و سى سلطان احمد كرد را مقتول نمود و قتل و غارت او در شيروان و مغان زياده از حد شد . در سنهء هشتصد و چهل به دست پسرش قباد درگذشت .\r\n\r\nسيم : ميرزا جهانشاه بن قرا يوسف\r\nبه حكم ميرزا شاهرخ حكمرانى يافت و مملكت فارس و عراق و كرمان را ضميمهء مملكت موروثى نمود . در سنهء هشتصد و شصت و دو طبرستان و جرجان را متصرف شد و هم در اين سال لشكر به خراسان و هرات كشيد . در آن‌حال شنيد حسينعلى پسرش كه در محبس بود از حبس نجات يافته به جمع‌آورى اسباب تفرقهء رعايا مشغول است . لهذا با اولاد امير تيمور مصالحه نموده به‌طرف تبريز بازگشت و بدخواهان را به سزا رسانيد و در مملكت او منازعى نبود تا در هشتصد و هفتاد و دو به استيصال حسن بيك آق‌قوينلو كه دشمن قديم او بود كمر بسته حسن\r\n\r\n\r\n","description":"","footnote":"\r\n( 2 ) - متن : « كشنديل » . تصحيح از مطلع سعدين . اين كلمه صورت مغلوط و محرف نام « كنستانتين » است .\r\n","page_name":" 639 ","page_number":687},
  {"content":"\r\n\r\nبيك بر او غالب آمد و او را با يك پسر به قتل رسانيد .\r\n\r\nچهارم : امير حسينعلى شاه بن جهانشاه\r\nبعد از پدر ، صد هزار سوار [ را 
  ] مواجب و مرسوم داد كه به انتقام خون پدر پردازد و سلطان سعيد را از خراسان تحريك كرد . ولى چون زمان انقراض دولت قراقوينلو رسيده بود فايده‌اى بر آن مترتب نشده در اول سال هشتصد و هفتاد و سه درگذشت . حكمرانى اين طايفه شصت و سه سال بود .\r\n\r\nذكر ملوك آق‌قوينلو\r\nنه نفر از اين طايفه به مدارج حكمرانى رسيده‌اند :\r\n\r\nاول : ابو النصر حسن بيك بن امير على بن عثمان بن قتلغ بيك بن حاجى بيك\r\nبعد از آن‌كه بساط ميرزا جهانشاه و اولادش پيچيده شد ، در ولايات اران و مغان و ارمن و آذربايجان و عراقين و فارس و كرمان حكمرانى يافت . سلطان سعيد را چون جهانشاه و اولادش مقهور كرد و از حسن تدبير و معدلت ، كار او رونق گرفت . به خاندان شيخ صفى الدين ارادت داشت چنان‌كه خواهر خود را به سلطان جنيد و دختر خود را به سلطان حيدر بن سلطان جنيد تزويج نمود و اين معنى بر شوكت او افزود و تا هشتصد و هشتاد و دو حشمت حكمرانى داشت در اين سال به سراى جاويد رفت . اين طايفه خود را از نسل جوجى بن چنگيز خان دانند .\r\n\r\nدويم : سلطان خليل بن حسن بيك\r\nدر حيات پدر حكومت فارس داشت . در اواخر زندگانى حسن بيك به خواهش امرا به تبريز آمد و بعد از پدر متقلد حكمرانى شد و ايالت ديار بكر را به برادر خود سلطان يعقوب ميرزا داد . چون سلطان خليل از زيور حسن تدبير عاطل بود ، امرا به دور سلطان يعقوب ميرزا جمع شده در نواحى ديار بكر در ميان دو برادر قتال رو نمود و سلطان خليل\r\n\r\n","description":"","footnote":"","page_name":" 640 ","page_number":688},
  {"content":"\r\n\r\nكشته شد و سلطان يعقوب با شوكت تمام به تبريز آمد . حكمرانى سلطان خليل شش ماه بود .\r\n\r\nسيم : سلطان يعقوب بن حسن بيك\r\nبعد از قتل برادر حكمرانى يافت . ابتدا در نيكوكارى و ترويج شريعت غرا مجد بود . لهذا مملكت او نهايت معمور شد . در اواخر حسنات را به سيئات مبدل كرده با سلطان حيدر صفوى درانداخت و لشكر به امداد شيروان شاه فرستاده او را به شهادت رسانيد و اولاد سلطان حيدر ، ابراهيم و اسماعيل را در قلعهء اصطخر حبس كرد . در سنهء هشتصد و نود و شش درگذشت . حكمرانيش سيزده سال بود .\r\n\r\nچهارم : سلطان بايسنقر بن سلطان يعقوب بيك\r\nبعد از پدر به حكمرانى پرداخت . ولى جمعى از امرا به اين مطلب راضى نشده مسيح ميرزا ابن حسن بيك را برداشتند و ميان ايشان و بايسنقر در حدود قراباغ جنگ درپيوست . بايسنقر غالب و مسيح ميرزا با اكثر امرا كشته شدند و بايسنقر به تبريز آمد . در آن‌حال محمود بن اغرالو - محمد بن حسن بيك به امداد مخالفان بايسنقر رو به تبريز نهاد و جنگ عظيمى ميان او و بايسنقر اتفاق افتاد . محمود شكست خورده فرار كرد .\r\nولى در همان نزديكى دستگير شده به حكم بايسنقر او را خفه كردند .\r\nبعد از آن رستم بيك ولد مقصود بن حسن بيك از قيد حبس بيرون آمده ، به اعتضاد جمعى از تراكمه ، قصد بايسنقر كرد . بعد از مقاتله ، امراى بايسنقر راه بىوفائى گرفته از او تخلف و به رستم بيك پيوستند و بايسنقر به‌طرف شيروان فرار كرد و چون داماد شروان شاه بود شروان شاه تهيهء او را ديده باز به جنگ رستم بيك فرستاد . رستم بيك ، به استصواب امرا ، اولاد سلطان حيدر را از قيد خلاص كرده سلطانعلى ميرزا را كه اكبر اولاد سلطان حيدر بود به جنگ بايسنقر روانه كرد . بايسنقر بدون اين‌كه غالب و مغلوب معلوم شود راه فرار پيش‌گرفته به شيروان رفته بار ديگر تجهيز انتقام نموده به‌طرف آذربايجان آمد . در منزل اهر ، رستم بيك به امداد سلطانعلى ميرزا بر بايسنقر غالب شد و بايسنقر مقتول\r\n\r\n","description":"","footnote":"","page_name":" 641 ","page_number":689},
  {"content":"\r\n\r\nگرديد . مدت حكمرانى بايسنقر يك سال و هشت ماه بود .\r\n\r\nپنجم : رستم بيك بن مقصود بيك\r\nچون حكمرانى يافت از سلطانعلى ميرزا متوهم شده در سال هشتصد و نود و هشت در ميان اردبيل و تبريز او را به سراى باقى فرستاد و بود تا در نهصد و سه به حكم احمد پاشا مقتول و به قصاص رسيد .\r\n\r\nششم : احمد پاشا ولد محمد اغرلو بن حسن بيك\r\nبعد از فوت سلطان يعقوب از قراباغ به روم گريخت . سلطان روم آثار بزرگى در ناصيهء او ديده يكى از دخترهاى خود را به زنى به او داد و چند سال در ظل عاطفت قيصر آسوده بود بعد به خيال تسخير ملك موروثى افتاده با قشون رومى و جمعى از تراكمه به آذربايجان شتافت .\r\nرستم بيك براى مدافعه او را استقبال كرد . بعد از تقارب فئتين ، امراى رستم بيك راه بىوفائى رفته او را دستگير كرده نزد احمد پاشا بردند او حكم به قتل رستم بيك نمود و بالاستقلال به دار الملك خراميد . چيزى نگذشت كه آيبه سلطان و قاسم بيك كه از امراى بزرگ بودند بناى مخالفت گذاشته با احمد پاشا محاربه نمودند و احمد پاشا در بين جنگ مقتول گرديد . مدت حكمرانيش شش ماه بود .\r\n\r\nهفتم : ميرزا محمد بن يوسف بيك بن حسن\r\nهنگامى كه احمد پاشا كشته شد وى به ولايت يزد رفته به اتفاق دو سه نفر از امرا قدم بر مسند حكمرانى نهاد و در اندك زمانى در تمام عراق فرمان او نافذ شد . با آيبه سلطان و سلطان مراد مقاتله كرده بر ايشان غالب شد و آيبه سلطان مقتول گرديد . آنگاه به تبريز آمده باعزت بر سرير سلطنت نشست . در سال نهصد و چهار در جنگ سلطان مراد مقتول گرديد . حكمرانيش يازده سال بود .\r\n\r\n","description":"","footnote":"","page_name":" 642 ","page_number":690},
  {"content":"\r\n\r\n\r\nهشتم : الوند ميرزا بن يوسف بيك\r\nوقتى كه احمد پاشا به قتل رسيد الوند ميرزا به ديار بكر افتاد و در آنجا به اعتضاد امراى تراكمه پاى بر سرير حكمرانى نهاد . چون استقلال نداشت رو به آذربايجان نمود . چون ميرزا محمدى از توجه برادر با لشكر خبر يافت تاب مقاومت نياورده از تبريز به سلطانيه شتافت و الوند ميرزا آذربايجان را مسخر كرده و با سلطان مراد صلح كرد . در اين‌حال رايت دولت شاه اسماعيل پديدار شد . وى در نهصد و هفت با شاه اسماعيل به محاربه پرداخت و بيست هزار قشون الوند ميرزا در اين محاربه مقتول شد . الوند ميرزا ناچار آذربايجان را وداع كرده به ارزنجان گريخت و چندگاه فتنه‌هاى عظيم برانگيخت عاقبة الامر در نواحى ديار بكر به راه عدم رفت .\r\n\r\nنهم : سلطان مراد بن سلطان يعقوب\r\nفرمانفرماى فارس و عراق و خوزستان بود . با هفتاد هزار سوار با شاه اسماعيل مقاتله نمود و شكست خورد و از عراق دل كنده به فارس رفت . چون خبر ورود كوكبهء شاه اسماعيل را به فارس شنيد به خوزستان گريخت . در آنجا نيز توقف نكرده به بغداد رفت و به سبب استيلاى باريك - بيك پرناك از بغداد نزد علاء الدوله پادشاه مرعش شتافت . بعد از انقراض دولت او ، نزد سلطان سليم سلطان روم رفته تقرب تمام يافت . آخر در سنهء نهصد و بيست در نواحى اورفه در جنگ قدورمش « 1 » سلطان درگذشت و دولت ملوك آق‌قوينلو به دو منتهى گشت .\r\nمؤلف گويد : در ضمن مسطورات سياحان اروپا معلوم داشت كه در سلطنت سلاطين صفويه كليهء آذربايجان خاصه تبريز غالبا در تحت تصرف بيگلر بيگيهاى آن سلسله بوده و عثمانيها اغلب با اين طبقه در مجادله و زد و خورد بودند و مملكت آذربايجان مطرح « 2 » آمال سلاطين عثمانى\r\n\r\n\r\n","description":"","footnote":"\r\n( 1 ) - متن : « قورميش » .\r\n( 2 ) - ظاهرا « مطمح » مناسبتر است . طموح يعنى بلند نگريستن .\r\n","page_name":" 643 ","page_number":691},
  {"content":"\r\n\r\nبود و اول وهله كه در ميان صفويه و عثمانيها جنگ عظيم درگرفت جدالى بود كه در منزل چالدران من اعمال خوى در بيست فرسنگى تبريز درگرفت . سبب آن‌كه چون سلطان سليم خان عثمانى درجهء استقلال يافت ، ايلچى نزد شاه اسماعيل فرستاده كه بعضى از بلاد سابقا متعلق به دولت روم بوده و اكنون در تصرف قزلباش است يا آنها را باز گذاريد يا مستعد قتال شويد . شاه اسماعيل در جواب ، سخنان درشت گفته سلطان سليم خان با دويست هزار لشكر آراسته رو به آذربايجان نهاد و شاه اسماعيل را كه در همدان بود و اين تهور را از سلطان عثمانى قبول نمىنمود به واسطهء نامه از وصول خود آگاهى داد . شاه اسماعيل بر جناح استعجال به تبريز آمده از تبريز به استقبال سپاه روم به چالدران رفت و بيست هزار لشكر كه به ايلغار رسيده بودند در آن وقت با شاه اسماعيل بودند . به محض مقابل شدن با عساكر رومى به تصفيهء صفوف پرداخت و مشغول قتال شد . شجاعتى در آن روز از قشون ايرانى و خود شاه اسماعيل به ظهور پيوست كه نظير آن نادرا اتفاق افتاده است از جمله مالقوج اوغلى نام از ابطال رومى كه هوس مبارزت شاه اسماعيل داشت ، آن پادشاه شمشيرى بر مغفر او زده كه تا كمر دو نيم شد و با جمعى از اهل جلادت بىباكانه بر سپاه روم حمله برده خود را به توپخانهء عثمانى رسانيده به ضرب شمشير زنجير عراده‌ها را بريده توپچيان را در پشت عراده گردن زده لشكريان او نيز به وى اقتفا نموده سيصد نفر توپچى رومى را به راه عدم فرستادند . اما چون در آن روز ، اردوى سلطان سليم خان بر روى بلندى افتاده بود و گرد لشكرگاه را از توپ و تفنگ و ساير آلات جنگ حصارى كشيده بودند و خود سلطان سليم در حصار بود ، بعد از مشاهدهء آن جلادت از شاه اسماعيل و لشكر ايرانى دوازده هزار ينگچرى را فرمان داد تا يك مرتبه شليك توپ كردند و لشكر ايران بدين واسطه متفرق گرديدند و بسيارى از بزرگان و غيره كشته شدند و آن بىاحتياطى موجب شكست فاحش گرديد . شاه اسماعيل به‌طرف عراق راند و سلطان سليم خان به تبريز آمد . ولى چون مىدانست كه شاه اسماعيل و قشون ايران درصدد تلافى هستند چند روزى بيش در تبريز نماند و به اسلامبول معاودت كرد .\r\nخلاصه چنان‌كه در ضمن سياحت‌نامه‌ها معلوم گرديد عثمانيها بارها اين شهر را تصرف كردند . ولى باز قشون دولت ايران حق خود را مسترد\r\n\r\n","description":"","footnote":"","page_name":" 644 ","page_number":692},
  {"content":"\r\n\r\nكرد و آخرين مرتبهء استرداد آن بود كه نادر شاه افشار نمود و از آن زمان الى الان بدون معارض در تحت تصرف خواقين و سلاطين با تاج و نگين ايران بوده و هست و ابتداى جبر كسر اين مملكت و ظهور ترقى و آبادانى آن - چنان‌كه سابقا نيز اشاره نمود - اول حكمرانى نواب غفران مآب نايب السلطنهء مبرور عباس ميرزا طاب الله ثراه در آن است و اگر چه در آن سنوات نيز آن نواحى مورد و محل وقايع عظيمه و اتفاقات معظمه بود ، اما توجه و حسن تدبير و سلوك آن پادشاهزادهء دانشمند طورى شامل حال اين مملكت و اهالى آن مىبود كه با سنوح غوايل دائما رو به ترقى بودند و طريق آراستگى و آبادانى مىپيمودند .\r\n\r\nذكر سوانح و وقايعى كه در عهد خاقان خلد آشيان در تبريز روى داد و آمدن جنرال ارستوف سردار روس به تبريز\r\nموجب آمدن جنرال ارستوف به تبريز و علت اين فتنه ، اختلاف راى امراى حضرت خاقان و نيز سبب‌هاى ديگر بود كه به ساليان اين ماده را استعداد داده و مايهء ظهور آن اين شد كه سرحددار آذربايجان ، سردار ايروان ، بر خلاف راى نواب نايب السلطنه در حضرت خاقان متعهد معارضه با روسيه و حفظ ايروان گرديد . وقوع اين غايله در سال هزار و دويست و چهل و سه هجرى بود و در اين سال ، امر تبريز را خاقان صاحبقران به آصف الدوله اللهيار خان قاجار دولو واگذار و محارست آن را با قشون مازندرانى محول فرموده بودند و اين معنى موجب رنجش و عدم اطمينان اهالى آذربايجان شده در آن اوان نواب نايب السلطنه و اميرزادگان عظام فرزندان او عموما در خارج تبريز متوجه نظم امور ساير بلاد آذربايجان بودند و فقط اميرزادهء معظم فريدون ميرزا از طرف پدر والاگهر به نيابت مشغول و مداخله در كار صلح و جنگ نداشت . اهالى تبريز با آصف الدوله صفائى نداشتند و از چاكران اميرزاده فريدون ميرزا الاحاجى على اصغر خواجه سراى مازندرانى احدى در تبريز نمىبود . ولى قريب ششهزار پياده ساخلوى تبريز بودند . آذوقه و استعداد از توپخانه و قورخانه و\r\n\r\n","description":"","footnote":"","page_name":" 645 ","page_number":693},
  {"content":"\r\n\r\nغيره زياده از حد لزوم داشتند ، ولى اتفاق آرا كه موجب پيشرفت كارهاست نبود . نيز جماعتى از اهل مرند ، به سبب قتل نظر على خان مرندى كه سابقا روى داده بود ، از كارگذاران آذربايجان وحشت نموده جنرال ارستوف « 1 » سردار نخجوان را به تسخير تبريز ترغيب كردند و راى وى را تصميم دادند . لهذا جنرال مزبور كه به شجاعت مشهور بود ، از عباس‌آباد كه در ده فرسنگى شهر تبريز و در دو فرسنگى مرند است ، به اطمينان خوانين مرندى به مرند آمده با سه هزار صالدات ، عزم تبريز كرد و چنان‌كه نواب جهانگير ميرزا ابن حضرت نايب السلطنه در تاريخ خود نگاشته « 2 » به مباشرت جمعى از مردمان داخله و خارجه مقرر شد كه جنرال ارستوف از رود ارس عبور كرده از پشت كوه مشو كه سراسر قاطع فى ما بين محال خوى و گنى و مرند است و خالى از عساكر ايران ، روانه شده بىخبر به تبريز آمده با سه هزار صالدات و ده عراده توپ ، شهر را تصرف نمايد . خلاصه جنرال ارستوف با تهيهء خود به قريهء صوفيان - شش فرسنگى تبريز - رسيد و جمعى كه به حفظ دره در كركر مامور بودند تجاهل كرده لهذا احدى از ملازمان آصف الدوله از وصول و قصد جنرال مزبور خبردار نشده بلكه گرد و غبار عرصهء صوفيان را حمل بر پياده و سوار نواب نايب السلطنه نموده ! بىانديشه و بيم بودند .\r\nآصف الدوله سوارى به جهت استطلاع روانه كرده چون بازآمد مطلب معلوم شد و دانستند كه قشون روس به صوفيان رسيده بنابراين آصف الدوله پريشان‌خاطر شد و با هركس مشورت كرد اتحاد كلمه نشنيد . مقارن اين حال شهر به‌هم برآمده هياهو برخاست و مازندرانيان دل به قلعه‌دارى نهادند . ولى آقا ميرزا فتاح ولد حاجى ميرزا يوسف تبريزى كه به حكم\r\n\r\n\r\n","description":"","footnote":"\r\n( 1 ) -  Eristov \r\n( 2 ) - تاريخ نو تأليف جهانگير ميرزا به اهتمام عباس اقبال آشتيانى ( چاپ سال 1327 نشر على اكبر علمى و شركاء ) ص 87 .\r\nجهانگير ميرزا پسر سوم عباس ميرزا و مردى دلير بود . در ورود محمد ميرزا وليعهد به آذربايجان به اغوا و اصرار ميرزا ابو القاسم قائم مقام ، جهانگير ميرزا و خسرو ميرزا برادر تنى وى ( پسر هفتم عباس ميرزا ) دستگير و به زندان اردبيل منتقل شدند و هنگام حركت محمد شاه از تبريز به سوى تهران باز هم به اصرار قائم مقام دستور كور كردن آن دو صادر و اجرا گرديد ( 1250 ) وى در سال 1269 درگذشت . در آن هنگام چهل و پنج سال بيشتر نداشت .\r\n","page_name":" 646 ","page_number":694},
  {"content":"\r\n\r\nوراثت بعد از فوت پدر امام و پيشواى تبريز و مردى مغرور بود در حفظ شهر و شهريان تن به متابعت آصف الدوله نداده از تمكين و تسليم به روسيه سخن راند و عموم اهالى را با خود متفق نموده مع هذا آصف الدوله به دروازهء گجيل آمده بر بروج مقابل سپاه روس حكم به انباشتن توپ نموده توپى دو سه از باروت و گلوله انباشته مترصد محاربه شد . لشكر روس به كنار رود آجى در نيم فرسنگى تبريز رسيدند و گرد و غبار از ورود ايشان انها نمود . آصف الدوله چند توپ به‌طرف جنرال ارستوف افكنده لشكر روسيه متحير شدند . زيرا كه به جنرال چنان وانمود كرده بودند كه بىانداختن توپ و تفنگ و استعمال آلات جنگ ، تبريز را تسليم خواهيم كرد . جنرال از مشاهدهء اين حال سلب اعتقاد از خوانين تبريز - كه مهيج اين فتنه و متعهد تسليم نمودن شهر بودند - نموده ايشان را حبس كرد و از اقدام خود در اين كار نادم شد . در اين حيص و بيص ، آقا مير فتاح مذكور با فوجى از ابطال شهر به دروازهء گجيل آمده حكم به گشادن دروازه كرد و دروازه را فروشكستند و توپچى را از بام دروازه به زير انداخته به استقبال جنرال ارستوف شتافتند . تفنگچيان حصار از مشاهدهء اين كار دست از محارست بروج برداشته متفرق شدند و هريك به كنجى خزيدند . آصف الدوله نيز مأيوس به خانهء يكى از رعاياى محله خيابان مخفى شد و آقا مير فتاح با عموم اعيان شهر به جنرال ارستوف تكليف ورود به شهر نمودند . وى در سيم شهر ربيع الثانى وارد شهر و در دار الحكومه منزل نمود و يك هزار نفر صالدات به حفظ ارك و قورخانه و انبار گماشت و دو عراده توپ با ريسمانها بالاى طاق على شاه - كه از ابنيهء قديمهء رفيعه است - بردند و جنرال ارستوف واقعه را به جنرال بسقاويج « 3 » اعلام كرد و آصف الدوله را به دست آورده حبس كردند و تبريزيان لاعلاج براى حفظ مال و ناموس با عساكر روس بناى مخالطه گذاردند و از رسم حب وطن و پادشاه‌پرستى كه اين طايفه راست - همچنان‌كه در زمان صفويه هر وقت تبريز در تصرف عثمانى بود ظاهرا با ايشان موافق و باطنا در تخريب و نفى ايشان مىكوشيدند - باز همان شيوه را مسلوك داشتند . در نهم ربيع الثانى ، اين خبر به بسقاويج سردار\r\n\r\n\r\n","description":"","footnote":"\r\n( 3 ) - بسقاويج  Paskievitch  همان پاسكيويچ سردار معروف روسى در دورهء دوم جنگهاى ايران و روس است .\r\n","page_name":" 647 ","page_number":695},
  {"content":"\r\n\r\nايروان رسيد . بسقاويج با سى هزار صالدات و توپخانهء زياد از آب گذشته عاجلا به تبريز آمد و سى هزار قشون ديگر براى حفظ قراباغ و شيروان و گنجه در آن حدود داشت آنها را نيز به تبريز خوانده و جنرال ارستوف را در كار تبريز به جنون و تهور منسوب و مقصر نموده او را معزول و مغلولا روانهء مملكت روس نمود و به تحقيق پيوست كه شصت هزار صالدات و يكصد عراده توپ بزرگ از رود ارس گذشته به تسخير آذربايجان مامورند . و اين اخبار ملالت آثار در وقتى كه نواب نايب السلطنه در شندآباد توقف داشت معروض حضرت ايشان گرديد و زايد الوصف متالم شدند و از اميرزادگان جز خسرو ميرزا « 1 » ؛ و از امراى بزرگ جز محمد خان امير نظام آذربايجان از اولاد شيخ على خان زنگنه وزير صفويه ؛ و از خوانين و بزرگان قاجار جز محمد ابراهيم خان سردار « 2 » ولد جان - محمد خان قاجار دولو ، و از غلامان و صاحب‌منصبان جز يوسف خان گرجى توپچى باشى و سهراب خان گرجى كسى در خدمت نواب نايب السلطنه نبود و فقط اردوى نواب معظم اليه مركب بود از عمله خلوت و بعضى ملتزمين ركاب و توپچيان نظام و سوارهء قاجاريه و غلامان تركمانيه و قريب نهصد نفر از فراريان صالدات روسيه كه به ملازمت حضرت آمده بودند . با وصف اين حالت توقف شندآباد و عزيمت تبريز هردو خلاف حزم بود . لهذا نواب نايب السلطنه عزيمت ارومى را بر روانگى به‌سمت خوى ترجيح داده با قليل سپاهى كه همراه بودند به قصد ارومى به سلماس رفته و به امير زادهء معظم بهرام ميرزا « 3 » فرمان نوشتند كه افواج خوى را برداشته در سلماس به حضور اشرف آيد .\r\nلهذا اميرزادهء معظم با پانزده عراده توپ و فوج خلج روانهء ارومى شد و اهالى ارومى به استقبال و جانفشانى قيام نمودند ؛ و بيژن خان گرجى از جانب نواب نايب السلطنه به رسالت نزد جنرال بسقاويج رفته سخن مصالحه در ميان آورده مقرر شد كه چندان در ارومى توقف رود كه قرار مصالحه تكميل يابد و پيش از اين نيز فتحعلى خان ابن هدايت الله خان گيلانى كه بيگلر بيگى تبريز بود از جانب نواب نايب السلطنه نزد جنرال\r\n\r\n\r\n","description":"","footnote":"\r\n( 1 ) - خسرو ميرزا پسر هفتم عباس ميرزا .\r\n( 2 ) - محمد ابراهيم خان قاجار دولو .\r\n( 3 ) - بهرام ميرزا پسر دوم عباس ميرزا .\r\n","page_name":" 648 ","page_number":696},
  {"content":"\r\n\r\nبسقاويج رفته به گفتگوى متاركه و مصالحه پرداخته و جنرال مزبور چون از هجوم عام ملت اسلام و توجه شاهزادگان اطراف به‌سمت تبريز براى مجادله نهايت متوهم بود ، فتحعلى خان را كما كان به منصب ايالت برقرار داشت و با آصف الدوله نيز ملاقاتى مشفقانه كرده سخن صلح در ميان داشتند و جنرال بسقاويج تصرف اين طرف آب ارس خاصه تبريز را به وسايط مذكوره مطلقا مصلحت نمىدانست و از مآل آن انديشناك بود .\r\nبارى ، در حالتى كه خوى و مرند و قراجه‌داغ و تبريز و مشكين و سراب و گرمرود تا ميانج و بعضى از محال مراغه و خلخال از تصرف گماشتگان نواب نايب السلطنه بيرون و ارومى و ساوجبلاغ و صاين قلعه و مرحمت‌آباد مراغه كه هزار سوار كرمانى در آنجا بود و قلعهء اردبيل و طالش و مغان در تحت تصرف كارگزاران نواب معظم بود مجددا ميرزا ابو القاسم قائم مقام را با نامه و پيغام تهديدآميز نزد جنرال بسقاويج فرستاده گفتگوها كردند و از معاهده و مصالحه سخن راندند . و قرار بر اين شد كه حضرت نايب السلطنه در دهخوارقان با جنرال ملاقات كنند و مقالات نمايند . در آن‌حال ، نواب اميرزادهء اعظم شهريار مبرور ماضى محمد شاه غازى - طاب الله ثراه - محمد ميرزا « 4 » فرزند اكرم نواب نايب السلطنه از قراجه‌داغ و مشكين با نه عراده توپ به سپردگى قاسم على خان بهارلو و سيصد غلام قراجه داغى راه اردبيل برگرفتند و از معارف ، ميرزا نصر الله اردبيلى و ميرزا على اكبر گرايلى در ركاب اميرزادهء معظم بودند . پس از ورود به اردبيل چون چهل پنجاه عراده توپ و قريب دو هزار نفر لشكر آذربايجانى و عراقى در آنجا داشتند با كمال استقلال در اردبيل متوقف شدند و منتظر ورود احكام قضا نظام خاقان صاحبقران گرديدند .\r\n\r\n\r\n","description":"","footnote":"\r\n( 4 ) - محمد ميرزا نخستين پسر عباس ميرزا متولد در 1223 ه . ق كه بعد به نام محمد شاه بر تخت نشست .\r\n","page_name":" 649 ","page_number":697},
  {"content":"\r\n\r\n\r\nشرح وصول شاهزادگان اطراف به دربار خاقانى و عزيمت جدال با عساكر روسيه\r\nروز جمعه دهم شهر ربيع الثانى اخبار آذربايجان و تصرف تبريز و ايروان معروض سدهء سنيهء حضرت خاقان - فتحعلى شاه طاب الله ثراه - گرديد . به وجه حلم و متانت و طور تدبير و فطانت ، حضرتش به احتشاد جنود و انتظام امور توپخانه و قورخانه و استعداد لازمه فرمان راند . ميرزا عبد الوهاب معتمد الدولهء اصفهانى منشى الممالك - كه در آن حضرت آن اوقات منصب وزارت داشت - فرامين به شاهزادگان بلاد ايران مرقوم نمود و به انتهاض هريك اشارت رفت و به وسايط بريدان سريع السير ، آن فرامين به وصول موصول شد و از اطراف ، ملكزادگان با افواج و عساكر قضا توان عزيمت آستان خاقانى نمودند و از هر ناحيه شاهزاده‌اى به بذل مال و ارسال ابطال رجال براى رفع اين غايله خود را به حضرت گردون اساس تقرب داد . معابر و مراحل از راكب و راجل مملو گرديد .\r\nنخست شاهزاده شيخ على ميرزا « 5 » - كه بطنا نبيرهء شيخ على خان زند بود و در ملاير و تويسركان حكمرانى داشت - با سواران زند به صوب زنجان و خمسه مامور شد . ميرزا محمد تقى علىآبادى منشى خاصه چون سابقا وزارت زنجان داشت به حفظ آن سامان نامزد گشت . سپهدار سپاه عراق غلامحسين خان با دوازده هزار سرباز و دو عراده توپ در چهاردهم جمادى الثانيه به ساوه رسيد . شاهزاده محمد قلى ميرزا ملك‌آراى استراباد و مازندران با ده هزار نفر پياده و سوار گرايلى و اوصانلو و افغان و استرابادى و هزار جريبى و تركمان نيز دررسيد . شاهزاده محمد تقى ميرزاى حسام السلطنه حكمران لرستان و خوزستان و بروجرد با شش هزار سوار باجلان لووبيران‌وند و بختيارى و سيلاخورى با پنج عراده توپ به حضرت سنيه و اصل گرديد . شاهزاده حسنعلى ميرزاى\r\n\r\n\r\n","description":"","footnote":"\r\n( 5 ) - شيخعلى ميرزا ملقب به شيخ الملوك نهمين پسر فتحعلى شاه متولد در دهم رجب 1210 چون مادرش دختر شيخعلى خان زند بود ، فتحعلى شاه ملاير را كه جايگاه نياكان او بود به وى داد .\r\n","page_name":" 650 ","page_number":698},
  {"content":"\r\n\r\nشجاع السلطنه « 6 » والى خراسان با جماعتى از اتراك و اكراد آن صفحات رايت نصرت آيت حضرت رضوى را افراشته به‌طرف دار الخلافه آمد .\r\nبارى ، حكام ولايات ممالك محروسه كه اغلب شاهزادگان عظام بودند برخى با عساكر و استعداد كامل به دربار خاقانى و اصل و بعضى تجهيز كار نموده منتظر امر اعلى بودند و باريافتگان حضرت هريك التماس و درخواست ماموريت دفع دشمن نمودند . و خاقان صاحبقران ايشان را به تانى امر مىفرمود .\r\n\r\nذكر رغبت جنرال بسقاويج به صلح و ملاقات او با نواب نايب السلطنه در دهخوارقان تبريز\r\nسابقا مسطور شد كه فى ما بين جنرال بسقاويج و نواب نايب السلطنه گفتگوى صلحى شده بود . اين اوقات مقرر شد كه در دهخوارقان نواب معظم با جنرال ملاقات نمايند و قرار مصالحه داده شود . بنابراين حضرت نايب السلطنه با پانصد نفر از امرا و خواص از شهر ارومى روانهء ميعادگاه گرديدند و نجفعلى خان افشار به حكومت ارومى بماند و شاهزاده ملك قاسم ميرزا حاكم سابق ارومى را به جهت اعلام اين قرار روانهء دار الخلافه و حضور حضرت خاقانى نمودند . و شاهزاده بهرام ميرزا را با ميرزا محمد تقى قوام الدوله و يوسف خان توپچى باشى و توپخانه و نظام پياده و هزار سوار كرمانى و دو فوج افشار كه در مرحمت‌آباد بودند مامور توقف در كنار رودخانهء جغاتو نمودند و خود نواب معظم به واسطهء نقاهت در تخت روان نشسته راه دهخوارقان گرفتند . ملتزمين ركاب اميرزاده خسرو ميرزا و محمد خان امير نظام و ابراهيم خان سردار قاجار و ميرزا على مستوفى و حاجى ميرزا مسعود خوئى و محمد حسين خان ايشيك آقاسى و بعضى از خوانين افشار و آقايان قاجار و غيره بودند . جنرال بسقاويج يك روز پيش از ورود اشرف ، با سى هزار صالدات و يكهزار و پانصد\r\n\r\n\r\n","description":"","footnote":"\r\n( 6 ) - حسنعلى ميرزا شجاع السلطنه فرزند ششم فتحعلى شاه متولد 1204 و برادر تنى حسينعلى ميرزا متولد 1203 .\r\n","page_name":" 651 ","page_number":699},
  {"content":"\r\n\r\nسوار و ده عراده توپ و اعيان روسيه به دهخوارقان آمده جمعى را تا يك منزلى به خدمت و استقبال موكب و الا فرستاده كاملا پذيرائى و احترام نمودند . نواب نايب السلطنه ، پس از ورود ، آصف الدوله را از تبريز احضار نمودند و ابواب موافقت و مصادقت مفتوح كردند و در اصلاح امر سخن راندند و مقرر شد كه به وكالت نواب نايب السلطنه و تصديق حضرت خاقان كامكار طى دعاوى شود . ضمنا جنرال بسقاويج شرايط چند در ميان آورده كه حاصل آن اين بود كه ايروان و نخجوان و اردوباد كه در تصرف لشكر روسيه است استرداد نيابد و ارس سرحد دولتين مقرر شود .\r\nو طالش و مغان به دولت روس رد شود و بيست كرور اشرفى يك مثقالى كه دولت بهيهء روس در اين سنوات محاربات مخارج كرده و متضرر شده از دولت عليهء ايران داده شود و نواب نايب السلطنه با اميرزادهء اعظم محمد ميرزا فرزند اكرم آن حضرت به دولت روسيه رفته عذرخواه مخالفات گذشته و نقض عهد رفته آيد . و بعد از گفتگو ، جنرال بسقاويج كه وكيل امر صلح بود پنج كرور از بيست كرور مذكور را تخفيف داده به نواب نايب السلطنه مقدم بها واگذاشت و سخن از پانزده كرور وجه مصالحه رفت . از جانب نواب نايب السلطنه ، فتحعلى خان ولد هدايت الله خان رشتى كه مردى باخبر بود مأمور تهران شد و شرح حال را معروض دربار خاقانى داشت . راى مهرضياى حضرت خاقان تن به مصالحه در نداده از محاربه تقرير رفت و شاهزادگان اطراف كه با سپاه اجتماع كرده بودند به حركت مامور شدند و راه قزوين برگرفتند و در اواسط رجب به قزوين رسيدند . صحرا و شهر از افواج ، تلاطم امواج بحر يافت . قائم مقام از جانب نواب نايب السلطنه و پولكونيك « 7 » و الخسكى « 8 » از نزد جنرال بسقاويج به تهران روانه شدند و چون وكالتنامهء نواب نايب السلطنه در امر مصالحه از نزد خاقان صاحبقران به تعطيل انجاميد و در تهران گروهى گمان نيابت به نواب شجاع السلطنه مىبردند و سخنان مختلفه مذكور و مسموع مىشد ، دالخسكى شرحى به جنرال بسقاويج از اختلاف اقوال امراى دربار پادشاه بنگاشت و در امر مصالحه مخالطه روى داد و سردار روسيه ازدحام سپاه را در هرجا\r\n\r\n\r\n","description":"","footnote":"\r\n( 7 ) - متن : « بولكونيك » . پالكونيك در زبان روسى به معناى سرهنگ ( كولونل ) است .\r\n( 8 ) - على الظاهر منظور سروان ولخوسكى  Volkhovskoy  است .\r\n","page_name":" 652 ","page_number":700},
  {"content":"\r\n\r\nحمل بر مكيدت نموده به فكر احتياط و حزم و رعايت لوازم رزم درافتاده لهذا با آصف الدوله عزم مراجعت تبريز كرد . و نواب نايب السلطنه به جانب گروس رفت . و سپاه روسيه از هر نقطه كه ساخلو بودند ديگر باره لواى مجادله حركت دادند و ميرزا ابو الحسن خان وزير دول خارجه كه مأمور به حضور در محضر مصالحه بود در خمسه متحير بماند . مقارن اين حال ، از حكام يزد و كرمان نيز اخبار خلاف و نفاق دررسيد .\r\nسركشان اطراف گردن برآورده گوش در راه اخبار و ديده بر منصهء آثار گشادند .\r\nسرجان ملك دانلد « 9 » ايلچى مختار دولت بهيهء انگليس كه در سال گذشته به سفارت دولت عليه مخصوص و در تبريز متوقف بود ، بنابر مصلحت‌جوئى و خيرخواهى و راستگوئى ، در مقام اصلاح كار برآمده با جنرال بسقاويج ملاقات كرده از كار ناپلئون و ناسازگاريهاى او با دولتها و عاقبت كار او سخن راند و اظهار داشت كه بعد از او قرار دولتها اين است كه بىجهت به مملكت يكديگر طمع ننمايند و اگر بىانصافى از حد درگذرد دول ديگر اجماع كرده با آن دولت محاربه كنند و اگر كار به مصالحه نينجامد دولت ما مضايقه ندارند در مخالفت شما با ديگر دول اتفاق نمايند .\r\nمقارن اين حال فى ما بين دولت روس و عثمانى نزاعى برخاست و از آن سوى نيز كار به مجادله كشيد . لهذا موجبات صلح قوى شده و ايلچى مختار دولت انگليس چون سردار قفقاز را ساكت و به صلح مايل كرد ، جان مك نيل « 10 » صاحب حكيم را كه با وى همراه و مردى آگاه بود روانهء تهران نمود و او در دربار حضرت صاحبقرانى سخنان صواب معروض داشت و نايرهء قهر شهريارى را نشانده ميل به صلح داد و درخواست كرد كه چون دولت روس در اين محاربات خسارات كشيده اگر چند كرورى به عنوان خريدن اسراى آذربايجان مبذول شود از كرم خاقانى بعيد نخواهد بود . حضرت خاقان معظم راى وى را تحسين فرموده و به منوچهر خان گرجى ايچ آقاسى اشارت راند كه هشت كرور - كه هر كرورى پانصد هزار تومان باشد - از خزانهء عامره حمل و با وكالت‌نامهء معاهده و مصالحه به نواب نايب السلطنه موصول و كار مصالحهء\r\n\r\n\r\n","description":"","footnote":"\r\n( 9 ) -  sir John Macdonald \r\n( 10 ) -  John Mac Neil \r\n","page_name":" 653 ","page_number":701},
  {"content":"\r\n\r\nدولتين را به اتمام آورند . حكيم صاحب و منوچهر خان و قائم مقام از تهران و ميرزا ابو الحسن خان از زنجان حركت كردند . نواب نايب - السلطنه از گروس و جنرال بسقاويج و آصف الدوله از تبريز با امنا و وزراى دولتين عليتين در قريهء تركمانچاى - من اعمال تبريز - اجتماع كرده در شب پنجشنبه پنجم شهر شعبان يكهزار و دويست و چهل و سه سال تنگوزئيل تركى مجلس مصالحه منعقد گرديد . نواب مستطاب نايب السلطنه و جنرال بسقاويج وكالت‌نامهء خود را به يكديگر دادند و عهد مودت بستند و عهدنامهء مصالحه نگاشتند و سه روز و سه شب به شاديانه توپهاى عيش و طرب به غرش درآمده ميدانهاى رزم مبدل به ايوانهاى بزم گرديد . آصف الدوله و منوچهر خان به تهران روى كردند و ميرزا - ابو الحسن خان و جنرال رازن « 11 » سردار سواره‌نظام روسيه و چند نفر از معتبرين به جهت وصول صلح‌نامه در اواخر شعبان به حضور حضرت صاحبقران رسيدند و عريضهء جنرال بسقاويج را داده معزز و مخلع بازگرديدند و لشكرها از سرحدات برخاستند . جنرال از تبريز مراجعت كرد و نواب نايب السلطنه از سراسكند هشترود به تبريز ورود فرمود .\r\nچون صورت عهدنامه نهايت مفصل است زبدهء مطالب فصول مرقوم مىگردد :\r\n\r\nصورت عهدنامهء وكلاى دولتين عليتين در محل تركمانچاى و امضاى آن\r\nاعلى حضرت امپراطور اعظم كل ممالك روسيه بالقابه و اعلى حضرت پادشاه ايران باوصافه على السويه اراده دارند كه به نوايب جنگى نهايتى بگذارند و به سبب همجواريت صلحى بىنفاق به عمل بياورند ، لهذا امپراطور اعظم ، جناب ايوان بسقاويج جنرال انوتاررا و پادشاه و الا جاه ممالك ايران ، نواب نايب السلطنه العليه عباس ميرزا را وكلاى مختار خود تعيين كردند و ايشان در محل تركمانچاى اختيارنامه‌هاى خود را به‌هم سپردند و فصول آتيه را قرار دادند :\r\n\r\n\r\n","description":"","footnote":"\r\n( 11 ) -  Rosen ( Gen . May . Baron ) . \r\n","page_name":" 654 ","page_number":702},
  {"content":"\r\n\r\n\r\nفصل اول :\r\nبعد اليوم ميان اعلى حضرت امپراطور كل ممالك روسيه و اعلى حضرت پادشاه ممالك ايران و وليعهدان و اخلاف و ممالك و رعاياى ايشان مصالحهء مودت و وفاق كامل ابدا الاباد واقع خواهد بود .\r\n\r\nفصل دويم :\r\nاز تاريخ حال هردو پادشاه با اجلال عهدنامهء واقعه در محال گلستان قراباغ را متروك و اين عهدنامهء جديدهء ميمونه را با عهد و شرايط مسلوك داشته‌اند .\r\n\r\nفصل سيم :\r\nپادشاه ممالك ايران از جانب خود و وليعهدان ، كل الكاى نخجوان و ايروان را خواه اين طرف رود ارس خواه آن‌طرف به دولت روسيه واگذار مىكند و تعهد مىنمايد كه بعد از امضاى اين عهدنامه در مدت شش ماه همهء دفتر و دستور العمل را كه متعلق به ادارهء اين دو ولايت باشد به تصرف امناى دولت روسيه دهد .\r\n\r\nفصل چهارم :\r\nدر باب سرحد دولتين ايران و روس بدين موجب خط وضع شده از نقطهء سرحد ممالك عثمانى كه در خط مستقيم به قلهء كوه آغرى كوچك اقرب است ابتدا كرده و از آنجا تا به سرچشمهء رودخانهء قراسوى پائين كه از سراشيب جنوبى آغرى كوچك جارى است فرود آمده به متابعت مجراى اين رودخانه تا به التقاى آن به رود ارس در مقابل شرور ممتد مىشود .\r\nچون اين خط به اينجا رسيد به متابعت مجراى رود ارس تا به قلعهء عباس‌آباد و در دور تعميرات و ابنيهء خارجهء آن‌كه در كنار راست ارس واقع است نصف قطرى به قد و نيم فرسخ رسم مىشود و به اين نصف قطر در همهء اطراف امتداد مىيابد . همهء اراضى و عرصه كه در اين نصف قطر محاط و محدود مىشود بالانفراد تعلق به روسيه خواهد داشت و در مدت دو ماه مشخص خواهد شد و بعد از آن از جائى كه طرف شرقى اين نصف قطر متصل به ارس مىشود خط سرحد شروع و متابعت مجراى ارس مىكند تا به معبر يدى بلوك و از آنجا خاك ايران به طول مجراى ارس امتداد مىيابد تا به فاصله و مسافت سه فرسنگ . بعد از وصول اين نقطه\r\n\r\n","description":"","footnote":"","page_name":" 655 ","page_number":703},
  {"content":"\r\n\r\nخط سرحد باستقامت از صحراى مغان مىگذرد و تا به مجراى رودخانهء بالهارود به محلى كه در سه فرسخى واقع است پائين‌تر از ملتقاى دو رودخانهء كوچك موسوم به آدينه بازار و سارى قمش و از اينجا اين خط به كنار چپ بالها رود تا به ملتقاى رودخانهء مذكور صعود كرده به طول كنار راست رودخانهء آدينه بازار مشرقى تا منبع رودخانه و از آنجا تا به اوج بلنديهاى جگير امتداد مىيابد به نوعى كه جملهء آبهائى كه جارى به بحر خزر مىشود متعلق به روسيه خواهد بود و همهء آبهائى كه سراشيب و مجراى آنها به جانب ايران است تعلق به ايران خواهد داشت . چون سرحد دو مملكت اينجا به واسطهء قلل جبال تغيير مىيابد ، لهذا قرارداد شد كه پشته‌هائى كه از اين كوهها به‌سمت بحر خزر است به روسيه و طرف ديگر آن به ايران متعلق باشد . از قله بلنديهاى جگير خط سرحد تا به قلهء كمرقوئى به متابعت كوههائى مىرود كه طالش را از محال ارس منفصل مىكند .\r\nچون قلل جبال از جانبين مجراى مياه را فرق مىدهد لهذا در اينجا نيز خط سرحد را همان قسم تعيين مىكند كه در فوق در باب مسافت واقعه ما بين آدينه بازار و قلل جگير گفته شد . بعد از آن خط سرحد از قلهء كمرقوئى به بلندى كوههائى كه محال زوند را از محال ارس فرق مىدهد متابعت مىكند تا به سرحد محال ولكيج همواره بر طبق همان ضابطه كه در باب مجراى مياه معين شد . محال زوند به غير از آن حصه كه در سمت مخالف قلل جبال مذكوره واقع است از اين قرار حصهء روسيه خواهد بود از ابتداى سرحد محال ولكيج خط سرحد ما بين دو دولت به قلل جبال كلوتوبى و سلسله كوههاى عظيم كه از ولكيج مىگذرد متابعت مىكند تا به منبع شمالى رودخانه موسوم به آستارا پيوسته به ملاحظهء همان ضابطه در باب مجراى مياه و از آنجا خط سرحد متابعت مجراى اين رودخانه خواهد كرد تا به ملتقاى دهنهء آن به بحر خزر و خط سرحد را كه بعد از اين متصرفات روسيه و ايران را از هم فرق خواهد كرد و ميل خواهد نمود .\r\n\r\nفصل پنجم :\r\nاعلى حضرت پادشاه ممالك ايران از جانب خود و وليعهدان ، تمامى الكا و اراضى و جزاير و تمام قبايل خيمه‌نشين و خانه‌دار را كه\r\n\r\n","description":"","footnote":"","page_name":" 656 ","page_number":704},
  {"content":"\r\n\r\nدر ميان خط حدود معينه و قلل برف‌دار كوه قفقاز و درياى خزر است الى الابد متعلق به دولت روسيه مىدانند .\r\n\r\nفصل ششم :\r\nاعلى حضرت پادشاه ممالك ايران به تلافى خسارت دولت و رعيت روسيه مبلغ ده كرور نقد كه عبارت از بيست مليان مناط سفيد روس است قرارداد و موعد و رهاين وصول اين وجه در قرارداد علىحده كه لفظ به لفظ ، گويا « 12 » در اين عهدنامه مندرج است معين خواهد شد .\r\nچون پادشاه ممالك ايران نواب عباس ميرزا را وليعهد دولت قرار\r\n\r\nفصل هفتم :\r\nداده و امپراطور روسيه نيز تصديق اين مطلب را نموده تعهد كرد كه نواب معزى اليه را از تاريخ جلوس بر تخت شاهى پادشاه بالاستحقاق آن مملكت داند .\r\n\r\nفصل هشتم :\r\nكشتيهاى تجارت دولتين روس و ايران از هردو طرف اجازه دارند كه در بحر خزر و طول سواحل آن به طريق سابق سير كرده به كناره‌هاى آن فرود آيند و در حالت شكست كشتى از هردو طرف امداد و اعانت خواهد شد . در باب سفاين حربيه كه علمهاى عسكريهء روسيه دارند مثل سابق اذن تردد در بحر خزر دارند و به غير از دولت روس ، دولتهاى ديگر اين اذن را ندارند .\r\n\r\nفصل نهم :\r\nوكلا و سفراى طرفين اعم از متوقفين و عابرين بايد از دو طرف مورد كمال اعزاز و احترام شوند . در اين باب دستور العملى مخصوص از طرفين مرعى و ملحوظ گردد .\r\n\r\nفصل دهم :\r\nدر باب امر تجارت هردو پادشاه و الا جاه موافق معاهدهء جداگانه\r\n\r\n\r\n","description":"","footnote":"\r\n( 12 ) - گويا در اينجا به معنى روشن و دقيق و زباندار است و معناى ترديد نمىدهد .\r\n","page_name":" 657 ","page_number":705},
  {"content":"\r\n\r\nكه به اين عهدنامه ملحق مىگردد تصديق نمودند اعلى حضرت پادشاه ممالك ايران در باب كونسلها [ - كنسولها 
  ] و حاميان تجارتى كه از دولت روس كما فى السابق در هرجا كه مصلحت دولت اقتضا كند معين شود و تعهد مىكند كه اين كونسلها و حاميان را كه زياده از ده نفر اتباع نخواهند داشت حمايت و احترام نمايد . امپراطور روسيه نيز در باب كونسلها و حاميان تجارت ايران وعده مىكند كه به‌همين نحو مساوات منظور دارد و هرگاه از دولت ايران محققا شكايتى از كونسلها و حاميان تجارت روس واقع شود وكيل يا كارگزار دولت روس كه در دربار دولت ايران متوقف است و اختيار كونسلها و حاميان تجارت با اوست اذن دارد كه امر مزبور را به عنوان جاريه به ديگرى رجوع نمايد .\r\n\r\nفصل يازدهم :\r\nهمهء امور و ادعاى تبعهء طرفين كه به سبب جنگ به تأخير افتاده بعد از انعقاد مصالحه موافق عدالت به اتمام خواهد رسيد و مطالباتى كه رعاياى جانبين از يكديگر يا از خزانه داشته باشند به تعجيل و تكميل وصول‌پذير خواهد شد .\r\n\r\nفصل دوازدهم :\r\nدولتين عليتين معاهدتين بالاشتراك در منفعت تبعهء جانبين قرارداد مىكنند كه براى آنهائى كه ما بين خود به سياق واحد در دو جانب رود ارس املاك دارند موعدى سه ساله مقرر نمايند تا به آزادى در بيع و معاوضهء آنها قدرت داشته باشند . لكن امپراطور ممالك روسيه از منفعت اين قرارداد ، در همهء آن مقدارى كه به او متعلق و واگذار مىشود ، سردار سابق ايروان حسين خان و برادر او حسن خان و حاكم سابق نخجوان - كريم خان - را مستثنى مىسازد .\r\n\r\nفصل سيزدهم :\r\nاسرائى كه در جنگ آخر و قبل از آن و تبعه كه از هرمدت به اسيرى افتاده‌اند از هردو طرف قرارداد شد كه در مدت چهارماه با اخراجات راه به عباس‌آباد فرستاده شوند و وكلاى طرفين كه در آنجا مامور به اين كار مىباشند آنها را گرفته به اوطان خود برسانند و هرگاه در مدت مذكوره تعويقى واقع شود هر وقت از هر طرف مطالبه كنند يا اسراء خود استدعا كنند بلامضايقه رد كرده آيد .\r\n\r\n","description":"","footnote":"","page_name":" 658 ","page_number":706},
  {"content":"\r\n\r\n\r\nفصل چهاردهم :\r\nاز دو طرف قرين الشرف تعهد مىشود كه رعاياى جانبين اعم از فرارى يا غير فرارى كه در حالت جنگ و قبل از آن به مملكت طرفين رفته‌اند يا بعد از اين بروند درصورتىكه وجود ايشان منشأ ضرر و فسادى نباشد مطالبه نشود و لكن اشخاص صاحب رتبه و شان اعم از حكام و خوانين يا رؤسا و ملاهاى بزرگ و غير آن را كه وجود ايشان در ممالك دو طرف به سبب مكاتبات و مخابرات خفيه منشأ ضرر و مرارت است در ممالك طرفين نگاه ندارند و از حدود معينه در فصل چهارم اخراج سازند .\r\n\r\nفصل پانزدهم :\r\nاعلى حضرت پادشاه ممالك ايران بايد از تقصير اهالى آذربايجان از خاصه و عامه كه در مدت جنگ و تصرف عساكر روسيه در ولايات استردادى ، مباشر خيانتى شده‌اند درگذرند و هريك خواسته باشند با عيال از آن ولايت بيرون روند تا مدت يك سال به ايشان مهلت داده شود كه اموال و اثقال خود را يا بيع يا نقل به مملكت روسيه نمايند . و احدى از حكام به هيچوجه متعرض خسارت آنها نشود . و در باب بيع املاك ، پنج ساله مهلت داده شود . هرگاه در مدت يك سال مذكور از احدى خيانتى تازه به ظهور رسد داخل در عفو و گذشت نيستند .\r\n\r\nفصل شانزدهم :\r\nبعد از امضاى اين عهدنامهء ميمونه فى الفور وكلاى مختار جانبين دستور العملهاى لازمه به حدود خود روانه سازند و به ترك خصومت و تعدى پردازند . اين مصالحه نامچه در دو نسخه به يك مضمون ترتيب يافته و به دستخط وكلاى طرفين رسيده و ما بين ايشان مبادله گرديده است بايد امضاى آن به تصديق دو پادشاه ذىجاه در مدت چهار ماه و اگر ممكن شود زودتر ميان وكلاى ايشان مبادله شود . تحريرا در قريه تركمانچاى به تاريخ دهم فيورال سنهء يك‌هزار و هشتصد و بيست و هشت مسيحيه كه عبارت است از پنجم شهر شعبان المعظم سنهء يك هزار و دويست و چهل و سه هجرى به ملاحظه و تصديق نايب السلطنه رسيد و به امضاى وزير امور دول خارجه ميرزا ابو الحسن خان رسيد .\r\n\r\n","description":"","footnote":"","page_name":" 659 ","page_number":707},
  {"content":"\r\n\r\n\r\nفصول عهدنامهء تجارت\r\nبدان‌كه اين عهدنامهء ميمونه نيز مشعر بر فصول تسعه و تفصيل فصول از اين قرار است كه بعينه ايراد مىگردد :\r\n\r\nفصل اول :\r\nچون دولتين عليتين معاهدتين تمنا دارند كه اتباع خود را از جمله فوايد و منافعى كه از آزادى و رخصت تجارت حاصل مىشود بهره‌مند دارند لهذا به اين تفصيل قرارداد كردند كه رعايا و اتباع روس كه تذكرهء متعارفه در دست داشته باشند در همهء ممالك ايران مىتوانند تجارت كرد و كذلك به ممالك مجاورهء دولت مذكوره مىتوانند رفت و به‌همين نسبت اهالى ايران امتعهء خود را از درياى خزر يا از راه خشكى سرحد دولتين روس و ايران توانند برد و معاوضه و بيع نموده و خريد كرده متاع ديگر بيرون برده و از هرگونه حقوق و امتيازاتى كه در ممالك اعلى حضرت امپراطورى به اتباع كاملة الوداد دولتهاى اروپا داده مىشود بهره‌مند خواهند شد . در حالتى كه يكى از اتباع دولت روس در مملكت ايران وفات يابد اموال منتقله و غير منتقلهء او ، چون متعلق به دولت روس است ، بدون قصور به اقوام يا شركاى او تسليم خواهد شد كه به اختيار تمام به نحوى كه شايسته دانند معامله نمايند و درصورتىكه اقوام و شركاى او حاضر نباشند اختيار ضبط و كفالت همين اموال به وكيل يا كارگزار يا كونسلهاى [ - كنسولهاى 
  ] روسيه واگذار مىشود بدون اين‌كه هيچگونه ممانعتى از حكام ولايات صادر شود .\r\n\r\nفصل دويم :\r\nحجج و بروات و ضمانت‌نامه‌ها و ديگر عهدها كه براى امور تجارت خود ما بين اهالى جانبين مكتوبا مىگذرد نزد كونسل روسيه و حاكم ولايت و در جائى كه كونسل نباشد نزد حاكم ولايت ثبت مىشود ، تا اين‌كه هنگام منازعه بين الطرفين براى قطع دعوى برطبق عدالت لحقات لازمه نتوانند كرد . اگر يكى از طرفين خواهد بدون اين‌كه به نحو مذكور فوق تمسكات محرره و متصدقه كه لايق قبول هر محكمهء عدالت است در دست داشته باشد از ديگرى ادعائى نمايد و جز اقامهء\r\n\r\n","description":"","footnote":"","page_name":" 660 ","page_number":708},
  {"content":"\r\n\r\nشهود دليلى ديگر نياورد ، از اين قبيل ادعاها و اين‌كه مدعى عليه خود تصديق به حقيقت آن ننمايد مقبول نخواهد بود . همهء معاملات منعقده كه به صورت مذكوره ما بين اهالى جانبين واقع شده باشد با دقت تمام مرعى و ملحوظ شده هرگونه مجانبت كه در انجام آن به ظهور رسد و باعث ضرر يكى از طرفين گردد مورث تلافى خسارت متناسبه از طرف ديگر خواهد شد . و درصورتىكه يكى از تجار روس در ايران مفلس و [ ور 
  ] - شكست شود حق ارباب طلب از امتعه و اموال او داده مىشود اما اگر از وكيل يا كارگزار يا كونسل استعلام نمايد كه مفلس مذكور مال ممكن الصرف كه به كار استرضاى همان ارباب طلب بيايد در ولايت روسيه گذاشته است يا نه ؟ براى تحقيق اين مطلب مساعى جميلهء خود را مضايقه نخواهند كرد . اين قراردادها كه در اين فصل معين گشته همچنين دربارهء اهالى ايران كه در ممالك روس موافق قوانين ملكيه تجارت مىكنند مرعى خواهد شد .\r\n\r\nفصل سيم :\r\nبراى اين‌كه به تجارت تبعهء جانبين منافعى را كه علت غائى شروط سابقة الذكر گشته‌اند محقق و مستحكم نمايند قرارداد شد كه هرگونه متاعى كه به توسط تبعهء روس به ايران آورده يا از اين مملكت بيرون برده شود و كذلك از تبعه محصوله ايران كه توسط تبعهء آن دولت از راه خزر يا از راه خشكى سرحد دولتين روس و ايران به ولايت روس برده مىشود و همچنين از امتعهء روس و رعاياى ايران با همان راهها بيرون مىبرند كما فى السابق در وقت داخل شدن و بيرون رفتن هردو يك دفعه پنج از صد گمرك گرفته مىشود و بعد از آن اين‌گونه گمرك ديگر از ايشان گرفته نخواهد شد و اگر دولت روس لازم داند كه قانون تازه در گمرك و تعريفهاى مجدد قرارداد كند متعهد مىشود كه در اين حالت نيز گمرك مزبور را كه پنج از صد است اضافه ننمايند .\r\n\r\nفصل چهارم :\r\nاگر دولت روس يا ايران با دولت ديگر در جنگ باشد تبعهء جانبين ممنوع نخواهند شد از اين‌كه با امتعهء خود از خاك دولتين عليتين معاهدتين عبور كرده به ممالك دول مزبوره بروند .\r\n\r\n","description":"","footnote":"","page_name":" 661 ","page_number":709},
  {"content":"\r\n\r\n\r\nفصل پنجم :\r\nچون موافق عاداتى كه در ايران موجود است براى اهالى بيگانه مشكل است كه خانه و انبار و مكان مخصوص براى وضع امتعهء خود به اجاره پيدا كنند لهذا به تبعهء روس اذن داده مىشود كه خانه براى سكنى و انبار و مكان براى وضع امتعهء تجارت هم اجاره نمايند و هم به ملكيت تحصيل كنند و متعلقان دولت ايران به آن خانه‌ها و انبارها و مكانها عنفا داخل نمىتوانند شد و لكن در وقت ضرورت از وكيل يا كارگزار يا كونسل روسيه استرخاص مىتوانند نمود كه ايشان صاحب منصب يا ترجمانى تعيين كنند كه در وقت ملاحظهء خانه يا امتعه حضور داشته باشند .\r\n\r\nفصل ششم :\r\nچون وكيل و كارگزار دولت امپراطورى و صاحب‌منصبان مامورهء ايشان و كونسلها و ترجمانها در ايران امتعه‌اى كه به كار ملبوس ايشان بيايد و اكثر اشياء ضروريه معيشت براى ابتياع پيدا نمىكنند لهذا مىتوانند بدون باج و خراج هرگونه امتعه و اشياء خاصه كه به مصارف ايشان تعيين شده باشد بياورد و كذلك اين امتيازات بتمامه دربارهء وكيل و كارگزار و كونسل دولت ايران كه مقيم دولت روس باشند مرعى و ملحوظ خواهد شد . و كسانى كه از اهل ايران براى خدمت ايلچى يا وكيل و كونسلها و حاميان تجارت روس لازم است مادامى كه نزد ايشان باشند مانند تبعهء روس از حمايت ايشان بهره‌مند خواهند بود . و لكن اگر شخصى از آنها مرتكب به جرمى شود كه موافق به قوانين ملكيه مستحق تنبيه باشد در آن صورت وزير دولت ايران يا حاكم و در جائى كه آنها نباشند بزرگ ولايت ، مجرم را بىواسطه از ايلچى يا وكيل يا كونسل در نزد هركدام باشد مطالبه مىكند تا اجراى عدالت شود و اگر اين مطالبه مبنى نباشد بر دلايلى كه جرم و تقصير متهم را ثابت كند ايلچى يا كونسل يا وكيل در دادن آن مضايقه نخواهد كرد .\r\n\r\nفصل هفتم :\r\nهمهء ادعاها و امور متنازع فيها كه ما بين تبعهء روسيه باشد بالانحصار به ملاحظه و قطع و فصل وكيل يا كونسلهاى اعلى حضرت امپراطورى برطبق قوانين و عادت دولت روسيه مرجوع مىشود و همچنين است\r\n\r\n","description":"","footnote":"","page_name":" 662 ","page_number":710},
  {"content":"\r\n\r\nمنازعات و ادعاهائى كه ما بين تبعهء روس و تبعهء دولت ديگر اتفاق بيفتد در حالتى كه طرفين به آن راضى شوند و منازعات و ادعاهائى كه ما بين تبعهء روس و ايران واقع شود به ديوان حاكم شرع يا حاكم عرف ولايت معروض و محول مىگردد و ملحوظ و طى نمىشود مگر در حضور ترجمان وكيل يا كونسلها . چون اين‌گونه ادعاها كه يك دفعه موافق قانون طى شده باشد دوباره استعلام نمىشود ، هرگاه اوضاع نوعى باشد كه اقتضاى تحقيق و ملاحظهء ثانى كند ، بدون اين‌كه وكيل يا كونسل يا كارگزار روسيه را سابقا از آن اخبار شود ملاحظه نمىتواند شد و در اين حالت آن امر استعلام و محكوم عليه نمىتواند گرديد مگر در دفترخانهء اعظم پادشاهى كه در تبريز يا طهران باشد و كذلك در حضور يك نفر ترجمان وكيل يا كونسل روسيه .\r\n\r\nفصل هشتم :\r\nكار قتل و امثال آن گناههاى بزرگ كه در ميان رعاياى خود روسيه واقع مىشود تحقيق و قطع و فصل آن مطلق در اختيار ايلچى يا كونسل يا وكيل روسيه خواهد بود بر وفق قوانين شرعيه كه به ايشان در باب اهل ملت خود داده شده است . اگر يكى از تبعهء روسيه به دعوى جرمى مستلزم السياسة با ديگران متهم باشد به هيچوجه او را تعاقب و اذيت نبايد كرد مگر درصورتىكه شراكت او به جرم ثابت و مدلل شود . در اين حالت نيز مانند حالتى كه يكى از تبعهء روسيه بنفسه به جرمى متهم مىشود حكام ولايت نمىتوانند كه به تشخيص حكم جرم پردازند مگر در حضور گماشته از طرف وكيل يا كونسلهاى روسيه . اگر در اماكن صدور جرم از وكيل يا كونسلها كسى نباشد حكام ولايت ، مجرم را به جائى كه كونسل يا صاحب‌منصبى از دايرهء وكالت روسيه در آنجا باشد روانه مىكنند و استشهادنامه كه در باب برائت و شغل ذمهء متهم به واسطهء حاكم و مفتى آن مكان از روى صداقت مرتب و به مهر ايشان رسيده باشد و به اين كيفيت عملى كه حكم جرم خواهد شد فرستاده شود اين‌گونه استشهادنامه‌ها سند معتبر و مقبول ادعا خواهد بود مگر آن‌كه متهم ، عدم صحت آن را علانيه ثابت نمايد . و درصورتىكه متهم چنان‌كه بايد ملتزم گشته فتواى صريح حاصل شود مجرم را به وكيل يا كونسل\r\n\r\n","description":"","footnote":"","page_name":" 663 ","page_number":711},
  {"content":"\r\n\r\nروسيه تسليم مىسازند كه براى اجراى سياستى كه در قوانين مقرر است به مملكت روسيه بفرستند .\r\n\r\nفصل نهم :\r\nدولتين عليتين معاهدتين اهتمام تمام در باب رعايت و اجراى شروط اين معاهده خواهند داشت . حكام ولايات و ديوان بيگيان و ساير رؤساى طرفين بيم از مؤاخذهء شديده داشته در هيچ حالت تخلف و تجاوز نخواهند كرد . بل در حالتى كه تكرار تخلف چنان‌كه بايد محقق شود موجب معزولى ايشان خواهد بود . خلاصه با وكلاى مختار اعلى حضرت امپراطور كل ممالك روسيه و اعلى حضرت پادشاه ممالك ايران كه در ذيل دستخط نوشته‌ايم شروطى را كه در اين معاهده مندرج است و از نتايج فصل دهم عهدنامه است كه همان روز در تركمانچاى اختتام يافته است و چندان اعتبار و قوت خواهد داشت كه گويا لفظ به لفظ در خود عهدنامه مرقوم و مصدق گشته است منتظم و مقرر داشتيم . لهذا اين معاهدهء جداگانه كه مشتمل بر دو نسخه است به توسط ما دستخط گذاشته به مهر ما رسيد و مبادله شد . تحريرا در قريهء تركمانچاى به تاريخ دهم فيورال سنهء يك هزار و هشتصد و بيست و هشت مسيحيه كه عبارت است از پنجم شعبان المعظم سنهء يك هزار و دويست و چهل و سه هجرى .\r\n\r\nبعضى اشارات تاريخى متعلق به تبريز نقل از تاريخ نگارستان\r\nچون سلطان طغرل بيك بن ميكائيل بن سلجوق در سنهء چهارصد و بيست و نه در نيشابور به تخت مسعودى نشست و اسم پادشاهى بر وى نهادند خواست تا دختر قائم عباسى را در نكاح آورد و قائم مضايقه داشت . سلطان به فرمودهء وزير عميد الملك ابو نصر كندرى دست او را از تصرف ولايت عرب كوتاه گردانيد تا نيك به تنگ آمده به وصلت رضا داد .\r\nوزير صايب تدبير ، سيده دختر قائم را به تبريز نزد سلطان آورده در آنجا عقد بستند . سلطان خواست زفاف در رى باشد بنابراين متوجه آن ولايت شد . چون هوا گرم بود ، به واسطهء اعتدال هوا ، به رودبار قصران رفت ( همين النگه ، رودبار است كه جزء حكومت تهران است ) و در آنجا\r\n\r\n","description":"","footnote":"","page_name":" 664 ","page_number":712},
  {"content":"\r\n\r\nدر حوالى قلعهء طجرشت « 1 » رعافى بر او غالب شده به هيچ‌چيز نمىايستاد .\r\nتا در بيستم رمضان سنهء خمس و خمسين و اربع مائه بدان درگذشت .\r\nچون شب عيد فطر سنهء اثنى و ثمانين و ثمان مائه ابو النصر حسن بيك آق‌قوينلو وفات يافت و سلطان جلال الدين ولد اكبر او « 2 » به سلطنت نشست بنابر سوء تدبير به قصد برادر خود مقصود بيك اقدام نموده لاجرم مواد فتنه و فساد در هيجان آمده اكثر شاهزاده‌هاى بايندرى آغاز سركشى كردند . از آن جمله مراد بيك ولد جهانگير ميرزا برادرزادهء حسن بيك از ساوه لشكر كشيده به عزم ستيز متوجه تبريز شد و بعد از آن‌كه در سلطانيه بر منصور بيك پرناك و جمعى از امراى اتراك غالب آمد به مجرد آوازهء حركت سلطان ، به حسين بيك چلاوى پناه برد و آن غدار او را گرفته به فرستادگان سلطان سپرده حكم به قتل او داد .\r\n\r\nذكر مشايخ كبار و فضلا و شعراى تبريز\r\n\r\nشمس تبريزى\r\nاعرف مشايخ تبريز شمس الدين بن علاء الدين است كه مولوى معنوى جلال الدين محمد رومى از مريدهاى آن بزرگوار است و در مثنوى در مواضع عديده ، شمس الدين تبريزى را ستوده و تمجيدهاى بليغ فرموده . بارى ، شمس الدين از نژاد كيا بزرگ اميد رودبارى است .\r\nعلاء الدين پدر شمس الدين ترك مذهب اسماعيلى گفته و شمس الدين را نهانى به تبريز فرستاده كه به تحصيل علوم بپردازد . بعد از تكميل علوم ظاهر به ميامن انفاس شيخ ركن الدين سجاسى و بابا كمال جندى باطن را نيز كامل كرد و به اشارهء يكى از اين دو نفر به روم رفته مولوى را سالك مسالك عرفان نمود و جناب مولوى در اوان مفارقت از خدمت شمس الدين\r\n\r\n\r\n","description":"","footnote":"\r\n( 1 ) - متن : « طنجربست » . ( ر ك راحة الصدور راوندى ص 112 ) .\r\n( 2 ) - جانشين اوزون حسن پسرش سلطان خليل بود . وى به محض جلوس بر تخت سلطنت دستور قتل برادر خود مقصود بيك - بانى مقصوديهء تبريز - را صادر كرد . همين امر موجب وحشت و عصيان برادر ديگرش يعقوب شد . در جنگ بين اين دو برادر كه در صبحگاه چهارشنبه چهاردهم ربيع الثانى 883 روى داد خليل كشته شد و سلطنت او بيش از شش ماه نپائيد ( ر ك جهان‌آرا قاضى احمد غفارى ، چاپ كتابفروشى حافظ ، تهران ، 1343 ، ص 255 ) .\r\n","page_name":" 665 ","page_number":713},
  {"content":"\r\n\r\nبه واسطهء غزلهاى شورانگيز اظهار كمال شوق به ملاقات شمس الدين مىنمود . بعضى گويند آخر الامر شمس الدين به دست علاء الدين پسر مولوى مقتول شد و برخى طور ديگر گفته‌اند . به‌هرحال مزارى در قونيه است كه آن را مضجع شمس دانند و زيارت كنند . نيز در نسب شمس خلاف است و همه‌كس را مسلم نيست كه آن جناب از نژاد كيا بزرگ اميد رودبارى است . بلكه بعضى گفته‌اند اصلا تبريزى و پسر يك نفر بزاز بوده و به عقيدهء جمعى آن بزرگوار خراسانى الاصل بوده . درهرحال كرامات او مشهور و به بزرگوارى معروف است . اشعارى كه به اسم شمس الدين است از جناب مولوى است و خود شمس الدين صاحب طبع نبوده . ارتحال شمس الدين در سال ششصد و شصت و يك بوده .\r\n\r\nشاه قاسم انوار\r\nشاه قاسم انوار از مشاهير عرفا و از مريدهاى شيخ صدر الدين بن شيخ صفى الدين اردبيلى و برخى گويند ابتدا به شيخ صدر الدين على يمنى ارادت داشته . به‌هرحال بعد از تكميل فضايل صورى و معنوى از آذربايجان به گيلان و از آنجا به خراسان رفته چندى در هرات اقامت داشت و با ميرزا شاهرخ و اولاد او به‌طور استغنا حركت مىنمود . بعد از هرات به سمرقند رفته چندى در آنجا به سر برد . آخر الامر در قصبهء لنگر از توابع جام در سنهء هشتصد و سى و هفت رحلت كرد . ديوان غزليات و مثنويات عارفانه دارد .\r\n\r\nشيخ محمود شبسترى\r\nشيخ بزرگوار از اجلهء عرفا و بر كمال فضل و عرفان او رسايل نثر و منظومهء « گلشن راز » برهانى باهر است « 3 » . آن جناب معاصر با الجايتو سلطان و سلطان ابو سعيد بوده . گويند شيخ در اواسط عمر به كرمان رفته و در آنجا عفيفه‌اى را به نكاح خود درآورده دخترى از او\r\n\r\n\r\n","description":"","footnote":"\r\n( 3 ) - شبستر قريه‌اى است در غربى تبريز به مسافت هشت فرسخ ( ا ع ) .\r\n","page_name":" 666 ","page_number":714},
  {"content":"\r\n\r\nمتولد شد كه به واسطهء آن دختر هنوز اعقاب شيخ در كرمان باقى و به « خواجگان » مشهور و ارباب قلم و دانش‌اند . وفات شيخ در سال هفتصد و بيست در قريهء شبستر اتفاق افتاده . شروح عديده بر گلشن راز نوشته‌اند كه مختار آنها « شرح شيخ على لاهيجى » است .\r\n\r\nمغربى\r\nاسم آن بزرگوار محمد شيرين در معارف و حقايق رتبهء كمال دارند . ديوان غزليات و ترجيعات ايشان مشهور است . در زمان ميرزا - شاهرخ در تبريز وفات نموده در همانجا مدفون گرديد . اين رباعى نمونه‌اى است از كلمات ايشان :\r\n نابرده به صبح در طلب شامى چند * ننهاده برون ز خويشتن گامى چند\r\nدر كسوت خاص آمده عامى چند * بدنام كنندهء نكونامى چند \r\n\r\nحكيم قطران\r\nاز اساتيد شعرا و از اجلهء اين طايفه است . ديوان او غالبا با ديوان استاد رودكى مخلوط ولى بر اهل سررشته معلوم است . اگرچه دولتشاه سمرقندى ، حكيم را ترمدى نوشته ولى محمد عوفى و سايرين او را تبريزى دانند . وقتى اين دو بيت را كه از توصيف هلال گريز باسم ممدوح است از يكى از شعرا شنيدم كه مىگفت از حكيم قطران است :\r\n چون موى بند حورا چون ياره پرى * چون ناخن بريده چو ابروى مرد پير\r\nچون نيم طوق فاخته از زر ساخته * چون ماه روى زرد درخشان درفش مير \r\n\r\nهمام الدين\r\nاز مشاهير شعراى تبريز و مردى فاضل و دانشمند بوده . حكيم بزرگوار خواجه نصير الدين طوسى - ره - او را تربيت فرموده با شيخ - مصلح الدين سعدى رحمه الله ملاقات كرده و مفاوضات ايشان مشهور\r\n\r\n","description":"","footnote":"","page_name":" 667 ","page_number":715},
  {"content":"\r\n\r\nاست . با اين‌كه در زمان اباقا خان بن هلاگو نهايت معزز بوده در عدم مساعدت بخت گويد :\r\n همام را سخن دل‌فريب شيرين است * ولى چه سود كه بيچاره نيست شيرازى ! \r\n\r\nجوهرى زرگر\r\nاسمش ميرزا مقيم . گويند پدرش استاد ميرزا على زرگر بوده ولى او نظر به علو فطرت از شغل پدر ابا نموده به هندوستان رفت . چون نظم او درجه‌اى داشت در هندوستان سامان معقولى يافت . در هرات خدمت حسن خان شاملو رسيد و در اصفهان درگذشت . قصيدهء خمريهء او معروف است و الحق نيكو سروده . اين قطعه را در مذمت اسب گفته خالى از لطافتى نيست :\r\n رود چو آب فرود در زمين ز بار گران * اگر كند گذر از زير نخل سايه‌فكن\r\nنخورده كاه و نديده جو و نكنده گياه * به غير يال و باليش نيست در گردن\r\nاگر گره نزنم بر دمش ز كثرت ضعف * به سان رشته تواند گذشت از سوزن\r\nز بار ضعف سر از جا برنمىدارد * عنان بدارد اگر دست لطفش از گردن \r\n\r\nعصار\r\nاز افاضل و كلامش نهايت متين است . اين يك بيت در صنعت اغراق در ضمن مثنويات در توصيف يك قلعه نمونهء كلام اوست :\r\n ز سنگ‌انداز او سنگى كه جستى * پس از قرنى سر كيوان شكستى \r\nاز حضرات مسطور گذشته ، از شعرا و غيره در تبريز بسيار بوده‌اند كه چون در سلك متوسطين معدودند متعرض ذكر آنها نشد .\r\n\r\nتنبيه\r\nتحقيقاتى كه مؤلف در باب تبريز نگاشته منقول است از كتابچه‌اى كه هفت سال قبل با دقت و تحقيق كامل نوشته است و نظر به وثوق و صحت\r\n\r\n","description":"","footnote":"","page_name":" 668 ","page_number":716},
  {"content":"\r\n\r\nآن كتابچه و قرب زمان ، متعرض حالت حاليه نشده بعينه آنچه در آن كتابچه مسطور بود نقل نمود و از هفت سال قبل تاكنون اگر كم و زيادى در وضع جغرافى آن و اشخاص و ابنيه و غيره پيدا شده باشد جزئى خواهد بود .\r\n\r\nتخاران [ مع - مر 
  ] :\r\nكوچه‌اى است در مرو و بعضى آن را به طاى مؤلف نوشته‌اند و نيز برخى آن را تخاران ساد ( ساز ) مىخوانند .\r\n\r\nتخت هلاگو :\r\nدر عهد سلاطين مغول تخت هلاگو اسم ولايتى بوده ميان دربند و بغداد و همدان و آسياى صغير .\r\n\r\nتربت :\r\nاين ولايت به تربت حيدرى معروف است . زيرا كه مولانا قطب الدين حيدر - رحمه الله - در آن مدفون است . همچنان‌كه جام را نيز تربت جام گويند به واسطهء آن‌كه مدفن شيخ جام زنده پيل احمد در جام است .\r\nبعضى تربت حيدرى را تربت اسحاق خان نيز گفته‌اند و اين از آن است كه قلعهء شهر تربت را اسحاق خان كه در عصر شاه شهيد سعيد آقا محمد شاه و خاقان خلد آشيان فتحعلى شاه طاب الله ثراهما بوده بنا كرده است و ذكر آن در ذيل بيايد .\r\nبالجمله حدود تربت از طرفى جام و از سمتى خواف و از جهتى نيشابور و مشهد مقدس و از جانبى ولايت قاين است . اين ولايت حاصلخيز و ميوه‌جات آن نهايت وافر و ممتاز خاصه سيب آن‌كه امتياز مخصوص دارد . بلوكات معتبر در اين ولايت هست كه از آن جمله يكى محولات مىباشد و خربزهء محولات كمال اشتهار را دارد . يكى ديگر از بلوك تربت موسوم به سنگ بست است . اين بلوك قلعهء محكمى دارد . هواى تربت سالم و خوب و آبش از قنات و رودخانه هردو مىباشد . ارك شهر تربت معتبر و محكم و شهر واقع در جلگه است . ابتدا كه اسحاق خان حصار اين شهر را با بروج و باروى بسيار محكم بساخت ، سه هزار خانوار در آن از طايفهء قرائى سكنى گرفتند و شمارهء نفوس الى هجده هزار رسيد . اما اين اوقات جمعيت آن تقريبا دو هزار نفر و بيشتر آنها از طايفهء\r\n\r\n","description":"","footnote":"","page_name":" 669 ","page_number":717},
  {"content":"\r\n\r\nقرائى و كمتر تاجيك هستند و سكنهء بلوكات نيز به‌همين منوال است .\r\nو اصل طايفهء قرائى از عرب و مصاحب شمشيرى معروف مىباشند . مسافت شهر تربت تا ترشيز هشت فرسخ و تقريبا در نود هزار ذرعى جنوب غربى شهر مشهد مقدس و از ولايات خراسان است . يك صفحهء بزرگ از اين ولايت به واسطهء اين‌كه بلند و مرتفع است موسوم به كوهستان شده و قراى كثيره در اين كوهستان ديده مىشود . ابريشم و زعفران و ميوه‌جات و بعضى ارتفاعات ديگر آن زياد است . معتبرترين قراى كوهستان ما بين نوبندان و فراه است . بشرهء سكنهء اين ولايت تيره‌تر از بشرهء مردم ساير ولايات خراسان است .\r\nو اما قطب الدين حيدر كه اين ولايت منسوب بدوست از اجلهء عرفاء و جامع فضايل ظاهر و مراتب باطن بوده و در سال ششصد و هجده هجرى در خلافت الناصر عباسى رحلت نموده . بعضى از شعراء منسوب بدين ولايت‌اند : از مشاهير ايشان عبد الله بن محمد بن عبد الله جنيد و شمس الدين جنيدى و امير حسين كفرى است . امير حسين علاوه‌بر اين‌كه شعر را خوب مىگفته خط شكسته را نيز بسيار خوش مىنوشته است .\r\n\r\nذكر مجملى از احوالات اسحاق خان\r\nاسحاق خان از اواسط الناس ايل قرائى و پدر او كه در ملازمت يك نفر از رؤساى طايفهء قرا تاتار « 1 » بود بعد از آن‌كه چندى شبانى كرده بود - نظر به جنگجوئى و جلادتى كه داشت - يك‌صد نفر را در تحت رياست خود درآورده بود . خلاصه اسحاق خان را كم‌كم بر مدارج اعتبار افزوده نجفقلى خان را بر آن داشت كه او را مأمور به ساختن كاروانسرائى در تربت حيدريه نمايد كه مسافرين در عبور و مرور از آن سرزمين رفاهيت داشته باشند . و آن وقت تربت به منزلهء دهكدهء مختصرى بود .\r\n\r\n\r\n","description":"","footnote":"\r\n( 1 ) - قرا تاتار طايفه‌اى بودند كه از تركستان به همراهى امير تيمور آمده بودند و يك قسمت آنها در خراسان و قسمت ديگر در خاك عثمانى ساكن گرديده و بعد از فوت امير تيمور متفرق گشته بودند . نادر شاه خواست ايشان را جمع‌آورى نمايد . نجفقلى خان كه پدر اسحاق خان و خود او در ملازمت وى بودند هشت هزار يا هفت هزار خانواده از ايشان جمع نمود ( ا ع ) .\r\n","page_name":" 670 ","page_number":718},
  {"content":"\r\n\r\nخلاصه به جهت انجام اين مقصود وجهى معتدبه اسحاق خان از نجفقلى خان دريافت كرده به تربت آمده به‌جاى كاروانسرا قلعه‌اى مربع بساخت . و در ميان ملازمان نجفقلى خان نفاق انداخته تخم عداوت او را در دل ايشان كاشت تا لابد يك نفر از ايشان او را مقتول نمود و پسرهاى او براى اين‌كه به روز پدر گرفتار نشوند فرار كردند . و نفاق هرچه در طايفهء قراتاتار زياد شد موجب ازدياد شوكت اسحاق خان گرديد .\r\nزيرا كه هركس مقهور قدرت ديگرى مىشد ، پناه به اسحاق خان مىآورد .\r\nتا آن‌كه زادهءشبان به جهت حزم و تدبير يكى از رجال مقتدر خراسان گرديد و از افغانستان نيز به او كمك و امداد رسيد و كمال خوش‌رفتارى او با زيردستان و آسايش تبعهء او مايهء توسعهء متصرفات او مىشد و احدى را ممكن نبود كه اجحافى نسبت به تابعين او نمايد . پيوسته در رفاهيت تبعهء خود مىكوشيد و آنى به غفلت نمىگذراند و كار او بالا گرفته بود .\r\nچنان‌كه يك نفر از سياحان فرنگ نوشته است ، قبل از استيلاى مرحوم آقا محمد شاه بر خراسان ، وسعت متصرفات اسحاق خان از طرف شمال تا دروازه‌هاى شهر مشهد زياده از صد ميل بوده و از جانب جنوب تا كوه قاف را در تصرف داشت و ماليات گزافى مىگرفت و شش هزار نفر استعداد عسكريهء او بود و همسران او از او انديشه مىنمودند و تدابير او را منتج نتايج مفيده مىديدند . و او علاوه بر مالياتى كه مىگرفت هم منافع زراعتى داشت از ملكهائى كه زرخريد او بود و هم مداخل تجارتى . چه پوليتيك و قواعد تجارتى را نيز نيكو مىدانست و به كار داشت . و كليهء منافع و فايدهء او در سال صد هزار تومان بود : سى هزار تومان از تجارت و سى هزار تومان از زراعت و چهل هزار تومان از رعيت مىگرفت . و سيصد نفر شتر داشت كه به كاروانها كرايه داده ميانهء هندوستان و ايران حمل مال التجاره مىنمودند و از ميوه‌جات خشك و ساير متصرفات محصولات خود به ممالك خارجه مىفرستاد و در عوض امتعه و مال التجاره به متصرفات خود داخل مىنمود . از اينها گذشته زياد طالب علم بود و از ادبيات عربيه و فارسيه بهره‌ور و از تاريخ طوايف همجوار باخبر بود و از كسب اطلاعات هرگز خود را فارغ نمىساخت .\r\nبعد از درگذشتن رئيس طايفهء قراتاتار ، دختر او را در حبالهء مزاوجت خود درآورده چند طفل از او داشت و در تربيت اطفال خود به وجه اكمل\r\n\r\n","description":"","footnote":"","page_name":" 671 ","page_number":719},
  {"content":"\r\n\r\nمىكوشيد و به جهت رعايت زوار و مسافرين و بسط يد و سفره و بذلى كه داشت از هر جانب رو به‌طرف او مىنمودند و ملل مختلفه را يكسان رعايت مىنمود و در سفرهء خود مىنشاند مگر هندوها كه غذاى غير را نمىخوردند هر وقت مهمان او بودند وجه نقد مىداد كه خود ايشان ترتيب اغذيه براى خود نمايند .\r\nخلاصه براى آن‌كه اسحاق خان را رفتارى متين بود صيت او مقرون اسماع گرديده مهابت او در دلها جا گرفته ملقب به « سردار خراسان » شد . و امراى خراسان از او حساب مىبردند . و در اعتلاى لواى خاقان صاحبقران فتحعلى شاه مغفور گاهى اظهار مطاوعت مىكرد و گاهى دم از استقلال مىزد و شاهزاده محمد ولى ميرزا كه در آن وقت فرمانفرماى خراسان بود به استمالت او مىپرداخت و ابواب مصادقت از جانبين باز مىشد . و چون رفع او مكنون خاطر شاهزاده بود باز زمانى استشمام اين رايحه نموده غوايل كدورت راه مسالمت را مسدود مىساخت تا عاقبت شاهزاده فريدون ميرزا در سال هزار و دويست و سى و يك هجرى اسحاق خان را با ولد ارشدش در مشهد مقدس به قتل رسانيد و ساير اولاد او كه بعضى در شهر و برخى در خارج بودند بناى شرارت و عصيان نهادند . اين فقرات معروض حضرت خاقانى گرديد . محض استرضاى خاطر اسحاق خان و شمول عواطف بىكران دربارهء ايشان ، شاهزاده محمد ولى ميرزا را از حكومت خراسان معزول و شاهزاده حسنعلى ميرزا را به فرمانفرمائى منصوب نمود و اولاد اسحاق خان را دواعى وحشت مبدل به سكونت شده به امر حضرت خاقان در تربت حيدريه به حكمرانى مشغول شدند .\r\n\r\nتربت جام :\r\nمقصود جام است و در حرف جيم بيايد .\r\n\r\nترشيز :\r\nشهرى است در مملكت خراسان در ايالتى كه به‌همين اسم معروف است . در شمال طبس واقع و با طبس هم خاك است و در صد و بيست هزار ذرعى سمت جنوب غربى شهر مشهد مقدس مىباشد . ايالت ترشيز نيز چون ايالت تربت و شهر نو حاصلخيز است . شهر ترشيز كوچك و از قرار مذكور از بناهاى بهمن بن اسفنديار است . اين بلد صفت گرمسيرى دارد\r\n\r\n","description":"","footnote":"","page_name":" 672 ","page_number":720},
  {"content":"\r\n\r\nآب آن از قنات ورود ، و شهر در جلگه واقع . در هنگام خروج حسن صباح از جملهء قلعه‌هاى مستحكم ملاحده بود و هنگام عبور هلاگو از جيحون و ورود به خراسان ، اول آنجا را محاصره كرده و پس از فتح ويران نمود . ثانيا در اين اواخر شهرى بنا كرده‌اند كه موسوم به « سلطان آباد » است . حصار و بروج با حصانت دارد و مىتوان آن را از شهرهاى معتبر ايران شمرد . لكن چندان وسعت ندارد . با حصار شهر نيشابور برابر مىشود . بلوكات‌آباد در ايالت ترشيز است . در جميع ولايت چه شهر چه بلوكات ميوه فراوان است . از جملهء ميوه‌جات آن آلوى بخاراست كه به كل ايران و خارجه مىرود و انگور و انار و انجير و كشمش سبز ترشيز معروف است . در كوه سرخ كه بلوكى است معتبر ، آب‌غورهء بسيار ممتازى به عمل مىآيد كه به هندوستان و بسيارى از ممالك خارجه مىبرند .\r\nترياك و ابريشم و تنباكو در ايالت ترشيز به عمل مىآورده‌اند . راهى از هرات به اين ايالت هست و راه ديگر از تربت حيدريه و يك راه نيز از نيشابور . و مسافت ميانهء ترشيز و تربت حيدريه چنان‌كه ذكر شد هشت فرسخ است . قريهء كشمر در نزديكى شهر ترشيز واقع و سروكشمر منسوب بدان قريه است . و عقيدهء عجم كه معتقد به نبوت يا ولايت زردشت‌اند اين است كه سرو كشمر را زردشت از بهشت آورده و به طالع سعد كاشته است و حكيم فردوسى گويد :\r\n يكى شاخ سرو آوريد از بهشت * به پيش در شهر كشمر بكشت \r\nبعضى شعر را نسبت به دقيقى مىدهند و عقيدهء حمد الله مستوفى اين است كه سرو كشمر را جاماسب حكيم كاشته است . به‌هرحال متوكل عباسى هنگام عمارت جعفريهء سرمن راى كه مشهور به سامره است به طاهر بن عبد الله بن طاهر ذو اليمينين كه در آن وقت حاكم خراسان بود فرمان داد كه آن درخت را قطع نمايد و تنهء آن درخت را به گردون و شاخه‌هاى آن را نمد گرفته بر شتران بار كرده به بغداد فرستد و جمعى از مجوس پنجاه هزار دينار مىدادند كه درخت را قطع ننمايند . طاهر بن عبد الله به جهت امتثال امر خليفه قبول نكرد . به قول مؤلف تاريخ جهان نماى تا سال دويست و سى و دو هجرى از عمر آن درخت يك هزار و چهارصد و پنجاه سال گذشته بود و در اين سال متوكل خليفه شد . بنابراين قول و اين‌كه گفته‌اند چون اين درخت را به يك منزلى جعفريه رسانيدند\r\n\r\n","description":"","footnote":"","page_name":" 673 ","page_number":721},
  {"content":"\r\n\r\nمتوكل را غلامان پاره‌پاره كردند بايد قريب چهارده‌سال حمل و نقل آن طول كشيده باشد و به جهت بزرگى تنهء آن درخت چندان استبعاد ندارد . و وقت انداختن درخت مزبور زمين چنان به لرزه درآمد كه به كاريزها و بناهاى آن حدود خللى فاحش راه يافت . دور تنهء آن درخت بيست و هشت تازيانهء ارشى بود « 1 » . بالجمله عظمت سرو كشمر به حدى بود كه زياده از دو هزار گاو و گوسفند در ميان آن قرار مىگرفتند و جانوران مختلف الانواع زياده از حد و حصر در آن آشيانه داشتند . چنان‌كه در وقت افتادن آن درخت از بسيارى جانوران روى آفتاب پوشيده گشت و هوا تاريك شد و شاخه‌هاى آن را بر هزار و سيصد شتر بار كردند و خرج تنهء آن تا بغداد پانصد هزار درم شد . و هركه از درخت بائوباب كه در افريقا يافت شود و نيز از نوع آن‌كه در ينگى دنيا موجود است و سايهء شاخ و برگ آن سى هزار قدم مربع زمين را مىپوشاند و ده هزار مرد را پناه مىدهد مطلع باشد حكايت سرو كشمر او را چندان غريب ننمايد . بارى اين سرو ضرب المثل شعراى عجم است چنان‌كه امير معزى گويد :\r\n ترك نزايد چو تو به كاشغر اندر * سرو نبالد چو تو به كاشمر اندر \r\nبجستان كه برك آن به خوبى موصوف و معروف مىباشد از بلوكات ترشيز است و نيز ازغند كه علماى معتبر از آنجا برخاسته‌اند بلوكى است از اين ولايت . جمعيت شهر ترشيز تقريبا دوازده هزار نفر و ايلات ولايت عرب و چهار طايفه مىباشند : عرب لالوئى ، عرب ميش‌مست ، عرب طاهرى ، عرب مقصودى كه آن هم جزء لالوئى است . شعراى معروف ترشيز خواجه شير على و مولانا اهلى و طوطى و مير صدر الاسلام و از متأخرين عبد الله خان متخلص به شهاب كه شاعرى قادر و توانا و شرف مداحى خاقان خلد آشيان فتحعلى شاه و شهريار مبرور ماضى محمد شاه را داشته است .\r\nاز وقايع تاريخى متعلق به ترشيز فتح قلعهء آن به دست امير تيمور\r\n\r\n\r\n","description":"","footnote":"\r\n( 1 ) - ارش از سر انگشت ميانين دست راست تا سر انگشت ميانين دست چپ است در وقتى كه دستها را از هم گشاده‌اند و بعضى گويند از سر انگشت ميانين دست راست باشد تا مرفق و گمان اين است كه مقصود از دور اين درخت ، معنى اول باشد تا تناسب طول و محيط كه در تمام اشجار هست واقع شود ( ا ع ) .\r\n","page_name":" 674 ","page_number":722},
  {"content":"\r\n\r\nگوركانى است و آن از اين قرار است : بعد از آن‌كه على بيك جونى قربانى پهلو به مضجع ناكامى نهاد ، امير تيمور با لشكرى جرار به تسخير قلعهء ترشيز پرداخت . حصن ترشيز حصين و كوتوال آن حصار ملك على سديدى بود كه از جانب ملك غياث الدين حراست آن قلعه داشت و فوجى از سديديان نيز با او در آن حصار به سر مىبردند . و آن جماعت در ميان قوم غور به فرط شجاعت و جلادت و مردانگى ممتاز بودند و از كمال تدبير و دورانديشى آن قلعه را به ذخاير فراوان و اقسام آلات و ادوات حرب انباشته و مشحون كرده آمادهء جدال بودند . و با آن‌كه خود غياث الدين در زمرهء مطيعان امير تيمور منسلك شده و در موكب او حاضر بود ايشان كه تبعهء او بودند راه اطاعت نمىپيمودند و امير تيمور از غياث الدين سؤال كرد كه اين جماعت چاكران تواند ، حال كه تو در جرگهء تابعان مائى اينان چرا راه طغيان مىروند ؟ غياث الدين گفت هيچ علتى ندارد جز عدم عقل و قلت تدبير . و خود به در دروازهء حصار آمده و چندان‌كه ايشان را نصيحت نمود از مطاوعت ابا كردند و نپذيرفتند .\r\nلهذا امير تيمور فرمان داد راهها بريده خندق را از آب تهى كردند و نقبچيان به نقابى مشغول شدند و استادان ماهر منجنيقها نصب كردند و دليران چند روز كوششهاى مردانه كردند تا آثار ظفر لايح و به زخم سنگ عراده و منجنيق برج و سور درهم شكست و سديديان را علامات عجز و فتور ظاهر گشت . لاجرم دست به دامان تضرع و استيمان زده امير تيمور از جرم ايشان درگذشت و سديديان از قلعه بيرون آمده چون امير تيمور از ناصيهء ايشان آثار و علايم جلادت ديد مجموع را بنواخت و فرمان داد تا با خانه كوچ متوجه ديار ماوراء النهر گردند و به محافظت قلاع و حدود تركستان قيام نمايند .\r\n\r\nترقبه :\r\nقريه‌اى است از محال خراسان به قدر شش فرسنگ . راه آن از نيشابور كه به دررود مىرود در ميان كوه بسيار سخت و دشوارى است .\r\nجاده منحصر به راه باريكى است كه سنگهاى خرد و بزرگ از كوه به ميان آن غلطيده اعوجاج زياد به دور تپه‌ها كه به‌طور نشيب و فراز واقع شده‌اند دارد مخصوصا جاده ايجاد نشده است بلكه كثرت عبور و مرور كاروان ، معبرى تشكيل داده است كه مسافرين از آنجا عبور مىنمايند .\r\n\r\n","description":"","footnote":"","page_name":" 675 ","page_number":723},
  {"content":"\r\n\r\nآب برفها در ايام تابستان داخل چشمه‌هاى عديده گرديده به قدر دو ثلث از امتداد راه را در نشيب و فراز گرفته است . در اين آبهاى صاف ماهى قزل‌آلا زياد يافت مىشود كه تعلق به حضرت رضوى - عليه السلام - دارد . تخمينا هشتاد سال قبل از اين ، يك نفر از علماى مشهد مقدس كه زياده از حد طالب اين ماهيها بود همه‌وقت دو روز يك مرتبه سبدى فرستاده در كوه صيد ماهى قزل‌آلا مىنمودند . چون ماهى كم شده بود تصور نمود كه در شهر مشهد مقدس طالب اين ماهى زياد بوده و به اين جهت فتوائى در اين باب داده خلاصه آن‌كه سايرين حق صيد اين ماهيها را نداشته باشند . از آن وقت هيچكس در اين باب اختيار نداشته و حق صيد ماهى در كوه در رود اختصاص به متولى حضرت دارد . اشجار زياد در جميع امتداد راه در كنار آب روئيده مسافرين تقريبا همهء راه را در سايهء آنها عبور مىنمايند شكوه و صفاى مخصوص دارد . در مرتفع‌ترين نقاط و جاهائى كه رفتن كمال صعوبت و خطر دارد گله‌هاى زياد از قوچ و ميش وحشى مشغول چرا مىباشند . اشجار سفيدار و بيد و زبان گنجشگ و چنار به علاوه اشجار ديگر كه اسامى آنها معلوم نيست به حد افراط روئيده است . زرشك و ريواس در اين كوه وفور دارد .\r\nشخص مسافرى كه آنجا را به خوبى سياحت كرده گويد بعد از سه ساعت طى مسافت به پائين آخرين تپهء كوه كه صعود نموده بوديم رسيديم .\r\nدر اينجا حدى به آب و اشجار بود . كاروانسراى كوچكى از سنگ تعبيه شده است كه مسافرين به رفع خستگى راه سختى كه طى نموده‌اند بپردازند . آخرين تپه اگرچه نسبت به سايرين چندان ارتفاعى ندارد ولى به قسمى سخت و به‌طور فراز واقع شده كه با زحمت زياد اقلا يك ساعت لازم است كه به قلهء آن برسند . آفتاب كه در اوايل تابستان در اغلب صحراها نهايت سوزنده است در روى اين قله به هيچوجه تأثير ندارد و مسافر وقتى كه بالاى اين كوه مىرسد در وسط صحراى وسيعى واقعه ما بين كوههائى كه روى آنهاست و يك كوه ديگر كه قدرى بيشتر در سمت شمال واقع و مملكت خراسان را از اراضى تركمان‌نشين منفصل مىسازد و باوجود مسافت هشت فرسنگ راه ، شهر مشهد را به خوبى مشهود مىسازد . گنبد و مناره‌هاى طلاى حرم محترم حضرت امام رضا عليه آلاف التحية و الثنا باشكوه تمام از تابش آفتاب درخشندگى دارد . حين نزول از كوه ، سبزه‌زارى باشكوه مشاهده مىشود و به اعانت دوربين مىتوان\r\n\r\n","description":"","footnote":"","page_name":" 676 ","page_number":724},
  {"content":"\r\n\r\nگروه عابرين را كه به مشهد مقدس مىروند به خوبى ملاحظه نمود . زوار كه به اين نقطه مىرسند باوجود كمال خستگى راه از شدت شوق و شعف رؤيت گنبد محترم از خود به در رفته حالت غريبى به ايشان دست مىدهد . نزول از كوه تخمينا شش ساعت و نيم به طول مىانجامد و صعوبتى چندان ندارد . در پائين تپه اول خانه‌اى است كه مالك آن نان و لبنيات به مسافرين مىفروشد . در اينجا آب صاف و اشجار مجددا ملاحظه مىشود به قسمى كه وفور آنها از آب و اشجار سمت كوه در رود بيشتر است . مسافر بعد از طى مسافت پنج ساعت و نيم راه از نقطه‌اى كه شروع به نزول نموديم به قريهء باشكوه جا غرق مىرسد كه در وسط اشجار زياد واقع شده است . در جلو هر خانهء اين قريه متوطنين سايه‌بان وسيع تعبيه كرده‌اند كه مسافرين به خصوص آنها كه از مشهد مقدس مىآيند زير آنها منزل و توقف مىنمايند . به مسافت يك ساعت راه از آنجا به قريهء ترقبه مىرسد .\r\nترقبه قريهء قشنگى است كه هشتصد خانه دارد كه بسيار باشكوه و منظر آن به شهر بيشتر شبيه است . در تابستان گروهى از طايفهء فيوج به آنجا مىآيند . از اين طايفهء فيوج كه ايشان را « قرشمال » و « كولى » و « غربال‌بند » و « فال‌زن » نيز گويند ، در ممالك محروسه مانند ساير ممالك ديگر فراوان است . اين اشخاص تيره‌تيره و هر تيرهء آنها سبك مخصوصى در امور زندگى دارند . طبيعة بسيار كثيف و فطرة گدامنش‌اند و نمىتوانند خود را به يك سبك زندگانى به قاعده عادت دهند و منزل معين و مشخصى داشته باشند . تقريبا از اين طايفه زياده از پانزده هزار خانوار در ممالك محروسه هستند كه در جميع ولايات پراكنده و متفرق مىباشند و ماليات مخصوصى به ديوان مىدهند . امر و نهى جميع اين طايفه در هرجا كه باشند با شاطرباشى است و از جانب اولياى دولت ابدآيت ، معزى اليه كمال تسلط را به آحاد و افراد آنها دارد . شغل مخصوص اين طايفه ، ساختن غربال است و زنهاشان از اين مصنوع برده در خانه‌ها مىفروشند و اگر كسى به خود آن زنها هم رغبت كند مضايقه ندارند .\r\nبر خلاف آدابى كه معمول كليهء مشرق زمين و رسم اسلام است ، روى زنهاى كولى باز و حجابى بر روى صورت ندارند . با آن‌كه بايد به سبب وضع خلقتى پرشهوت باشند ولى چندان اثرى از اين فقره از ايشان ظاهر\r\n\r\n","description":"","footnote":"","page_name":" 677 ","page_number":725},
  {"content":"\r\n\r\nنمىشود و هرگاه تن به اين عمل در دهند شوهر يا پدر و مادر ايشان اعتنائى ندارند و معلوم است كه دربند نيستند و مداخل آنها يعنى زنهاى كولى اغلب از فالگيرى است و گاهى دزدى هم مىكنند .\r\nخلاصه اگرچه حكيم الممالك در سفرنامهء همايونى خراسان ، ترقبه را هم به طاى مؤلف و هم با تاى منقوط نوشته و ليكن اصح با تاى منقوط است و چندان تفصيلى هم در وضع آنجا نداده است باوجود اين آنچه را كه ايشان نوشته‌اند كه در ضمن وقايع يكى از ايام توقف موكب همايون در ييلاق گلستان است معاينه اينجا مىنويسم و مؤلف چون خود در اين سفر ملتزم موكب همايون بود و در جزء خدام خلوت همايونى به گلستان رفته بود آنجا را كه حكيم الممالك نوشته است به راى العين ملاحظه نموده است و صحيح دانسته است :\r\n« چهارشنبه بيست و سيم شهر صفر توشقان‌ئيل سنهء هزار و دويست و هشتاد و سه و توقف اردوى مظفر در ييلاق گلستان . در اين روز سركار همايون شاهنشاهى به ملاحظهء سياحت و تفرج جاغرق به هنگام صبح امر به سوارى نمودند و خود بر اسب قزل ديو زاد نشسته و كنار رودخانهء گلستان را به نظر آورده به‌سمت بالاى رود توجه فرمودند . چون قدرى از راه طى شد به واسطهء دهاقين معلوم گشت كه اين راه منتهى مىگردد به قريهء بار كه متعلق است به اولاد ميرزا حسينعلى زغنه و جادهء جاغرق غير از اين است . پس دهقانى به رسم بلدى جلو افتاده و موكب همايون از گردنه گذشت به دره و رود جاغرق رسيدند . ترقبه و عنبران منظور نظر مبارك گشته از آنجا به قريهء جاغرق تشريف‌فرما شدند و يك فرسنگ و نيم از جاغرق گذشته در شبدر زارى كه درختان قوى و هواى نكو داشت فرود آمدند و پس از صرف ناهار محقق به خواندن كتاب روزنامهء همايونى مأمور شدند و شاهنشاه به استراحت مشغول گشتند . سه ساعت و نيم به غروب مانده بعد از صرف عصرانه و چاى سوار شدند . محمد خان كنه‌بيسه به عرض عاكفان حضور مبارك رسانيد كه در يك فرسخى گلستان شكار ميش و قوچ ديده‌اند . چون وقت از براى آن كافى نبود سركار همايونى قرار تشريف‌فرمائى شكار را به روز بعد موقوف داشتند و از همان راهى كه تشريف آورده بودند به‌طرف منزل معاودت فرمودند و از قريهء عنبران گذشته دست چپ راهى بود بدان راه متوجه شده از سمت\r\n\r\n","description":"","footnote":"","page_name":" 678 ","page_number":726},
  {"content":"\r\n\r\nبالاى ترقبه عبور نموده و از وسط قريهء گلستان گذشته وارد سراپردهء همايونى شدند . دو ساعت از شب گذشته قورق شكسته و خواص و چاكران از حضور مبارك بهره‌ياب گشتند . محمد تقى خان پيشخدمت افشار قدرى از اشعار تذكرهء حاجى لطفعلى بيك « 1 » معروض داشت و به مير شكار امر شد كه در اول روز با شكارچيان به تفحص و تجسس شكار رفته اخبار نموده منتظر تشريف‌فرمائى سركار پادشاهى باشند و آقا يوسف نايب سرايدار در حضور آتش‌بازى بسيار از فرنگى و غيره روشن كرده و حضرت خسروانى به آرامگاه ملوكانه تشريف برده آقا محمد على نقيب - الممالك كه در فن سخنورى و نقالى مهارتى تام دارد به رسم هر شب خاطر مبارك را به استماع حكايات شيرين و روايات دلنشين مشغول داشت .\r\nترقبه و عنبران هردو قراى معمور و آبادند و متعلق‌اند به محمد - رضا خان برادر ظهير الدوله . قريهء جاغرق از اين دو آبادتر است و در او عمارات عاليه و اماكن مسكونهء ممتاز بسيار است . خاك اين دهات تماما سياه و آبهاى ايشان ناگوارا و غليظ است و جز ماهيان سياه نامأكول تربيت نمىكند . ولى به حسب فواكه اين بلوك نيز مانند ساير بلوك خراسان معروف است و در هر قريه و دره جنگلها و باغات از اشجار ميوه‌جات نيكو چون گيلاس و آلبالو و غيره به حدى است كه به وصف نمىآيد . از جمله حاصل اين دهات موسير است كه بسيار خوب مىشود و آبدار باشى برحسب امر سنيه مقدار كثيرى از آن ميوه اخذ نموده كه در سركه بپروراند و در هنگام شام و ناهار حاضر كند » .\r\n\r\nتركمان [ مع - مر 
  ] :\r\nاز قراى معروفهء مرو است . تركمانچاى از دهات آذربايجان و به واسطهء عهدنامهء منعقده ما بين دولتين ايران و روس در سنهء 1243 معروف است .\r\n\r\nترنجه [ مع - مر 
  ] :\r\nشهر كوچكى است ميانهء آمل و سارى از نواحى طبرستان .\r\n\r\n\r\n","description":"","footnote":"\r\n( 1 ) - مقصود تذكرهء آتشكدهء آذر است .\r\n","page_name":" 679 ","page_number":727},
  {"content":"\r\n\r\n\r\nترنگ [ مع - مر 
  ] :\r\nيا تنوخ دره‌اى است به ناحيهء بست كه از او ذكرى در فتوح هست و در كتاب نصر چنين مسطور است كه ترنگ دره‌اى است ميانهء سجستان و بست و به بست نزديكتر است .\r\n\r\nترياق [ مع - مر 
  ] :\r\nاز دهات هرات است و جمعى منسوب به آن مىباشند .\r\n\r\nتستر [ مع - مر 
  ] :\r\nبه ضم تاء و سكون سين و فتح تاء دويم ، از شهرهاى خوزستان است و امروز در خوزستان شهرى از آن بزرگتر نيست . و تستر معرب شوشتر است . زجاجى گويد اين شهر را از آن تستر گويند كه تستر بن نون كه مردى بود از طايفهء بنى عجل آن را فتح نمود و به اسم او موسوم شد .\r\nولى اين حرف بىمأخذ است و صحيح آن است كه حمزهء اصفهانى گفته است و آن اين است كه شوش معرب سوس است و اين لفظ در فارسى به معنى خوب است و شوشتر يعنى خوبتر . و نيز حمزه گويد محيط شهر شوش به شكل باز و محيط شوشتر به شكل اسب و محيط شهر جند شاپور به شكل نطع شطرنج است . در خوزستان رودخانه‌هاى زياد هست . لكن از همه بزرگتر رودخانهء دجيل است كه از شوشتر مىگذرد . و چون شهر شوشتر در بلندى واقع است ، شاپور براى اين‌كه آب از اين رودخانه به شهر بياورد نهرى ساخته كه از كارهاى بزرگ عالم است و تقريبا يك ميل طول نهر مىباشد و همهء مسافت را با قطعات سنگ‌تراش و غير تراش ساخته و سنگها را با قلاب آهن به‌هم وصل كرده‌اند . كف نهر را نيز با سنگ فرش كرده و با سرب درزگيرى نموده‌اند . گويند در همهء دنيا بنا به اين غرابت نيست . در شوشتر عبا و پارچه‌هاى خوب براى عمامه مىبافته‌اند . قبر براء بن مالك در شوشتر است . ابن مقفع گويد بعد از طوفان نوح عليه السلام ، اول باروئى كه كشيدند باروى شهر شوش و شوشتر [ بوده 
  ] ، لكن بانى آن را ندانسته و بيان ننموده . بعضى شوشتر را از خاك اهواز دانند و بعضى ديگر جزء بصره شمارند . ابن عون گويد ميانهء اهل بصره و كوفه كه در فتح شوشتر شركت داشتند نزاع برخاست . اهل كوفه گفتند شوشتر جزء كوفه است و بصريين مدعى بودند كه جزء بصره مىباشد و براى محاكمه نزد خليفهء ثانى رفتند و خليفه آن را جزء بصره قرار\r\n\r\n","description":"","footnote":"","page_name":" 680 ","page_number":728},
  {"content":"\r\n\r\nداد ؛ زيرا كه به بصره نزديكتر بود .\r\nاما در باب فتح اين شهر به دست لشكر اسلاميان ، بلاذرى گويد :\r\n« ابو موسى الاشعرى بعد از فتح سرق به جانب شوشتر راند و چون لشكر عمده در آنجا بود از عمر كمك خواست . عمر به عمار بن ياسر امر كرد كه با قشون كوفه برود و به ابو موسى ملحق شود . عمار از جانب خود جريد - بن عبد الله البجلى را روانه كرد و بعد خود نيز به او ملحق شد و بناى جنگ گذاشتند و جدال شديدى درگرفت و شوشتريها سخت مقاومت كردند . در يكى از حمله‌ها لشكر كوفه و بصره تا دم دروازهء شهر رسيدند و براء بن مالك دم دروازه كشته شد و هرمزان كه سردار لشكر عجم بود به شهر بازگشت . در اين جنگ نهصد نفر از لشكر او كشته شدند و ششصد نفر اسير شده بودند و لشكر عجم را فتورى پديد آمد و اسرائى كه از ايشان گرفتار اعراب شده بودند آنها را گردن زدند . و اين سردار كه هرمزان باشد اهل مهرجان و در جنگ جلولاء با عجم همراه بود .\r\nخلاصه بعد از حصارى شدن اهل شوشتر ، يك نفر از عجم دين اسلام قبول كرده امان خواست و خود و پسرش متعهد شدند كه اعراب را به اردوى عجم راهنمائى كنند . ابو موسى تعهد او را قبول كرده يك نفر از قبيلهء بنى شيبان را كه معروف به اشرس بن عوف بود همراه او كرد . اين دو نفر به اتفاق از رودخانهء دجيل عبور نموده به شكاف كوهى رسيدند كه مشرف به اردوى عجم بود . آن شخص نو مسلمان ، اردوى عجم را به اشرس نمود و بازگشتند . بعدها ، ابو موسى وقت شب چهل نفر را به رياست مخراة بن ثور روانه كرد و دويست نفر ديگر از قفاى ايشان فرستاد . اين اشخاص به هدايت آن نو مسلمان رو به راه نهادند و چون به شهر رسيدند مستحفظين دروازه را بكشتند و به باروى شهر برآمدند و تكبير گفتند . سردار لشكر عجم كه اين بشنيد در ارگ كه خزانهء او آنجا بود حصارى شد و صبح همان شب ابو موسى با تمام لشكر از رودخانه گذشته به شهر وارد شد و شهر را تصرف نمود . و بسيارى از عجم در آن ولايت اولاد و عيال خود را مىكشتند و به رودخانه مىانداختند كه به دست اعراب نيفتند . خلاصه هرمزان امان خواست . ليكن ابو موسى گفت تا از عمر اذن حاصل نكنم امان نمىدهم و آن اشخاصى كه در ارگ بودند و تمكين نداشتند جميع را ابو موسى به قتل رسانيد و هرمزان را نزد عمر فرستاد و عمر حيا نمود و\r\n\r\n","description":"","footnote":"","page_name":" 681 ","page_number":729},
  {"content":"\r\n\r\nاز قتل او درگذشت . ولى بعد از چندى متهم شد به اين‌كه با ابو لؤلؤ در قتل عمر شركت داشته و عبيد الله بن عمر او را بكشت . جمعى از اجله منسوب به اين شهر مىباشند از جمله سهل بن عبد الله بن يونس بن عيسى بن عبد الله شيخ صوفيه است كه مصاحب ذو النون بوده و كرامات او مشهور است . بعضى ديگر هستند معروف به تسترى ولى اهل شوشتر نيستند ، چون دادوستد ايشان ديباى شوشترى بوده منسوب به تستر شده‌اند » . انتهى .\r\nصاحب تقويم البلدان گويد : « تستر را عامه شوشتر گويند . و گويد در لباب مسطور است كه تستر شهرى است در خاك اهواز . و در كتاب ديگر مسطور است كه تستر از اهواز نيست و تا جند شاپور هشت فرسخ و معروف است كه از قديم‌ترين جميع شهرهاى دنياست » . انتهى .\r\nحمد الله مستوفى گويد : « تستر را در تلفظ ، شوشتر خوانند . اين شهر از اقليم سيم است . هوشنگ پيشدادى آن را ساخته بود ولى خراب شد و اردشير بابكان تجديد عمارتش كرد و شكلش بر مثال اسب ساخت .\r\nشاپور ذو الاكتاف چون از روم به ايران رسيد و بر قيصر غلبه كرد قيصر را الزام نمود تا بعد از تدارك خرابى كه در اين ملك كرده بود آب شوشتر را مثالثه گردانيد و بر آن سدى عظيم بست و جوى دشت‌آباد كه مدار ولايت تستر بر آن است به سبب آن بند جارى شد . و در مسالك الممالك گويد از آن محكمتر بندى بر هيچ آب نبسته‌اند . اما بند امير كه بعد از تأليف مسالك الممالك در فارس عضد الدولهء ديلمى بر آب كر بسته است از آن عظيم‌تر است . و شاپور ذو الاكتاف در تستر عمارات عاليه كرد . دور آن شهر پنج هزار قدم است و چهار دروازهء معتبر دارد . هواى شهر نهايت گرم است و اكثر بهار و تابستان باد سموم وزد . چنان‌كه به شب نيز آيد و بدين سبب بر بامها نيارند خفتن . اما آبش نيك هاضم است . چنان‌كه در گرماى شوشتر به واسطهء خوبى آب مىتوان غذاهاى غليظ خورد كه ضرر نرساند . زمين شوشتر خيلى بلند است و از نيكوئى زمين شخم به يك درازگوشى كافى باشد يعنى زراعت كردن را يك درازگوش بس است به خلاف ديگر ممالك كه به دو گاو زراعت كنند . غله و پنبه و نيشكر در او خوب مىآيد و پيوسته در آنجا ارزانى بود چنان‌كه موسم تنگى آنجا بهتر از فراخى شيراز بود . مردم آنجا اكثر سياه‌چرده و لاغر باشند و بر مذهب ابو حنيفهء كوفى و نيك اعتقاد و سليم طبع و به خود مشغول و در ايشان\r\n\r\n","description":"","footnote":"","page_name":" 682 ","page_number":730},
  {"content":"\r\n\r\nهيچ فضولى و فتنه نبود . كم سرمايه باشند و متمول در ايشان نادر افتد .\r\nشوشتر را شكارگاههاى زياد است و در رسالهء ملك شاهى گويد چهار شكارگاه بزرگ هست : يكى رخشابار پانزده فرسنگ در دوازه فرسنگ ؛ دويم دورق و هنديان است بيست فرسنگ در ده فرسنگ ؛ سيم مشهد كافى ده فرسنگ در شش فرسنگ ؛ چهارم حويزه بيست فرسنگ در دوازده فرسنگ . و علفزارهاى خوب است و از غايت گرما مردم غريب در آن ديار بعد از چلهء بهار اقامت نتوانند كرد و هر غله كه در ثور نبريده باشند چون آفتاب به جوزا رسد نتوانند بريد و تلف شود . حقوق ديوانى اين شهر به تمغا مقرر است و بر ظاهر شهر قلعه‌اى است محكم » .\r\nانتهى .\r\nاقوال صاحب زينة المجالس مطابق است با حمد الله مستوفى جز اين كه گويد اهالى شوشتر اينك شيعى مذهب‌اند .\r\nاقوال صاحب آثار الاول نيز مطابق است با ساير . اما در كتاب مقامات المؤمنين مسطور است كه : « در عهد بنى اميه و بنى عباس اهل خوزستان معتزلى بودند . ولى در ابتداى مائهء نهم هجرى امير نجم الدين محمود آملى كه از سادات بود به شوشتر آمد و دختر عز الدوله را كه بزرگ سادات آن صفحه بود تزويج نمود و در رواج مذهب تشيع كوشيد .\r\nبعضى قبول كردند و برخى به همان عقيدهء سابقه باقى بودند . تا در اوايل سلطنت صفويه سيد نور الله المرعشى باقى سكنه را شيعه نمود . در تاريخ عضدى نوشته است وقتى كه هلاگو خان بغداد را بگرفت برادر خود تغاتيمور را به جهت تسخير واسط و بيك تيمور را براى تصرف شوشتر روانه كرد . اهالى شوشتر با هديه و آذوقه اين سردار را استقبال كردند و تسليم شدند و او وارد شهر شد و قدغن كرد كه اصلا كسى به كسى تعدى ننمايد . ليكن يكى از اتابك‌هاى كرد معروف به تاج الدين ، سردار را ملامت نمود كه چرا با مردم به‌طور انسانيت و ملايمت رفتار مىنمايد .\r\nتيمور بيك گفت چون اهل شهر بىجدال تسليم شدند شايسته نيست كه به ايشان صدمه وارد آوريم . اتابك جهد زياد كرد كه اسباب قتل و غارت فراهم آورد و به مردم تعدى نمود كه شورش نمايند . ولى اهل شهر ساكت ماندند و تحمل كردند . شب بعد همان اتابك را مرضى در امعاء پديد آمد كه از وجع و درد فرياد او به آسمان مىرفت . تيمور بيك به ديدن او آمده\r\n\r\n","description":"","footnote":"","page_name":" 683 ","page_number":731},
  {"content":"\r\n\r\nبه حضار گفت خدا حرص و طمع تاج الدين را اين‌طور كيفر مىدهد .\r\nو شكم تاج الدين تركيده بمرد . و بيك تيمور پس از آن قرارداد كه شوشتر چون شهر مباركى است به‌همين لقب او را نامند . مراتعى كه دور شهر است بسيارآباد است و مىگويند چند محل دارد كه شكار و صيد در آن زياد پيدا مىشود . در خارج شهر قلعه‌اى است كه نور الله بن شريف آن را « قلعهء سلاسل » ناميده . سلاطين مغول از شوشتر صد هزار دينار ماليات مىگرفتند . اما اعراب حالا قسمتى از آن را تصرف كرده و در سال هديه‌اى جزئى براى پادشاه به اصفهان مىفرستند » . انتهى .\r\nمؤلف گويد شوشتر از شهرهاى بسيار قديم معروف ايران و دار الملك خوزستان است . قبل از بناى شهر شوشتر ، آبادى مملكت خوزستان در شهر شوش كه آن را سوس و سوز « 1 » نيز گفته‌اند بوده .\r\nيكى از سلاطين عجم شوشتر را بنا نهاد و جمعيت شوش را در آن سكنى داد و رفته رفته شوش رو به خرابى نهاد و شوشترآباد شد . شوش به لغت قديم به معنى خوب و شوشتر به معنى خوبتر است . اما عقيدهء مؤلف اين است كه « تر » در آخر لفظ شوش به معنى جديد و تازه مىباشد يعنى شوش تازه و جديد . به‌هرحال مير عبد اللطيف خان شوشترى صاحب كتاب « تحفة العالم » در همين كتاب مىنگارد كه از آثار شهر شوش چيزى باقى نيست جز بعضى آجرپاره‌ها و ابنيه و عمارات مخروبه كه با زمين يكسان شده است و آن در پنج فرسخى شهر شوشتر به‌طرف شمال واقع است . نيز صاحب تحفة العالم گويد : شهر شوش را به شكل باز ساخته بودند . روزى هوشنگ كيانى به قصد تفرج و شكار در اطراف اين شهر گردش مىنمود . در حوالى رودخانهء كارون مكانى وسيع الفضا و كامل - الصفا به نظر او آمد گفت اينجا شوشتر است يعنى وضع اين سرزمين براى بناى شهر بهتر مىباشد . پس به مهندسان كارآزموده حكم كرد تا طرح شهرى عالى در آنجا ريختند و به كار كردن مشغول شدند . گويند در اوقات ساختن اين شهر روزى هوشنگ بر سر بنا و عمله حاضر بود يكى از سباع را كه با مردم رام بود ديد از شهر بيرون شده پاره‌اى گوشت شكارى در دهن گرفته داخل شهر شد و در آنجا مشغول خوردن گرديد .\r\n\r\n\r\n","description":"","footnote":"\r\n( 1 ) -  Suse \r\n","page_name":" 684 ","page_number":732},
  {"content":"\r\n\r\nپادشاه را از مشاهدهء اين حال ملالى عارض شده مهموم گرديد . يكى از وزراء حاضر بود تفرس اين معنى نموده عرض كرد از مشاهدهء اين حركت كه از آن جانور مشهور شد همى و دغدغه‌اى به خاطر مبارك نيايد . چه از حركت او چيزى كه متصور مىشود و فراست حكم بر آن مىنمايد اين است كه مردم اين شهر از مداخل و صنعتى كه در نفس اين بلد دارند مستغنى نخواهند شد و غالبا محتاجند كه از خارج به مشقت چيزى تحصيل كنند و در اينجا صرف نمايند و تربت اين ولايت مقتضى فقر و درويشى و قناعت است و مردم توانگر در اين شهر كمتر به‌هم رسند . حمد الله مستوفى نيز در خواص البلدان همين فقره را نسبت به خاك شوشتر مىدهد و صاحب تحفة العالم تضعيف اين اقوال مىنمايد و حاصل كلام او اين است كه اگر اهل شوشتر چندان متمول نيستند ، نه به جهت حركت آن جانور و نه از خاصيت خاك شوشتر است بلكه تمول و مكنت اهل هر شهرى به يكى از چند چيز است : يا پايتخت بودن آن شهر است در زمانى مديد كه به واسطهء آمدن ماليات و هدايا و تعارفات از اكناف بدان شهر و توطن بزرگان و رجال در آن و فراهم آوردن اسباب آبادى لابد معمور گردد و سكنهء آن با ثروت گردند ، يا آن‌كه شهر در نقطه‌اى واقع باشد كه باران و برف هميشه در اوقات معينه بيايد و ببارد و در زمستان زمين آن آبها را جذب كند و در تابستان و بهار از چشمه‌زارها برآيد و شطوط و انهار عظيمه از آن جارى گردد و مردم به سبب كثرت مياه در زمستانها به كشت و زرع شتوى و در تابستان به زراعتهاى صيفى بكوشند و غله و حاصل چندان در آنجا به عمل آيد كه به بلاد ديگر حمل كنند و وجه نقد عوض آن بدان شهر آيد . در چنين شهرى ارباب ثروت زياد خواهد بود . يا آن‌كه شهر بندرى باشد در ساحل دريا كه امتعه و اموال اطراف به واسطهء كشتيها بدانجا آيد و نيز از اقطار عالم براى خريد اجناس بدانجا آيند . بالجمله هر وقت در يك نقطه اين اسباب يا نظاير آن موجود شد لابد آبادى و مكنت زياد شود و اماكنى كه فاقد اين اسباب باشند همه مثل شوشتر بلكه بدتر از شوشترند .\r\nمؤلف گويد اين قول را صاحب تحفة العالم از هركجا نقل كرده باشد ضعيف است . چه در زمان اسكندر كه وقتها بعد از هوشنگ است شوش ، آباد بوده و ما دو دفعه آمدن اسكندر را به شوش در ذيل خواهيم\r\n\r\n","description":"","footnote":"","page_name":" 685 ","page_number":733},
  {"content":"\r\n\r\nنگاشت ان شاء الله تعالى .\r\nخلاصه شوشتر را ششتر نيز گفته‌اند و اعراب آن را معرب كرده تستر خوانده‌اند . و بعضى از مورخين براين‌اند كه تستر نامى از بنى عجل اين شهر را فتح كرده و به نام او مشهور شده است . صاحب تحفة العالم گويد : اكنون بعضى از ارباب فهم ، ششتر يا تستر بر وزن جندب مىنويسند و عقيدهء ايشان اين است كه قول اول لحن است .\r\nبارى مؤلف علاوه‌بر اين‌كه در زمان حكمرانى والد غفره الله تعالى در خوزستان در سال هزار و دويست و شصت و هفت اين شهر را كاملا سياحت نموده و از غث و سمين حالات آن آگاهى حاصل كرده است ، از دير زمانى الى الآن براى كسب اطلاعات از اوضاع اين شهر تصفح كتب مورخين و جغرافىنگاران عرب و عجم و اروپ نموده است و على التحقيق مىنگارد كه شوشتر يكى از شهرهاى قديم ايران است و شهر قديم آن را كه به شوش معروف است چنان‌كه ذكر شد سوس و سوز نيز ناميده‌اند و در تورات آن را « شوشن » نوشته‌اند و در موارد عديده در تورات ذكر اين شهر شده است و ما چند فصل از آن را در ذيل ساير مطالب مىنگاريم كه موجب مزيد بصيرت و اطلاع مطالعه‌كنندگان گردد ان شاء الله تعالى .\r\nبه عقيدهء مورخين و جغرافىنگاران رومى و يونانى ، شوش از شهرهاى معتبرهء قديمهء ايران محسوب مىشده و پايتخت ايالتى بوده موسوم به « سوزيان » « 1 » و سلاطين كيان در آن قشلاق مىنموده و تمام زمستان را در آنجا به سر مىبرده‌اند . و اين شهر در دشت وسيعى واقع بوده و در آن دشت نرگسهاى معطر مىروئيده است . رودخانهء معروف به شوشان در حوالى آن شهر جارى بوده و الحال آن رودخانه را كرخه مىگويند و اين همان قراسوى كرمانشهان و رود صدمره ( صيمرهء ) لرستان است .\r\nقلعه‌اى در آن بوده كه ارگ شهر محسوب مىشده . بناى اين قلعه در بالاى تلى مصنوع به ارتفاع پنجاه ذرع و سلاطين كيان يكى از خزانه‌هاى معتبرهء خود ، قلعهء شوش را قرار داده بودند و هر سال وجوه نقدى كه از ماليات عايد مىشد و علاوه بر مخارج معينهء دولتى مىبايستى عايد دولت شود در اين ارگ مىگذاشتند . اسكندر بزرگ وقتى آنجا را فتح نمود به روايتى پنجاه هزار تالان طلا كه هر تالانى معادل پنج هزار و پانصد و شصت تومان\r\n\r\n\r\n","description":"","footnote":"\r\n( 1 ) -  Susiane . \r\n","page_name":" 686 ","page_number":734},
  {"content":"\r\n\r\nو نه هزار پول حاليهء ايران است از خزانهء شوش به تصرف او درآمد . از ارگ و ابنيهء معظمهء شوش اگرچه آثارى نمانده ولى از تپه‌هاى زيادى كه علامت آبادى بزرگ است و از آجرپاره‌ها و بعضى ستونها كه ديده مىشود معين مىگردد كه ارگ و ابنيهء معظمهء شوش را بعينه چون شهر قديم بابل از آجر پخته ساخته بوده‌اند . مورخين رومى و يونانى براين‌اند كه اين شهر را مم‌نن « 1 » نامى كه از شجاعان زمان خود بوده ابتدا بنا نموده و اين همان شخص است كه مصريها مجسمهء او را پرستش مىكردند و الحال هم مجسمهء او در مصر باقى است .\r\nاما شوشتر به عقيدهء اكثرى از ائمهء تاريخ و مطابق نگارش صاحب تحفة العالم باروى اين شهر اول باروئى است از بلاد عظيمه كه بعد از طوفان نوح عليه السلام بنا شده است . شهر شوشتر از بلاد عظيمه و سكنهء آن تقريبا دوازده هزار خانوار مىباشند و بلاخلاف پيش از اينها جمعيت آن بيش از اينها بوده است . حدود آن از جانب مشرق متصل است به كوههاى بختيارى و از طرف مغرب به عراق عرب و خوزستان و از سمت شمال به عراق عجم و از جهت جنوب به فارس مىپيوندد . صاحب تحفة العالم گويد چون آب كارون از ابتدا الى الآن هميشه فاصلهء عراق عجم و فارس است و در عهد ملوك الطوايف نيز سلاطين عراق و فارس همين آب كارون را بين الملكتين فاصله داشته‌اند پس در عهد سلاطين كيان و بعد از آن‌كه رودخانه به‌طرف مغربى شهر به فاصلهء بعيدى جارى بوده اصل شهر داخل خاك فارس بوده و اكنون كه رودخانه به‌طرف مشرقى شهر افتاده است اصل شهر داخل عراق عجم است . بارى شهر را پنج دروازه است : دروازهء گرگر ، دروازهء دزفول ، دروازهء عسكر ، دروازهء فاريان ، دروازهء آدينه . طول شهر از قلعهء سلاسل است تا مقامى كه مشهور است به امامزاده عبد الله و عرض آن از دروازهء آدينه است تا دروازهء گرگر .\r\n\r\n\r\n","description":"","footnote":"\r\n( 1 ) -  Memnon \r\n","page_name":" 687 ","page_number":735},
  {"content":"\r\n\r\n\r\nذكر آب و هواى شوشتر\r\nمورخين و علماى جغرافى خاصه آنهائى كه اهل شوشتر بوده‌اند در خوبى آب و هواى شوشتر مبالغه و اطناب نموده زايد الوصف توصيف كرده‌اند . از جمله مير عبد اللطيف خان شوشترى صاحب تحفة العالم در همين كتاب شرحى مبسوط در محسنات اين شهر و آب و هوا و فصول آن نوشته است و حق اين است كه هواى شوشتر اگرچه به شدت گرم است ليكن نهايت سالم است . از اقسام نوايب ، محفوظ و نادرا امراض وبائى در آنجا يافت مىشود . و گاهى هم كه از اين قسم بليات وجود مىيابد به واسطهء سرايت از جاهاى ديگر است . دو مرض در اين شهر شيوع دارد :\r\nيكى رمد است و به واسطهء نداشتن طبيب حاذق و معالجه نكردن كمتر كسى است از اهالى شوشتر كه از سن سى الى سى و پنج كور نشده باشد و مىتوان گفت علت شيوع اين مرض در اين شهر بىبضاعتى سكنهء آن است و از تنگدستى ، استعمال هيچ قسم پاپوش و كفش نمىكنند و در سورت و حدت گرما پابرهنه بر روى زمينهاى گرم راه مىروند . مرض ديگر كه آن نيز زياد شيوع دارد يك نوع سالكى است كه از قرار معروف به واسطهء خوردن خرما وجود و بروز مىيابد و كمتر كسى است از اهالى شوشتر كه دستهاى او پوشيده و مسطور در اين نوع جراحت نباشد .\r\nاز اين دو مرض گذشته ، ديگر بيمارى عمومى اين بلد را نيست و هواى آن ممد ازالهء مرض و حفظ صحت است .\r\nصاحب تحفة العالم گويد خوبى آب و هواى شوشتر به درجه‌اى است كه بسيار اتفاق افتاده اشخاص مبتلا به امراض مزمنه را در عراق اطباء جواب گفته‌اند و از معالجه مأيوس شده همان اشخاص را به شوشتر آورده‌اند . بعد از چندى بىاستعمال و صرف دوا و تدابير اطباء صرف به سبب سلامت و خوبى آب و هوا شفا يافته‌اند .\r\nبالجمله نسيم جنوبى و مشرقى را در اين شهر راه نيست و هواى آن منحصر به هبوب نسيمهاى شمالى و مغربى است كه به يك نسبت مىوزد و از لطمات بادهاى تند و طوفان محروس است . و فصول اربعهء او كاملا منظم و منسق است و بالخاصية هوا را كيفيتى است فرح‌بخش و نشاطانگيز\r\n\r\n","description":"","footnote":"","page_name":" 688 ","page_number":736},
  {"content":"\r\n\r\nو مردمان شوشتر حتى معمرين را يك نوع فرح و انبساطى است كه مردمان ساير بلاد را نيست . خاصه در فصل بهار كه به سبب كثرت وجد به حكم طبيعت حركاتى از ريش‌سفيدان مشهود مىشود كه جوانان شهرهاى ديگر از آن حركات كمال تحاشى و تابى را دارند . مؤيد اين معنى قول شاعر است :\r\n جوانى همچو پير شوشتر شاد * به هر صورت ز بند غصه آزاد \r\nو آب شوشتر كه شط كارن ( كرند ) ( كرن ) باشد ، سرچشمهء آن يكى از كوههاى بختيارى است و آن كوه موسوم به زردكوه مىباشد و با سرچشمهء زاينده‌رود اصفهان مجاور است . و تحقيق اين مسئله و ميل شاه عباس به بردن شعبه‌اى از اين آب به اصفهان و فايز نشدن آن به اين مقصد در لغت اصفهان ذكر شد . خلاصه مجرا و بستر اين شط از سرچشمهء آن تا به شوشتر ميانهء كوهگيلويه و بختيارى ، كوه و كمرهاست و به شدت جارى است و هرچه اطباء در تعريف آب نوشته‌اند از دورى منبع و زيادتى و جريان آن بر روى سنگهاى سخت و ساير اوصاف در اين آب جمع است و به سبب محلل بودن اين آب اهالى شوشتر در غذا بىاعتدالى نمايند و اغذيهء ثقيله خورند و چون شربتى از آن آب آشامند به زودى آنچه خورده باشند به تحليل رود و باوصف اين غذا خوردن نادرا مزاج ايشان از اعتدال منحرف شود . و معمول است كه در تابستان بسيار گرم در آخر روز آبها را در كوزه‌هاى سفالين كرده بر پشت‌بامها مىگذارند كه آفتاب آنها را زياده تلطيفى نمايد و چون آفتاب غروب كند نسيم شمالى بوزد ، آن آبها كمال سردى را حاصل مىنمايند و اين رسم در بغداد و عتبات عاليات نيز معمول است .\r\nاما فصول شوشتر : اولا بهار آن در طراوت و خوبى و رنگينى ضرب المثل است و شعراى ايران و تركستان بلكه هندوستان هريك به طرزى توصيف آن نموده‌اند . يكى گويد :\r\n همه عالم بهار شوشترى * سيرگاه تذرو و كبك درى \r\nديگرى گويد :\r\n خزان هجر آوردم به نوروز * وصال آن بهار ششترى را \r\nديگرى گويد :\r\n بلى زمستان از عدل شهريار امسال * طرب‌فزاىتر است از بهار شوشترا \r\n\r\n","description":"","footnote":"","page_name":" 689 ","page_number":737},
  {"content":"\r\n\r\nاز مبتداى بهار در آن هواى نشاطانگيز مطلقا از غم خبرى نيست و تا منتهاى اين فصل از ملامت و كسالت اصلا اثرى نه . سبزه‌زارها نهايت خرم و اطراف شهر دشتها همه پر خيرى و سپرغم . تا چشم كار كند نرگس و شقايق و زنبق بيند و تا گوش نيوشد آواز مرغان خوش الحان شنود :\r\n يك كوهسار نعرهء نخجير جفت‌جوى * يك مرغزار نالهء موزون مرغ‌زار \r\nفرح و سرور بر مزاج شيخ و شاب غالب . و اغلب بلكه تمام بهار را در باغها و چمنها به سر برند و به روى سبزه و گل غلطند و از روى وجد و ذوق حركاتى نمايند كه به رفتار مردم خفيف العقل نزديكتر باشد . و مير - عبد الطيف خان شوشترى اوقاتى كه در كلكته بوده و كتاب تحفة العالم را نگاشته در آن كتاب اظهار شوق و ميل به وطن خود مىنمايد و از بهار شوشتر با چنين فصلى مشبع مىسرايد كه نقل آن بعينه موجب اطناب است . و در تابستان قدرى كه از روز برمىآيد هوا شروع به گرمى مىنمايد و تا دو ساعت از شب گذشته هوا گرم است آن وقت نسيم شمال وزيدن مىگيرد و هوا خنك مىشود و هنگام خواب از خنكى هوا محتاج به روى اندازى مىشوند . و در بعضى سنوات ، گرمى هوا اشتداد كامل دارد . سابقا معمول بوده كه متمولين خانه‌هاى مرتفع از گل مىساخته‌اند و اطراف آن خانه‌ها گشاده و آفتاب به آن نمىرسيده و روزنه‌هاى زيادى از براى آن خانه‌ها قرار مىداده‌اند و آن روزنه‌ها را به گياه خارشتر مسدود مىنموده‌اند و آب به آن مىپاشيده هواى خنكى احداث مىشده و در آن هوا به سر مىبرده‌اند . و اين خانه‌ها را « گلستان » و « خيس خانه » « 1 » مىناميده‌اند و ساير مردم كه مكنتى نداشتند به شكافهاى رودخانه‌ها و چرخابها دفع حرارت گرما مىنمودند . ولى بعد آن خانه‌ها منسوخ شد و رسم نمودند كه سردابهاى بسيار عميق كه غالبا از هشتاد الى صد پله مىخورد حفر نمودند و به اصلاح اين بلد ، اين سردابها را « شودان » مىگويند . و نه اين است كه اين سردابها به‌طور بنائى مسقف باشد و گچ و سنگ در آن به كار برده باشند . بلكه به‌طورى كه در ساير بلاد معمول\r\n\r\n\r\n","description":"","footnote":"\r\n( 1 ) - اين‌گونه خانه‌ها را خيش خانه گويند ( ر ك فرهنگ فارسى معين ) . اما خيس خانه هم ممكن است توجيه عوامانه‌اى باشد به علت آبى كه بر خارها مىپاشند .\r\n","page_name":" 690 ","page_number":738},
  {"content":"\r\n\r\nاست كه براى گوسفندان ، زاغه حفر مىنمايند در اينجا سرداب براى شش ماه گرما مىكنند . نهايت اين سردابها فرقى كه با زاغهء گوسفند دارد اين است كه عميقتر است و بعضى از سردابها بادگير دارد و با آن‌كه سردابها زياد خنك است مطلقا رطوبت ندارد . و فصل پائيز شوشتر را نظمى است كه بايد باشد و هواى زمستان آن معتدل است و مردم محتاج به نشستن و خوابيدن زير كرسى نيستند و همين‌قدر كه منقل آتش روشن كنند رفع زحمت سرما مىشود . و برف نادرا در اين شهر مىبارد و آب در ظروف و اوانى در اغلب شبهاى زمستان منجمد مىشود و يخ مىبندد .\r\nو باران در زمستان سالى دو ماه مىبارد آن هم كم و گاه باشد كه در تمام زمستان دو مرتبه باران آيد و به سبب اعانت آب و هوا به همان دوبار زراعت نيكو به عمل آيد .\r\n\r\nذكر وضع شهر و محلات شوشتر و بعضى از خصايص اهالى آن و تجارت و زراعت و صناعت قديم و جديد اين شهر\r\nشوشتر را دو محلهء بزرگ است كه هر محله مشتمل بر چند محلهء كوچك مىباشد . اسم آن دو محلهء بزرگ « دستوا » و « گرگر » است و شمار محلات كوچك شانزده و اسامى آنها از اين قرار است : موكهى ، سيد صالح ، دكان سيد ، سيد محمد شاه ، عبد الله بالومه ، شاه زيد ، سيد قاسم ، ميدان شيخ ، دكان شمس ، سادات ، كاكا عبدى ، كوزه‌گران ، اشكفيتان ، قبلى ، طراحيان ، دروازه . و بعضى از اين محلات را عوام به اندك تصحيفى تلفظ مىنمايند . محلاتى كه قريب به دروازهء عسكر است آنها را دستوا مى خوانند و آنها كه نزديك به دروازهء گرگرند گرگر مىنامند و لفظ دستوا عربى فصيح است . صاحب قاموس گويد دستوا نام دهى است در اهواز و بعضى كه دست‌آباد و دشت‌آباد نوشته‌اند صحيح نيست و چنان‌كه صاحب تحفة العالم گويد ممكن است آن ده كه صاحب قاموس گويد وسعت يافته باشد و به شهر متصل شده از محلات شهر شده باشد .\r\nدر باب معنى گرگر بعضى گفته‌اند اهل اين شهر كه چون اهالى ساير بلاد منقسم به حيدرى و نعمتى بودند حيدريهاى ايشان كه در اين محله\r\n\r\n","description":"","footnote":"","page_name":" 691 ","page_number":739},
  {"content":"\r\n\r\nبودند هركس در خانهء خود گرگرى « 2 » نصب كرده بود كه آب از رودخانه مىكشيد . لهذا اين محله موسوم به گرگر شد . مير عبد اللطيف خان گويد گرگر به لغت فرس قديم تخت پادشاهان و نام قصبه‌اى است در آذربايجان . و در اخبار يونانيهاست كه اسكندر و يونانيها كه بعد از او در ايران حكمرانى كردند تابستان را در همدان و زمستان را در شوشتر به سر مىبردند و بعد از اين طبقهء ساسانيان نيز همين كار را كردند و محتمل است عمارات سلطنتى ايشان يا تخت پادشاهى در اين محله بوده و محله به اسم تخت موسوم شده باشد . يا اين‌كه جمعى را از قصبهء گرگر آذربايجان به اين محل كوچانيده باشند و آنها اين محل را به اسم موطن اصلى خود ناميده باشند .\r\nمؤلف گويد اين قول آخر مير عبد اللطيف خان ممكن است صحيح باشد . اما ناميدن محله به اسم تخت ، ضعيف است زيرا كه سابق اظهار داشت كه در زمان اسكندر ، شوش‌آباد بوده نه شوشتر . به‌هرحال سابقا اين محله محلهء علىحده بوده است . اهالى اين محله به الوار بيشتر شباهت دارند تا به اعراب . از قرار تقرير خود آنها در قديم ، ايشان را از هرات كوچانيده در اين محل مسكن دادند . تكلم آنها به زبان فارسى است . كوچه‌هاى شوشتر بسيار كثيف مىباشد و تميز كردن آنها غير مقدور است . زيرا كه بواسطهء حفر سردابها كه سابق ذكر شد چاه مبال نمىكنند كه مبادا رطوبت به سقف يا ديوار سردابها كند و مبالها در پشت‌بام خانه‌هاست . زيرا بهاى مبالها به ديوار خانه و وسط كوچه است و اگر شدت حرارت هوا نبود و اين كثافات را از هم متلاشى نمىكرد شهر شوشتر را مىبايستى مزبله گفت نه شهر .\r\nسكنهء شوشتر ، جز محلهء گرگر ، با آن‌كه به زبان فارسى تكلم مىكنند ، ولى نسلا بعد نسل عرب مىباشند و بالفطره به فساد و تفتن و شرارت ميل دارند و غالبا با توشمالهاى لرستان در اين عملها همدست‌اند . لباس متوسطين عبارت است از عمامهء آبى رنگ از پنبه كه در خود شوشتر مىبافند و عبائى كه در دزفول و شوشتر هردو بافته مىشود و يك پيراهن بلندى ؛ و پوشيدن قبا و ارخالق مخصوص اعيان و اشراف است . و فقراى\r\n\r\n\r\n","description":"","footnote":"\r\n( 2 ) - گرگر صداى آب رودخانه است كه از فراز به سوى نشيب آيد و در اينجا گرگر بايد به معنى آلتى باشد كه به واسطهء آن آب از رودخانه كشند ( ا ع ) .\r\n","page_name":" 692 ","page_number":740},
  {"content":"\r\n\r\nشوشتر كه مىتوان ايشان را قانع‌ترين ملل روى زمين شمرد لباسشان منحصر به همان پيراهن بلند است . درجهء قناعت و فقر اهالى شوشتر به حدى است كه من خود از چند نفر كه هريك چهار پنج نفر عيال داشتند سؤال كردم كه گذران شما در سال به چه مىشود ؟ گفتند با سه چهار خروار جو و قدرى خرما و هركس در سال چهار الى پنج تومان بتواند كسب كند امر معيشتش به خوبى مىگذرد و اين در واقع از محسنات شوشتر است .\r\nدر اطراف شهر شوشتر درختهاى نخل و كنار موجود است و از جنس شكار ، آهو و كبك و تيهو و كبوتر صحرائى در حوالى شوشتر زياد است .\r\nشغال هم بسيار مىباشد .\r\nاز تجارتهاى معتبر شهر شوشتر ساختن نيل است كه به اطراف حتى به هندوستان حمل مىشده . تجارت عمدهء ديگر به‌سمت هندوستان و عربستان و ساير بلاد ايران از خوزستان حمل شكر بوده تا وقتى تاجرى هندى به اهواز يا شوشتر سفر كرده شكر زيادى ابتياع مىنمايد و انبار مىكند و اين شكرها عمدا يا لابدا ديرى در انبار بر روى هم مىماند و توليد عقرب مىنمايد و موجب صدمهء زياد اهالى مىشود . از آن به بعد اهالى خوزستان ، زراعت نيشكر را كه سرچشمهء مكنت بزرگى است متروك داشتند .\r\nدر سنهء هزار و دويست و هفتاد و هفت كه والد غفر الله له « 3 » به حكومت عربستان برقرار بود از گيلان تخم نيشكر خواست و در يكى از دهات ميان آب كه از بلوكات حوالى شوشتر است داد زراعت نمودند نيشكر بسيار خوبى به عمل آمده نمونهء آن را به دار الخلافه ارسال داشت . حالا نمىدانم رسم زراعت نيشكر باقى است يا باز متروك شده .\r\nغله و ساير زراعتهاى شوشتر خوب است و شلتوك يك من هشتاد من ريع مىآورد و ميوه‌هاى سردسيرى در آن كمياب و از دزفول مركبات بدين شهر حمل مىنمايند و از بصره خرما مىآورند . از صنايع قديم شوشتر يكى ديباى شوشترى بوده كه آن پارچه هنوز وصف اشتهار دارد\r\n\r\n\r\n","description":"","footnote":"\r\n( 3 ) - يعنى ميرزا على خان مراغه‌اى پدر ميرزا محمد حسن خان اعتماد السلطنه . او القاب متعددى مثل حاجب الدوله و صنيع الدوله داشته و همان است كه مباشر قتل امير كبير ميرزا محمد تقى خان فراهانى شد .\r\n","page_name":" 693 ","page_number":741},
  {"content":"\r\n\r\nو در مطاوى كلمات ادبا و شعرا ذكر آن زياده رفته و مىرود چنان‌كه يكى از شعرا گويد :\r\n گه از سنبل حجابى برفراز پرنيان پوشد * گه از عنبر نقابى برطراز شوشتر بندد \r\nعبد الواسع جبلى گويد :\r\n گويد در آفرين تو هر روز مدحتى * آراسته به گونهء ديباى شوشترى \r\nاز متأخرين حكيم قاآنى گويد :\r\n سوگند خورده است كه از شرم پيكرش * تاجر به فارس نارد ديباى شوشتر \r\nاين پارچه از پنبهء جوزق قلبلب به عمل مىآمده و قلبلب درختى است كه در هندوستان گل آن را داخل معاجين كنند و در بعضى معالجات اطباى هندى به كار برند ، ولى معمول طبيبان ايران نيست . و از مردم ايران آنهائى كه معتقد عملهاى كيميائى و اكسير هستند ساقهء درخت قلبلب را مىشكنند شيرى از آن بيرون مىآيد كه آن را در اعمال خود به كار مىبرند . گويند پنبهء جوزق قلبلب را روميان با بعضى ادويه طبخ مىداده بدين تدبير آن را قابل رشتن مىنموده‌اند و اكنون كسى آن تدبير را نمىداند و پارچه‌اى كه از آن نسج مىنموده‌اند از حرير خالص به مراتب نرمتر و بهتر بوده و آن را به رشتهء گلابتونى منقوش و مزين مىكرده‌اند .\r\nو بعضى براين‌اند كه اختراع ديباى شوشترى در عهد شاپور شده لهذا ايشان را به شاپور نيز نسبت داده‌اند . خلاصه پنبهء قلبلب در شوشتر به عمل آيد . بوتهء آن به كرچك شبيه است . گلى دارد كه بعد از آن‌كه آن گل خزان شد چيزى به شكل غوزه به بوته مىماند و ميان آن پنبه‌اى است مايل به زردى كه به ابريشم بيشتر شبيه است . والد غفره الله تعالى در زمان حكمرانى خوزستان نيز از اين پنبه داد پارچه‌اى بافتند . منسوجى خيلى نرم و ممتاز ، و مىتوان گفت همان ديباى شوشترى بوده حالا زراعت آن پنبه متروك است ولى در جاهائى كه سابق زراعت مىشد تك‌تك از آن مىرويد . اگر اقدام و اهتمامى در زرع آن نمايند شايد به قاعده عمل آيد .\r\nاز صنايع حاليهء شوشتر يكى فرش شوشترى است كه به اغلب بلاد برند و الحق بدجنسى هم نيست . عباهاى خوب در شوشتر نسج مىشود .\r\n\r\n","description":"","footnote":"","page_name":" 694 ","page_number":742},
  {"content":"\r\n\r\n\r\nذكر قلعهء سلاسل\r\nقلعهء شوشتر موسوم به قلعهء سلاسل از قلاع مشهوره و بر روى قطعه كوهى است ، در ضلع جنوبى شهر و در استحكام و مضبوطى بىنظير و در اطراف آن صحراى خالى بسيار است ، براى آن‌كه هنگام محاصره مردمان قراى قريبه با مال و مواشى و حيوانات خود در آن توانند ماند . دور سه ضلع قلعه رود مافاريان به منزلهء خندق است و در ضلع ديگر خندق بسيار عريض عميقى دارد كه وقت حاجت ، آب رودخانه را به خندق جارى مىنموده‌اند و آب از چهار طرف به قلعه احاطه مىنموده و قلعه را طورى ساخته‌اند كه توپ‌گير نيست و چاه و قنات بسيارى در قلعه هست كه وقت محاصره ، محصورين از آب دست تنگ نباشند .\r\nصاحب تحفة العالم گويد سلاسل غلامى بوده از غلامان سلاطين فارس ، از جانب سلطان مامور به ساختن اين قلعه شد . بعد از آن‌كه قلعه را در كمال استحكام بنا كرد و آذوقهء زياد در آن جمع نمود ، تهيهء آلات جنگ و اسلحه كرده بر پادشاه ياغى شد و شوشتر و آن نواحى را متصرف گرديد . پادشاه بعد از استماع اين خبر سردارى كارآزموده با قشون به دفع و تنبيه آن مأمور كرد . سردار چون داخل خاك متصرفى سلاسل گرديد ، سلاسل فوجى را به مقاتلهء ايشان فرستاده لشكر شاه را منهزم كردند و دو مرتبهء ديگر نيز قشون سلطان فارس از لشكر سلاسل شكست خوردند لابد پادشاه بنفسه با لشكرى جرار به جانب سلاسل راند . سلاسل با ولىنعمت خود مقابل نگرديد و در قلعهء سلاسل محصور شد . پادشاه سه سال قلعه را در حلقهء محاصره داشت و هرچه تدبير كرد قلعه را نتوانست مفتوح نمايد . لهذا مأيوس به جانب فارس عطف عنان كرد . بعد از آن‌كه دو سه منزل از شوشتر دور شد ، سلاسل نيم شبى شمشير خود را به گردن انداخته به خدمت ولىنعمت آمد و به زبان تضرع عرض كرد حركت اين غلام از راه سركشى و طغيان نبوده بلكه مىخواستم حصانت و استحكام اين قلعه را معلوم خدام حضرت نمايم تا رنجى كه در اين كار كشيده‌ام ضايع نشود و جز اين راهى و چاره‌اى ندانستم . پادشاه عذر او را پذيرفته وى را نوازش كرد و او را در آن ايالت ولايت داد و بنا موسوم به اسم بانى شد .\r\n\r\n","description":"","footnote":"","page_name":" 695 ","page_number":743},
  {"content":"\r\n\r\nنيز صاحب تحفة العالم گويد سابقا هريك از حكام در قلعهء سلاسل عمارتى عالى بنا مىكرده و در آن به حكومت مشغول بوده‌اند و نيز مستوفيان و ساير عمله‌جات ديوان در قلعه ، ابنيه‌اى معتبره داشته‌اند و در آنجا به سر مىبردند و اين رسم برقرار بود تا عهد نادر شاه افشار . بعد از نادر شاه آن طريقه متروك شده آن اساس به‌هم خورد و حكام در خانه‌هائى كه در شهر دارند به سر مىبرند و آن عمارات عالى رو به انهدام نهاد .\r\nمؤلف گويد در اين زمان حكام كه به شوشتر مىروند بيشتر در زير چادر به سر مىبرند و هر وقت كه در عمارات سر نمايند باز در قلعهء سلاسل خواهند بود و قلعه‌آباد و مسكون است .\r\n\r\nذكر بند ميزان و پل شوشتر كه بنيان آن معروف به شادروان « 4 » است و تپهء مشهور به تپه روم\r\nعقيدهء بعضى اين است كه شهر شوشتر قبل از ظهور ساسانيان چندگاهى خراب بوده چون اردشير بابكان - كه اول پادشاه ساسانيان است - سلطنت يافت و درصدد تجديد بناى شوشتر برآمد از هرجا جمعيتى را كوچانيده به شوشتر سكنى داد و حكم كرد تا در اين شهر خانه بسازند . و در اين باب مبالغت نموده و در اندك زمانى عمارات و برج‌وباروى شهر را تمام كردند و خيال داشت كه پائين دهنهء داريان را كه زير پل دزفول واقع است به عرض رودخانه شادروانى بنا كند كه آب بلند شود و در نهر داريان جارى گردد . اجل او را فرصت نداد ، نبيرهء اردشير ، شاپور ذو الاكتاف چون در سلطنت استقلالى يافت در حوالى شهر ادس كه به « عرفاسر » معروف است با والريان ( ورلين ) « 5 » قيصر روم جنگ كرده لشكر او را شكست داد و قيصر را اسير نمود و\r\n\r\n\r\n","description":"","footnote":"\r\n( 4 ) - شادروان در لغت سراپرده و فرش منقوش و بساط گرانمايه را گويند و چون زمين رودخانه يعنى بنيان اين پل را از سنگ مرمر فرش كرده بودند آن را شادروان خواندند . بعضى شادروان را به جدول و راهرو آب نيز ترجمه كرده‌اند و اين معنى را با اين محل مناسبت بيشتر است ( ا ع ) .\r\n( 5 ) -  Vale ? rianus \r\n","page_name":" 696 ","page_number":744},
  {"content":"\r\n\r\nحكم كرد تا اين پل و اين بند را بنا كند . قيصر مهندسان و معماران از روم و فرنگ با زور و اموال زياد طلبيده اولا از زير كوهى كه بقعهء سيد محمد گياهخوار در آن است و آب رودخانه از زير آن كوه به‌طرف مغربى شهر جارى بود رخنه كردند كه آب را طرف جنوب برند . از زير آن كوه تا بند قير كه دوازده فرسخ مسافت است بريدند و آب را بدان طرف سر دادند و نوره و گچ را به شير گوسفند خمير كردند و سنگهاى بزرگ با علم جراثقال به كار بردند و هردو سنگ را با طوق آهن به‌هم بستند . و از دهنهء مافاريان تا زير پل را به يك تراز و فرش كردند و با سرب آب كرده رخنه‌هاى سنگها را مسدود كردند . و به عرض رودخانه شادروانى ساخته پل عظيم براى سهولت عبور و مرور با كمال استحكام ساختند و آن رخنه‌هائى كه از زير بقعهء سيد محمد گياهخوار كرده بودند از همان نوره و سرب آب كرده مسدود نمودند تا شادروان و بند ميزان تمام شد . آنگاه آب را به مجراى مطلوب جارى كردند و چنان كردند كه چهار دانگ آب به رود قديم از زير پل مىگذشت و دو دانگ ديگر براى مصرف باغات در رودخانهء گرگر و به‌طرف جنوبى شهر جارى شد . لهذا قريه‌اى كه پهلوى رود قديم بود به چهار دانگه و ديهى كه پهلوى اين رود بود به دو دانگه موسوم شد . و باغات و بساتين به عمل آوردند و زراعت صيفى زياد شد و آبادى به درجه‌اى رسيد كه صحراى عسكر و اراضى داريان را « زمين مينو » نام دادند .\r\nمعروف است كه پل دزفول را نيز والريان بنا كرده . اگرچه از آن زمان الى الآن چندين بار پل مسطور خراب شده و تعمير كردند ، اما بنيان پل كه معروف به شادروان است باقى و چندين سال ديگر هم برقرار خواهد بود . و يك مرتبه از چند مرتبه كه اين پل خراب شد در زمان بنى اميه بود كه شبيب خارجى خروج كرد و شوشتر را مقر سلطنت خود نمود و مكرر لشكر از شام به جنگ او آمدند و مغلوب شدند ؛ تا زمان عبد الملك بن مروان كه حجاج بن يوسف والى عراقين و خراسان شد و با لشكرى جرار بر سر شبيب آمد . شبيب در قلعهء شوشتر حصارى شده هر روز با سپاه خود از قلعه بيرون مىآمد و با حجاج جنگ مىكرد و شب به قلعه بازمىگشت . تا يك روز وقتى كه شبيب از رزمگاه مراجعت مىكرد و اتفاق آن وقت آب رودخانه طغيان كرده بود و شبيب به تماشاى سيلاب\r\n\r\n","description":"","footnote":"","page_name":" 697 ","page_number":745},
  {"content":"\r\n\r\nبه كنار رودخانه آمده بود اسب مىتاخت . در اين بين ، شخصى ماديانى سوار و از پيش روى شبيب مىراند . اسب شبيب به ماديان رغبت كرد . او به دهن اسب زد اسب حركتى كرده با راكب خود در آب افتاده هردو غرق و هلاك شدند و فردا صبح حجاج وارد شهر شد و از اهل ولايت بازخواست كرد كه چرا شبيب را به شهر راه داديد ؟ اهل شهر گفتند او با سپاهى زياد غفلة به شهر داخل شد و ما را تاب محاربه با او نبود . لهذا حجاج حكم كرد تا پل را خراب كردند كه على الغفلة كسى به شهر وارد نشود . و در اين اواخر در عهد خاقان مغفور فتحعلى شاه ، شاهزاده محمد على ميرزا نيز اين شادروان را مرمت و تعمير كامل كرده است .\r\nفاصلهء شادروان تا شهر تقريبا يك ميل است .\r\nدر سال هزار و دويست و چهل و پنج ، خاقان خلد آشيان فتحعلى شاه طاب الله ثراه تشريف‌فرماى شوشتر شده در كنار شط سراپردهء خاقانى افراشته روز ديگر به تماشاى سدى كه نواب غفران مآب محمد على ميرزا مرمت كرده و ساخته بود رفتند . بعد از تماشاى سد به ياد آن فرزند دلبند افتاده بسيار متحسر و متأسف گرديدند .\r\nبالجمله پل شوشتر و پل دزفول هردو را سه چشمه است . و در وسط شهر شوشتر تپه‌اى است موسوم به تپهء روم . گويند خاك اين تپه را والريان به حكم شاپور از مملكت روم به اين محل نقل كرده كه پل مذكور و بعضى ابنيهء ديگر را با اين خاك بسازند . آنچه مىبايستى به كار بنائى رود رفته اين‌كه حالا هست و به مصرف نرسيده زيادى است . اين تفصيل به عقيدهء مؤلف به افسانه شبيه است و محل اعتنا و اعتماد نيست و آنچه محقق است اين است كه خاك اطراف شهر شوشتر سست و مخلوط به شن است و از براى ابنيه كه بخواهند چندين سال دوام داشته باشد بىمصرف است لهذا خاك اين تپه را كه مصنوعى است نه طبيعى از چند فرسخ دور تر آورده‌اند و به قدرى كه لازم بود به مصرف ساختن پل رسانيده باقى موجود است . مشربه و كوزه‌هاى شوشتر كه به لطافت معروف است و آب را خنك مىكند از خاك اين تپه ساخته مىشود و به سببى كه ذكر شد از خاكهاى ديگر اطراف شوشتر نمىتوان كوزه و مشربهء لطيف ساخت .\r\n\r\n","description":"","footnote":"","page_name":" 698 ","page_number":746},
  {"content":"\r\n\r\nگويند بعضى روميها را كه به حكم والريان براى ساختن پل آمده بودند از آب و هواى شوشتر خوش آمده در آنجا ماندند و كارهاى غريب كردند . از جمله قريب به چشمهء آب گرمى كه در دو فرسخى شهر در طرف شمال واقع است معدن نقره پيدا كرده بودند و هر سال مبالغى كلى از آن منتفع مىشدند و وجه معتد به از اين بابت به شاپور مىدادند و احدى از اهل ايران را در آن كار مداخله نبوده و اكنون آن مكان بر كسى معلوم نيست .\r\n\r\nتذييل :\r\nدر قديم الايام ، خيلى بالاتر از شوشتر ، پلى بر روى رودخانهء كارن در يك درهء تنگى بسته بودند . از آثار چنين مستفاد مىشود كه از بناهاى سلاطين كيان بوده است . پائين‌تر از پل آثار دو قلعهء مخروبه موجود است كه شباهت به بناهاى سلاطين ساسانيه دارد . قلعهء سمت راست موسوم به قلعه رستم و قلعهء سمت چپ را قلعه دختر مىنامند و مغاره‌هائى كه از سنگ تراشيده شده در اطراف شط كارن زياد است . به عقيدهء مؤلف ، اينها دخمهء اموات بوده . در نزديكى قلعه رستم آجرپاره و آثار خرابهء زيادى پيداست . يمكن در ازمنهء قديمه شهر بزرگى در اين محل بوده است .\r\nرود كارن از موضعى كه مصب آن به شط العرب است تا حوالى شوشتر كشتىرو است . در ميان شوشتر و رامهرمز چشمهء نفت سفيد است كه از حيثيت سفيدى ، بهترين نفتهاى عالم محسوب مىشود .\r\n\r\nذكر بندها و آب‌گردانهاى شوشتر\r\nسابقا ذكر شد كه شوشتر يكى از پايتختهاى ايران بوده و سلاطين در آبادى آن كوشيده‌اند و بندها و آب‌گردانها در هر موضع رودخانهء شوشتر بسته و ساخته‌اند لهذا مىنگارد كه در دو فرسخى بالاتر از بند - ميزان و شادروان ، قيصر بندى از سنگ و ساروج ساخته موسوم به بند دختر كه دو نهر از دو طرف رودخانه بواسطهء آن بند جارى است : يكى به‌طرف مغرب آب را به چم محمد على بيك كه يكى از اعزه بوده مىبرد ؛ و ديگرى به‌طرف مشرق كه به ريگستان عقيلى كه از املاك سادات مرعشى است مىرود .\r\n\r\n","description":"","footnote":"","page_name":" 699 ","page_number":747},
  {"content":"\r\n\r\nپائين بند ميزان آخر شهر محاذى محلهء دكان شيخ و دكان شمس ، بند برج عيار است كه به‌طرف شهر آسيابها و چرخهاى بسيار به آن داير بوده و اكثر باغات آن محله را مشروب مىكرده و در اكثر خانه‌ها به واسطهء آن آب روان بود و از طرف صحرا باغات زياد ازين آب مشجر و خرم مىبودند . و برج عيار زيورى است كه از طلا و جواهر سازند و زنان در پيش سر زنند . گويند زنى اين زيور خود را فروخته و به ساختن اين بند اقدام كرده و ديگران كمك كرده‌اند تا بند به اتمام رسيده .\r\nنيز پائين‌تر در يك فرسخى شهر بندى است از سنگ خارهء خداآفرين مشهور به بند ماهىبازان كه صيادان در آنجا شكار ماهى مىنمايند و اطراف آن آثار چرخابها نمايان است .\r\nهمچنين در هفت فرسخى شهر ، بندى است مشهور به بند دارا و در اطراف آن نيز آثار چرخابها و آب‌گردانهاست و كشتيهائى كه از بصره خرما و اجناس ديگر مىآورند تا بند دارا مىآيند و از آنجا با قاطر و گاو بار كشتيها به شهر مىآيد و قريهء حسام‌آباد در آن نزديكى است .\r\nديگر پائين‌تر بند قير است كه به جهت استحكام ، به‌جاى ساروج و گچ ، قير آب كرده و كار كرده‌اند . و در آن حوالى دهى است عرب‌نشين و قلعه‌اى است موسوم به قلعهء بند قير .\r\nديگر بند اهواز است كه از بندهاى عظيمه است و انهار بسيارى در دو طرف اين بند است كه همه محتاج به مرمت است و اگر تعمير شود نهايت براى دولت و رعيت نافع است و زراعت را سود كلى دارد .\r\n\r\nذكر مساجد و بقاع و مزارات متبركهء شوشتر\r\nصاحب تحفة العالم تفصيلى در باب مساجد و بقاع و مزارات شوشتر نگاشته و ما همان نگارش وى را پيروى مىنمائيم چه اطلاع او در اين باب كامل و اقوال او سند مىتواند بود . وى گفته است :\r\n« قديمترين مساجد شوشتر ، مسجد جامع است و عوام را اعتقاد اين است كه حضرت على بن موسى الرضا - سلام الله عليه - در آن مسجد نماز گزارده « 1 » . ولى اين حرف را اصلى نيست . زيرا كه بناى اين مسجد\r\n\r\n\r\n","description":"","footnote":"\r\n( 1 ) - متن : گذارده .\r\n","page_name":" 700 ","page_number":748},
  {"content":"\r\n\r\nبعد از وفات آن حضرت بوده است . ولى ممكن است كه در سفرى كه آن بزرگوار متوجه خراسان بودند ، در اين محل كه در آن وقت صحرا بوده نماز گزارده و بعدها نظر به اين شرافت اين مسجد را آنجا بنا كرده باشند . سيزدهم خليفهء عباسى ، المعتز بالله ابن المتوكل ، ابتدا به خيال بنا كردن اين مسجد افتاده و براى تكميل بنا چوب ساج كه در هند آن را شيشم گويند از آن بلاد از راه بصره طلبيده و از خواص اين چوب است كه موريانه آن را نتواند خورد . گويند هموزن چوبى كه طلبيد نقره خرج كرد تا چوبها به شوشتر رسيد و به مصرف مسجد رفت . و الحق منبرى بسيار عالى و منظرى از آن چوبها ساخته‌اند كه محل نظر و درخور تماشاست و مطلقا در آن خللى راه نيافته و مؤلف خود اين منبر را ديده منبت و آيات قرآنى در آن منقور است . خلاصه اين خليفه اقدام به بناى اين مسجد نمود و عمر او كفايت به اتمام نكرد . بعد خليفهء بيست و پنجمين القادر بالله احمد ابن اسحاق المقتدر به ساختن آن همت گماشت . ولى در چهل و سه سال خلافت او نيز تمام نشد . بعد از او خليفهء بيست و هفتمين المقتدر بامر الله قدرى از آن بساخت و خليفهء بيست و نهمين المسترشد بالله آن را تمام كرد و اسم او را در بالاى محراب به گچبرى نگاشته‌اند . سقف اين مسجد از شاه چوب است . كليهء مسجد عبارت است از اندرونى عالى و وسيع و حياطى بسيار بزرگ كه در وسط آن حوضى درياچه مانند است و در دور حوض بر اطراف آن فضا صفه‌ها ساخته‌اند . در اندرون مسجد ممكن است از روى تخمين دو سه هزار نفر نماز كنند و همين‌قدر در بيرون امكان و گنجايش دارد . بالجمله مسجدى است وسيع داراى ستونهاى مرتفع . و منظر كه ذكر شد عبارت است از صفهء كوچك . در سال هزار و هشتاد و هفت بعضى از آن چوبها شكست و چوبى كه به اين بلندى و قطر يافت شود به‌هم نرسيد . جمعى از اهل خير با تغيير وضع آن را تعمير و مرمت كردند . وقتى گلدستهء مسجد خراب شد پهلوان رضا نامى قصاب كه از اخيار بوده بانى شده به اعانت مردم دوباره آن را بساخت .\r\nمنارى در پهلوى ديوار مشرقى مسجد است از بناهاى سلطان اويس بن شيخ حسن ايلكانى كه به اين بلندى منار در ساير بلدان كمتر ديده شده و نام سلطان اويس بر سنگى كه در زير گلدسته است مرتسم است . شبهاى جمعه بالاى اين منار آتش روشن مىكنند كه ايلات اطراف\r\n\r\n","description":"","footnote":"","page_name":" 701 ","page_number":749},
  {"content":"\r\n\r\nو حومهء شهر مطلع شوند كه فردا جمعه است و بايد به نماز جمعه حاضر شد . و از قرار مذكور اين رسم در شوشتر از زمان عجم بوده كه در ليالى و ايام مخصوصه بالاى بلندى آتش مىافروخته و مردم را به عبادت فردا دعوت مىكرده‌اند . و جز اين منار ، دو منار ديگر نيز كه بسيار بلند است در اين شهر هست و قبلهء اين مسجد را نهايت راست و درست ساخته‌اند .\r\nاز بقاع مشهوره در شهر شوشتر يكى بقعهء امامزاده عبد الله است كه در قبلى شهر واقع و نسب اين امامزاده به حضرت سيد الساجدين عليه السلام مىرسد . مردم روز بيست و يكم رمضان به زيارت اين امامزاده مىآيند و در صحراى مقابل اين بقعه حركات جاهلانه مىكنند . بانى بقعه المستنصر بالله عباسى است و سادات مرعشى شوشتر كه زادگان آن بزرگوارند بر عمارت آن افزوده‌اند . قرآنى به خط كوفى در اين مسجد است و در آخر او رقم عثمان بن عفان دارد و الحال مسجد به جامع معروف است . بقعهء ابراهيم سربخش كه سرگذشت آن مشهور است در حوالى اين امامزاده است ؛ و بقعهء سادات كه در محلهء دستوا واقع است و بقعهء عبد الله بانويه كه در محلهء گرگر است و بعضى عبد الله پسر حضرت سيد الشهداء عليه السلام دانسته‌اند و بعضى آن را از مشايخ صوفيه گفته‌اند ؛ و بقعهء سيد محمد ماه رو قريب به دروازهء گرگر كه از فرزندان موسى بن جعفر ( ع ) است . ديگر مقام حسين است كه در محلهء دستواست . و بقعهء سيد صالح كه آن نيز در دستوا مىباشد و متوليان آن او را صالح بن الحسن المثنى بن الحسن بن على بن ابى طالب عليهم السلام مىدانند . و بقعهء پير فتح سلطان محمد كه علمدار لشكر اسلام بود و در شوشتر شهيد شد و ديگر بقاع و مقابر بسيار است كه مردم را به آنها حسن ظنى است . ولى حقيقت حال آنها معلوم نيست . و بعضى كه بر خلاف ، مشهور شده‌اند مثل بقعه‌اى كه منسوب به اويس قرنى در محلهء گرگر است و حال آن‌كه اويس در جنگ صفين كشته شد . و بعضى بقاع ديگر هست كه در بيرون شهر شوشتر واقع است . از جمله بقعهء مشهور به كف على و در طرف مغربى شهر به‌طرف دستواست . زمانى كه آب نهر داريان جارى بود باغچهء وسيع مشجرى داشته و از جاهاى باصفا بوده و مردم آنجا به تفرج مىآمده‌اند اينك جاى باغچه ، زراعتگاه و عمارت نيز خلل پذيرفته . در حسام‌آباد كه در چهار\r\n\r\n","description":"","footnote":"","page_name":" 702 ","page_number":750},
  {"content":"\r\n\r\nفرسخى شهر و به‌طرف دستو است بارگاه شعيب پيغمبر عليه السلام بوده .\r\nگويند اين بارگاه به واسطهء يكى از رؤياهاى صادقه بنا شده است و شعيب و دو دختر او در آنجا مدفون‌اند . و بقاع بسيارى در صحراى دستواست كه همه منسوب به انبياى بنى اسرائيل عليهم السلام است مثل اسحاق و شمعون و جرجيس و غيرهم . ولى گويا اين فقره صحتى نداشته باشد .\r\nزيرا كه مقام زندگانى آن بزرگواران همه در مصر و كنعان و بيت المقدس بوده و انتقال ايشان حيا و ميتا مستبعد است . خاصه حضرت شعيب كه از فرط هرم « 1 » و رفع بصر اصلا حركت نمىتوانست نمود .\r\nو در صحراى گرگر نيز بقاع متنزهه و جاهاى باصفا مىباشد . از جمله جائى است در دامنهء كوه مشهور به سه گنج . گويند سابقا شخصى در اينجا گنج پيدا كرده و بقعهء سيد محمد گياهخوار كه مشرف به رودخانه و بر قطعه كوهى واقع است . و بقعهء عارف كامل شمس الدين محمد گل چشم كه به شيخ شمس الدين مشتهر است و اين بقعه جاى باصفائى بوده چون شيخ شمس الدين را به تصوف شهرت داده‌اند مردم ترك زيارت او كرده و خرابى در بقعه راه يافت . نيز در قصبهء عقيلى به‌طرف گرگر در چهار فرسخى شهر در املاك سادات مرعشى بقعه‌اى است كه آن را « بشران » گويند . عمارتى عالى و اشجار مركبات و حوض آب و صفائى كامل دارد و در نزديكى او باغات بسيار هست و مردم را گمان كه بقعه بقعهء بشر حافى « 2 » است و گويا اين نيز صحتى نداشته باشد . چه مدفن بشر را در بغداد نوشته‌اند . و بقعهء باباكوهى كه مقامى است به كنار كوهى و ديهى كه در آن حوالى است به‌همين اسم موسوم شده . و در خارج شهر شيراز نيز مقامى است به‌همين اسم .\r\n\r\nذكر علماء و سادات جليل القدر و غيرهم كه منسوب به شوشتر مىباشند\r\nمعروفترين سلسله كه منسوب به اين شهر مىباشند سادات جزايرىاند كه آنها را سادات نوريه مىنامند و مقدم همه سيد نعمة الله جزايرى است\r\n\r\n\r\n","description":"","footnote":"\r\n( 1 ) - هرم ( بر وزن قلم ) به معناى پيرى ، فرتوتى و فرسودگى است .\r\n( 2 ) - ابو نصر بشر حافى از صوفيان نام‌آور بغداد ( 150 تا 227 ه . ق ) .\r\n","page_name":" 703 ","page_number":751},
  {"content":"\r\n\r\nو شرح حال او از اين قرار است :\r\nدر عهد سلطنت شاه سليمان صفوى ، حسين پاشا بن على پاشا والى بصره از عساكر سلطان محمد عثمانلو هراسان شده بگريخت و به هند رفت و اهل جزاير كه اعوان او بودند متفرق شدند و سيد نعمة الله جزايرى نيز در آن فترت به حويزه آمد و سيد على خان بن مولانا خلف والى حويزه با او روابط بسيار داشت و او را به اقامت حويزه تكليف نمود . حسب الاستخاره بنا را به انتقال به شوشتر و توطن در آنجا گذاشت و آن در ايام حكومت فتحعلى خان بود و فتحعلى خان بالطبع مربى اهل كمال و معتقد ارباب علم و معرفت بود . و از مآثر او يكى تعمير شادروان بوده و اسلمش بيك برادر او كه در آن وقت نايب الاياله و كارگذار بود نهايت ارادت و حسن اعتقاد به آن جناب به‌هم رسانيد و اسباب زندگى از هرجهت به نحوى كه لايق اهل مروت بود سرانجام نمودند و مسكن در جوار مسجد جامع معين داشتند . و حاجى محمد تقى كلانتر كاروانسرائى در آن محله ساخته بود و آن را جهت مدرس سيد و مسكن تلامذه مقرر نمود و تمامى اهالى آن حدود حلقهء ارادت آن بزرگوار به گوش و غاشيهء متابعت او را به دوش كشيدند و سلاطين و صدور و حكام جميع مناصب شرعيهء آن بلد و ساير بلاد قريبه را چون دزفول و دورق از شيخ الاسلامى و نيابت الصداره و تدريس سركار امامزاده عبد الله و توليت مسجد جامع و امامت جمعه و جماعت و امر به معروف و نهى از منكر به آن حضرت مسلم داشتند و از هرجهت مطاع و مقبول گرديد .\r\nمولد آن جناب در قريهء صباغهء جزاير در سال يك هزار و پنجاه هجرى بود و در دار العلم شيراز مدت نه سال به تحصيل علم مشغول و از شاه ابو الولى و ميرزا ابراهيم بن ملا صدرا و شيخ جعفر بن كمال بحرينى و شيخ صالح بن عبد الكريم و سيد هاشم احسائى و شيخ عبد على حويزى و ساير فضلاء كه در آن عصر در شيراز مجتمع بودند استفاده و اجازه حاصل نموده و بعد از آن در دار السلطنهء اصفهان مدت هشت سال از خدمت آقا حسين خوانسارى و مولانا محمد باقر خراسانى و مولانا محمد حسن كاشانى و مولانا محمد باقر مجلسى و سيد ميرزاى جزايرى رحمة الله عليهم و ساير مشاهير فضلاء به انواع فيوض بهره‌مند گرديده . و آن جناب بسيار كريم الاخلاق و با اقارب و ارحام همواره طريق مواصلت و مواساة\r\n\r\n","description":"","footnote":"","page_name":" 704 ","page_number":752},
  {"content":"\r\n\r\nمىپيمود و اكثر ايشان در شوشتر به آن جناب ملحق گرديدند و مواعظ و ارشادات او به غايت مؤثر بود به آن سبب محاسن شرع در شوشتر رونق يافت و مردم را به بناى مساجد و مدارس رغبت افزود . و آن جناب در هر محله يكى از اعاظم تلامذه را به امامت جماعت معين نمود و از آن وقت الى الآن جميع علماى اين نواحى به واسطهء نسبت تلمذ به آن جناب مىرسانند .\r\nنسب آن جناب بدين وجه است : سيد نعمة الله بن سيد عبد الله بن سيد محمد بن سيد حسين بن سيد احمد بن سيد محمود بن سيد غياث الدين بن سيد مجد الدين بن سيد نور الدين بن سيد سعد الله بن سيد عيسى بن سيد موسى بن سيد عبد الله بن الامام ابى الحسن موسى الكاظم عليه السلام و اين چنين نسب قليل الوسايط را علماى انساب ، عالى گويند . و آن جناب را مؤلفات بسيار است : شرح كبير تهذيب الاحكام مشتمل بر دوازده جلد و بعد از آن تصرفات و بعض اختصارات در آن نموده شرح صغير را كه الحال معمول علماى حديث است در هشت مجلد ترتيب داد ، شرح استبصار « 1 » سه جلد ، شرح عوالى اللئالى دو جلد ، انوار النعمانيه دو جلد ، انوار الاخبار دو جلد ، رياض الابرار سه جلد ، زهر الربيع دو جلد ، قصص الانبياء ، شرح توحيد صدوق ، شرح احتجاج ، شرح عيون الاخبار ، شرح روضهء كافى ، شرح صحيفهء صغير و كبير ، حاشيهء شرح جامى ، شرح تهذيب النحو ، شرح مغنى اللبيب ، رسالهء منتهى المطلب ، هداية المؤمنين ، منبع الحياة ، مسكن الشجون ، كتاب مقامات النجاة ، حواشى قرآن كه بعض اعاظم تلامذهء او در سه جلد تدوين نموده‌اند ، حواشى نهج البلاغه . و بر اكثر كتب حديث و فقه و عربيت و اصول ، حواشى متفرقه نوشته و اكثر كتبى كه در ايام اشتغال درس خواندن متون و حواشى آن همه به خط خود آن جناب است .\r\nدر شب جمعه بيست و سيم شهر شوال سال يك هزار و صد و دوازده در منزل جايدر فيلى به رياض رضوان شتافت و بقعهء او در آنجا معروف است .\r\nاز مشاهير منسوب به شوشتر يكى مير عبد اللطيف خان شوشترى\r\n\r\n\r\n","description":"","footnote":"\r\n( 1 ) - « تهذيب » و « استبصار » دو كتابند از چهار كتاب مرجع تشيع كه هردو تأليف شيخ الطايفه ابو جعفر محمد طوسى است و دو ديگر يكى كتاب « كافى » است از ابو يعقوب محمد كلينى و « من لا يحضره الفقيه » از شيخ صدوق ابن بابويه .\r\n","page_name":" 705 ","page_number":753},
  {"content":"\r\n\r\nابن ابو طالب صاحب كتاب « تحفة العالم » است كه اقوال او كثيرا در نگارش شوشتر نقل شد و در هزار و صد و هفتاد و دو هجرى تولد يافته و بعد از استدراك فضايل به سبب بعضى حوادث روانهء هندوستان شده تحفة العالم را در آن مملكت تأليف نموده است . و جزئيات حالات آن بزرگوار را بايد در همان كتاب مطالعه نمود .\r\nاز علماى عصر در شوشتر جناب شريعت مآب عالم ربانى فاضل فياض مرتاض شيخ جعفر سلمه الله تعالى است كه صيت علم و زهد و كرامت او اقطار عالم را گرفته است و علاوه بر مطالب مسطوره طلاقت لسان آن جناب در مواعظ مايهء حيرت و جلب قلوب مستمعين است و از فرط تجرد و وارستگى از جميع علايق دنيوى ، اين فاضل خبير بصير خانه براى سكناى خود اختيار نكرد و در مسجد معروف به جامع به سر مىبرند و معاش خود آن جناب و عيال ايشان منحصر به مختصر فايده و ارتفاع از ملك موروثى است و كرامات زياد از ايشان ديده شده كثر الله تعالى امثاله و سلمه من النوايب .\r\nبعضى از شعرا نيز منسوب به اين شهراند . چون به درجهء اساتيد نيستند از نگارش حالات آنها درگذشت . ولى در زمانى كه مؤلف در خوزستان بود ، شاعر متخلص به صالحا به زبان معمول در آن صفحات شعر مىسرود در نهايت لطافت و خوبى و يك شعر بيشتر از او در نظر ندارم :\r\n زلفتا چين كنى هى خت رنگين كنى * خت رنگين كنى در دم سنگين كنى \r\n\r\nتواريخ متعلق به شوش و شوشتر\r\nدر طرف قبلى شهر شوشتر شهرى بوده است موسوم به عسكر مكرم .\r\nذكر آن شهر در جميع كتب جغرافى عرب و عجم شده و از زيادتى نيشكرى كه در آن به عمل مىآمده و منافع كلى كه اهل آن از آن زراعت و سرچشمهء ثروت و مكنت مىبرده‌اند چيزها در بطون كتب تواريخ نگاشته‌اند و زايد الوصف مشهور است . در بعض تواريخ مسطور است كه يكى از امراى عرب كه موسوم به مكرم بوده است به عزم تسخير و تصرف شهر شوشتر به محلى كه بعد شهر عسكر مكرم بنا شد آمده و شوشتر را محاصره كرده است . مردم شوشتر تهيهء مدافعهء كامل نموده و در مقابل\r\n\r\n","description":"","footnote":"","page_name":" 706 ","page_number":754},
  {"content":"\r\n\r\nآن امير پاى افشرده و در محافظت شهر و مدافعهء لشكر دشمن سعى بليغ نمودند . مكرم چون كار را طولانى و مهم ديد به همراهان و لشكريان خود حكم كرد كه هريك در محلى كه چادر زده‌اند خانه بسازند لهذا آحاد قشون و همراهان او در محل مزبور بناى خانه كردند و شهرى ايجاد شد .\r\nبعد از اتمام عمارات و ابنيه ، كار مكرم و اهالى شوشتر به مصالحه انجاميده صلح كردند و پس از وقوع صلح ، مكرم و قشون او از آن محل كوچ كرده آن خانه‌ها خالى بماند . مردم متفرقه كه از اين معنى آگاه شدند از اطراف جمع شده در آن خانه‌ها سكنى گرفتند و شهر را موسوم به عسكر مكرم نمودند و منجمين طول و عرض آن بلد را ثبت كردند اما آن شهر به سبب بعض حوادث خراب شد و جز آثار طامسه « 1 » چيزى از آن باقى نماند .\r\n\r\nوقايع عظيمه متعلق به شوش و شوشتر\r\nاما وقايع عظيمه متعلق به شوش و شوشتر چند فقره است . از جمله مطالبى است در تورات كه در ضمن آنها ذكر شوش به لفظ شوشن چنان كه سابقا اشاره نموديم مكرر شده و ما ابتدا مىكنيم به آن مطالب و بعدها نيز ساير مطالب را مىنگاريم بعون الله تعالى .\r\n\r\nكتاب دوازدهم مورخان معروف به كتاب استير « 2 » مشتمل بر ده فصل\r\n\r\nفصل اول مشتمل بر بيست و دو آيه\r\n\r\nاول :\r\nواقع شد در ايام احشويروش ، آن احشويروش كه از هند تا حبشه بر صد و بيست و هفت كشور سلطنت مىكرد .\r\n\r\n\r\n","description":"","footnote":"\r\n( 1 ) - طامسه به معناى نابود شده ، برافتاده و از بين رفته است .\r\n( 2 ) -  Esther \r\n","page_name":" 707 ","page_number":755},
  {"content":"\r\n\r\n\r\nدويم :\r\nكه در آن زمان نشستن ملك احشويروش « 3 » بر تخت مملكتش كه در دار السلطنهء شوشن بود .\r\n\r\nسيم :\r\nآن‌كه در سال سيم سلطنتش ضيافتى به همگى سرورانش و بندگانش كه اشراف فارس و مادى « 4 » بودند ، در حالتى كه واليان و سرداران ولايات در حضورش بودند كرد .\r\n\r\nچهارم :\r\nدر روزهاى بسيار ، يعنى يكصد و هشتاد روز ، برترى جلال مملكتش و وقار رونق عظمتش را جلوه‌گر ساخت .\r\n\r\nپنجم :\r\nپس بعد از انقضاى آن روزها ضيافت هفت روزه را براى تمامى قومى كه از بزرگ و كوچك در دار السلطنهء شوشن يافت شدند در حياط باغ سراى ملك نمود .\r\n\r\nششم :\r\nو در آنجا پرده‌هاى حرير و كرباس لاجوردى موجود كه بر طنابهاى كتان نازك ارغوانى به حلقه‌هاى سيمين و ستونهاى سنگ مرمر بسته شده بودند و بسترها از طلا و سيم بر سنگ بست قرمز و كبود و سفيد و سياه مرمر گسترده شده بودند .\r\n\r\nهفتم :\r\nو به ظروف متنوع زرين ايشان را مىنوشانيدند و شرابهاى شاهى بسيارى موافق‌شان ملك بود .\r\n\r\nهشتم :\r\nو نوشيدن موافق قانون بود و بر كسى ابرام نمىنمود . زيرا كه فرمان\r\n\r\n\r\n","description":"","footnote":"\r\n( 3 ) - احشويروش ، اردشير درازدست است ( ا ع ) . احشويروش را بعضى از مورخان با خشارياشا تطبيق كرده و بعضى با اردشير اول پادشاه هخامنشى . در تورات « خشورش » آمده ( تورات ، ترجمهء فارسى ، از انتشارات انجمن پخش كتب مقدسه ، 1904 ) .\r\n( 4 ) - متن : « مداين » .\r\n","page_name":" 708 ","page_number":756},
  {"content":"\r\n\r\nملك بخصوص تمام اعيان خانه‌اش چنين بود كه هركس موافق اراده‌اش رفتار نمايد .\r\n\r\nنهم :\r\nو همچنين وشتى نام ملكه در سراى شاهى ملك احشويروش زنان را ضيافت نمود .\r\n\r\nدهم :\r\nو در روز هفتمين ، حينى كه قلب ملك از شراب « 5 » خوش بود ، مهومان ، و بزثان ، و حربونا ، و بگثا ، و ابگثا ، و زيژ ، و كركس « 6 » هفت خواجه سرائى كه در حضور ملك احشويروش خدمت مىكردند ملك امر فرمود .\r\n\r\nيازدهم :\r\nكه وشتى ملكه را با تاج ملوكانه به حضور ملك بياورند تا آن‌كه به قوم و سرداران زيبائى او را نشان دهد . زيرا كه خوش منظر بود .\r\n\r\nدوازدهم :\r\nاما وشتى ملكه به رفتن از فرمان ملكه با خواجه‌سرايان انكار نمود و ملك بسيار غضبناك شد و غضبش در قلبش شعله‌ور شد .\r\n\r\nسيزدهم :\r\nپس ملك به علمائى كه به زمانها عارف بودند مشورت نمود . زيرا كه عادت ملك به تمام كسانى كه شريعت و احكام مىدانستند برين وجه بود .\r\n\r\nچهاردهم :\r\nو مقربان او ، كرشنا ، و شيتار ، و ادماتا ، و ترشيش ، و مرس ، و مرسنا ، و مموكان هفت سروران فارس و مادى « 7 » بينندگان روى ملك بودند « 8 » و در مملكت صدرنشين بودند .\r\n\r\n\r\n","description":"","footnote":"\r\n( 5 ) - ايضا : « اشراف » .\r\n( 6 ) - تورات : « مهومان » ، بزتا ، حربونا ، بغتا ، ابغتا ، زاتر ، كركس » .\r\n( 7 ) - متن : « مداين » .\r\n( 8 ) - يعنى كسانى كه مىتوانستند شاه را از نزديك هرروزه ببينند و به عبارت ديگر خاصان و مقربان .\r\n","page_name":" 709 ","page_number":757},
  {"content":"\r\n\r\n\r\nپانزدهم :\r\nملك به ايشان گفت كه موافق شريعت به وشتى ملكه چه بايد كرد .\r\nچون‌كه از فرمان ملك احشويروش با خواجه‌سرايان سرپيچيد .\r\n\r\nشانزدهم :\r\nآنگاه مموكان در حضور ملك و سرداران گفت كه وشتى ملكه نه تنها به ملك گردن‌كشى نمود بلكه به تمامى سروران و تمامى قبايلى كه در تمامى ممالك ملك احشويروش‌اند .\r\n\r\nهفدهم :\r\nزيرا كه اين عمل ملكه به تمامى زنان منتشر خواهد شد كه در نظر ايشان شوهر ايشان خوار خواهد نمود .\r\n\r\nهجدهم :\r\nو در آن روز بانوهاى فارس و مداين كه اين قول ملكه را بشنوند به تمامى سروران مملكت چنين خواهند گفت كه مورث كثرت خوارى و غضب خواهد شد .\r\n\r\nنوزهم :\r\nاگر به ملك خوش آيد فرمان شاهى از حضورش صادر گردد و در قانونهاى فارس و مادى « 7 » نوشته شود تا فسخ نشود كه وشتى ديگر به حضور ملك احشويروش نيايد و اين‌كه ملك رتبهء ملكه بودنش را به ديگرى كه بهتر از او باشد بدهد .\r\n\r\nبيستم :\r\nپس هنگام مسموع شدن فرمانى كه ملك به تمامى مملكتش كه وسيع است مىرساند تمامى زنان به شوهران خود از بزرگ و كوچك احترام خواهند نمود .\r\n\r\nبيست و يكم :\r\nو اين سخن در نظر ملك و سرداران خوش آمد و ملك موافق سخن مموكان عمل نمود .\r\n\r\nبيست و دويم :\r\nو مكتوبات به تمامى كشورهاى ملك به هر كشور موافق نوشته‌اش\r\n\r\n\r\n","description":"","footnote":"\r\n( 7 ) مداين .\r\n","page_name":" 710 ","page_number":758},
  {"content":"\r\n\r\nو به هر قوم موافق زبانش فرستاد تا هركس در خانهء خود حكمران شود و به زبان قوم خود سخنرانى نمايد .\r\n\r\nفصل دويم مشتمل بر بيست و سه آيه\r\n\r\nاول :\r\nبعد از اين واقعات ، هنگامى كه غضب ملك احشويروش ساكن شد وشتى و آنچه كرد و آنچه درباره‌اش شد به ياد آورد .\r\n\r\nدويم :\r\nو ملازمان ملك كه او را خدمت مىكردند گفتند كه دختران باكرهء خوش‌منظر از براى ملك تفتيش كرده شود .\r\n\r\nسيم :\r\nملك وكلا را در هر ولايت مملكت خود تعيين نمايد كه هر باكرهء خوش‌منظر را به دار السلطنهء شوشن به حرمخانهء زنان به زير حكم هيكى « 9 » محافظ زنان و خواجه‌سراى ملك جمع كنند و اين‌كه به آنها اسباب تطهيرشان داده شود .\r\n\r\nچهارم :\r\nو دخترى كه در نظر ملك خوش آيد ، در جاى وشتى ملكه شود و اين سخن در نظر ملك پسند آمد و چنين كرد .\r\n\r\nپنجم :\r\nدر دار السلطنهء شوشن يك مرد يهودى بود و اسمش مردخاى « 10 » پسر يائير پسر شمعى پسر قيس « 11 » بنيامينى .\r\n\r\nششم :\r\nكه از اورشليم كرده شد با اسيرانى كه به اتفاق يكنياه ملك يهوداه\r\n\r\n\r\n","description":"","footnote":"\r\n( 9 ) - در تورات نام وى « هيجاى » آمده .\r\n( 10 ) - متن : « مردكى » . تصحيح از تورات ، كتاب استر ، ص 773 .\r\n( 11 ) - ايضا : « اقيش » .\r\n","page_name":" 711 ","page_number":759},
  {"content":"\r\n\r\nاسير شدند كه نبوكد نصر ملك بابل ايشان را به اسيرى برده بودند .\r\n\r\nهفتم :\r\nو او پروردهء هدساه « 12 » يعنى اسير دختر عمويش بود در حالتى كه نه او را پدر و نه مادر بود و آن دختر زيبا و خوش‌منظر بود و بعد از وفات پدر و مادرش ، مردخاى براى خودش او را به‌جاى دختر گرفت .\r\n\r\nهشتم :\r\nو واقع شد هنگام مسموع شدن امر و فرمان ملك و حين جمع شدن دختران بسيارى به دار السلطنهء شوشن به زير حكم هيكى محافظ زنان آورده شد .\r\n\r\nنهم :\r\nو آن دختر به نظر او پسند آمده در حضورش التفات يافت و او به سرعت اسباب تطهيرش و تحفه‌هاى معينش و از سراى ملك هفت كنيزكان لايق دادن به او داد و همچنين او را و كنيزكانش را به بهترين حرمسراى زنان كوچانيد .\r\n\r\nدهم :\r\nو استرقوم خود را و مولد خود را بيان نكرده بود . زيرا كه مردخاى او را فرموده بود كه بيان نكند .\r\n\r\nيازدهم :\r\nو مردخاى هرروز در حضور حياط حرمسراى زنان گردش مىكرد .\r\nبخصوص دانستن سلامتى استر و آنچه كه به او كرده شود .\r\n\r\nدوازدهم :\r\nو هنگام آمدن نوبت هر دختر تا نزد ملك احشويروش درآيد ، بعد از بودنش موافق عادت زنان ، دوازده ماه [ بود 
  ] زيرا كامل شدن روزهاى تطهير زنان چنين بود : شش ماه به روغن مر و شش ماه به ادويه‌جات خوشبو و ساير تطهير اسباب زنان « 13 » .\r\n\r\n\r\n","description":"","footnote":"\r\n( 12 ) - ايضا : « هدسه » .\r\n( 13 ) - در تورات ، كتاب استر ، ص 733 « و چون نوبهء هر دختر مىرسيد كه نزد اخشورش پادشاه داخل شود يعنى بعد از آنگاه آنچه را كه براى زنان مرسوم بود كه در دوازده ماه كرده شود چون‌كه ايام تطهير ايشان بدين منوال تمام مىشد يعنى شش ماه به روغن مرو شش ماه به عطريات و اسباب تطهير زنان » .\r\n","page_name":" 712 ","page_number":760},
  {"content":"\r\n\r\n\r\nسيزدهم :\r\nآنگاه بدين منوال دختر نزد ملك درمىآمد و هرچه كه سئوال مىكرد به او داده مىشد تا آن‌كه به همراهش از حرمسراى زنان به خانهء ملك بيايد .\r\n\r\nچهاردهم :\r\nو وقت شام در مىآمد و وقت صبح به حرمسراى دويمى زنان به زير حكم شعشغاز « 14 » كه از خواجه‌سرايان ملك و محافظ خاصگيان بود برمىگشت و زياده نزد ملك نمىرفت مگر اين‌كه ملك به او مايل بود و اسما او را مىخواند .\r\n\r\nپانزدهم :\r\nو هنگام آمدن نوبت استر ، دختر ابيحيل « 15 » عموى مردخاى كه او را به‌جاى دختر گرفته بود تا به ملك درآيد چيزى نخواست مگر آنچه هيجاى كه از خواجه‌سرايان ملك و محافظ زنان بود به او بيان كرده بود و استر در نظر هركه او را مىديد التفات يافت .\r\n\r\nشانزدهم :\r\nپس استر نزد ملك احشويروش به سراى ملوكانه در ماه دهم كه طيبت است در سال هفتم سلطنتش آورده شد .\r\n\r\nهفدهم :\r\nو ملك ، استر را از تمامى زنان بيشتر دوست مىداشت و از تمامى دختران در حضورش بيشتر التفات و رعايت يافت كه تاج ملوكانه را به سرش گذاشت و او را در جاى وشتى ملكه نصب نمود .\r\n\r\nهجدهم :\r\nو ملك ضيافت عظيمى كه ضيافت استر بود به تمامى سروران و بندگان خود كرد و به ولايت آرام داد و هديه‌ها موافق‌شان ملكى فرستاد .\r\n\r\nنوزدهم :\r\nو هنگامى كه دختران بار ديگر جمع شدند ، مردخاى در دروازهء\r\n\r\n\r\n","description":"","footnote":"\r\n( 14 ) - متن : « ششكر » .\r\n( 15 ) - متن : « اسبچيل » . قاموس كتاب مقدس : « ابى حايل » . تورات : « ابيجايل » .\r\n","page_name":" 713 ","page_number":761},
  {"content":"\r\n\r\nملك مىنشست .\r\n\r\nبيستم :\r\nو استر مولد و قوم خود را موافق فرمان مردخاى به او نشان نمىداد .\r\nزيرا كه استر امر مردخاى را به‌جاى مىآورد به‌طورى كه هنگام پرورش يافتن به او مىكرد .\r\n\r\nبيست و يكم :\r\nو در آن ايام ، حينى كه مردخاى در در سراى ملك مىنشست بكثان و تيرش « 16 » دو خواجه‌سراى ملك از نگاهبانان آستانه غضبناك شدند و جوياى فرصت دست‌درازى بر احشويروش ملك بودند .\r\n\r\nبيست و دويم :\r\nو اين قصد به مردخاى معلوم شده به استر ملكه خبر داد و استر به ملك به اسم مردخاى خبر داد .\r\n\r\nبيست و سيم :\r\nو اين قصد تفحص شده صحيح يافت شد و ايشان هردو به چوب دار آويخته شدند و اين قصد به حضور ملك در كتاب تواريخ نوشته شد .\r\n\r\nفصل سيم مشتمل برپانزده آيه\r\n\r\nاول :\r\nو بعد از آن واقعات ، احشويروش ملك هامان پسر همداثاى اگاگى را معظم و عالى گردانيده كرسى او را از تمامى سرورانى كه با او بودند بلندتر كرد .\r\n\r\nدويم :\r\nو تمامى بندگان ملك كه دردر دروازهء ملك بودند ركوع نموده هامان را سجده مىكردند . زيرا كه ملك درباره‌اش چنين امر فرموده بود . اما مردخاى ركوع ننموده او را سجده نكرد .\r\n\r\n\r\n","description":"","footnote":"\r\n( 16 ) - تورات : « بغتان و تارش » .\r\n","page_name":" 714 ","page_number":762},
  {"content":"\r\n\r\n\r\nسيم :\r\nو بندگان ملك كه به در دروازهء ملك بودند به مردخاى گفتند كه از فرمان ملك چرا تجاوز مىنمائى ؟\r\n\r\nچهارم :\r\nو واقع شد هنگامى كه روز به روز به او مىگفتند و او ايشان را نشنيد كه هامان را خبر دادند تا آن‌كه ببينند كه آيا كلام مردخاى ثابت خواهد شد . زيرا كه به ايشان يهودى بودنش را گفته بودند .\r\n\r\nپنجم :\r\nو هنگامى كه هامان ، مردخاى را ديد كه ركوع ننموده او را سجده نمىكرد ، هامان پر غضبناك شد .\r\n\r\nششم :\r\nو چون‌كه در نظرش حقير نمود كه به مردخاى به تنها دست بيندازد .\r\nزيرا كه با او قوم بودن مردخاى را بيان كرده بودند به آن سبب هامان جوياى هلاك نمودن قوم مردخاى يعنى يهودانى كه در تمامى مملكت احشويروش بودند بود .\r\n\r\nهفتم :\r\nو در ماه نخستين كه ماه نيسان بود ، در سال دوازدهم ملك احشويروش‌پور « 17 » يعنى قرعه در حضور هامان روز به روز و ماه به ماه تا ماه دوازدهم كه آذار « 18 » است انداخته شد .\r\n\r\nهشتم :\r\nو هامان به احشويروش ملك گفت كه در تمامى كشورهاى ممالكت يك قومى هستند كه در ميان قومها پراكنده و متفرق‌اند و قاعده‌هاى ايشان از تمامى قومها جداست و اوامر ملك را به جا نمىآورند . پس آنها را به حالت خود واگذاشتن به مملكت لايق نيست .\r\n\r\nنهم :\r\nاگر به ملك پسند آيد نوشته شود كه ايشان را هلاك سازند و من\r\n\r\n\r\n","description":"","footnote":"\r\n( 17 ) - تورات : « فور » .\r\n( 18 ) - متن : « آزاد » .\r\n","page_name":" 715 ","page_number":763},
  {"content":"\r\n\r\nده هزار قنطار نقره به دست كاركنندگان او خواهم كرد تا كه به مخزن ملك بياورند .\r\n\r\nدهم :\r\nپس ملك انگشترين از دست خود گرفت و به هامان پسر همداتاى اگاگى دشمن يهوديان داد .\r\n\r\nيازدهم :\r\nو ديگر ملك به هامان گفت كه به تو نقره و هم خلق داده شد تا آن كه با ايشان به‌طورى كه در نظرت خوش آيد بكنى .\r\n\r\nدوازدهم :\r\nپس كاتبان ملك ، در ماه نخستين در روز سيزدهم ، خوانده شدند و برطبق هرچه كه هامان فرموده به نواب ملك و اوليائى كه در هر كشور و به سرداران هر قوم در هر كشور موافق نوشتهء آن و به هر قوم موافق زبانش نوشته شد بلكه به اسم ملك احشويروش نوشته شده و به هر ملك مهر شد .\r\n\r\nسيزدهم :\r\nو مكتوبات به واسطهء چاپاران به تمامى ولايات ملك ارسال شد بخصوص زدن و كشتن و هلاك ساختن تمامى يهودان از جوان و پير و كودكان و زنان در يك روز يعنى به روز سيزدهم ماه دوازدهم كه ماه آذار « 19 » است و تاراج « 20 » ايشان را يغما نمايند .\r\n\r\nچهاردهم :\r\nو مستورهء فرمان مكتوبى كه بايد به هر ولايت داده شود براى تمامى قومها بيان شده بود . اين است كه به آن روز حاضر شوند .\r\n\r\nپانزدهم :\r\nپس چاپاران به اقدام فرمان ملك بيرون رفتند و فرمان به دار السلطنهء شوشن و ملك و هامان به جهت نوشيدن نشستند . اما شهر شوشن مضطرب شد .\r\n\r\n\r\n","description":"","footnote":"\r\n( 19 ) - متن : « آزاد » . آذار درست است . سعدى فرمايد :\r\n اين هنوز اول آذار جهان‌افروز است * باش تا خيمه زند دولت نيسان و ايار \r\n( 20 ) - ظاهرا اموال درست است .\r\n","page_name":" 716 ","page_number":764},
  {"content":"\r\n\r\n\r\nفصل چهارم مشتمل بر هفده آيه\r\n\r\nاول :\r\nو مردخاى هرچه كه كرده شد دانست . پس مردخاى جامه‌هايش را پاره كرد و پلاس با خاكستر پوشيد و به ميان شهر بيرون رفته و به فرياد بلند تلخى فرياد كرد .\r\n\r\nدويم :\r\nو تا روبه‌روى دروازهء ملك آمد . چه‌كسى را با لباس پلاس به دروازهء سراى ملك داخل شدن جايز نبود .\r\n\r\nسيم :\r\nو در هر كشور كه امر و فرمان ملك به آن رسيد يهودان را حزن عظيم و روزه و گريه كردن و نوحه‌گرى بود و بسيارى با پلاس و خاكستر مىخوابيدند .\r\n\r\nچهارم :\r\nو كنيزكان و خواجه‌سرايان استر آمدند و او را خبر دادند كه ملكه بسيار محزون شد و لباسها براى مردخاى فرستاد تا آن‌كه مردخاى را به آنها بپوشاند و پلاسش را از او بگيرند اما قبول نكرد .\r\n\r\nپنجم :\r\nآنگاه استر ، هتاك - يكى از خواجه‌سرايان ملك را - كه او را به جهت خدمت كردن ملكه تعيين نموده بود خواند و او را امر نمود كه از مردخاى اين چه چيز است و از براى چه است بداند .\r\n\r\nششم :\r\nو هتاك به ميدان شهر برابر دروازهء ملك به مردخاى برآمد .\r\n\r\nهفتم :\r\nو مردخاى او را به هرچه كه به خودش واقع شده بود و مبلغ نقره كه\r\n\r\n","description":"","footnote":"","page_name":" 717 ","page_number":765},
  {"content":"\r\n\r\nهامان و غيره كرده بودند به جهت هلاك نمودن يهودان به خزانهء ملك بسنجد خبر داد .\r\n\r\nهشتم :\r\nو مسودهء نسخهء فرمانى كه در شوشن به جهت استيصال يهوديان داده شده بود به او داد تا آن‌كه به استر نشان بدهد و او را مخبر سازد و امر نمايد كه به ملك برآمده و به او التماس نمايد و به جهت قوم خود در حضورش مسئلت نمايد .\r\n\r\nنهم :\r\nو هتاك آمده سخنان مردخاى را به استر اعلام نمود .\r\n\r\nدهم :\r\nو استر به هتاك متكلم شده و مأمور داشت كه به مردخاى بگويد .\r\n\r\nيازدهم :\r\nكه تمامى بندگان ملك با قوم كشورهاى ملك مىدانند كه هر مرد و زن كه بخواهد كه نزد ملك به حياط اندرونىاش داخل شود يك فرمانى است كه كشته شود . مگر آن كسى كه ملك به او عصاى زرين را بلند كند تا زنده بماند و من سى روز است كه خوانده نشدم بخصوص داخل شدن به ملك .\r\n\r\nدوازدهم :\r\nو سخنان استر را به مردخاى اعلام نمودند .\r\n\r\nسيزدهم :\r\nو مردخاى گفت كه به استر جواب بدهند كه به نفس خود گمان مبر كه در خانهء ملك از تمامى يهوديان همين تو خلاص شوى .\r\n\r\nچهاردهم :\r\nزيرا كه اگر تو در اين وقت حقيقة خاموش باشى و نجات و خلاص از جاى ديگر براى يهوديان به ظهور خواهد آمد تو و خانوادهء پدرت هلاك خواهيد شد و كه مىداند كه گويا تو به جهت مثل اين زمان به مملكت نزديك شدى .\r\n\r\nپانزدهم :\r\nو استر ديگر فرمود كه مردخاى را اين جواب بگوئيد .\r\n\r\n","description":"","footnote":"","page_name":" 718 ","page_number":766},
  {"content":"\r\n\r\n\r\nشانزدهم :\r\nكه روانه شده و تمامى يهوديانى كه در شوشن حضور دارند جمع نما و مخصوص من روزه گرفته سه شبانه‌روز اكل و شرب ننمائيد كه من نيز با كنيزكانم به‌همين منوال روزه خواهيم گرفت و به‌همين‌طور به ملك داخل خواهم شد . اگرچه مخالف قانون باشد و اگر هلاك شدنى باشم هلاك شوم .\r\n\r\nهفدهم :\r\nپس مردخاى روانه شده موافق هرچه كه استر او را امر فرموده بود كرد .\r\n\r\nفصل پنجم مشتمل بر چهارده آيه\r\n\r\nاول :\r\nو در روز سيم واقع شد كه استر لباس ملوكانهء خود را پوشيده در حياط اندرونى سراى ملك در مقابل خانهء ملك مىايستاد ، در حالتى كه ملك در كرسى ملوكانهء خود در خانهء شاهى روبه‌روى دهنهء خانه مىنشست .\r\n\r\nدويم :\r\nو واقع شد كه به مجرد ديدن ملك استر ملكه را كه در حياط مىايستد كه او در نظرش التفات يافت و ملك عصاى زرينى كه در دستش بود به استر دراز كرد و استر نزديك شده سر عصا را لمس نمود .\r\n\r\nسيم :\r\nو ملك وى را گفت كه اى استر ملكه ترا چه است و مطلب چيست تا نصف مملكت به تو داده شود .\r\n\r\nچهارم :\r\nو استر گفت كه اگر به ملك خويش آيد ملك و هامان [ امروز به\r\n\r\n","description":"","footnote":"","page_name":" 719 ","page_number":767},
  {"content":"\r\n\r\nضيافتى كه براى او 
  ] « 21 » مهيا كرده‌ام بيايد .\r\n\r\nپنجم :\r\nو ملك فرمود كه هامان را بخصوص عمل نمودن به سخن استر زود بياوريد . پس ملك و هامان به ضيافتى كه استر مهيا نموده بود آمدند .\r\n\r\nششم :\r\nو در مجلس شراب ملك به استر گفت كه مسئلت تو چيست كه به تو داده شود و مطلب تو چيست كه تا نصف مملكت به جا آورده شود ؟\r\n\r\nهفتم :\r\nو استر در جواب گفت كه مسئلتم و مطلبم اين است .\r\n\r\nهشتم :\r\nكه اگر در نظر ملك التفات يافتم و اگر به ملك خوش آيد كه مسئلتم را به من عطا نمايد و مطلبم را به جا آورد ملك و هامان به ضيافتى كه از جهت ايشان مىكنم بيايند و فردا موافق امر ملك عمل خواهم نمود .\r\n\r\nنهم :\r\nو در آن روز هامان شادمان و خوش‌دل بيرون آمد اما به محض ديدن هامان مردخاى را به در دروازهء ملك كه از برايش برنخاسته حركتى نكرد به مردخاى به شدت غضبناك شد .\r\n\r\nدهم :\r\nنهايت هامان تحمل نمود و به خانهء خود آمد و فرستاده دوستان خود و زن خود « زرش » « 22 » را دعوت نمود .\r\n\r\nيازدهم :\r\nو هامان عزت مال خود و كثرت فرزندان خود و به هرچه كه ملك او را معظم مىداشت و چگونه او را از سروران و بندگان ملك برترى\r\n\r\n\r\n","description":"","footnote":"\r\n( 21 ) - متن : « به ضيافتى كه امر در تجهيزش » . تصحيح از متن تورات ترجمهء فارسى .\r\n( 22 ) - تصحيح از تورات . متن : « رزش » . زرش به فتح زاء و راء بر وزن زرك .\r\n","page_name":" 720 ","page_number":768},
  {"content":"\r\n\r\nمىداد حكايت نمود « 23 » .\r\n\r\nدوازدهم :\r\nو ديگر هامان گفت به تحقيق استر ملكه سواى من كسى به ضيافتى كه كرده بود به همراه ملك دعوت نكرد و فردا نيز من با ملك دعوت كردهء او هستم .\r\n\r\nسيزدهم :\r\nاما همهء اين چيزها به من فايده ندارد . مادامى كه من مردخاى يهودى را مىبينم كه به دروازهء ملك مىنشيند .\r\n\r\nچهاردهم :\r\nآنگاه زنش زرش و تمامى دوستانش به او گفتند كه چوب دارى ساخته شود كه بلنديش پنجاه ذراع و بامدادان به ملك بگو تا مردخاى را به آن آويزان نمايد . بعد از آن نزد ملك به ضيافت شادمان داخل شو و اين سخن به هامان خوش آمده چوب‌دارى ساخته گردانيد .\r\n\r\nفصل ششم مشتمل بر چهارده آيه\r\n\r\nاول :\r\nو در آن شب خواب ملك فرار كرد و فرمود كه كتاب تذكره‌هاى اخبار ايام بياورند و در حضور ملك بخوانند .\r\n\r\nدويم :\r\nو نوشته‌اى يافت شد كه مردخاى دربارهء بكثان « 24 » و ترش دو خواجه‌سراى ملك كه محافظ آستانه بودند و جوياى دست‌درازى كردن به ملك احشويروش شده بودند خبر داد .\r\n\r\n\r\n","description":"","footnote":"\r\n( 23 ) - ترجمهء تورات : براى ايشان فراوانى توانگرى خود و كثرت پسران خويش را و تمامى عظمتى را كه پادشاه به او داده و او را بر ساير رؤسا و خدام برترى داده بود بيان كرد .\r\n( 24 ) - ترجمهء تورات : « بغتان » .\r\n","page_name":" 721 ","page_number":769},
  {"content":"\r\n\r\n\r\nسيم :\r\nو ملك گفت چه حرمت و عزت بخصوص اين مردخاى شده است و ملازمان ملك كه او را خدمت مىكردند گفتند كه او را هيچ‌چيز صادر نشد .\r\n\r\nچهارم :\r\nو ملك گفت در حياط كيست در حالتى كه هامان به حياط بيرونى سراى ملك آمده بود تا اين‌كه بخصوص آويختن مردخاى بر چوب دارى كه از برايش حاضر ساخته بود به ملك بگويد .\r\n\r\nپنجم :\r\nو بندگان ملك وى را گفتند كه اينك هامان در حياط مىايستد و ملك گفت كه درآيد .\r\n\r\nششم :\r\nو هامان در آمد و ملك وى را گفت به كسى كه ملك ميل به احترامش دارد چه كرده شود و هامان با دل خود مىگفت كه ملك از من زياده حرمت به كه ميل دارد كه بكند .\r\n\r\nهفتم :\r\nو هامان به ملك گفت كسى كه ملك ميل به احترامش دارد .\r\n\r\nهشتم :\r\nبراى او لباس ملوكانه كه ملك مىپوشد و اسبى كه ملك سوار مىشود و تاج ملوكانه كه بر سرش نهاده شود بياورند .\r\n\r\nنهم :\r\nو آن لباس و آن اسب به دست يكى از عالى سروران ملك داده شود و به آن مردى كه ملك ميل به احترامش دارد بپوشانند و او را در ميدان شهر بر اسب سوار كنند و در حضورش ندا كنند كه به مردى كه ملك ميل به احترامش دارد چنين كرده خواهد شد .\r\n\r\nدهم :\r\nآنگاه ملك به هامان فرمود تعجيل نموده آن لباس و آن اسب را به‌طورى كه گفتى بگيرد به مردخاى يهودى كه در دروازهء ملك مىنشيند چنين كن و از هرچه گفتى چيزى كم نشود .\r\n\r\n","description":"","footnote":"","page_name":" 722 ","page_number":770},
  {"content":"\r\n\r\n\r\nيازدهم :\r\nپس هامان آن لباس و آن اسب را گرفت و مردخاى را پوشانيده او را به ميدان شهر سوار گردانيد و در حضورش ندا كرد كه به مردى كه ملك ميل به احترامش دارد چنين كرده مىشود .\r\n\r\nدوازدهم :\r\nو مردخاى به در سراى ملك بازآمد و هامان محزون و سرپوشيده به خانهء خود شتافت .\r\n\r\nسيزدهم :\r\nو هامان به زنش زرش و به تمامى دوستانش ماجراى خودش را حكايت نمود و دانشمندانش و زنش زرش او را گفتند كه اگر مردخاى كه در حضورش آغاز افتادن نمودى از نسل يهوديان باشد بر او غالب نخواهى آمد . البته كه در حضورش خواهى افتاد .\r\n\r\nچهاردهم :\r\nو هنگامى كه با او در تكلم مىبودند خواجه‌سرايان ملك تعجيل نمودند تا هامان را به ضيافتى كه استر مهيا ساخته بود بياورند .\r\n\r\nفصل هفتم مشتمل بر ده آيه\r\n\r\nاول :\r\nپس ملك و هامان آمدند تا آن‌كه با استر ملكه به ضيافتى بنشينند .\r\n\r\nدويم :\r\nو ملك هم در روز دويمى در مجلس شراب به استر گفت كه اى استر ملك مسئلت تو چيست كه تا نصف مملكت به جا آورده شود ؟\r\n\r\nسيم :\r\nو استر ملكه جواب داده گفت كه اى ملك اگر در نظرت التفات يافتم و اگر به ملك خوش آيد جان من به مسئلت من و قوم من به مطلب من به من داده شود .\r\n\r\n","description":"","footnote":"","page_name":" 723 ","page_number":771},
  {"content":"\r\n\r\n\r\nچهارم :\r\nزيرا كه من و قوم من فروخته شده‌ايم كه نابود و مقتول و هلاك شويم و اگر در جاى بندگان و كنيزان فروخته مىشديم سكوت مىكرديم .\r\n[ اگرچه دشمن ضرر ملك را مساوى نتواند داد 
  ] « 25 » .\r\n\r\nپنجم :\r\nو احشويروش ملك متكلم شده به استر ملكه گفت كه او كيست و او كجاست كه دلش به چنين عمل فتوى دهد ؟\r\n\r\nششم :\r\nو استر گفت كه عدو و دشمن اين شرارت پيشه هامان است و هامان در حضور ملك و ملكه مخوف شد .\r\n\r\nهفتم :\r\nو ملك در حين غضبش از مجلس شراب برخاسته به باغ‌سراى رفت [ و هامان بخصوص طلبيدن جان خود از استر ملكه ايستاد . چون‌كه ديد از جانب ملك از برايش بلا تمام شد 
  ] « 26 » .\r\n\r\nهشتم :\r\nو ملك از باغ‌سراى به خانهء مجلس شراب برگشت در حالتى كه هامان بر بسترى كه استر بر آن بود افتاده بود و ملك گفت آيا [ در حضور من در خانه به ملكه زور مىآورد 
  ] « 27 » و به محض بيرون آمدن اين سخن از دهان ملك روى هامان را پوشيدند .\r\n\r\nنهم :\r\nو حربونا يكى از خواجه‌سرايان در حضور ملك گفت كه اينك چوب دار پنجاه ذرعى كه هامان آن را بخصوص مردخاى كه به نيكوئى ملك سخن مىگفت آماده ساخته بود در خانهء هامان حاضر است و ملك گفت كه او را بر آن آويزان نمائيد .\r\n\r\n\r\n","description":"","footnote":"\r\n( 25 ) - ترجمهء تورات : با آن‌كه مصيبت ما نسبت به ضرر پادشاه هيچ است .\r\n( 26 ) - ترجمهء تورات : چون هامان ديد كه بلا از جانب پادشاه براى او مهياست برپا شد تا نزد استر ملكه براى جان خود تضرع نمايد .\r\n( 27 ) - ايضا : آيا ملكه را نيز به حضور من در خانه بىعصمت مىكند .\r\n","page_name":" 724 ","page_number":772},
  {"content":"\r\n\r\n\r\nدهم :\r\nپس هامان را بر چوب‌دارى كه از براى مردخاى حاضر ساخته بود آويزان كردند و غضب ملك تسكين يافت .\r\n\r\nفصل هشتم مشتمل بر هفده آيه\r\n\r\nاول :\r\nو در آن روز احشويروش ملك خانهء هامان دشمن يهوديان را به استر ملكه داد و مردخاى به حضور ملك درآمد . زيرا كه استر او را خبر داده كه مردخاى با او چه نسبت داشت .\r\n\r\nدويم :\r\nو ملك انگشترينى كه از هامان انتزاع كرده بود از دستش درآورده به مردخاى داد و استر و مردخاى را بر خانهء هامان نصب نمود .\r\n\r\nسيم :\r\nو استر در حضور ملك بار ديگر متكلم شده به پايهايش افتاد و گريه‌كنان او را التماس نمود كه شر هامان اگاگى و تدبيرى كه بر يهوديان نموده بود نابود سازد .\r\n\r\nچهارم :\r\nملك عصاى زرين را به استر دراز كرد و استر برخاسته در حضور ملك ايستاد .\r\n\r\nپنجم :\r\nو گفت اگر به ملك خوش آيد و در حضورش التفات يافتم و سخنم به ملك راست نمايد و من در نظرش پسند آيم نوشته شود كه مكتوبات تدبيرى هامان پسر همداثاى اگاگى كه بخصوص هلاك نمودن يهوديانى كه در تمامى كشورهاى ملك هستند نوشته بود برگشت نمايد .\r\n\r\nششم :\r\nچه بلائى كه بر قومم واقع مىشود چگونه ملاحظه توانم كرد و به استيصال خويشاوندان خود چگونه نگران توانم بود ؟\r\n\r\n","description":"","footnote":"","page_name":" 725 ","page_number":773},
  {"content":"\r\n\r\n\r\nهفتم :\r\nآنگاه احشويروش ملك به استر ملكه و مردخاى يهودى گفت كه اينك خانهء هامان را به استر دادم و او را بر چوب دار آويختند به سبب بلند كردن دستش به يهوديان .\r\n\r\nهشتم :\r\nپس شما به نحوى كه در نظر شما خوش آيد در حق يهوديان بنويسيد و به مهر ملك ممهور سازيد . زيرا مكتوبى كه به اسم ملك نوشته و به مهر ملك ممهور شود بر گرديدنى نيست .\r\n\r\nنهم :\r\nپس در آن وقت در ماه سيم كه ماه سيوان است در روز بيست و سيمش ، كاتبان ملك آواز كرده شدند و موافق هرآنچه كه مردخاى به يهوديان و نواب و واليان و سروران كشورهائى كه از هند تا حبشه بودند يك‌صد و بيست و هفت كشور به هر كشور موافق نوشته‌اش و به هر قوم موافق زبانش و به يهوديان موافق نوشته و زبان خودشان فرموده بود نوشته شد .\r\n\r\nدهم :\r\nو به اسم احشويروش ملك نوشت و به مهر ملك ممهور ساخت و نوشتجات را به توسط چاپاران [ سواره با اسبان و قاطران و شتران و همچنين به شتران مادهء تيزرو 
  ] « 28 » فرستاد .\r\n\r\nيازدهم :\r\nو مفهومش اين‌كه ملك به يهوديانى كه در هر شهرى باشند اجازت داد كه جمع شوند و بخصوص جان خودشان مقاومت نموده تمامى صاحبان قوت قومها و كشورهائى كه مىخواستند هجوم به ايشان بياورند با كودكان و زنان آنها را نابود و كشته و هلاك سازند و اموال « 29 » ايشان به يغما ببرند .\r\n\r\n\r\n","description":"","footnote":"\r\n( 28 ) - ترجمهء تورات : « اسب سوار فرستاد و ايشان بر اسبان تازى كه مختص خدمت پادشاه و كره‌هاى ماديانهاى او بودند سوار شدند » .\r\n( 29 ) - متن : « غارت » .\r\n","page_name":" 726 ","page_number":774},
  {"content":"\r\n\r\n\r\nدوازدهم :\r\nدر يك روز در تمامى كشورهاى احشويروش ملك به روز سيزدهم ماه دوازدهم كه ماه آذار است .\r\n\r\nسيزدهم :\r\nمضمون فرمان ملك كه « 30 » به تمامى كشورها بايست داده شود در ميان تمامى قومها اين بود كه يهوديان در آن روز بخصوص انتقام كشيدن از دشمنان خود حاضر باشند .\r\n\r\nچهاردهم :\r\nپس چاپارانى كه بر قاطر و شتران سوار شدند نظر به امر ملك به تعجيل و زودى بيرون رفتند و فرمان در دار السلطنهء شوشن داده شد .\r\n\r\nپانزدهم :\r\nو مردخاى به حضور ملك به لباس ملوكانه آسمان‌گون و سفيد و تاج بزرگ از طلا و جامهء كتان نازك ارغوانى بيرون آمد و شهر شوشن شادمان و مسرور شد .\r\n\r\nشانزدهم :\r\nو يهوديان را روشنائى و مسرورى و خرسندى و حرمت بود .\r\n\r\nهفدهم :\r\nو در هر كشور و در هر شهرى كه امر و فرمان ملك رسيد در آنجا يهوديان را سرور و خوشحالى و ضيافتى و روز خوشى بود و از اقوام زمين بسيارى يهودى شدند . زيرا كه ترس يهوديان بر آنها افتاده بود .\r\n\r\nفصل نهم مشتمل بر سى و دو آيه\r\n\r\nاول :\r\nپس در ماه دوازدهم كه ماه آذار است و روز سيزدهمش هنگامى كه\r\n\r\n\r\n","description":"","footnote":"\r\n( 30 ) - متن : « ملك مبينى ؟ » .\r\n","page_name":" 727 ","page_number":775},
  {"content":"\r\n\r\nاجرا داشتن امر و فرمان ملك نزديك شد ، آن روزى كه دشمنان يهوديان اميدوار مسلط شدن بر آنها بودند اگرچه برعكس شده خود يهوديان مبغضان خود را مسلط شدند .\r\n\r\nدويم :\r\nيهوديان در شهرهاى خويشتن در تمامى كشورهاى احشويروش ملك جمع شدند تا آن‌كه به جويندگان بدى ايشان هجوم‌آور شوند و در برابر ايشان كسى مقاومت نكرد . زيرا كه ترس ايشان بر تمامى قومها افتاده بود .\r\n\r\nسيم :\r\nو تمامى سروران كشورها و نواب و واليان و سركارانى كه به مصالح ملك مشغول بودند يهوديان را امداد كردند . زيرا كه ترس مردخاى بر ايشان افتاده بود .\r\n\r\nچهارم :\r\nچون‌كه در خانهء ملك مردخاى معظم شد و شهرتش به تمامى كشورها پيچيده بود زيرا مردخاى رفته‌رفته مرد بزرگى مىشد .\r\n\r\nپنجم :\r\nپس يهوديان تمامى دشمنان خود را به ضرب شمشير زدند و كشتند و هلاك كردند و موافق مراد خودشان با دشمنانشان رفتار نمودند .\r\n\r\nششم :\r\nو در دار السلطنهء شوشن ، يهوديان پانصد نفر كشته هلاك كردند .\r\n\r\nهفتم :\r\nو پرشنداثا و دگفون و اسپاتا .\r\n\r\nهشتم :\r\nو پوراتا و اذليا و اريداثا .\r\n\r\nنهم :\r\nو پرمشتا و اريسى و اريدى و يزاتارا .\r\n\r\n","description":"","footnote":"","page_name":" 728 ","page_number":776},
  {"content":"\r\n\r\n\r\nدهم :\r\nده پسران هامان پسر همداثاى دشمن يهوديان را كشتند . اما به يغما دست نگذاشتند .\r\n\r\nيازدهم :\r\nدر آن روز تعداد كشته‌شدگان دار السلطنهء شوشن به حضور ملك آورده شد .\r\n\r\nدوازدهم :\r\nملك به استر ملكه گفت كه يهوديان در دار السلطنهء شوشن پانصد نفر و ده پسران هامان كشته هلاك كردند . آيا در ساير كشورهاى ملك چه كرده‌اند ؟ حال مسئلت تو چيست كه به تو داده شود و ديگر مطلب تو چيست كه به جا آورده شود ؟\r\n\r\nسيزدهم :\r\nو استر ملكه گفت كه اگر به ملك خوش آيد به يهوديان اجازت داده شود كه فردا در شوشن مثل فرمان امروز عمل نمايند و اين‌كه ده پسران هامان بر چوب دار آويخته شوند .\r\n\r\nچهاردهم :\r\nو ملك گفت چنين شود . پس اين فرمان در شوشن داده شد و ده پسران هامان آويخته شدند .\r\n\r\nپانزدهم :\r\nو يهوديانى كه هم در شوشن بودند ديگر در روز چهاردهم ماه آذار جمع شده سيصد نفر در شوشن كشتند . اما به يغما دست نگذاشتند .\r\n\r\nشانزدهم :\r\nو ساير يهوديانى كه در كشورهاى ملك بودند جمع شدند و به خصوص جان خويشتن ايستادند و از دشمنان خود آرام گرفتند بعد از كشتن هفتاد و پنج هزار نفر مبغضان خود . اما به يغما دست نگذاشتند .\r\n\r\nهفدهم :\r\nيعنى در روز سيزدهم ماه آذار واقع شد و در روز چهاردهم ماه آرام گرفتند و آن روز را روز ضيافت و شادمانى تعيين نمودند .\r\n\r\n","description":"","footnote":"","page_name":" 729 ","page_number":777},
  {"content":"\r\n\r\n\r\nهجدهم :\r\nاما يهوديانى كه در شوشن بودند در سيزدهم و چهاردهم آن ماه جمع شدند و در روز پانزدهم ماه آرام گرفتند و آن را روز ضيافت و شادمانى تعيين نمودند .\r\n\r\nنوزدهم :\r\nاز آن سبب يهوديان دهات كه در قصبه‌هاى بىحصار ساكن شدند روز چهاردهم ماه آذار را روز شادمانى و ضيافت و خوشى تعيين نمودند و هديه‌ها به همديگر فرستادند .\r\n\r\nبيستم :\r\nو مردخاى اين چيزها را نوشته مكتوبات را به تمامى يهوديانى كه در همگى كشورهاى ملك احشويروش بودند از نزديك و دور فرستادند .\r\n\r\nبيست و يكم :\r\nتا آن‌كه اين را از براى خودشان اثبات نموده سال به سال روز چهاردهم و روز پانزدهم ماه آذار را عيد نمايند .\r\n\r\nبيست و دويم :\r\nمثل روزهائى كه يهوديان در آن از دشمنان خود آرام گرفتند و ماهى كه بخصوص ايشان از غم به شادمانى و از حزن به روز خوشى مبدل شد تا آن‌كه آنها را روزهاى شادمانى و ضيافت و فرستادن هديه‌ها به يكديگر و به فقرا بخششها تعيين نمايند .\r\n\r\nبيست و سيم :\r\nو يهوديان از عمل نمودن آنچه كه آغاز كردند و آنچه كه مردخاى به ايشان نوشته بود قبول كردند .\r\n\r\nبيست و چهارم :\r\nزيرا كه هامان پسر همداثاى اگاگى دشمن تمامى يهوديان كه تدبير هلاك نمودن يهوديان را نموده بود و پور يعنى قرعه بخصوص نابود و هلاك نمودن ايشان انداخته بود .\r\n\r\nبيست و پنجم :\r\nاما هنگامى كه استر به حضور ملك آمد ملك به واسطهء مكتوبات تدبير مضرى كه بر يهوديان نموده بود به سر خودش برگردانيد كه او\r\n\r\n","description":"","footnote":"","page_name":" 730 ","page_number":778},
  {"content":"\r\n\r\nو پسران او را بر چوب دار آويختند .\r\n\r\nبيست و ششم :\r\nاز آن سبب آن روزها را از اسم پور ، پوريم ناميدند . پس بخصوص تمامى كلمات اين مكتوب و آنچه كه ديده بودند در اين باب و آنچه كه به ايشان واقع شد .\r\n\r\nبيست و هفتم :\r\nيهوديان ثابت گردانيدند و براى خودشان و براى نسل خودشان و براى لواحق شوندگان به ايشان قبول كردند كه بدون تغيير دادن اين دو روز را موافق نوشتن ايشان و موافق زمانهاى معين سال به سال عيد نگاه دارند .\r\n\r\nبيست و هشتم :\r\nو ديگر اين روزها در هر نسل و هر قبيله و هر كشور و هر شهر به ياد آورده و نگاه داشته شود تا آن‌كه اين روزهاى پوريم در ميان يهوديان فسخ نشود و ذكر آنها از نسل ايشان بريده نشود .\r\n\r\nبيست و نهم :\r\nآنگاه استر ملكه دختر ابيحيل و مردخاى يهودى به قدرت تمام نوشتند كه اين مكتوب دويمى پوريم را مكرر نمايند .\r\n\r\nسىام :\r\nو مكتوبات را به تمامى يهوديان به يكصد و بيست و هفت كشور ملك احشويروش با كلمات سلامت و امنيت فرستادند .\r\n\r\nسى و يكم :\r\nتا آن‌كه اين روزهاى پوريم را در زمان معينى آنها مقرر دارند به نحوى كه مردخاى يهودى و استر ملكه آنها را امر فرموده بودند و به‌طورى كه از براى خودشان و نسل خودشان اعمال روزه‌ها و ناله‌هاى خودشان را تعيين نموده بودند .\r\n\r\nسى و دويم :\r\nو امر استر اين اعمال پوريم را مقرر نمود كه در كتاب نوشته شود « 1 » .\r\n\r\n\r\n","description":"","footnote":"\r\n( 1 ) - ترجمهء تورات : « پس سنن اين فوريم ، به فرمان استر فريضه شد و در كتاب مرقوم گرديد » .\r\n","page_name":" 731 ","page_number":779},
  {"content":"\r\n\r\n\r\nفصل دهم مشتمل بر سه آيه\r\n\r\nاول :\r\nبعد از آن ، احشويروش ملك خراج بر زمينها و جزيره‌هاى دريا نهاد .\r\n\r\nدويم :\r\nو تمامى جبروت و عظمتش و بيان بزرگى مردخاى كه ملك او را معظم داشت آيا در كتاب تواريخ ايام ملوك مادى « 2 » و فارس مسطور نيستند ؟\r\n\r\nسيم :\r\nزيرا كه مردخاى يهودى به احشويروش ملك دويمين بود و در ميان يهوديان بزرگ و در ميان كثرت برادرانش مقبول و جوياى نيكوئى قوم خود و رسانندهء سلامت به تمامى نسلش بود » . انتهى .\r\n\r\nذكر رفتن اسكندر به شهر شوش\r\nاز قرار ثبت مورخين يونانى ، اسكندر بزرگ دو مرتبه به شهر شوش آمد : مرتبهء اول در سنهء سيصد و سى قبل از ميلاد و مرتبهء دويم در سيصد و بيست و شش سال قبل از ميلاد بود . دفعهء اول بعد از فتوحاتى كه در عراق عرب نمود و دارا را هزيمت داده بابل را تصرف كرد به شهر شوش وارد شد و تفصيل ورود او از اين قرار است :\r\nوقتى كه اسكندر از بابل به قصد شوش حركت نمود ، در بين راه يعنى از اول حركت تا وقتى كه به حوالى شهر شوش رسيد پانصد سوار و شش هزار پيادهء مقدونيه و ششصد سوار اتراس و سه هزار و پانصد پيادهء اترال كه ان‌تىپاتر به كمك او فرستاده بود و چهار هزار پياده و هزار سوار پله‌پونز و پنجاه جوان زيبا رخ نجيب‌زاده كه اعيان و اشراف يونانى\r\n\r\n\r\n","description":"","footnote":"\r\n( 2 ) - متن : مداين .\r\n","page_name":" 732 ","page_number":780},
  {"content":"\r\n\r\nبه جهت خدمتگزارى خاصه فرستاده بودند به اردوى او ملحق شدند و از بابل تا شهر شوش از هر شهر و ايالتى كه عبور كردند احدى درصدد مدافعه و معارضه برنيامده همه‌جا اهالى تمكين و تسليم داشتند . بلكه شهر شوش را كه يكى از پايتختهاى ايران و خزانهء سلاطين عجم در آنجا ضبط مىبود ، ابولت نام كه از جانب دارا كوتوال بود نيز بدون مقاتله به تصرف لشكر اسكندر داد . گويند دارا وقتى كه از اسكندر منهزم شد و دانست كه اسكندر از بابل به شهر شوش خواهد راند فرمانى به ابولت نوشت مضمون اين‌كه شهر شوش را بىجنگ و مدافعه تسليم عساكر اسكندر نمايد . مقصود دارا از اين حكم اين بود كه اسكندر شوش را چون متصرف شود خزاين سلاطين عجم ، او را به دست آيد . آن وقت يا به‌همين فتح و غنيمت قناعت كند و مراجعت نمايد يا به جهت جمع‌آورى اين دولت و مكنت مدتى وقت خود را به راحت گذراند و در اين مدت دارا تهيه ديده و باز با قشون او برابرى و مقاتله نمايد .\r\nدر خزانهء سلاطين كيانى كه باز شد زر و سيم مسكوك و غير مسكوك كه از آن بيرون آمد از اين قرار بود : زر و سيم غير مسكوك كه شمش بود معادل پنجاه و دو كرور و چهارصد هزار تومان پول حاليهء ايران مىشد و وجه مسكوك تقريبا يازده كرور بود . غرض سلاطين عجم از جمع‌آورى اين خزينه اين بود كه اگر غفلة حادثه‌اى براى ايشان روى دهد به جهت حركت دادن قشون وجه نقدى موجود داشته باشند .\r\nدر يكى از ايام توقف اسكندر در شوش ، در قصر سلطنتى اين شهر كه نهايت معروف بود حادثه‌اى روى داد كه اطلاع آن مطالعه‌كنندگان را خالى از فايدتى نيست : تخت طلائى را كه شبيه به صندليهاى بزرگ اين عصر بوده است در يكى از تالارهاى بار عام قرار داده بودند . اسكندر بالاى آن تخت نشست و چون كوتاه قد بود پايش به زمين نمىرسيد يكى از خدام او حاضر بود ميز طلائى را كه دارا بر آن شراب و غذا مىخورد نزديك آورده زير پاى اسكندر گذاشت . اسكندر اين خيال خادم را تمجيد كرده وى را بنواخت . يكى از خواجه‌سرايان دارا كه با حرمخانهء دارا اسير شده و همراه اردوى اسكندر حركت مىكردند و مادر بابل اشاره بدين تفصيل كرده‌ايم چون حركت خادم اسكندر را بديد بگريست .\r\nاسكندر ملتفت شده سبب پرسيد . او گفت اگرچه من امروز غلام توام\r\n\r\n","description":"","footnote":"","page_name":" 733 ","page_number":781},
  {"content":"\r\n\r\nو در دست تو اسير و گرفتارم ولى پيش از ظهور اين غايله از غلامان خاص دارا بودم و نمىتوانم ببينم ميزى را كه دارا بر روى آن غذا مىخورد و كمال شرافت را داشت زير پاى تو بگذارند . اسكندر از كلام آن خواجه‌سرا متاثر شده حكم كرد ميز را از زير پاى او بردارند . اما فيلاتواس حكيم كه حاضر حضرت بوده مانع برداشتن ميز شده گفت مقصود پادشاه از گذاشتن اين ميز زير پاى خود اهانت به سلاطين عجم نيست بلكه اين عمل به حكم و ميل پادشاه نشده ، خادمى به صرافت طبع خود اين كار را كرده بايد اين عمل را دليل نيكختى پادشاه و به واسطهء الهام غيبى دانست و بايد پادشاه از اين عمل استدراك نمايد كه آنچه را كه سلاطين عجم عزيز داشتند او بايد ذليل نمايد . اسكندر را كلام آن حكيم خوش آمده ميز را به همان حالت گذاشت .\r\nخلاصه بعد از آن‌كه تمام خزاين سلاطين عجم را اسكندر تصرف كرده قسمتى را به يونانيان و بيشتر را به عساكر خود بخش و تقسيم كرد ، به جانب اصطخر كه آن نيز پايتخت ديگر پادشاهان عجم بود راند .\r\nولى اهالى حرمخانهء دارا را در شوش گذاشت . و تفصيل ورود اسكندر را به اصطخر در لغت اصطخر نگاشته‌ايم . و معلم قابل يونانى بر آنها گماشت كه زبان يونانى را به آنها تعليم كند . اما دفعهء ثانى كه اسكندر به شهر شوش آمد ، بعد از مراجعت از هندوستان ، در ورود به شوش دختر بزرگ دارا مسماة به استاتيرا كه شايد ستاره بوده باشد به حبالهء نكاح خود آورد « 1 » .\r\nخواهر كوچكتر اين دختر را كه مسماة به درى پتيس بود به يكى از خواص خود داد و حكم كرد جميع سردارهاى قشون او از صباياى نجباى ايران به مزاوجت خود درآورند و سى هزار نفر جوان ايرانى را منتخب كرده به معلمين يونانى سپرد كه آداب بزم و زرم به آنها بياموزند و آنها را لباس يونانى پوشانيد و در حوالى شهر شوش اردوى جداگانه به جهت آنها زد . غرض از گرفتن اين دسته قشون ايرانى اين بود كه عساكر يونانى كه در سفر هند با او بودند بر خلاف حكم او عمل كرده نخواستند كه از رودخانهء گنگ بگذرند و داخل هندوستان شوند . لهذا از آن وقت به بعد اسكندر مصمم شد كه قشون ايرانى ترتيب دهد كه همسرى و همچشمى با يونانيها كنند .\r\n\r\n\r\n","description":"","footnote":"\r\n( 1 ) - اين همان دختر است كه مورخين ايران اسم او را روشنك نوشته‌اند ( ا ع ) .\r\n","page_name":" 734 ","page_number":782},
  {"content":"\r\n\r\nيكى از مورخين معروف - لتن - كه تاريخ اسكندر را نوشته و صحيحتر از آن تاريخى نيست . مىنويسد وقتى كه اسكندر از هندوستان به راه كرمان آمده به قصد شهر شوش مىراند به شهر پازارگات - كه الحال به فسا معروف است - رسيد . ارسين نام از شاهزادگان عجم از نژاد كيان كه به تمول و مكنت معروف بود حكومت اين شهر داشت . و از عهد كيخسرو تا آن وقت نسلا بعد نسل حكومت فسا و مضافات او را بود و به اين واسطه ثروت زيادى از راه ميراث به او رسيده . اسكندر را در سرحد مملكت خود استقبال كرد و پيشكش و هداياى زياد براى اسكندر و همراهان او از قبيل اسبهاى قيمتى رهوار با زين و لجام مرصع و طلا و عرابه‌هائى كه عوض آهن جامه پارچه‌هاى طلا به او نصب كرده بودند و جواهر ثمينهء زياد و قدحهاى طلا و خرقه‌هاى نفيس و وجهى نقد كه زياده از دو كرور پول حاليهء ايران باشد با خود آورد و اين علو همت و سخاوت سبب هلاكت او شد .\r\nتبيين آن‌كه ارسين با اردوى اسكندر تا شهر شوش همراهى كرد و چنان‌كه ذكر شد ، به خود اسكندر و همراهان او از هر قبيل هديه داد جز به باگوآز كه از خلوتيان خاص اسكندر و نهايت صبيح المنظر و طرف ميل اسكندر بود كه او را لايق بخشش نديد . زيرا كه معروف بود كه اسكندر با او همان كند كه مردان با زنان كنند . دوستان ارسين او را گفتند كه باگوآز كه از خواص اسكندر و منظور نظر اوست به او نيز تعارفى بايد داد . ارسين گفت من به رجال اردوى اسكندر به قدر قوه هديه دادم ، اما به كسى كه خود را با زنان هم سيرت نموده چيزى نخواهم داد . ما شاهزادگان ايران مردى را كه سيرت زنان داشته باشد و به بعض اعمال شنيعه تن دردهد او را از دايرهء انسانيت خارج دانيم و كمتر از زن خوانيم . باگواز اين حرف را شنيده برآشفت و قسم ياد كرد كه ارسين را به زير تيغ اسكندر اندازد . لهذا درصدد برآمده جمعى از اهالى شوش را برانگيخت و به آنها پولها داد كه بگويند ما از اهل فسا و از رعيت ارسين مىباشيم و از ارسين شاكى و به تظلم به دربار پادشاه آمده‌ايم و بارها عارضين مجعول در جلو اسكندر فرستاده از بدرفتارى ارسين شكايت كردند . از آن طرف خود باگوآز نيز در خلوتخانهء خاص وقتى كه با اسكندر بدون ثالث مىبود بدگوئى از اين شاهزادهء نجيب كريم\r\n\r\n","description":"","footnote":"","page_name":" 735 ","page_number":783},
  {"content":"\r\n\r\nكرد و اصلا از چيز ندادن ارسين حرفى بر زبان نياورده بود كه سخنان او معلل به غرض به نظر آيد و در مطاوى كلمات به اسكندر مىفهمانيد كه ارسين داعيهء سلطنت دارد و مقصود او اين است كه صدمتى كه از عساكر يونانى به ايرانى وارد آمده تلافى كند . و از اين‌گونه سعايتها او را بود تا اتفاقا اسكندر از شوش به قصد تربت كيخسرو مختصر سفرى نمود چون شنيده بود كه در دخمهء كيخسرو اشياء نفيسه و وجوه نقد زيادى گذاشته‌اند . در دخمه را گشود جز سپر كيخسرو و دو كمان و شمشير پوسيده و زنگ‌خورده چيزى نيافت . تاج طلائى كه بر سر داشت برداشته بالاى قبر كيخسرو گذاشت و خرقه‌اى كه دربر داشت بر روى جنازه كشيد و اظهار تعجب نموده به خواص خود گفت تعجب دارم كه پادشاهى به اين عظمت و مكنت به اين فلاكت مدفون شده باشد . باگواز موقع به دست آورده گفت حكام از قبيل ارسين مقبرهء سلاطين را خالى مىنمايند و خانه‌هاى خود را از زر و اشياء نفيسه مملو مىسازند و من از خواجه‌سرايان دارا شنيدم كه در پهلوى جنازهء كيخسرو چندين كرور وجه نقد و جواهر گذاشته بودند و تمام اين مكنت را ارسين پنهانى دزديده اين است كه قسمتى از آن را به شما در وقت عبور از فسا پيشكش نمود . بالجمله تفتين و تحريكات خارج و داخل باگوآز مزاج اسكندر را بر ارسين متغير نموده او را مقيد ساخت بلكه به قيد او اكتفا نكرده اسباب قتل ارسين را فراهم آورد . روزى كه او را به مقتل مىبردند باگوآز نزديك او آمده از روى جسارت سيلىاى به صورت ارسين زد و گفت به خاطر دارى كلماتى را كه در ذم من مىگفتى ؟ ارسين سر بلند كرده به روى باگواز ديد و گفت در آسيا گاهى نسوان سلطنت كرده‌اند ؛ اما تازه اين است كه حالا سلطنت ايران را مخنثى كه نه زن است و نه مرد مىنمايد و آن مخنث تو هستى .\r\nاين آخر حرفى بود كه آن شاهزادهء نجيب بزرگ‌منش غيور گفت و ديگر حرفى نزد تا شهيد شد .\r\nاز حوادثى كه در ايام توقف اسكندر در شوش روى داد يكى اين بود كه از تمام عساكر يونانى كه در ركاب او بودند سيزده هزار پياده و دو هزار سوار انتخاب كرد كه با خود نگاه دارد و باقى را مرخص خانه نمود قبل از مرخصى آنها قروض جميع آحاد و افراد قشون خود را از صاحب‌منصب و غيره از خزانه داد . روزى كه بناى مرخصى قشون شد\r\n\r\n","description":"","footnote":"","page_name":" 736 ","page_number":784},
  {"content":"\r\n\r\nعساكرى كه به توقف مأمور بودند رفقا و كسان خود را ديدند كه به وطن مألوف مراجعت مىنمايند ، چنين تصور كردند كه اسكندر پايتخت خود را در آسيا قرار داده است و هيچوقت به مقدونيه و يونان نخواهد رفت و اين پانزده هزار نفر كه منتخب شده‌اند مدة العمر بايد از نزديكان و خويشاوندان خود محروم باشند و هركجا اسكندر هست نزد او بمانند . اين خيال ايشان را ديوانه كرده از اطاعت و تمكينى كه داشتند خارج شده بناى جسارت و فضولى گذاشتند و قال و مقال عجيبى در اردو شد . اسكندر خود را از شهر به اردو رساند . قشون اصلا ملاحظهء حضور شاه را نكرده بر جسارت خود افزودند حتى چند بار اسكندر خواست بنفسه با آنها تكلم كند سخن او را قطع كرده آثار جراحاتى كه به بدن آنها رسيده بود و ريش آنها كه در اين مدت متمادى به واسطهء زحمت سفيد شده بود به اسكندر مىنمودند و قسم مىخوردند كه ديگر يك نفر از آنها در خاك آسيا نخواهد ماند و بايد جميعا به يونان مراجعت كنند .\r\nبارى بعد از چند ساعت جسارت و شرارت ساكت شدند . ولى سكوت ايشان باز هم به جهت اسكندر نبود بلكه مىخواستند ببينند جسارت و شرارت ايشان به درجه‌اى رسيده كه اسكندر آنها را مرخص كند يا نه ؟ آنگاه اسكندر رو به آنها نموده به اين طرز سخن گفت كه اين تشكى فورى و خودسرى بىمعنى شما از چه راه است ؟ مگر سلب سلطنت از من شده است كه قبل از شورش و اجتماع ، شكايتى را كه داشتيد به من اظهار نكرديد ؟ هنوز بر من مجهول است و معلوم نيست كه كدام دسته از شماها ناراضى هستيد . آيا آنها را كه مرخص كرده‌ام بروند رضايت ندارند كه از پيش من به وطن مألوف خود بروند يا آن دسته كه ماندنى هستند و بعد با من خواهند آمد شاكى مىباشند ؟ هيچ در تواريخ ثبت نشده كه يك دسته قشون بتمامه پادشاه و سردار خود را در ميان دشمن رها كرده به وطن خود معاودت نمايند . شماها كه يونانى و آزاد هستيد از طوايف وحشى كه بنده هستند رذل‌تر و پست‌تريد . زيرا كه بنده‌ها و غلامها به هيئت اجتماع آقا و مولاى خود را رها نمىنمايند و بروند . اگر چند نفر فرار كنند چند تن ديگر مىمانند . بعد از اين شماها در نظر من شأن سربازى نداريد و در تصور من بدترين خلق خدا هستيد . اين\r\n\r\n","description":"","footnote":"","page_name":" 737 ","page_number":785},
  {"content":"\r\n\r\nفتوحات نمايان و غنايم بىشمار كه شما را به دست آمد چون ظرفيت نداريد شما را از جادهء عقل خارج كرده . مگر همين اوطان شما نبود كه سلاطين عجم متصرف بودند ؟ يا فرزندان شما نبودند كه در بازار برده فروشان در شهرهاى ايران خريد و فروش مىشدند ؟ مگر فراموش كرديد در زمان فليپ پدر من بىلباس و برهنه و عريان بوديد و در ظروف چوبى غذا مىخورديد ؟ حالا غلبه بر دولتى داريد كه شما را بنده‌وار خريد و فروش مىنمودند . لباس ابريشمى و زرى داريد و در ظروف طلا و نقره غذا مىخوريد . اين است رفتارى كه در اين مدت من با شما نمودم . به چه رو مراجعت به وطن مىكنيد ؟ و از براى عيال و اولاد خود چه همراه مىبريد ؟ اگر از شما سؤال كنند كه نتيجهء فتوحاتى كه از شما شنيديم چه بود ، خواهيد جواب داد كه بعد از آن‌كه به ضرب شمشير ، خود را معبود ايرانيان كرديم و رعب خود را كاملا در دل آنها جا داديم سردار و پادشاه خود را گذاشته مثل غلامان فرار كرده به اوطان خود آمديم . راه باز است و جلو شما را كسى نگرفته . هركه مىخواهد برود . ميل به ماندن احدى ندارم . آزاد كنيد حضور مرا از ديدار خودتان . اى هموطنان بىوفا ! كسان شما در يونان به ديدار شما مسرور و خوشحال مىشوند كه بىپادشاه برگشتيد ؟ وقتى كه شما سرشكسته به حالت فراريان به وطن خود رفتيد ، من با همين دسته قشون ايرانى كه تشكيل داده‌ام فتوحات جديده خواهم نمود و غنايم عظيمه به چنگ خواهم آورد و شما كسل و منفعل در يونان اخبار آن را خواهيد شنيد و من بعد از آن‌كه با همين قشون ايرانى كه در ميان آنها غريب هستم فتوحات نمايان و كارهاى بزرگ كردم خواهيد دانست كه هرچه پيش از اين شده كار من و از من بوده است نه از شما .\r\nبعد از اداى اين كلمات خشم‌آميز ، پشت به قشون كرده رو به شهر راند . سربازها بناى داد و فرياد گذاشتند . اسكندر مجددا غضب‌آلود مراجعت كرده سيزده نفر رؤساى اين قشون ياغى را كه بيشتر منشاء فساد بودند به دست خود گرفته به قراولهائى كه از قشون ايرانى همراه او بودند سپرد . بعد از اين رشادت كه از اسكندر ملاحظه نمودند و ديدند كه به جرأت هرچه تمامتر ميان چندين هزار لشكر ياغى آمد و آن سيزده نفر را گرفته به قراول سپرد و هيچ وحشت نكرد كه كسى متعرض و مانع\r\n\r\n","description":"","footnote":"","page_name":" 738 ","page_number":786},
  {"content":"\r\n\r\nاو شود يك مرتبه اين قشون ياغى ساكت شدند و بر خود لرزيدند و منتظر تنبيه و سياست گشتند . فى الحقيقه معلوم نيست اين جماعت وحشى چرا مرتكب چنين عملى شدند و به چه سبب بدين زودى ساكت شدند ؟ يا از اين بود كه در ميان اهالى مقدونيه مخالفت سلطان را گناه عظيم مىدانستند يا به سبب احترامى بود كه هميشه نسبت به شخص اسكندر منظور مىكردند يا اين‌كه كلية محو اين جرئت و جلادت اسكندر شدند . به‌هرحال همه اسلحه خود را ريختند و عقوبت و كيفر جسارت خود را مترصد بودند .\r\nخلاصه اسكندر آن سيزده نفر را همان روز به دار كشيد . فرداى آن روز رؤساى لشكر كه على الرسم هر روز به دربار اسكندر حاضر مىشدند به شهر آمدند . حجاب كه ايرانيان بودند آنها را مانع از ورود به دربار گرديدند . اين اشخاص خائبا خاسرا به اردو مراجعت كرده تفصيل را به قشون ياغى اظهار كردند . همان‌طورى كه ديروز در اين وقت تمام اهل اردو برضد اسكندر از روى شورش قال و مقالى داشتند ، امروز از بىاعتنائى اسكندر به خروش آمده بنياد زارى كردند و باهم مىگفتند اگر اين تغير اسكندر استدامتى داشته باشد ما در اين وحشت و دهشت خواهيم مرد .\r\nاز آن طرف اسكندر ، در اين روز عساكر ايرانى را كه تازه تربيت كرده بود از صاحت منصب و تابين به عمارت سلطنتى احضار نمود و به واسطهء مترجم به اين وضع به آنها فرمايش كرد كه من از خاك فرنگ به ايران آمدم درحالىكه گمان مىكردم ايرانيان چنان‌كه معروف بود به لهو و لعب مشغول‌اند و به زينت و تجمل مغرور . ايوان بزم را به ميدان رزم ترجيح مىدهند و تنبلى و خودپسندى را شعار خود كرده‌اند . بعد از ورود به ايران و چند مرتبه مصافى كه ميان قشون من و لشكر ايرانى داده شد دو چيز در شماها كه ايرانى هستيد ملاحظه كردم كه هردو نهايت خوب است : يكى شاه‌پرستى كه سلطان خود را مثل خدا ستايش مىنمائيد . ديگر آن‌كه كوچكتر شما از بزرگتر اطاعت مىنمايد و اگر از لشكر من شكست خورديد نه اين است كه رشيد نبوديد . اما قاعده و قرار كليهء عالم اين است كه هر ملتى كه چندين سال راحت نمود و در مقابل ، دشمنى نداشت از تهيهء جنگ غافل و رشادت و بعضى خصايل\r\n\r\n","description":"","footnote":"","page_name":" 739 ","page_number":787},
  {"content":"\r\n\r\nلازمهء قتال از او زايل مىگردد . ايران چند سال بود كه دشمن خارجى نداشت و در داخلهء مملكت هم بىنظمى نبود . بامكنت شده بوديد و به‌جاى آن‌كه اسباب رزم خود را منظم كنيد ، به تكميل لوازم و تهيهء بزم كوشيديد و در عوض آن‌كه اسلحهء خود را صيقلى و مشعشع نمائيد ثياب ثمينهء مشعشعه پوشيديد . از آن طرف ماها كه دشمنان شما بوديم بىچيز و فقير بوديم و دايم به همسايگان خود قتال مىكرديم . اطفال ما به سن رشد كه مىرسيدند لابد براى حفظ وطن خود اسلحه برمىداشتند و جنگ مىكردند . اين بود كه با جمعيت كم ، گروه انبوه شما را شكست داديم . ولى يقين دارم اگر شما را عادت به جنگجوئى دهند مسلما از عساكر مقدونيه و يونانى رشيدتريد و بيشتر به كار مىخوريد و از بزرگ خود بيشتر اطاعت مىكنيد . اگر يك بار عساكر يونانى در مقاتله با ايرانى غالب آمد چندين بار قشون ايرانى فتح يونان نموده است . مدتها بود كه من مىخواستم محسنات و معايب شما را شفاها بگويم تا امروز كه فرصت كرده اظهار نمودم . خوبيهاى خود را حفظ و بديهاى خود را رفع كنيد .\r\nبايد دانسته باشيد از وقتى كه من دختر دارا را در حبالهء خود درآوردم همهء قصدم اين بوده كه اولادى از او به وجود آيد و او را وليعهد و بعد از خود بر شما پادشاه نمايم و به حكم من اغلب نجبا و بزرگان يونانى با اعيان و اشراف ايران مؤالفت را مواصلت نمودند . مقصود كلى من اين است كه بعدها غالبين و مغلوبين بر يكديگر رجحانى نداشته خود را بالسويه رعيت من بدانند . من پادشاه روى زمينم و هر نقطه از زمين را كه هنوز تصرف نكرده‌ام متصرف خواهم شد . اهالى فرنگ و آسيا هردو فرزندان من مىباشند . من بعد از اين قدغن مىكنم ايرانيان اسلحه و لباس يونانيان را اختيار نكنند و رسوم و آداب دولتى و ملتى آنها را نپذيرند به همان وضع و آدابى كه بودند باقى باشند .\r\nبعد از اين نطق كه فى الواقع جز اسكندر را سزاوار نبود وزراى يونانى خود را معزول و از بزرگان ايران ، وزراء و اجزاى دربار انتخاب كرد . عساكر مقدونيه و يونان كه راه طغيان رفته بودند اين تفصيلات را كه ديدند طورى از كردهء خود پشيمان شدند كه ملتجى به وزراء و سرداران ايرانى شدند . باز اسكندر از تقصير ايشان نگذشت . آخر الامر مجبور شدند كه كلاه خود را برداشته ادوات جنگ را از خود دور كرده\r\n\r\n","description":"","footnote":"","page_name":" 740 ","page_number":788},
  {"content":"\r\n\r\nپاى برهنه گل به سر زده جلو عمارت اسكندر آمدند . روز سيم اسكندر را دل به حالت آنها سوخت و از قصر سلطنتى شوش بيرون آمد . آنهائى كه مىبايد مرخص خانه شوند چنان‌كه اول حكم كرده بود مرخص نمود و از تقصير سايرين گذشته طوى داد و بزرگان و سرداران ايرانى و يونانى را در يك سفره حاضر كرد . معروف است كه نه هزار نفر ايرانى و يونانى در اين طوى حاضر بودند . بارى آنهائى را كه مرخص شده بودند به كراتر كه يكى از سرداران بزرگ بود سپرد كه سالما غانما ايشان را به اوطان خود برساند و خود نايب السلطنهء مقدونيه باشد و آن‌تىپاتر سردار را كه در مقدونيه سمت نيابت سلطنت داشت و ميان او و مادر اسكندر مسماة به الن‌پين « 1 » نقارى روى داده بود و بدين واسطه ديگر مصلحت دولت نبود كه او در مقدونيه نايب السلطنه باشد عاجلا به اردوى اسكندر فرستد .\r\nبالجمله در آن اوقات به سبب بعضى نوشتجات كه از مقدونيه رسيد اسكندر طورى نسبت به مادر خود متغير بود كه مكرر مىگفت من زياده از ده ماه به رحم مادر پناه نجسته بودم . در عوض ده سال متجاوز است كه او را ملكهء تمام اقاليم مفتوحهء خود نموده‌ام و حاصل فتوحات خود را به جهت او ارسال داشته‌ام . عجب دارم باوجود اين همه احسانها بر خلاف تكليف خود رفتار نموده با نايب السلطنهء من بناى بد رفتارى را گذاشته است . يكى از خواص در حضور ، تمجيد اسكندر مىنمود و مىگفت عجب دارم كه با تفصيلاتى كه از مقدونيه شنيده‌ايد و مىدانيد كه آن‌تىپاتر با مادر و خواهر شما تا به چه حد بد رفتارى كرده است مع ذلك تقصير را به گردن مادر وارد آورده آن‌تىپاتر را برى الذمه مىنمائيد . اين نيست مگر از تدبيرات و حوصله و حلمى كه شما راست . اسكندر در جواب او گفت ظاهر من هرقدر سفيد است باطنم سرخ است . در موقع هركس را به سزاى خود مىرسانم . اين حرف در اردوى اسكندر شهرت كرد و فى الحقيقه مورث قتل اسكندر شد . زيرا كه جاسوسان آن‌تىپاتر كه در اردو بودند اين فقره را نوشتند و او از وحشتى كه داشت اسباب فراهم آورده اسكندر را مسموم نمودند .\r\n\r\n\r\n","description":"","footnote":"\r\n( 1 ) -  Olympine . \r\n","page_name":" 741 ","page_number":789},
  {"content":"\r\n\r\n\r\nذكر فتح شوش و شوشتر در اسلام\r\nاگرچه مجملى از فتح لشكر اسلام را صاحب معجم البلدان ذكر كرده و ما نگاشته‌ايم ، ولى نظر به اختلاف روايات و تكميل مطلوب اين فقره را مىنگاريم :\r\nبنابه روايت مورخين صحيح القول ، در سال نوزدهم هجرى كه سال هفتم خلافت عمر باشد ، ابو موسى بعد از فتح مناذر آهنگ شهر شوش كرد و آن بلده را محاصره نمود . حكمران آن شهر شاپور بن ذر ماهان بود .\r\nچون سختى محاصره و قوت عرب را ديد دانست كه از عهدهء مقاومت و مقاتلت با ايشان برنمىآيد . ماكرد بن آذرمهر را به رسالت نزد ابو موسى فرستاد و براى ده نفر از خويشان خود امان طلبيد به شرط آن‌كه در بگشايد و به نزد ابو موسى آيد . ابو موسى قبول اين مطلب كرده گفت اسم آن ده نفر را ثبت نمايد . شاپور اسم آن ده نفر را بنوشت و در حصار باز كرده نزد ابو موسى آمد و آن نوشته پيش او نهاد . ابو موسى گفت ما به خواهش تو ده نفر را امان داديم آيا چنين است ؟ شاپور گفت بلى چنين است . ابو موسى گفت اينك در اين نوشته اسم ده نفر هست و نام تو در ميان اين ده اسم نيست و نظر به اصلاح حال مسلمانان قتل تو واجب است و حكم داد او را گردن زدند . آنگاه به حصار شوش داخل شد و در خانه‌هاى شاپور يك‌يك گردش كرد و خزاين و دفاين او را مضبوط ساخت تا به خانه‌اى رسيد كه درى محكم داشت و قفلى بر آن زده بودند و مهرى از زر بر آن قفل نهاده ابو موسى گفت در اين خانه چيست ؟ گفتند چيزى كه به كار آيد نيست .\r\nگفت لابد بايد اين راز مكشوف شود و حكم كرد قفل را شكستند و داخل آن خانه شد . سنگى بزرگ قبر مانند ديد كه جسد مرده را روى آن گذاشته بودند و او را با پارچه‌هاى زرتار كفن كرده و سر او را برهنه گذاشته و قامت آن مرد طورى دراز بود كه همگى حيرت كردند و بينى او را اندازه گرفتند زياده از يك وجب بود . ابو موسى به مردم شوش گفت اين كيست ؟ گفتند اين مردى مستجاب الدعوه بوده در بابل . همين‌كه گرانى و قحط سالى مىشد مردم به اين مرد پناه مىبردند . او دعا مىكرد و باران مىآمد و رفع قحطى مىشد . تا وقتى مردم اين شهر مبتلا به خشكسالى شدند\r\n\r\n","description":"","footnote":"","page_name":" 742 ","page_number":790},
  {"content":"\r\n\r\nو به دعاى هيچكس فتح بابى نشد . لابد كس به بابل فرستادند و اين مرد را طلب نمودند تا در حق ايشان دعائى كند . اهالى بابل نپذيرفتند . لاجرم پنجاه نفر از اهالى شوش را به رسم گرو به بابل روانه كردند تا اين مرد بدين شهر آمد و به دعاى او خداوند باران فرستاد . بعد از آن اهالى شوش به مراجعت او راضى نشدند و از سر آن پنجاه كس گروى گذشتند و در اين شهر بود تا انتقال نمود . ابو موسى صورت اين حال را به عمر نوشت . عمر از اصحاب جوياى اين مطلب شد . هيچكس ندانست جز حضرت امير المؤمنين على عليه السلام كه او فرمود دانيال است و قصهء دانيال را با بخت النصر و اسيرى او از بيت المقدس به بابل را بيان فرمود و عمر را فرمود صواب آن است كه به ابو موسى امر كنى كه آن جسد را از دخمه بيرون آورد و بر او نماز گزارده جائى كه دست مردم شوش به او نرسد دفن كنند . برحسب فرمان حضرت امير المؤمنين على عليه السلام ، عمر ، ابو موسى را امر كرد و ابو موسى جسد دانيال را بيرون آورد و كفنى بالاى كفن اولى بر او پوشانيد و بر او نماز كرد . آنگاه آب شوش را از رودخانه بگردانيد و در اين گذرگاه آب ، قبرى حفر نمود و او را مدفون ساخت و سر قبر را با سنگهاى بزرگ پوشيده داشت و آب را به مجراى خود جارى كرد و آب از روى قبر او روان شد .\r\nبعد از فتح رامهرمز ، جرير بن عبد الله بجلى و نعمان بن مقرن با مردم خود نزد ابو موسى آمدند و لشكر اسلام به‌هم پيوستند . آنگاه ابو موسى لشكر بياراست . جرير بن عبد الله را بر ميمنه و نعمان مقرن را بر ميسره گماشت و جناح را ابن عازب مواظب شد و عمار ياسر سركردهء سواران گشت و حذيفهء يمانى امارت پيادگان يافت . بدين سبك راندند تا به تستر نزديك شدند . هرمزان از تستر بيرون تاخت و شجاعان و بزرگان عجم و شاهزادگان فارس از يمين و شمال باشكوه هرچه تمامتر مىآمدند . ناگاه مردى از مسلمانان خود را بر سپاه عجم زد و بسيارى را بكشت تا كشته شد . آنگاه دو لشكر به يكديگر ريختند و جنگى سخت كردند . از سپهسالاران عجم ، مردان شاه كه مردى بسيار شجاع بود با هزار سوار دلير از لشكر عجم بر ميسرهء سپاه كوفته حمله نمود . قبيلهء بنو بكران وائل و جماعتى از مردم كه در آنجا جاى داشتند مكرى كرده هزيمت مانند حركتى كردند . مردان شاه ايشان را گريخته پنداشت و\r\n\r\n","description":"","footnote":"","page_name":" 743 ","page_number":791},
  {"content":"\r\n\r\nاز قفاى آن جماعت به سرعت راند تا قدرى از رزمگاه دور افتادند .\r\nناگاه قبيلهء بنو بكر بازگشت كرده حمله‌هاى سخت به ايشان نمودند . سپاه عجم پشت كرده تا داخل حصار هيچ‌جا نتوانستند عنان باز كشيد و روز به آخر رسيد . فردا هرمزان به وجه ديگر تهيهء لشكر نموده از قلعه بيرون آمد و تيغها كشيده طرفين به‌هم ريختند . سيصد مرد از لشكر عجم اسير شد . ناچار باقى به قلعه فرار كردند . شش ماه ابو موسى در ظاهر آن بلده بنشست و در اين مدت هشتاد جنگ ميان اين دو لشكر اتفاق افتاد .\r\nآخر الامر نسيبه نامى از اهل تستر به نزديك ابو موسى آمد و لشكر اسلام را دلالت كرد بر گذرگاه آبى كه به شهر مىرفت . ابو موسى هفتاد نفر را از مجراى آب به درون شهر فرستاد تا دروازهء شهر را بگشودند و لشكر اسلام وارد شهر شدند و دست به قتل و غارت گشودند . هرمزان با هزار كمان‌دار به قلعهء سلاسل كه در وسط شهر بود متحصن شد . آخر الامر ابو موسى او را امان داده با اهل‌وعيال از قلعه بيرون آورده نزد عمر فرستاد .\r\nمؤلف گويد از زمانى كه شوشتر مفتوح لشكر اسلام شد تا اوقاتى كه باز در ايران سلاطين مستقل ظهور نمودند شوشتر در تحت حكمرانان خلفا بود . بعد از ضعف و فترت خلفا ، هر طبقه كه در ايران استقلالى داشتند اين شهر را نيز متصرف بودند و در اواخر زمان مغول ، شوشتر در حكومت اتابكان لرستان مىبود و به سلاطين مغول چيزى به رسم پيشكش مىدادند .\r\nابن بطوطهء طنجى كه در عهد سلطنت سلطان ابو سعيد مغول و حكمرانى اتابك افراسياب در شوشتر و ايذج به اين نواحى مسافرت كرده شرحى از سياحت خود در اين صفحات در كتاب تحفة النظار نگاشته كه ما ترجمهء آن را در اين محل ثبت مىنمائيم :\r\n\r\nشرح منقول از سياحت‌نامهء ابن بطوطه متعلق به شوشتر\r\nابن بطوطه گويد : « به شهر تستر رسيدم . اين شهر آخر دشت است از خاك و بلاد اتابك و اول كوهستان و شهر بزرگى است نيكو و خرم ،\r\n\r\n","description":"","footnote":"","page_name":" 744 ","page_number":792},
  {"content":"\r\n\r\nداراى بساتين متنزهه و باغات باصفا و بازارهاى معتبر . بناى آن قديم و خالد بن وليد اين شهر را فتح كرده است . سهل بن عبد الله منسوب به اين شهر است . نهرى احاطه به اين بلده نموده معروف به « نهر ازرق » كه از انهار عجيبه و آب آن در نهايت صفا و در اوقات گرما بسيار سرد و آبى رنگ به نظر مىآيد . و من نديدم نهرى كه آب آن مثل اين نهر آبى رنگ باشد مگر نهر بلخشان . بالجمله اين شهر را يك دروازه است كه مخصوص براى مسافرين است موسوم به دروازهء دسبول ( دزفول ) و دروازه‌هاى ديگر دارد كه به‌طرف نهر مىرود . و در دو طرف نهر مسطور بستانها و دولابهاست . و نهر عميق است . و محاذى دروازه‌اى كه مسافرين از آن وارد مىشوند جسرى است كه مرتب شده است بر روى كشتيهاى كوچك مثل جسر بغداد و حله . [ ابن جوزى گويد يكى از شعرا در باب اين نهر گفته است :\r\n انظر لشادروان تستر و اعتجب * من جمعه ماء لرى بلاده\r\nكم ليك قوم جمعت امواله * فغدا يفرقها على احفاده 
  ] « 1 » \r\nميوه‌جات شوشتر زياد است و ساير محصول و خيرات آن نيز فراوان و بازارهاى آن در نيكوئى بىمانند . در بيرون شهر مقبره‌اى است كه زيارتگاه است و مردم از اطراف و اكناف به زيارت آن مىآيند و نذرها براى آن مىآورند و اين مقبره را زاويه‌اى است كه در آن فقرا مسكن دارند . جمعى را عقيده اين است كه اين قبر ، تربت على بن الحسين زين العابدين ( ع ) است . خلاصه منزل من در شوشتر در مدرسهء شيخ بزرگوار صالح ذو فنون شرف الدين موسى بن شيخ صدر الدين سليمان بود . اين شخص از نژاد سهل بن عبد الله و مردى كريم و صاحب فضايل و داراى علم و دين و صلاح و بذل و بخشش است . مدرسه‌اى دارد و زاويه‌اى كه خدام آن جوانان‌اند و چهار غلام اين شيخ راست : يكى موسوم به « سنبل » و ديگرى به « كافور » و ديگرى به « جوهر » و ديگرى به « سرور » . يكى از اين چهار غلام از جانب شيخ ، متصدى عمل اوقاف زاويه است و يكى ديگر ما يحتاج و نفقات لازمهء هر روزهء زاويه را مباشر\r\n\r\n\r\n","description":"","footnote":"\r\n( 1 ) - قسمت بين دو قلاب در ترجمهء فارسى سفرنامهء ابن بطوطه نيامده ( ترجمهء محمد على موحد بنگاه ترجمه و نشر كتاب ، 1337 ) ص 182 .\r\n","page_name":" 745 ","page_number":793},
  {"content":"\r\n\r\nاست . تكليف سيمى اين است كه براى واردين ترتيب طعام نمايد و خوان بگسترد و مواظب غذاى آنها باشد . چهارمى مراقب عمل طباخها و سقاها و فراشهاست . بارى شانزده روز نزد اين شيخ ماندم . نه بهتر از ترتيب و وضع او وضعى و ترتيبى ديدم نه نيكوتر و رنگين‌تر از سفرهء او سفره‌اى .\r\nپيش روى يك نفر به قدرى اغذيه مىگذارند كه كفايت چهار نفر مىنمايد .\r\nو غذاها عبارت است از طعامى كه با برنج و روغن و فلفل ساخته‌اند و مرغ بريان كرده و نان و گوشت و حلوا . و اين شيخ صورة وجيه‌ترين ناس است و از حيثيت سيرت نيز كمال امتياز را دارد . روزهاى جمعه در مسجد جامع بعد از نماز جمعه براى مردم موعظه مىنمايد و وقتى كه من مجلس وعظ او را ديدم جميع مجالس وعظى كه پيش از اين در حجاز و شام و مصر ديده بودم در نظرم ناچيز آمد و الحق ملاقات نكردم مانند شيخ كسى را . يك روز در بوستانى كنار نهرى به حضور او تشرف جستم . فقهاء و اعيان شهر دور او جمع بودند و از هر ناحيه‌اى فقرا به خدمت او آمدند . جميع را غذا داد و بعد با آنها نماز ظهر را ادا نمود .\r\nپس از آن‌كه قراء در پيش روى او به صوتهاى حزين و نغمات مهيج قرائت قرآن كردند ، شيخ براى خواندن خطبه و وعظ برخاست و خطبه‌اى در كمال وقار خواند و در فنون علم از تفسير قرآن و ايراد احاديث نبوى و بيان معنى آن سخن راند و بعد از آن از هر طرف به او رقعه‌ها دادند .\r\nعادت عجمها اين است كه مسائلى را كه دارند در رقعه‌ها مىنويسند و به واعظ مىدهند و واعظ جواب آن مسائل را مىدهد . شيخ نيز به رسم معمول رقعه‌ها را گرفت و يكىيكى مسائل مرقومه در هر رقعه را به بهترين وجهى جواب داد تا وقت نماز عصر رسيد . باز با قوم نماز عصر ادا كرده . بالاخره مجلس شيخ مجلس علم و وعظ و بركت بود . مجرمين به مجلس او مىآمدند و تأديب مىشدند و او از ايشان عهد مىگرفت و پيشانيهاى آنها را داغ مىگذاشت . و در روزى كه من در خدمت شيخ بودم پانزده نفر از طلاب بصره و ده نفر از عوام شوشتر به‌همين وضع خدمت او توبه كردند .\r\n\r\nحكايت :\r\nوقتى كه داخل اين شهر شدم تب عارض من شد و در زمان گرما در اين بلاد تب شايع است . مثل اين‌كه در دمشق و ساير بلادى\r\n\r\n","description":"","footnote":"","page_name":" 746 ","page_number":794},
  {"content":"\r\n\r\nكه آب و ميوه فراوان است نيز همين حالت را دارد . و همراهان من نيز مثل من مبتلا به مرض حمى « 1 » گرديدند و يك نفر از آنها كه اسم او يحيى و [ از 
  ] مردم خراسان بود وفات نمود شيخ سابق الذكر به خرج تكفين و تدفين و كل ما يحتاج او پرداخت و بر او نماز كرد و بهاء الدين ختنى كه يكى از همراهان من بود چون او نيز مريض بود وى را در آنجا گذاشتم و رفتم و او بعد از رفتن من وفات كرده بود .\r\nبالجمله وقتى كه من مريض بودم ، در شوشتر به غذاهائى كه در مدرسه حاضر مىشد ميل نداشتم . فقيه شمس الدين سندى كه از طلاب آن مدرسه بود براى من طعامى را وصف كرد كه به او ميل پيدا كردم . چند درم به او دادم كه آن طعام را در بازار براى من طبخ نمايد . چنان‌كه گفته بود اطاعت كرد و آن غذا را براى من حاضر كرد . اين خبر به گوش شيخ رسيد بسيار بر او دشوار آمد . براى من پيغام داد كه چگونه اين كار كردى و گفتى در بازار براى تو طعام طبخ نمايند ؟ چرا به خدامى كه مأمور اين خدمت‌اند نگفتى كه آنچه مرضى طبع و موافق ميل تو باشد براى تو طبخ كنند ؟ و بعد از آن طباخان را احضار فرمود و از ايشان خواست انواع و اقسام اطعمه و حلويات و غيره را طبخ و حاضر نمايند .\r\nآنچه گفت فورا مهيا نمودند . آن وقت به ايشان سپرد و تأكيد نمود كه از واردين هركس هرچه ميل داشته باشد و بخواهد تكليف شما اين است كه براى او حاضر نمائيد . خداوند جزاى خير دهد او را .\r\nپس از آن از شهر شوشتر مسافرت نمودم و سه منزل راه پيمودم و اين سه منزل جميع راه من از جبال شامخه بود و در هر منزلى يك زاويه ساخته بودند . پس از طى اين منزل به شهر ايذج رسيدم . ضبط اين اسم به كسر همزه و ياء و ذال معجم مفتوح و جيم مىباشد و نيز آن را مال الامير مىناميدند « 2 » و غرض از امير ، سلطان اتابك است . در وقتى كه من وارد اين شهر شدم ، شيخ الشيوخ آن عالم متورع نور الدين كرمانى بود و\r\n\r\n\r\n","description":"","footnote":"\r\n( 1 ) - حمى به معنى تب مىباشد ( فرهنگ فارسى معين ) .\r\n( 2 ) - رجوع شود به مقالهء احوال بلوك مالمير تأليف محمد حسن خان اعتماد السلطنه در آخر سفرنامهء جنوب ايران تأليف بابن وهوسه به ترجمه و حواشى محمد حسن خان اعتماد السلطنه ( به تصحيح مير هاشم محدث ، انتشارات دنياى كتاب ، 1363 ) .\r\n","page_name":" 747 ","page_number":795},
  {"content":"\r\n\r\nاختيار جميع زوايا با او بود و سلطان اتابك بسيار او را معظم مىداشت و به ديدن او مىآمد ، و رجال دولت او نيز زياد حرمت نور الدين را منظور مىدارند و هر صبح و شام به زيارت او فايز مىگردند ، كذلك متمولين و بزرگان . و اين شيخ بزرگوار مرا مهمانى كرد و در زاويه‌اى كه معروف به زاويهء دينورى بود منزل داد . چند روزى در اين زاويه بودم و در اوقات گرمى هوا نماز شب را مىخواندم و به پشت‌بام زاويه مىرفتم و در آن وقت دوازده نفر فقير با من همراه بودند از جمله دو نفر قارى بودند كه در علم تجويد نهايت مهارت داشتند و نوكر و غيره و وضع نيكوئى داشتم .\r\n\r\nذكر پادشاه شوشتر و ايذج\r\nسلطان اتابك افراسياب پسر سلطان اتابك احمد بود « 1 » . اتابك اسم كسى است كه والى اين مملكت است . و اين بلاد را « لر » مىگويند .\r\nو اين اتابك افراسياب بعد از برادر خود يوسف شاه ثانى منصب واليگرى لرستان يافت و يوسف شاه ثانى بعد از اتابك احمد والد خود به اين مرتبه رسيد . و از ثقات رواة شنيدم كه اتابك احمد شصت و چهار زاويه در زندگانى خود بساخت . از جمله چهل و چهار آن در ايذج بود . و خراج مملكت خود را سه قسمت نموده يك ثلث ، خرج مدارس و زوايا مىشد و ثلث دويم ، مرسوم عساكر او بود و ثلث سيم را به مصرف نفقهء عيال و نوكر و ملازمان حضرت مىرسانيد . و از اين ثلث آخرين براى پادشاه عراق هديه مىفرستاد . و بسيار بود كه مهمانها به او وارد مىشدند ، ايشان را از همين ثلث آخرين پذيرائى مىكرد . و از آثار خوبى كه در بلاد او ديدم يكى اين بود كه چون در مملكت او كوهها و گردنه‌هاى بلند بود وى محض آسايش عابرين ، راه را وسعت داده كه به‌طور سهولت\r\n\r\n\r\n","description":"","footnote":"\r\n( 1 ) - اتابك افراسياب ثانى پسر اتابك نصرة الدين احمد هفتمين شخص از اتابكهاى لرستان مىباشد و بعد از آن اتابك يوسف شاه ثانى منصب اتابكى يافت و بعد از اتابك يوسف شاه ثانى اتابك افراسياب ثانى اتابك شد و اين شخص كسى است كه اتابكهاى لرستان به دو منقرض شدند ( ا ع ) .\r\n","page_name":" 748 ","page_number":796},
  {"content":"\r\n\r\nاز آن عبور كنند و دواب با بارهائى كه دارند از آن آسان گذرند . و طول اين جبال هفده فرسخ در ده فرسخ است و اين كوهها كلا در عداد جبال شامخه مىباشند و همه به‌هم متصل و فاصله‌اى در ميان آنها نيست مگر بعضى نهرها . و اشجار اين كوهها درخت بلوط است و از آرد بلوط سكنه نان مىپزند و در هر منزلى كه در اين مملكت هست زاويه‌اى ساخته‌اند موسوم به مدرسه . مسافرى كه به آن مدرسه وارد مىشود طعام او را و علوفهء مركب او را براى او حاضر مىنمايند اعم از اين‌كه بخواهد يا نخواهد . زيرا كه تكليف خادم مدرسه اين است كه هركسى كه در مدرسه منزل كند دو قرص نان و قدرى گوشت و حلوا براى او حاضر نمايند و اينها كلا خيراتى است كه سلطان قرار داده اما خود سلطان اتابك احمد كه اين جمله از مآثر سنيهء او است مرد صالحى بوده و در زير لباسهاى خود پشم مىپوشيده است .\r\n\r\nحكايت :\r\nسلطان اتابك احمد وقتى خدمت پادشاه عراق ابو سعيد بن الجايتو آمد بعضى از خواص ابو سعيد به وى گفتند اتابك احمد وقتى به حضور شما تشرف مىجويد در زير جامهء خود زره مىپوشد . سلطان ابو سعيد حكم كرد اين معنى را آزمايش كنند تا از روى حقيقت بداند كه اتابك مسلح به زره خدمت او مىآيد يا سعايت است ؟ روزى كه اتابك احمد به خدمت سلطان ابو سعيد رسيد ، امير چوپان كه از بزرگان امراى عراق بود و ابو سعيد او را امير ديار بكر كرده و شيخ حسن كه الآن پادشاه عراق است به اتابك احمد آويختند و با او بناى شوخى و مزاح گذاردند و به اين مستمسك زير جامهء او را وارسى نمودند . در زير جامهء او لباس پشمينه يافتند . و چون اين معنى در حضور سلطان ابو سعيد بود او نيز جامهء زيرين اتابك را مشاهده نمود و دانست كه از او سعايت كرده‌اند و ذيل صداقت او ظاهر است . بنابراين برخاست و او را در آغوش گرفت و در پهلوى خود نشانيد و گفت « سن‌آتا » يعنى تو پدر منى و در عوض هديه‌اى كه اتابك احمد براى سلطان ابو سعيد آورده بود سلطان به اضعاف مضاعف به وى جوايز و صلات عنايت فرمود و فرامين براى او نوشت . مضمون فرامين آن‌كه سلطان ابو سعيد و اولاد او از اتابك احمد و اولاد او پيشكشى نخواهند و ايشان آسوده حكمران لرستان باشند . لكن در همان\r\n\r\n","description":"","footnote":"","page_name":" 749 ","page_number":797},
  {"content":"\r\n\r\nسال اتابك احمد دنيا را وداع كرد و پسر او اتابك يوسف درجهء اتابكى يافت و ده سال بعد از او اتابكى نمود . بعد از اتابك يوسف ، اتابك افراسياب اتابك شد و من چون به شهر ايذج رسيدم خواستم اتابك افراسياب مذكور را ديده باشم و ممكن نبود . زيرا كه به شرب خمر مداومت داشت و جز روز جمعه بيرون نمىآمد و پسرى داشت كه وليعهد او بود .\r\nو جز آن يك پسر كسى را نداشت . و در آن اوقات پسر مريض شد . شبى يك نفر از خدام او آمد و از من احوال‌پرسى كرد و رفت و بعد از نماز مغرب دوباره آمد و دو ظرف بزرگ همراه او بود يكى مملو از طعام و ديگرى پر از ميوه . و كيسه‌اى مرا داد كه چند درهم در او بود و اهل سماع با آلات طرب همراه او بودند . به ايشان گفت بنوازيد تا فقرا برانگيخته شوند و دعا كنند پسر سلطان شفا يابد . من گفتم اصحاب من سماع و رقص بلد نيستند . اما به پادشاه و پسرش دعا كرديم و دراهم را قسمت به فقرا نمودم . چون نصف شب شد صداى زارى و نوحه بلند شد معلوم شد پسر اتابك وفات كرده . صبح كه شد شيخ زاويه نزد من آمد و گفت بزرگان شهر و قضاة و فقهاء همه براى عزا به خانهء سلطان رفته‌اند سزاوار است كه تو هم به روى . من اول ابا كردم . اصرار نمود . چون ديدم چاره‌اى نيست با حضرات روانه شدم . چون به خانهء سلطان رسيدم ، خانه را پر از مردها و پسرها و نوكرها و شاهزادگان و وزراء ديدم . لشكريها پلاس و جل دواب در بر كرده بودند و خاك و گل بر سر زده و بعضى پيشانى خود را خراشيده و زخم كرده و به دو فرقه منقسم شده بودند :\r\nفرقه‌اى در بام و فرقه‌اى در زير و هر دسته‌اى به جانبى مىرفتند و به سينه مىزدند و مىگفتند « خوندگارما » يعنى آقاى ما . خلاصه وضعى هولناك و امرى فضيح كه پيش از اين نديده بودم ديدم .\r\n\r\nحكايت :\r\nاز چيزهاى غريب كه در آن روز ديدم اين بود كه چون وارد شدم قضاة و خطباء و شرفاء را ديدم كه به ديوارها تكيه كرده بودند و ازدحامى داشتند . همه با حالت گريه سرها را به زير انداخته و لباسى كرباسى بالاى لباس خود پوشيده و پشت لباس طرف بيرون و روى او از جانب تو بود يعنى وارونه پوشيده بودند و هريك قطعه و پارچهء سياهى بر سر انداخته و به‌همين وضع بودند تا چهل روز بعد پادشاه براى هريك لباس فاخرى\r\n\r\n","description":"","footnote":"","page_name":" 750 ","page_number":798},
  {"content":"\r\n\r\nفرستاد . بارى بعد از آن‌كه من وارد خانه شدم و اطراف آن را مشحون به اشخاص ديدم از راست و چپ نگريستم و موضعى مىخواستم كه در آن بنشينم تا نظرم افتاد به سقفى كه از روى زمين به قدر يك‌وجب بلندى داشت . در يكى از زوايا شخصى تنها در آنجا نشسته بود و لباسى از پشم پوشيده شبيه به فرجيهائى كه در آن بلاد مردم فقير در ايام برف و باران در سفرها مپوشند . من به جانب آن شخص رفتم و همراهان چون مرا بدان جانب روانه ديدند به‌جاى خود ماندند و از حركت من و رفتن به سوى آن شخص تعجب كردند . و من نمىدانستم كه آن شخص كيست ؟\r\nخلاصه نزد او رفتم و بر او سلام كردم . او جواب گفت و نصف قيامى نمود . در ركن محاذى او نشستم و به مردم نگاه كردم ديدم همه به من از روى تعجب نگاه مىكنند و مشايخ و اشراف و فقها را ديدم ايستاده و به ديوار تكيه كرده . يكى از قضاة به من اشاره كرد كه از آن محل فرود آيم . آن وقت احتمال دادم كه اين شخص پادشاه است . بعد از ساعتى ، شيخ المشايخ نور الدين سابق الذكر كرمانى آمد و صعود نموده بعد از سلام در ميانهء من و سلطان نشست . آنگاه يقين كردم كه اين شخص سلطان مىباشد . پس از آن جنازه را آوردند و جنازه در ميان درختهاى ليمو و ترنج و نارنج بود و شاخه‌هاى درختها كه پر از ثمر بود در دست مردم و گويا جنازه با بستانى حركت مىكند و مشعلها بر سر نىهاى بلند در پيش روى جنازه حركت مىكرد و شمعها نيز به‌همين‌طور . بارى بر جنازه نماز گزاردند و مردم تشييع جنازه كردند تا محلى كه مقبرهء سلاطين است . و اين مقبره در موضعى است كه موسوم است به هلافيحان و چهار ميل تا شهر مسافت آن مىباشد . و در آنجا مدرسهء بزرگى است كه نهرى از ميان آن مىگذرد و در داخل آن مسجدى است كه در آنجا نماز جمعه مىگزارند و در بيرون آن حمامى است و بستان عظيمى دور اوست و براى صادر و وارد در آن طعام هست . اما من نتوانستم كه با جنازه تا اين محل بيايم . به جهت آن‌كه راه دور بود برگشتم به منزل خود . بعد از چند روز ، سلطان يكى را نزد من فرستاد و مرا به مهمانى دعوت كرد و من با آن شخص رفتم تا درى كه معروف به باب السرور بود و از پله‌هاى زياد صعود كرديم تا رسيديم به موضعى كه فرش نداشت به جهت عارضه‌اى كه سلطان را عارض شده بود و سلطان روى مخده‌اى نشسته بود و در پيش روى او دو جام بود كه يكى را طلا گرفته بودند و ديگرى را نقره و در مجلس ،\r\n\r\n","description":"","footnote":"","page_name":" 751 ","page_number":799},
  {"content":"\r\n\r\nسجادهء سبزى بود . فرشى نزديك براى من گستردند و من روى آن فرش نشستم و هيچكس در مجلس نبود مگر پرده‌دار او معروف به فقيه محمود و نديمى كه اسم او را نمىدانستم . سلطان از حال من و بلاد من جويا شد و از ملك ناصر و بلاد حجاز احوالپرسى كرد . من جوابهاى كافى دادم .\r\nآن وقت فقيه بزرگ آن بلاد به مجلس سلطان آمد . سلطان مرا گفت اين مولاى ما فضيل فقيه بلاد عجم است و همهء مردم اين شخص را مولانا خطاب مىكنند حتى سلطان . بعد از آن سلطان بنا كرد از فضيل تمجيد نمودن و بر من معلوم شد كه سلطان مست است و من دانسته بودم كه او را در شرب خمر مداومتى است . بعد با من به عربى تكلم كرد و دوست مىداشت كه به عربى سخن گويد . من به او گفتم اگر از من مىپذيرى من به تو مىگويم كه تو از اولاد اتابك احمدى و اتابك احمد به صلاح و زهد آراسته و مشهور بود و در تو هيچ صفت بدى كه مضر به حال سلطنت تو باشد غير از اين نيست . و اشاره به آن دو جام كه در پيش روى او بود نمودم . سلطان از گفتهء من شرمنده شد و سكوت كرد و من قصد مراجعت كردم . مرا گفت بنشين ، مصاحبت با تو و امثال تو رحمت است . بعدها ديدم متمايل شد و مايل به خواب است . آنگاه ارادهء انصراف نمودم و چون خواستم بيرون آيم كفشهاى خود را كه دم در كنده بودم نيافتم . فقيه محمود درصدد جستجوى كفش من برآمد و فقيه فضيل صعود نموده كه در داخل مجلس ، جستجوى كفش من نمايد و آن را در اطاق پيدا نمود و آورد . من شرمنده شدم و از او عذرخواهى كردم . او كفش مرا بوسيد و بر سر خود گذاشت و به من گفت آفرين بر تو كه به پادشاه ما حرفى زدى كه احدى قوت زدن اين حرف جز تو نداشت . به خدا اميدوارم كه اين حرف در او اثر نمايد .\r\nبالجمله پس از چند روز ، از ايذج مسافرت نمودم و اول منزل من مقبرهء سلاطين بود و چند روز در آنجا اقامت كردم و سلطان چند دينار براى من فرستاد و براى همراهان من نيز چند دينارى عطا كرده بود .\r\nو ده روز در خاك اين سلطان مسافرت داشتيم و راه در جبال شامخه بود و هرشب در مدرسه‌اى منزل مىكرديم و در هر مدرسه طعام حاضر بود .\r\nبعضى از اين مدارس در ميان آبادى بود و بعضى ديگر طورى بود كه آبادى نزديك آن نبود و لكن جميع ما يحتاج را به آنجا مىآوردند . و در\r\n\r\n","description":"","footnote":"","page_name":" 752 ","page_number":800},
  {"content":"\r\n\r\nروز دهم منزل كرديم در مدرسه‌اى كه معروف به مدرسهء كريوا الرخ بود و اين آخر خاك اتابك است » . انتهى .\r\n\r\nتتميم :\r\nمؤلف گويد نواب و الا معتمد الدوله در كتاب جام‌جم در ضمن احوال خوزستان نگاشته‌اند : « در رودخانهء شوشتر كه اصل او كرند اصفهان است پلى نيكو است كه هشتاد و چهار طاق دارد و متصل به شهر شوشتر است . و در سمت بالاى پل به مسافتى در جانب شرقى ، سدى شاهزاده محمد - على ميرزا بسته است كه الحق بنائى متين و سدى حصين است . تاريخ بناى سد از گفتهء سيد عبد الله داعى شوشترى است : « بنا سد دگر شد باز از اسكندر ديگر » . و اين سد از بناى شاپور بود . به قول مورخين ايران ، قيصر وقتى كه شاپور را گرفتار ساخت بند را خراب كرد و پس از خلاصى شاپور چنان مشهور است كه به حكم شاپور ، قيصر مصالح و عملهء او را از روم آورده بنا نهاد و در عهد نادر شاه افشار سيل برد و باز بنا كردند . ولى چندان محكم نبود كه به زودى خراب شد تا در دولت قاجاريه مرحوم شاهزاده محمد على ميرزا كه به سرحددارى عراقين عرب و عجم مامور شد همت عالى بر آن گماشت و آن سد سديد را بنا كرد . و در شهر شوشتر قبر براء بن مالك برادر انس بن مالك است كه از اجلهء اصحاب مىباشد و در غزوهء شوشتر در سال بيستم از هجرت به درجهء شهادت رسيد » . انتهى .\r\nمصحفى كه خون عثمان بر او چكيده با خالد پسر او بود . گويند آن قرآن در خوزستان است به ظاهر شوشتر در خلوتخانهء شيخ بزرگوار قطب وقت ابى عبد الله سهل بن عبد الله التسترى در بقعه‌اى كه به كوشك سهل معروف است .\r\nبعضى دور شهر شوشتر را پنج ميل نوشته‌اند . در جهان‌نامه چلبى گويد شوشتر در اصل شش در بود يعنى شهر شش دروازه .\r\n\r\nتفت :\r\nقصبهء معتبرى است متعلق به يزد . مسافت آن تا يزد چهار الى پنج فرسخ و در سمت قبلهء دار العباد در دامنهء كوهى بلكه داخل دره‌اى واقع شده . در وسط دره رودخانه است و دو طرف رودخانه باغات و بيوتات است . كوه سمت شرقى رودخانه بلند است و سايه بر سر محله‌اى كه در\r\n\r\n","description":"","footnote":"","page_name":" 753 ","page_number":801},
  {"content":"\r\n\r\nزير آن واقع شده مىاندازد . لهذا نسبت اين طرف به طرف مقابل كه آفتابگير است نسبت سردسير به گرمسير است و به‌همين اسم يعنى سردسير ناميده مىشود و سمت مقابل آن را كه جانب غربى و آفتابگير است گرمسير مىگويند . و فاصلهء ميان دو محله از صد الى دويست قدم است .\r\nآبادى قديم تفت زياده بوده و اكنون كه به عقيدهء بعضى يك خمس از آبادى آن باقى مانده تقريبا هزار خانوار رعيت دارد . بيش از يك فرسخ امتداد باغستان تفت است و در اين امتداد در بعضى جاها در طرفين رودخانه مزارع است كه رعيت‌نشين مىباشد . از بناهاى قديم ، قلعه‌اى است در تفت كه به شكل مثلث ساخته‌اند و در هر ضلعى برجى است .\r\nدو برج در دو ضلع بالا و يك برج در ضلع پائين ، و دروازهء قلعه در اين برج است . شصت هفتاد سال قبل باغ و عمارت بسيار خوبى علينقى خان يزدى بنا و آباد نموده كه الآن هم داير است . باغى و عمارتى نيز از بناهاى عبد الرزاق خان يزدى در تفت مىباشد . در اين باغ حوضخانه‌اى است كه عرض آن هشت ذرع و طول آن بيست و پنج ذرع است . حوضى از سنگ مرمر در آن وضع شده كه قنات مخصوصى از ميان آن حوض جارى است . مسجدى نيز در محلهء سردسير است كه كاشيكارى آن نهايت امتياز را دارد . زيرزمينى به‌جاى شبستان براى مسجد ساخته‌اند كه كاشيكارى آن نيز محل توصيف است . يكى از اولاد مرحوم شاه نعمة الله ولى معروف به شاه نعمة الله ثانى در تفت مدفون و صاحب بقعهء رفيع است . فواكه تفت بسيار خوب است . انار و ساير اشجار محلهء گرمسير بسيار امتياز دارد . ولى انار محلهء سردسير تعريفى ندارد به خلاف ميوه‌هاى سردسيرى آن‌كه بهتر از محلهء گرمسير است . فرش نمد كه در تفت ماليده مىشود در هيچ ولايتى از ولايات ايران نظير آن ماليده نمىشود و اين صنعت مخصوص به محلهء سردسير است . چيت كرباسى تفت كه لباس رعيتى است نيز بسيار خوب است . قريب دويست سيصد خانوار از طايفهء مجوس در تفت سكنى دارند . در پشت محلهء سردسير ، بالاى كوهى كه بعضى آن را « شير كوه » نامند ، چشمهء آبى است كه اهل يزد آن را به جهت بعضى امراض ، نافع مىدانند و بدانجا آمده در آن ارتماس مىنمايند . وجه تسميهء كوه مسطور را به شيركوه گويند اين است كه وقت مسطور بودن آن در برف از مسافت بعيدى اين كوه ديده مىشود شبيه به شيرى كه خوابيده\r\n\r\n","description":"","footnote":"","page_name":" 754 ","page_number":802},
  {"content":"\r\n\r\nباشد و دم خود را پهلوى خود گذاشته باشد .\r\n\r\nتفتازان [ مع - مر 
  ] :\r\nدهكدهء بزرگى است از نواحى نسا در پشتكوه . جماعتى از اهل علم منسوب به اين قريه مىباشند از جمله ابو بكر عبد الله بن ابراهيم بن ابى بكر تفتازانى است . مؤلف گويد ملا سعد « 1 » كه از اجلهء علماى معانى بيان است و معاصر سلطان معز الدين حسين بن ملك غياث الدين كرت كه از سال هفتصد و سى و دو تا سنهء هفتصد و هفتاد سلطنت كرده نيز منسوب به تفتازان است و از مصنفات ملا سعد كه شان عالى دارد كتاب « مطول » است كه به اسم همين پادشاه نوشته .\r\n\r\nتفرش :\r\nصاحب تذكرهء هفت اقليم گويد : « تفرش رستاقى است متعلق به خاك كاشان واقع در ميان كوه . دوازده قريه دارد كه معتبرتر از همه فم و طرخوران است . هواى آن ملايم و چشمه‌سار آن زياد و از ميوه‌ها انگور و زردآلوى ممتاز دارد . گندم آن نيز خوب است . در كوهى كه مجاور اين رستاق است مغاره‌اى است كه آخر آن معلوم نيست . مىگويند روزى گاوى داخل اين مغاره شده از طرف بالاى فراهان بيرون آمد و به اين لحاظ مغاره را « گاوخل » ناميدند . زيرا كه خل به لغت سكنه به معنى سوراخ است . اهالى تفرش شافعى مذهب‌اند » . انتهى .\r\nصاحب زينة المجالس گويد : « تفرش سيزده پاره ديه است و از هر طرف كه به آنجا روند بايد گريوه بريد . مردم آن شيعهء اثنى عشرى بوده و هستند . هوايش معتدل و آبش از كوهها برمىخيزد » .\r\nمؤلف گويد تفرش از خاك عراق و از قهستان شهر قم و تا ساوه زياده از چهار پنج فرسنگ نيست و فاصلهء آن با آشتيان يك كوه و راه آن يك فرسنگ است . اين رستاق ، مسطحه‌اى است كه اطراف آن را كوهها احاطه نموده و مسافت تمام مسطحه عرضا طولا بيش از يك فرسخ در نيم فرسخ نيست . مسافرين از هر طرف كه بخواهند به تفرش سفر كنند بايد ديرى در جبال طى مسافت نمايند تا به تفرش برسند . اراضى تفرش در غير\r\n\r\n\r\n","description":"","footnote":"\r\n( 1 ) - مسعود بن عمر بن عبد اللّه خراسانى ملقب به سعد الدين و معروف به ملا سعد تفتازانى ( 712 / 722 تا 792 / 793 ) . ر ك ريحانة الادب ج 1 ص 219 تا 221 .\r\n","page_name":" 755 ","page_number":803},
  {"content":"\r\n\r\nزمستان به سبزى و خرمى موصوف و كثرت اشجار و فواكه لطيفه و باغات متنزههء آن معروف است . جز انجير و انار ، گل و رياحين و لاله و ضيمران بسيار دارد . آبش از چشمه‌سار است و در فصل بهار تقريبا سه ماه آب برف از كوهستان جارى و رودى تشكيل مىدهد كه از ميان فم و طرخوران مىگذرد و فاصل ميان اين دو آبادى است و مزارع زياد هست كه آبادى آنها به اين دو قريهء بزرگ مىپيوندد . و عمارات عاليه در اين دو آبادى بنا كرده‌اند . و غير از اين مزارع خارج از مسطحه مزارع ديگر هست كه متعلق به تفرش مىباشد . در حوالى تفرش شكارگاه خوبى است كه ارغالى « 1 » زياد دارد و گاه مىشود كه داخل خانه‌ها مىشوند . كبك هم آنجاها بسيار يافت مىشود . املاك تفرش زياد قيمتى و كم زراعت است . قلعه‌اى در يكى از مزارع تفرش موسوم به خرازان بوده بسيار مرتفع ولى اينك خراب است . در يكى از مزرعه‌ها نيز در محلى كه باغچه است و چنارهاى بسيار قديمى دارد آثار قبرى نمودار است . سكنه گويند قبر عزير پيغمبر عليه السلام است . سكنهء عمدهء تفرش سادات حسينى هستند . گويند اين سادات از خرزن مكه هجرت كرده‌اند و به اينجا آمده سكنى گرفتند . قناتى قديمى در طرخوران هست موسوم به خرزنويه .\r\nگويند چون اين سادات احداث نموده‌اند اين اسم را يافته . سادات مذكور چهار طايفه‌اند : دو طايفه ساكن در طرخوران و دو طايفهء ديگر در فم مسكن دارند . آنها كه در طرخوران مىباشند معروف به طايفهء ميرزا شكر الله و مردمان معتبرى بوده‌اند . و آنها كه در فم هستند يكى مشهور به طايفهء ميرزا هادى است كه مرحوم ميرزا سيد على مجد الاشراف و ولد ماجد ايشان ميرزا سيد محمد مستوفى از آن خانواده‌اند . و طايفهء ديگر معروف به طايفهء ميرزا هدايت‌اند . از سكنهء ساير بلاد هم كه در آنجا به مرور جمع شده‌اند محلتى تشكيل يافته است .\r\nسابقا قلعه‌جات زياد در تفرش بوده كه حالا منهدم است . بعضى مقابر و امامزاده‌ها در نقاط مختلفهء اين رستاق است كه زيارتگاه سكنه و محل احترام است . از جمله در زير كوهى كه مغارهء معروف در آن است امامزاده‌اى است معروف به احمد بن موسى عليه السلام . اما مغارهء مشهور در كوه تفرش در طرفى است كه به‌سمت آشتيان و گركان مىروند . از\r\n\r\n\r\n","description":"","footnote":"\r\n( 1 ) - به معناى قوچ كوهى .\r\n","page_name":" 756 ","page_number":804},
  {"content":"\r\n\r\nاين مغاره حرفهاى غريب در افواه عوام است . از جمله حكايتى كه صاحب تذكرهء هفت اقليم نوشته و ما نقل نموديم و بعضى ديگر گويند كه آن گاو در حوالى همدان پيدا شده . به‌هرحال اين حرف معقول نيست و مؤلف احتمال مىدهد كه اين مغاره دخمهء سلاطين يا بزرگان عجم باشد . گويند وارد مغاره كه مىشوند اطاقى است از سنگ كه طول آن بيش از ده ذرع است و حوضى دارد مملو از آب و از آن اطاق راهى است به جايگاه ديگر كه سقف مرتفعى دارد و آن محل روشن است . گويند اين روشنى از آن است كه سنگهاى سقف تا سر كوه به ارتفاع دو سه هزار قدم مرمر است . و حوض آب زلالى در آنجاست كه عمق آن زياد است و هرچه طناب انداخته‌اند به تك آن نرسيده . در اين اطاق راهى است كه معلوم نيست به كجا منتهى مىشود . چند ساعت راه طى كرده‌اند و به آخر آن نرسيده‌اند . بالجمله صحبتهاى مغاره به افسانه شبيه‌تر است . در نزديكى مغاره به‌طرف شمال كوهى است معروف به كوه كمر نقره . كوزه و بعضى آثار در آنجا ديده مىشود كه دليل است بر وجود معدنى كه در آن كار كرده‌اند . از قرار تقرير ثقات در كوههاى تفرش معادن سرب و نقره و مرمر بسيار است كه در آنها كار نكرده‌اند .\r\nاز معارف فضلاء و عرفاء و حكماء و شعراى منسوب به تفرش حكيم عارف ماجد استاد سخن ابو محمد الياس يوسف بن مؤيد معروف به نظامى عليه الرحمة مىباشد كه كتاب خمسه و ساير اشعار او جهات سته را از حقايق و معارف ممتلى دارد و اين دو شعر كه مؤيد بر انتساب آن بزرگوار به تفرش است منسوب به آن حكيم كامل است :\r\n چو در گرچه در بحر گنجه گمم * ولى از قهستان شهر قمم\r\nبه تفرش دهى هست تا نام او * نظامى از آنجا شده نامجو \r\nدر سفر فرنگستان كه مؤلف ملتزم ركاب ظفر انتساب خسروانه بود ، در مراجعت در تفليس ، به حسب مأموريتى از اردوى همايون دور افتاده و تا دار الخلافه تنها بود « 2 » ، در آن اوقات روزى كه از گنجه روانهء اين\r\n\r\n\r\n","description":"","footnote":"\r\n( 2 ) - ناصر الدين شاه در سفرنامهء اول خود ( سازمان انديشهء اصفهان ، 1343 ) مىنويسد :\r\n« صنيع الدوله را مأمور كرديم كه تفليس مانده بارهائى را كه به چاپارى نمىشد حمل شود با جمعى از همراهان به انزلى برساند » ( ص 342 - 343 ) .\r\n","page_name":" 757 ","page_number":805},
  {"content":"\r\n\r\nسمت مىشد در يك فرسخى شهر بقعه‌اى نمايان ديد كه روسيه آن را اينك چاپارخانه مىنامند و غرض از چاپارخانه جائى است كه قراسوران سواره منزل دارند ، و اين بقعه كه به مشاهد شريفه شبيه است جاى قراسوران شده . چون نزديك شدم از يكى از چاپارها كه بالنسبه شعورى داشت پرسيدم كه اين مقبرهء كيست ؟ گفت مقبرهء خواجه نظام الدين عليه الرحمه مىباشد . زايد الوصف متأسف شدم كه محلى كه بايد زيارتگاه اسكندر و بهرام‌گور و خسرو و قيس عامرى باشد طويله و چاپارخانه شده .\r\nاين بزرگوار با اتابكان آذربايجان معاصر بوده و قزل ارسلان را اعتقادى كامل به شيخ بوده و به زاويهء او رفته از او استمداد همت كرده است .\r\nدر تفرش و آشتيان بلكه گركان ارباب قلم و اصحاب استيفا و محاسبين دفترى زياد وجود يافته‌اند كه همه در دفتر پادشاهى صاحب رتبهء عالى شده . معارف ارباب قلم تفرش : مرحوم ميرزا موسى وزير ، مرحوم ميرزا ابو القاسم معين الملك ، ميرزا عيسى وزير ، ميرزا زكى ضياء الملك ، مرحوم ميرزا سيد على مجد الاشراف سابق الذكر ، ميرزا عباس معاون الملك ، ميرزا مصطفى وكيل لشكر ، ميرزا سيد كاظم وزير خزانه ، ميرزا محمد حسين وزير خزانه ، ميرزا سيد كاظم مستوفى اصطبل و دواب خاصه ، ميرزا سيد محمد ولد مرحوم مجد الاشراف ، ميرزا عليرضاى مستوفى .\r\n\r\nتفليس [ مع - مر 
  ] :\r\nشهرى است در ارمينيهء اولى و بعضى گفته‌اند در اران . اين شهردار - الملك ناحيهء خزران و نزديك باب الابواب و از بلاد قديمهء ارمينيه است .\r\nطول آن شصت و دو درجه و عرض چهل و دو درجه مىباشد . مسعر بن مهلهل در كتاب خود گويد از شيروان به بلاد ارمينيه رفتم و به تفليس رسيدم . اين آخر جائى است كه دين اسلام بدانجا رسيده . از اينجا كه گذشتى ديگر از اين ملت سنيه اثرى نيست . نهر كر از ميان اين شهر مىگذرد و به دريا مىريزد . باروى عظيمى دور شهر كشيده‌اند و حمامات بسيار گرم دارد كه بدون آتش از چشمه‌هاى آب گرم داير شده است و يك حمام از حمامها مخصوص مسلمين است و غير اهالى آن ملت كسى داخل آن نمىشود . اين شهر در خلافت خليفهء سيم مفتوح لشكر اسلام شد .\r\nتفصيل اين‌كه حبيب بن مسلمه مأمور به ارمينيه شد و اكثر بلاد اين مملكت\r\n\r\n","description":"","footnote":"","page_name":" 758 ","page_number":806},
  {"content":"\r\n\r\nرا مسخر كرد . همين‌كه به وسط اين ايالت رسيد فرستادهء بطريق « 3 » خزران نزد حبيب آمده مستدعى صلح و امان شد . حبيب قبول كرده به ايشان نوشت كه رسول شما نزد من و همراهان من آمد و اظهار داشت كه شما گفته‌ايد كه ما امتى هستيم كه خداوند تبارك و تعالى ما را ترجيح و تفصيل داده است بر ساير امم . بلى چنين است و خدا را در ازاى اين موهبت حمد و ستايش مىنمائيم و درود بر رسول او مىفرستيم . نيز رسول شما اظهار داشت كه مايل به صلح ما هستيد و هديه براى ما فرستاده بوديد . آن را جزيه فرض كرده قبول نموديم و شما را امان داديم به شرطى كه در نوشتهء علىحده كه صلحنامهء ماست نگاشته‌ايم . اگر قبول كرديد در امانيد و الا مهياى جنگ باشيد . اما صورت صلحنامه اين است :\r\n« بسم الله الرحمن الرحيم . اين نامه‌اى است از حبيب بن مسلمه به اهل تفليس و كسانى كه در ناحيهء خززان هستند . شما و كنيسه‌هاى شما و معابد شما در امانيد و كسى متعرض آداب‌ورسوم مذهبى شما نيست و جان و مال شما محروس است در صورتى كه جزيه بدهيد و جزيهء شما هر خانه يك دينار است . اما نه اين‌كه چند خانوار در يك خانه جمع شويد كه جزيهء شما كمتر شود . و ما نيز شما را متفرق در بيوتات كثيره نمىنمائيم كه جزيهء شما زياد گردد . و بر شماست كه يارى كنيد لشكر اسلام را در وقت حاجت و هر مسلمى كه در بلاد شما باشد و محتاج به ضيافت يك شبهء شما شود مضايقه ننمائيد و مال مسلمانى را اگر در بلاد شما به‌سرقت برند بايد آن را ادا كرده از عهده برآئيد و هركه از شما مسلمان شود با ما سمت اخوت و برادرى دارد و در وقتى كه مسلمين از شما امدادى خواهند و شما مقهور دشمن باشيد و نتوانيد بر شما حرجى نيست . و السلام » .\r\nخلاصه به همين وضع ميان لشكر اسلام و اهالى تفليس و خزران صلح اتفاق افتاد . و تفليس به تصرف مسلمانان بود و اهالى آن بيشتر مسلمان شدند تا سنهء پانصد و پانزده هجرى كه از كوههاى مجاور تفليس كه معروف به جبال ايجاد مىباشد طايفهء گرج به عدهء كثيرى خروج كرده بلاد اسلام را كه در همسايگى ايشان بود غارت كردند . در آن وقت ، از قبل سلاطين سلجوقى ، ولاة به تفليس مىآمد . ولى زمانى بود كه سلاجقه\r\n\r\n\r\n","description":"","footnote":"\r\n( 3 ) - بطريق در روم امير ده هزار نفر را مىگفته‌اند مثل امير تومان ( ا ع ) . يكى ديگر از معانى بطريق ، كشيش مسيحى و راهب ترسايان است ( فرهنگ فارسى معين ) و در اينجا معنى دوم مورد نظر است .\r\n","page_name":" 759 ","page_number":807},
  {"content":"\r\n\r\nرا به سبب اختلافات ، ضعفى بود و در آن سال ميان مسعود و محمود دو پسر محمد بن ملكشاه در سر كار سلطنت نزاع بود و بعضى هواخواه اين برادر و برخى خواهان برادر ديگر بودند و به‌همين سبب نظم سرحدات و ثغور ممالك كم شده و از هر جانبى طوايف به خيال سركشى افتاده بودند . بالجمله طايفهء گرج بر مسلمين غالب شده تفليس را محاصره كرده و به غلبه گرفتند و بسيارى از مسلمانان را كشتند و پس از آن‌كه در حكمرانى تفليس و آن حدود استقلالى يافتند بناى خوش سلوكى را با مردم گذاشتند و از آن طرف دايم مسلمانان را غارت مىكردند . گاهى به اران مىتاختند و زمانى آذربايجان را عرضهء نهب مىساختند و ولاة ارمينيه به شرب خمر و ملاهى مشغول بودند تا سلطان جلال الدين خوارزمشاهى معروف به مينك بيرلى « 4 » متوجه آن نواحى شد . و اين در سال ششصد و بيست و سه بود و آن صفحات را مسخر كرد و طايفهء گرج و اعوان ايشان را قتل كرد و والى براى تفليس قرارداد و عسكرى براى ساخلوى در آنجا گذاشت و خود خوارزمشاه معاودت كرد . والى و عساكر او با مردم بدسلوكى كردند . لابد اهالى بازماندگان گرج را طلبيدند و شهر تفليس را به تصرف ايشان دادند و تبعهء خوارزمشاه را بيرون كردند و آنها فرارا به جانب خوارزمشاه آمدند . بعد گرجيها خوف كردند كه مبادا دوباره خوارزمشاه بر سر ايشان تازد و نتوانند مقاومت و مقابلى با او نمايند . لهذا شهر را آتش زده به اماكن خود بازگشت كردند . و اين در سنهء ششصد و بيست و چهار بود . ديگر بعد از آن خبرى از تفليس ندارم .\r\nجماعتى از اهل علم منسوب به تفليس‌اند از جمله ابو حامد بن يوسف بن احمد بن الحسين التفليسى است .\r\nحمد الله مستوفى گويد : « تفليس از اقليم پنجم است و در دره‌اى افتاده كه طرفى از آن به كوه است و آبى در ميان آن روان و از طرفى عمارت بر روى نهر كر ساخته شده چنان‌كه [ بام خانه‌هاى زمين كوى برستهء علياست 
  ] « 5 » و در آنجا حمامات بسيار است كه آب گرم از آن\r\n\r\n\r\n","description":"","footnote":"\r\n( 4 ) - در خصوص لقب اين سلطان كه به صورتهاى منكبرتى و منكبرنى و مينك برلى در كتب آمده . رجوع شود به تاريخ جهانگشاى جوينى به تصحيح محمد قزوينى ( ج 2 ص 284 ) هرچند كه با همهء تحقيقات دانشمند مزبور ، صورت دقيق و مستدلى از لقب وى به دست نيامده است .\r\n( 5 ) - نزهة القلوب ( چاپ محمد دبير سياقى ) : « بام هر رسته خانه‌هاى زمين كوى رستهء علياست » غرض اين است كه شهر در دامنهء كوه به صورت پله‌پله ساخته شده .\r\n","page_name":" 760 ","page_number":808},
  {"content":"\r\n\r\nزائيده است و احتياج به آتش ندارد . از حاصل ، غلات به غايت نيكو آيد و اندك ميوه دارد » . انتهى .\r\nاقوال صاحب زينة المجالس مطابق است با حمد الله مستوفى جز اين كه گويد : « در تفليس بر سر تلى قلعهء مستحكمى است » . انتهى .\r\nصاحب آثار الاول گويد : « تفليس شهر مستحكمى است . بناى اين شهر را انوشيروان عادل نمود و اسحاق بن اسماعيل كه از غلامان بنى اميه بود آن را حصانت داد . مردم آنجا مسلمان و نصارى مىباشند . چشمهء آبى در تفليس هست كه آب از آن بيرون مىآيد و مار مىشود . در زمان سلطان مراد خان اين شهر را عثمانيها فتح كردند » . انتهى .\r\nصاحب تقويم البلدان نقل از قانون نموده گويد تفليس دار الملك گرجستان است و دو ديوار دور اين شهر است و سه دروازه دارد . خيلى پرنعمت و كثير الفواكه است و حمامات دارد مثل حمامات طبريه كه بى آتش آب آنها گرم مىشود . و در لباب مسطور است كه تفليس آخر بلدهء آذربايجان و متصل به ثغر و سرحد است . ابن سعيد گويد مسلمين تفليس را فتح كردند و مدتها در آن ساكن بودند . طايفهء گرج كه نصارى بودند دوباره اين شهر را متصرف شدند .\r\nنيز صاحب تقويم البلدان در احوال انهار گويد نهر كر فاصلهء بين آذربايجان و اران است . ابتداى اين نهر در كوه باب الابواب در محلى است كه طول آن محل شصت و شش و عرض چهل و يك است و بعضى عرض را چهل و چهار گفته‌اند . از بلاد اران مىگذرد و به درياى خزر مىريزد .\r\nمؤلف گويد سرچشمهء نهر كر كوههاى قفقاز است چنان‌كه بيايد و عين عبارت صاحب تقويم البلدان كه ما ترجمه كرده‌ايم اين است :\r\nو نهر الكر الذى باران اوله عند جبل باب الابواب . اگر اين عبارت از تصحيف كتاب مصون باشد سهو مصنف است .\r\nنواب و الا معتمد الدوله در كتاب جام‌جم گويد كه تفليس وقتى از شهرهاى ايران بوده و او پايتخت جارجيه « 6 » يعنى گرجستان است .\r\nدر كتاب ابن حوقل مسطور است كه نهر كر در سه فرسخى بردعه و يك قسم ماهى خوب در اين نهر صيد مىنمايند . آب آن گوارا و منبع آن در ناحيهء جبل در حدود شمكور نزديكى تفليس است . جريان نهر كر\r\n\r\n\r\n","description":"","footnote":"\r\n( 6 ) -  Georgie . \r\n","page_name":" 761 ","page_number":809},
  {"content":"\r\n\r\nاز جنوب به شمال است . و ابن سعيد گويد نهر كر حد ما بين آذربايجان و اران است .\r\nمؤلف گويد تفليس و تبىليس و اتوبليس هرسه در لغت گرجى به معنى گرم است و شهر تفليس را قدما به جهت اين‌كه چشمه‌هاى آب گرم معدنى در شهر و در خارج بسيار داشته تبىليس كلاكى مىگفته‌اند .\r\nبانى اين شهر و ختانگ پادشاه گرجستان ملقب به كرك اصلان بوده است .\r\nاين پادشاه تمام ولايت ما بين بحر خزر و بحر سياه را در تحت تصرف داشت و در سال چهارصد و شصت و نه عيسوى اين شهر را بنا كرد . مسافت ما بين تفليس و پطرزبورغ دو هزار و سيصد و هشتاد هزار ذرع است و در نقطهء جنوب مشرقى پطرزبورغ و در دويست و هفتاد و دو هزار ذرعى جنوب مشرقى درياى سياه واقع شده است . بعد تفليس از درياى خزر دويست و چهل هزار ذرع است . اين شهر پايتخت گرجستان است و سطح گرجستان چهل هزار و سيصد و پنجاه هزار ذرع مربع است . اين مملكت از سمت شمالى محدود است به كوههاى قفقاز و از طرف مغرب به كوتائيس و از جانب جنوب مشرقى به گنجه و از شمال مشرقى به دربند و كليهء جمعيت گرجستان از ششصد و پنجاه الى هفتصد هزار است . شهرهاى معتبر گرجستان از تفليس گذشته چلاوى و قورى است . در مائهء پانزدهم مسيحى گرجستان به سه ايالت منقسم شد : كارتيل ، كاخت ، قورى « 7 » .\r\nبعضى از مورخين را عقيده اين است كه يونانيها اسم اين ناحيه را گرجستان گذاردند و اهالى را ژرگس ناميدند و گويند ژرگس به معنى فلاح است و چون مردم گرجستان در فلاحت و زراعت مهارت كامل داشته‌اند يونانيها اين اسم را به ايشان داده‌اند . مؤلف گويد اين قول ضعيف است . هرگز گرجيها زارع نبوده‌اند و چيزى كه اشعار بر اين مطلب نمايد در تواريخ ايشان موجود نيست . طايفه‌اى ديگر بر اين‌اند كه چون گرجيها مريد سنت ژرژ كه يكى از ائمهء مذهب عيسوى است بوده‌اند خود را منسوب به او نموده « ژورژين » گفته‌اند يعنى منسوب به سنت ژرژ و از كثرت استعمال ، ژورژين ، گرجى شده است .\r\nبرخى از ارباب سير گرجستان را به غلامستان معنى كرده‌اند . قدما\r\n\r\n\r\n","description":"","footnote":"\r\n( 7 ) -  Gori \r\n","page_name":" 762 ","page_number":810},
  {"content":"\r\n\r\nاين مملكت را ايبرى « 8 » و كلشيد « 9 » ناميده‌اند . محتمل است بانى آبادى اين مملكت در قديم گرگين نامى بوده بلكه همان گرگين ميلاد باشد و آن ناحيه را به اسم خود موسوم كرده بعدها گرگين ، گرجى شده باشد .\r\nمؤيد اين قول آن‌كه اهالى گرجستان اولاد خود را زياد به اسم گرگين موسوم مىنمايند و اغلب ولاة اين ولايت كه معاصر سلاطين صفويه و غيره بودند گرگين خان نام داشتند . زمره‌اى ابتداى آبادى اين ناحيه را در سال دو هزار و سيصد بعد از هبوط آدم عليه السلام دانند و گويند يكى از سلاطين خزر در سنهء مسطوره وارد اين خاك شد . اسرائى چند از طوايف مختلفه در اين سرزمين سكنى داشتند . آن پادشاه آنها را به پسر خود او اويس سپرد و گفت با اين اسرا بايد در اين محل احداث مملكتى نمائى . بنابراين حكم به واسطهء آن اسرا گرجستان آباد شد .\r\nعلى اى حال هواى گرجستان معتدل و اراضى آن حاصلخيز . تخم كتان و اقسام تنباكو در آن به عمل مىآيد . شراب از ارتفاعات طبيعى اين مملكت است . معدن سرب و مس كثير المنفعة دارد . اغنام و مواشى گرجيها مشهور است . در تربيت اسب اين طايفه سعى كامل دارند .\r\nاما شهر تفليس كه پايتخت اين مملكت است الحال منقسم به دو قسمت است : قسمتى شهر جديد و قسمت ديگر شهر قديم است . كوچه‌هاى شهر قديم تنگ و كثيف و كثير الاعوجاج است . به عكس كوچه‌هاى شهر جديد كه راست و نظيف و باوسعت و عرض هر كوچه شصت قدم مىباشد .\r\nهفت كاروانسرا و دو مسجد در تفليس بنا شده است و ابنيهء عاليهء معتبرهء ديگر از قبيل مريضخانه و غيرها در اين شهر موجود است . يك كليساى بزرگ و يك باغ وسيع نيز در تفليس هست . عدالتخانهء بزرگ و ضرابخانه و جباخانه و كارخانه‌هاى اسلحه‌سازى دارد . در بازار تفليس مردم مختلف از هر مملكتى مثل فرنگى و ايرانى و گرجى و ارمنى و چركس و تركمن و قالمق و لزگى با البسه و السنهء مختلفه ديده مىشود . جمعيت تفليس تقريبا شصت و پنج هزار نفر است و هميشه ده هزار قشون ساخلوى تفليس است .\r\nفرمانفرماى گرجستان كه لقب نيابت سلطنت دارد ، الحال نواب گراندوك ميشل پسر امپراطور نيكلاى مرحوم برادر اعليحضرت اسكندر دويم امپراطور حاليهء روس مىباشد كه عمارت بسيار عالى براى منزلگاه خود\r\n\r\n\r\n","description":"","footnote":"\r\n( 8 ) -  Iberie \r\n( 9 ) -  Colchide \r\n","page_name":" 763 ","page_number":811},
  {"content":"\r\n\r\nساخته قونسولهاى دول فرنگ در تفليس سكنى دارند و از جانب دولت عليهء ايران نيز قونسول جنرالى در آنجا متوقف است . در سال هزار و هشتصد و چهارده مسيحى مطابق سنهء هزار و دويست و سى هجرى به وساطت دولت انگليس فى ما بين دولت ايران و دولت روس عهدنامه‌اى منعقد شد « 10 » و دولت ايران ، تمام گرجستان و تفليس را كه پايتخت آن مملكت است رسما به دولت روس واگذار نمود .\r\nسرچشمهء رود كر كه از وسط شهر تفليس مىگذرد در كوههاى قفقاز در چهار فرسخى آكال ريكه است . قدما اين رودخانه را رودخانهء كيخسرو مىناميده‌اند . زيرا كه كيخسرو بزرگ را در طفوليت به اين آب انداختند و او را غرق نكرد يا از آنجائى كه پدر و مادر كيخسرو ، كيخسرو را در طفوليت از ترس استياج « 11 » پادشاه تركستان به چوپانى سپرده كه از استياج پنهان باشد و استياج او را به دست نياورد و نكشد . يحتمل آن چوپان در كنار رودخانهء كر منزل داشته . بعد از آن‌كه كيخسرو بر آذربايجان و اغلب روى زمين مسلط شد به يادگار طفوليت ، اين رودخانه را به اسم خود موسوم نموده عجمها آن را رود كيخسرو نام نهادند و يونانيها كه كيخسرو را سيروس مىگفتند رود سيروس خواندند . و اين حوادث تقريبا در پانصد و هفتاد سال قبل از ميلاد بوده است .\r\nهواى تفليس مستعد امراض وبائى است ؛ چنان‌كه مكرر در تفليس ناخوشى و با بروز كرده و جمع كثيرى را هلاك كرده و در هزار و هفتصد و هفتاد مسيحى مطابق هزار و صد و هشتاد و چهار هجرى كه جمعيت شهر تفليس بيست هزار بود مرض طاعون در اين شهر بروز كرده چهار هزار نفر را تلف نمود . وضع سابق تفليس را شاردن مسافر فرانسوى در سفرنامهء خود نگاشته و ما آن را ترجمه كرده در ذيل مىنگاريم . اما حالت حاليهء اين شهر به بهترين سبكى در كتاب مستطاب سفرنامهء فرنگستان\r\n\r\n\r\n","description":"","footnote":"\r\n( 10 ) - منظور عهدنامهء گلستان است پس از دورهء اول جنگهاى ايران و روس كه در حدود ده سال به طول انجاميد .\r\n( 11 ) - استياج بايد ظاهرا افراسياب باشد ( ا ع ) . كوشش بيهوده‌اى اعتماد السلطنه كرده كه خواسته اسامى تاريخى را با نامهاى اساطيرى تطبيق كند .  Astiage  ( آستياگس ، آستياك ، آژيدهاگ ) پادشاه مادى است ( تاريخ ايران باستان تأليف حسن پيرنيا ج 1 ص 200 ) .\r\n","page_name":" 764 ","page_number":812},
  {"content":"\r\n\r\nبه قلم معجز رقم همايونى ثبت شده مزيد استبصار را در اين موقع به همان اقتصار مىنمائيم .\r\n\r\nشرح منقول از سفرنامهء مباركهء همايونى متعلق به تفليس\r\nروز پنج‌شنبه چهارم رجب سنهء هزار و دويست و نود : امروز بايد وارد بندر پوتى « 12 » بشويم . ديشب به واسطهء انقلاب دريا به همه‌جهت يك ساعت بيشتر خوابم نبرد . صبح زود برخاستم نماز كرده قرآن خواندم .\r\nهوا بسيار منقلب بود . باران شديدى مىآمد . يك برقى پنجاه قدم از كشتى دور تر زد به دريا . صداى هزار توپ كرده آب دريا از هم پاشيد .\r\nاگر اين برق به كشتى مىخورد كشتى را بالمره از هم متلاشى مىكرد .\r\nهوا به همان‌طور بود . يك دو ساعت خوابيدم . از حركت كشتى معلوم شد كه به ساحل نزديك شده‌ايم . برخاستم . الحمد لله از درياى بزرگ خلاص شده به ساحل رسيده بوديم . سواحل پوتى پيدا بود همه جنگل و كوه است . هوا و طبيعت زمين بسيار شبيه به گيلانات بود . چون كشتىاى كه ما نشسته بوديم خيلى بزرگ بود نمىتوانست نزديكتر برود ايستاد .\r\nكشتىاى ديدم از دور از پهلو مىآيد معلوم شد كشتى عسير است كه از عقب ما بود و مىگفتند چون تندرو نيست ده ساعت از ما عقب‌تر خواهد آمد . معلوم شد ديشب به علت بدى دريا كشتى ما را به وسط دريا برده و از نزديكى به كناره اجتناب كرده بودند و رو به مقصد كه پوتى باشد نمىرفته و آن كشتى چون باد از عقب بود بادبانى كرده خيلى پيشتر از ما به پوتى رسيده بوده است . بسيار شكر كرديم كه آنها هم عقب نمانده رسيدند . كشتى بخار كوچكى از طرف پوتى آمد كه ما را ببرد . پرنس منچيكوف و كلنل بزاك مهمانداران سابق كه ابتدا به انزلى آمده بودند در آن كشتى بودند . از ديدن پرنس بسيار خوشحال شدم . اما دريا چون هنوز تلاطم زياد داشت هرقدر مىخواستند آن كشتى را به كشتى سلطانيه متصل كنند نمىشد . چند دفعه آوردند نزديك كشتيها به‌هم خورد دماغه و بغل كشتى منچيكوف شكست اما نه زياد . دفعهء ديگر خواستند\r\n\r\n\r\n","description":"","footnote":"\r\n( 12 ) -  Poti \r\n","page_name":" 765 ","page_number":813},
  {"content":"\r\n\r\nبچسبانند پلهء كشتى سلطانيه شكست . بالاخره قدرى صبر كردند . دريا قدرى آرام شد آن وقت به‌هم وصل كردند قدرى از بارهاى مخصوص ما را با بعضى از شاهزاده‌ها و نوكرها بردند به آن كشتى . ما هم رفتيم .\r\nاشرف پاشاى مهماندار را ديدم سرش شكسته و بازوى راست [ او 
  ] در رفته بسته بود به گردنش . رويش هم كبود شده با حالت بدى . بسيار افسوس خوردم . تختهء كم‌عرضى از اين كشتى به آن كشتى گذاشته بودند .\r\nبسيار خطرناك بود . از آن رو رفتيم به آن كشتى . صنيع الدوله در كشتى سلطانيه ماند كه باقى بارها را بياورد . جمعى هم ماندند . بعد از نيم ساعت رسيديم به دهنهء رودخانهء پوتى كه داخل دريا مىشد ، اسمش ريون « 13 » .\r\nرودخانهء بزرگى است . اما كشتى از نيم فرسنگ پيشتر نمىتواند برود .\r\nطرفين رودخانه آبادى كمى دارد . خانه‌ها مثل خانه‌هاى رعيتى مازندرانى و گيلانى . زمين رطوبى و هواى بدى دارد . نوبه و تب در اينجا زياد است .\r\nكم‌كم شروع به آبادى اينجا كرده‌اند . بندر پوتى هم لنگرگاه خوب ندارد .\r\nكشتى بزرگ كه هيچ نمىتواند به رودخانه يا نزديك كناره بيايد بايد دور از بندر بايستد و كشتيهاى كوچك حمل‌ونقل مردم و بار تجارتى را بكنند . يك كشتى بخار از انگليسها و دو كشتى بادبانى از عثمانيها در بندر ديده شد . صحرا همه جنگل است و منتهى به كوه مىشود . كوه هم جنگل انبوه است . كنار رودخانه را از دو طرف بيرق زياد زده بودند . از كشتى كه بيرون آمديم لب رودخانه اطاق كوچكى موجود كرده بودند .\r\nگراندوك ميشل برادر امپراطور كه جانشين و فرمانفرماى قفقاز است با صاحب‌منصبها و ژنرالهادم اسكله حاضر بودند . از كشتى پائين آمده دست به شاهزاده داده فوج نظامى را كه از اسكله سر راه ايستاده بودند پياده رفته ديدم . جمعيتى از طوايف و ملل مختلفه ايستاده بودند : چركس ، لزگى ، ارمنى ، گرجى ، مسلمان ، داغستانى ، از اهل باش‌اچق ، فرنگى و غيره . اين ممالك جزء باش‌اچق است يعنى سربرهنه . واقعا هم اين‌طور است . كل اهالى باش‌اچق سربرهنه هستند . ابدا زن و مرد و بچه عادت ندارند كلاه سر بگذارند . پايتخت باش‌اچق شهر كوتايس « 14 » است كه ما بين تفليس و پوتى است .\r\nخلاصه با شاهزاده زياد تعارف و صحبت كرديم . انصافا شاهزادهء\r\n\r\n\r\n","description":"","footnote":"\r\n( 13 ) -  Rion \r\n( 14 ) -  Koutais \r\n","page_name":" 766 ","page_number":814},
  {"content":"\r\n\r\nبسيار خوبى است و زمانى كه پطرزبورغ بودم شاهزاده آنجا نبود . از ديدنش بسيار خوشحال شدم . از همهء برادرهاى امپراطور كوچكتر است . از طرفين عارض ريش دارد و چانه را مىتراشد . چشمهاى كبود خوش‌حالت قد بلند مزاجا قوى . بعد از نيم ساعت سوار كالسكهء بخار شده رانديم . حكيم الممالك ماند كه بارها را با راه‌آهن برساند . مترجم جانشين بكليارف پسر شاه مير خان فارسى و فرانسه را خوب حرف مىزد . كالسكه‌ها همه به‌هم راه داشتند . اين راه‌آهن را تازه ساخته‌اند والى تفليس يك خط راه‌آهن است . آمد و رفت همه از اين يك خط است . بسيار زحمت كشيده‌اند براى ساختن اين راه . زمينها همه جنگل و باتلاق و پرآب است .\r\nخشك كردن اين‌طور زمين و ساختن راه‌آهن كار مشكلى است . بعد از باتلاقها ، همه‌جا كوه و دره است و راه متصل پيچ مىخورد و سربالا مىرود از رودخانه و پلها مىگذرد بعد رو به تفليس بايد سرازير برود و به اين جهات كالسكهء بخار نمىتواند مثل ترنهاى فرنگستان تند برود . ساعتى دو فرسنگ و نيم بيشتر نمىرفتيم .\r\nخلاصه پنج ساعت به غروب مانده به راه افتاديم . هوا ابر و متصل باران شديد مىآمد . راه هم كوهستان و جنگل بود . غروبى رسيديم به يك استاسيونى كه نزديك شهر كوتايس است . آنجا غذا حاضر كرده بودند .\r\nكالسكه ايستاد . پياده شده رفتيم به اطاق . ميز چيده بودند . شام مختصرى صرف شد . يك دسته سرباز هم ايستاده بودند از طايفهء گرجى باش‌اچق .\r\nلباس عجيبى داشتند . به همان طرز لباس قشون قديم قباهاى گشاد سرخ .\r\nسرشانه هم مثل عمامه پارچهء سرخ بسته بودند . در كمرشان يك طپانچه و يك بگده « 15 » داشتند . لباسشان شبيه به لباس زواو « 16 » فرانسه و طوايف هندوستان بود . اما تفنگشان از تفنگهاى سوزنى كار جبه‌خانه طول « 17 » بود . سوار كالسكه شده رانديم . شب را ناراحت خوابيدم .\r\nصبح زود به شهر تفليس نزديك شده با كسالت از خواب برخاسته رخت پوشيدم . كالسكه‌ها ايستاد . رفتيم بيرون . جانشين با صاحب‌منصبان زياد\r\n\r\n\r\n","description":"","footnote":"\r\n( 15 ) - بگده به معناى كارد پهن و ساطور .\r\n( 16 ) -  Zouave . \r\n( 17 ) - ظاهرا بايد منظور شهر  Tula  باشد در روسيه كه مركز كارخانهء اسلحه‌سازى است .\r\n","page_name":" 767 ","page_number":815},
  {"content":"\r\n\r\nو يك فوج حاضر بودند . با جانشين سوار كالسكهء روبازى شديم . هوا بسيار سرد بود به واسطهء آمدن باران ، باد بسيار سردى هم با گرد و خاك مىآمد . هنوز چراغهاى كوچه هم مىسوخت . رسيديم درب عمارت جانشين . فوجى با كل صاحب‌منصبان نظامى و غيره ايستاده بودند . با همه احوالپرسى شد . حاكم شهر تفليس هم با كدخدايان و كلانتر آمده نان و نمك كه رسم است آوردند . نطق مفصلى به زبان فارسى نوشته بودند .\r\nايستاديم تا نطق را يك نفر كه فارسى مىدانست با كمال فصاحت بيان كرد .\r\nبعد رفتيم بالا در اطاق پرنس اربيليانف « 18 » كه از شاهزاده‌هاى گرجى است با بارون نيكلا كه كارگزار خارجهء قفقاز است ايستاده بودند جانشين معرفى كرد . پرنس اربيليانف را مىشناختم . هفت سال قبل از اين‌كه به بندر فرح‌آباد مازندران رفته بوديم از جانب امپراطور با كشتيهاى جنگى روس به آنجا آمده بود . بعد جانشين اطاقها و منزل ما را نشان داده خودش رفت . ناهار خورده خوابيديم .\r\nشهر تفليس در توى دره و اطرافش كوه است . در دامنه و سر كوه هم خانه هست . رودخانهء كر از ميان شهر مىگذرد در اين فصل آبش زياد نبود . پلى بر روى آن بسته‌اند . طرف شمال رودخانه ، شهر تازه و محلهء فرنگيهاست كه عمارت جانشين و حاكم‌نشين هم آن طرف است . طرف جنوب شهر قديم تفليس است . روى تپه آثار قلعهء قديم سلاطين گرجيه است . اين شهر پنجاه سال قبل از اين بسيار محقر و كثيف بوده و حالا كم‌كم خانه‌ها و عمارات و مكتبخانه‌ها و كوچه‌هاى وسيع سنگفرش مىسازند . قلهء كوه قاف كه فرنگيان « كازبك » مىگويند از شهر پيدا بود و بسيار كوه مرتفعى است . مملو از برف بود . روسها راه عراده ساخته كه حالا آن طرف كوه با كالسكه مىروند كه شهر ولاد قفقاز آن طرف كوه و راه مسكو و حاجى طرخان است از خشكى . دور تفليس كوههاى خشك است . دور تر از شهر جنگل دارد . هواى شهر خوب نيست . در تابستان و پائيز بسيار گرم و مختلف است . گاهى كه باران در اطراف يا شهر بيايد بسيار سرد شده باز گرم مىشود . هوايش تب و نوبه‌خيز است . پنجاه هزار نفر جمعيت شهر است . اغلب غربا و خارجى و مخلوط از طوايف هستند : ايرانى ، روسى ، گرجستانى ، داغستانى ، چركس ، آلمان ،\r\n\r\n\r\n","description":"","footnote":"\r\n( 18 ) -  Orbilianov \r\n","page_name":" 768 ","page_number":816},
  {"content":"\r\n\r\nارمنى . ميوهء خوب از قبيل هندوانه ، انگور ، امرود و خيار دارد . امروز رفتيم ديدن جانشين كه در همين عمارت منزل ماست . از چند اطاق گذشتم . يك تالارى بود كه بناهاى ايران ساخته و گچبرى كرده بودند با آئينه ؛ عمارات خوبى داشت . اسباب اطاقها همه از ايران بود : قاليهاى بزرگ و كوچك فراهانى و قاينى و كرمانى ، اسباب ميز و تخت و غيره همه از خاتم شيرازى و اصفهانى . پرده‌هاى اطاق از قالى بود . پارچه‌هاى گلدوزى رشتى در متكا و بالش و روى ميز و صندلى و غيره به كار برده بودند . اين اسباب و صنايع ايران را نه براى اين‌كه ما به اين عمارت آمده‌ايم گذاشته‌اند بلكه از قديم بوده است . يك خرس سياه بزرگى كه جانشين سابقا شكار كرده مثل اين‌كه زنده است در گوشهء اطاق واداشته‌اند اگر غفلة كسى ببيند خيال مىكند خرس زنده است . جانشين به ديوارهاى اطاق اسلحهء زيادى از قبيل شمشير ، قداره ، تفنگ ، طپانچه و اسلحهء قديم مثل زره ، كلاه‌خود ، زين و برگ ، با ركاب يراق اسب مرصع طلا و اسبابهاى عجيب چيده و آويخته است حتى يك پىسوز قديم كه سابقا در ايران معمول بود در طاقچهء اطاقش بود . همهء اطاقها را گشتيم . از پنجرهء اطاقها چشم‌انداز خوبى به شهر تفليس و كوچه‌ها داشت . قدرى نشسته بعد رفتيم به اطاق زوجهء جانشين كه متصل به‌همين اطاق بود آنجا هم قدرى توقف شد . زن جانشين خواهر گراندوك باد « 1 » است كه در شهر كارلسروههء « 2 » آلمان با برادرش ناهار خوردم . پنج پسر و يك دختر از جانشين دارد .\r\nپسر بزرگش چهارده‌ساله است . اولادش در ييلاق بودند . اسم زوجهء جانشين ، الگافه اودورونا « 3 » است . بعد برخاسته به اطاق خودم آمدم .\r\nبلافاصله زن جانشين با جانشين به بازديد آمدند . شب را با جانشين به كالسكه نشسته رفتيم به تماشاخانهء تابستانى . بناى بسيار مختصرى است سفيدكارى . يك چهل‌چراغ برنز داشت كه با گاز روشن بود . تماشاخانه از صاحب‌منصبان روس و غيره پر بود . به همه جهت دويست نفر آدم مىگيرد .\r\nموزيك خوب زدند . بعد پرده بالا رفت . چنداكت « 4 » دادند . به زبان روسى حرف مىزدند . خوب خواندند . بازى و رقص و حكايات خوب نشان دادند .\r\nبسيار بامزه و باخنده بود . زنها و جوانهاى روسى خوب و خوشگل بودند .\r\n\r\n\r\n","description":"","footnote":"\r\n( 1 ) -  Bade \r\n( 2 ) -  Karlsruhe \r\n( 3 ) -  Olga Fe ? odorvna \r\n( 4 ) -  Acte \r\n","page_name":" 769 ","page_number":817},
  {"content":"\r\n\r\nيك رقاص فرانسه هم بود بسيار خوشگل و خوب مىرقصيد . دو سال است اينجا آمده . در آخر رقص ملتى روسيه را كردند و بعد از آن رقص گرجى كه بسيار خوب بود . جمعى از گرجيه در دو طرف ايستاده دست مىزدند . بعد يك نفر طنبك و دو نفر سرناى ايرانى مىزدند . بسيار خوش آهنگ . يك دختر و يك پسر مىرقصيدند شبيه به رقاصى ايران . در بين بازى كه پرده افتاد رفتيم پائين . باغ كوچكى بود و چراغان كرده بودند .\r\nقدرى در چادرى كه بالاى سكوى باغ زده بودند نشستيم . بعضى از زنهاى گرجى و غيره را جانشين معرفى كرد . به منزل رفته شام خوردم . در اين بين منشى حضور ، حكيم الممالك و صنيع الدوله كه عقب مانده بودند رسيده بارها را آوردند . اما تعريف غريبى از طوفان دريا مىكردند .\r\nمنشى حضور و صنيع الدوله كه در كشتى سلطانيه بعد از ما مانده بودند گفتند همين‌كه ما از كشتى خارج شده به پوتى رفته بوديم دريا منقلب شده بود به‌طورى كه هرقدر خواسته بودند كشتى بخار كوچك روسها را به سلطانيه بچسبانند ممكن نمىشد . از شدت موج ، آخر كشتيها به‌هم خورده چرخ هردو شكسته بود . بالاخره به هزار زحمت كشتى كوچك را نزديك آورده همين‌كه موج او را بلند مىكرده است يك لنگه بار از آن كشتى به اين كشتى مىانداختند يا يك نفر آدم خودش را به كشتى مىپراند .\r\nخلاصه با هزاران جان‌كندن بار و آدم را حمل كرده بودند . منشى حضور مىگفت اگرچه ساحل نزديك بود چنان امواج ما را به هوا مىبرد و از بالا پرت مىكرد مثل اين‌كه از قافلهء كوه پرت شويم . الحمد لله كه اين انقلاب چند ساعت قبل از آن‌كه ما در دريا بوديم نشد . اول بنا بود كه از راه كوه قاف و گزبك به بندر پطروسكى رفته از آنجا به انزلى برويم و در آن راه اخبار نموده عراده و كالسكه و غيره حاضر كرده بودند . چون هرقدر دريا را كم بكنيم صرفه در آن است . خواستم از بادكوبه سوار كشتى بشوم قرار شد با ده نفر برويم به بادكوبه و سايرين همه از راه پطروسكى « 5 » رفته سوار كشتى شده بيايند بادكوبه ، از آنجا ما هم سوار شده به اتفاق برويم انزلى . صنيع الدوله را مامور كرديم كه تفليس مانده بارهائى را كه به چاپارى نمىشد حمل شود با جمعى از همراهان به انزلى\r\n\r\n\r\n","description":"","footnote":"\r\n( 5 ) -  Petrovsky \r\n","page_name":" 770 ","page_number":818},
  {"content":"\r\n\r\nبرساند . روز جمعه در تفليس بوديم كه تفصيلش نوشته شد .\r\nروز شنبه ششم رجب : امروز بهمن ميرزا « 6 » كه از قراباغ آمده بود به حضور رسيد شش هفت پسر بزرگ هم دارد كه همه به حضور آمده بودند . عصرى با جانشين به كالسكه نشسته قدرى شهر را گشتيم . گرم بود و گرد و خاك زياد . رفتيم آخر شهر الى باغ مجتهد كه آقا مير فتاح « 7 » ساخته است . اكثر اهل تفليس نظامى هستند و قزاق قشونى . شب در خانهء جانشين به شام مهمان بوديم . اول به تالارى رفتيم كه صاحب‌منصب زيادى از اهل قلم و نظام و غيره ايستاده بودند . همه را جانشين معرفى كرد .\r\nبهمن ميرزا هم بود . بعد رفتيم در تالارى سر ميز نشستيم . جانشين در دست چپ و زوجهء ايشان در دست راست و سايرين هم به مراتب معينه نشسته بودند . بعد از شام برخاسته به بالكون عمارت كه مثل مهتابى است و به باغ عمارت نگاه مىكند رفتيم . چراغان بسيار خوبى در باغ بود . آتش‌بازى ممتازى هم در روى كوه جلو عمارت كردند . جمعيت زيادى از نجبا و رعيت و زنها و دخترهاى خوشگل گرجى و فرنگى در باغ بودند . بعد از آتش‌بازى و رقص قزاقى كه به‌طور بسيار خوبى مىرقصند و در بين رقص طپانچه مىاندازند ، رفتيم پائين باغ را گردش كرديم . بازو به بازوى زوجهء جانشين داده بودم . كل خيابانهاى باغ را گردش كرديم . همه جانشان شير و خورشيد ساخته و پشتش را روشن كرده بودند . تلگرافى از امپراطور رسيده بود . جانشين به ما داد خوانديم . احوالپرسى كرده بودند .\r\nبعد آمديم بالا باز قدرى نشسته مراجعت به منزل كردم . امروز از جانب خليفهء بزرگ اوچ كليساى ايروان كشيشى آمده عريضه آورده بود . از\r\n\r\n\r\n","description":"","footnote":"\r\n( 6 ) - بهمن ميرزا پسر چهارم عباس ميرزا برادر محمد شاه و عموى ناصر الدين شاه است . وى در سال 1263 بر اثر تحريكات آصف الدوله ظاهرا قصد كودتائى كرده بود كه حاجى ميرزا آقاسى متوجه شد و بهمن ميرزا بر جان خود ترسيده به سفارت روس پناهنده شد و به قفقاز منتقل گرديد و پس از سه سال توقف در تفليس در شوشى اقامت گزيد . وى كه در 1225 متولد شده بود در سال 1301 درگذشت . روسها بسيار ميل داشتند كه پس از درگذشت محمود ميرزا و معين الدين ميرزا وليعهدهاى ناصر الدين شاه - وى به عنوان وليعهد ايران يا نايب السلطنه معرفى شود ( شرح حال رجال ايران ، ج 1 ص 195 تا 197 ) .\r\n( 7 ) - همان كه تبريز را در طى جنگهاى دوم ايران و روس ، دو دستى به روسها تقديم كرد .\r\n","page_name":" 771 ","page_number":819},
  {"content":"\r\n\r\nطهران تلگراف رسيده بود كه حاجى سيد اسد الله مجتهد اصفهانى « 8 » به عتبات مىرفته در كرند فوت شده است . بسيار افسوس خوردم » .\r\n\r\nنقل از سفرنامهء شاردن مسافر فرانسوى\r\nدر سال هزار و ششصد و هفتاد و سه مسيحى مطابق هزار و هشتاد و چهار هجرى در ماه قوس ، شاردن از تفليس عبور كرده احوال اين شهر را بدين منوال مىنويسد :\r\n« شهر تفليس اگرچه چندان بزرگ نيست اما از قشنگ‌ترين شهرهاى ايران است . در دامنهء كوهى واقع شده و رود كر از دامنهء مشرقى اين كوه جارى است . اسم قديم اين رودخانه « سيروس » و سرچشمهء آن در كوههاى گرجستان است . در حوالى شهر شماخى در مكانى كه موسوم به « پىنارد » « 9 » است تصادف كرده بعد به درياى خزر مىريزد . غالب خانه‌هائى را كه در سمت رودخانه ساخته شده بر روى سنگهاى صلب بنا كرده‌اند . دور شهر قلعه‌جات محكم و از هر طرف ديوار مستحكمى هست مگر سمت رودخانه كه ديوار ندارد . طول شهر از جنوب است به شمال . قلعهء بزرگى در سمت جنوب در دامنهء كوهى واقع شده . اهالى اين قلعه از رعيت و سپاهى تمامى ايرانى الاصل هستند .\r\nميدانى كه در جلو اين قلعه مىباشد محل اجتماع اهالى شهر به بازار است . قلعهء مذكور مأمن و پناهگاه اشخاصى است كه مقروض باشند يا تقصير دولتى كرده باشند . اين اشخاص همين‌كه وارد اين قلعه شدند و بست نشستند محفوظ و مصون مىباشند . والى گرجستان ، هر وقت خلعتى و فرمانى از اصفهان براى او مىآيد ، رسم و معمول است كه تا خارج شهر بايد استقبال آن خلعت و فرمان نمايد و در اين مورد لابد بايد از وسط اين قلعه عبور نمايد و حين عبور از قلعه ، والى نهايت متزلزل است كه مبادا كوتوال قلعه در خفا حكم به گرفتن و حبس كردن او داشته باشد .\r\nگمان من اين است كه اين رسم استقبال خلعت را تا خارج شهر سلاطين صفويه كه حالا در ايران سلطنت دارند به ملاحظهء خارجى قرار داده‌اند .\r\n\r\n\r\n","description":"","footnote":"\r\n( 8 ) - منظور پسر حاج سيد محمد باقر شفتى مجتهد بزرگ اصفهان و بانى « مسجد سيد » است .\r\n( 9 ) -  Paynard \r\n","page_name":" 772 ","page_number":820},
  {"content":"\r\n\r\nتنها محض احترام خلعت پادشاهى نيست و آن ملاحظه اين است كه چون بعضى حكام و ولاة را كه از قبيل ولاه گرجستان اهل خود بلد هستند و عظم و شأنى دارند در وقت ضرورت نمىتوان آنها را در ميان شهر گرفت و حبس نمود ، بنابراين سلاطين صفويه اين تدبير را كرده‌اند كه به بهانهء استقبال خلعت ، اين قسم ولاة و حكام را از آبادى خارج كرده گرفته محبوسا به اصفهان روانه نمايند . بانى قلعهء حاليهء تفليس مصطفى پاشاى سردار عثمانى است كه در هزار و پانصد و هفتاد و شش مسيحى مطابق نهصد و هشتاد و چهار هجرى تفليس را فتح كرده از تصرف سيمون خان كه آن وقت پادشاه گرجستان بود خارج كرده جزء سلطنت عثمانى نمود . بعد از فتح گرجستان و تفليس ، مصطفى پاشا به سلطان سليمان خان كه در آن وقت سلطان عثمانى بود اظهار داشت كه اگر بعضى قلعه‌جات در گرجستان ساخته نشود و در آنها عساكر عثمانى توقف ننمايند نگاهدارى و حراست گرجستان فوق طاقت او خواهد بود . سلطان سليمان قبول استدعاى سپهسالار خود را كرده و از جمله قلاعى كه بنا شد همين قلعهء تفليس بود و اغلب قلعه‌جات ديگر كه الحال در گرجستان ديده مىشود از بناهاى همان مصطفى پاشاست . و در همين قلعهء تفليس به تنهائى مصطفى پاشا صد عراده توپ قرار داده بود و محمد پاشا نامى را كه از سرداران عثمانى و جزء او بود كوتوال قلعه ساخت .\r\nدر شهر تفليس چهارده كليساست و جاى تعجب است كه در مملكتى كه عقايد مذهبى چندان رواج و قوتى ندارد و اهالى را تعصب زياد نيست در شهرى به اين كوچكى چهارده كليسا بنا كرده باشند . بارى شش كليسا از اين چهارده كليسا مخصوص گرجيهاست و باقى مال ارمنيها . كليساى بزرگ موسوم به كليساى سين « 10 » در كنار رودخانه واقع شده و تمام بناى آن از سنگهاى بزرگ است . بناى اين كليسا خيلى قديمتر از بناى شهر است و در حوالى همين كليسا كشيش بزرگ ملقب به تىبىلل « 11 » منزل دارد . مسلمانها مسجدى در تفليس ندارند و با وجودى كه اين شهر در تحت سلطنت ايران و در تصرف مسلمانان است\r\n\r\n\r\n","description":"","footnote":"\r\n( 10 ) - در كتاب شاردن  Sion  آمده و بر همين اساس تصحيح شد . در متن آمده بود : « سنن » .\r\n( 11 ) -  Tibilele . \r\n","page_name":" 773 ","page_number":821},
  {"content":"\r\n\r\nمسجدى در آن بنا نكرده‌اند . دو سه مرتبه خواستند بناى مسجدى نمايند گرجيها و ارمنيها مطلع شده به زور اسلحه نگذاشتند اين كار سر بگيرد .\r\nولاة گرجستان ظاهرا قبول دين اسلام كرده ولى باطنا همان مذهب عيسوى را كه داشتند دارند و در ظاهر اشخاصى را كه شرارت مىكردند و مانع ساختن مسجد مىشدند منع كرده ولى در باطن خوشوقت بوده تحريك مىنمودند كه مسجد ساخته نشود .\r\nاهالى گرجستان بالطبع متلون المزاج و سبك طرز و دورو هستند اما رشادت ايشان به كمال است و مايل به آزادى و خودسرى هستند . و به جهات مذكوره و به واسطهء قرب جوار با عثمانى ، ايرانيها تسلط كاملى كه بايد در گرجستان داشته باشند هنوز به‌هم نرسانيده‌اند و نتوانسته‌اند برحسب ظاهر عادات و رسوم ملتى و آداب مذهبى گرجستانيها را متروك سازند . و با اين‌كه اين شهر چنان‌كه ذكر شد در تصرف دولت اسلام است باز بالاى كليساها و بر سر گلدسته‌ها شكل صليب نصب است . و در بازار عام تفليس گوشت گراز را با گوسفند در يك قناره مىفروشند .\r\nدر اغلب كوچه‌هاى تفليس على رئوس الاشهاد ميخانه‌ها باز است و مردم شرب مىكنند . در اين مدت كه تفليس در تصرف ايرانيهاست فقط معبدى كه مسلمانان از براى خود ساخته‌اند مسجد كوچكى است در قلعه و اين كه گرجيها نتوانسته‌اند منع ساختن اين مسجد نمايند جهت اين بود كه در وسط قلعه بود نه در شهر . ليكن بعد از اتمام مسجد و مناره ، مؤذنى اهالى قلعه براى اذان گفتن بالاى مناره فرستادند . گرجيها به قدرى سنگ از خارج مسجد به آن مؤذن انداختند كه بعد از آن ديگر مؤذن جرئت صعود به مناره ننمود .\r\nبازار و كاروانسراهاى شهر تفليس از ابنيهء معتبره و زياد داير است .\r\nحمام عمومى در شهر تفليس نيست . اهالى شهر به جهت استحمام در آبهاى گرم معدنى كه در قلعه مىباشد مىروند . عمارت والى تفليس كه در شهر است بهترين عمارات اين بلد محسوب مىشود . منظر اين عمارت به‌سمت رودخانه است . تالارهاى بزرگ سمت رودخانه و طرف باغ بنا شده است .\r\nدر اين باغ كه جنب عمارت والى است چندين قفس است كه اقسام طيور آنجا نگاه داشته‌اند . قوشخانهء والى گرجستان كه مىتوان گفت از قوشخانهء پادشاه ايران هم بهتر است در يكى از اضلاع اين باغ واقع\r\n\r\n","description":"","footnote":"","page_name":" 774 ","page_number":822},
  {"content":"\r\n\r\nشده و اقسام مرغهاى شكارى را آنجا پرورش مىدهند . در ضلع ديگر اين باغ ، سگهاى شكارى والى گرجستان را نگاه مىدارند . در مقابل دهليز عمارت ميدان مربعى است كه يك سمت آن به بازار شهر منتهى مىشود . والى كاخت هم در شهر تفليس عمارتى دارد كه بعد از عمارت والى گرجستان اول عمارت همان است . باغات مشجر به اشجار ييلاقى و قشلاقى در بيرون شهر تفليس زياد است از جمله باغ والى است كه با اين‌كه اشجار ميوه كم دارد ليكن درختهاى ساقه‌دار آن‌قدر غرس شده كه در نهايت تابش آفتاب ، زمين باغ همه سايه است .\r\nشهر تفليس نسبت به كوچكى كه دارد پرجمعيت است و غربا به جهت تجارت زياد به اين شهر مىآيند . وجه تسميهء اين شهر را به اين اسم ندانستم و نتوانستم بفهمم لفظ تفليس را چه معنى است . ايرانيها اين شهر را تفليس و اهالى شهر « قلعه » مىنامند . بناى شهر تفليس به عقيدهء بعضى از اردشير نامى است كه پادشاه بوده . اما پادشاه كجا ؟ ايران يا ارمنستان ؟ معلوم نيست . در سنهء هشتصد و پنجاه مسيحى مطابق دويست و سى و شش هجرى « بغا » نامى از سمت مازندران و گيلان با قشون زياد به قصد فتح تفليس حركت كرد و بعد از طول محاصره اين شهر را گرفت و آتش زد . معروف است كه در آن محاصره پنجاه هزار نفر كشته شدند . و سيصد و پنجاه سال بعد از اين غايله ، سلطان جلال الدين بن سلطان محمد خوارزمشاه تفليس را محاصره كرده كمال بىرحمى به اهالى آنجا نمود . از زمان شاه اسماعيل تا به حال اگرچه چند دفعه عثمانيها داخل تفليس شده‌اند ولى در معنى اين شهر به تصرف ايرانيهاست . در دفاتر نويسندگان ايرانى اين شهر را « دار الملك » مىنويسند . بعد از ورود من به تفليس ، رئيس كشيشهاى كاتوليكى كه در اين شهر ساكن‌اند مرا نزد والى گرجستان - شاه نواز خان - معرفى كرد . از خانه تا عمارت والى ، رفائل طبيب و رئيس كشيشها با من همراه بودند . وقتى كه وارد عمارت شديم معلوم شد منتظرند ما بيائيم و سفره بگسترند . در تالار پذيرائى كه صد و ده قدم طول داشت و چهل قدم عرض و به‌سمت رودخانهء كر ساخته شده بود و تمام ديوارها و ستونها و سقف آئينه و خاتم بود ما را پذيرفتند . والى با چند نفر اعيان گرجستان نزديك يكى از سه بخارى تالار نشسته بودند . شاه نواز خان مثل پادشاه ايران رسم كرده كه هركس\r\n\r\n","description":"","footnote":"","page_name":" 775 ","page_number":823},
  {"content":"\r\n\r\nنزد او آيد چند قدم به او مانده زانو به زمين زند و سه مرتبه زمين را ببوسد . فرنگيها هميشه از تقديم اين نوع احترام به والى گرجستان يا پادشاه ايران مضايقه داشته و سجده را مخصوص از براى خدا مىدانند و گاهى كه در اين عمل مضايقه و مبالغهء ايشان به درجهء كمال مىرسد ايرانيها آن را نسبت به بىشعورى و بىادبى فرنگيها مىدهند نه قاعده و رسم دينى و مذهبى . به‌هرحال من پيش پادشاه ايران سه مرتبه سجده كردم . ولى نزد والى گرجستان به‌جاى سه مرتبه سجده سه مرتبه تعظيم كردم و سفارشنامهء پادشاه ايران و بعضى هدايا را كه من با خود آورده بودم ، قبل از ورود به حضور والى ، در يك مجموعهء نقره گذاشتند . بعد از آن‌كه والى به من اذن جلوس داد و نشستم ، از عقب سر آن مجموعه با سفارشنامهء پادشاه ايران كه به ولاة عرض راه و والى گرجستان مرقوم نموده بود به حضور آوردند . والى فرمان را از ميان مجموعه برداشته بوسيد و به پيشانى خود چسبانده تواضع كرد . بعد به وزير خود كه حاضر بود داد كه براى او قرائت نمايد . اما هدايا با آن‌كه چندان بىقدر نبود در نظر والى طورى كه بايد جلوه كند نكرد و آن هدايا عبارت بود از يك ساعت بزرگ نقرهء مطلا شده كه حركت ماه را ، از غره تا سلخ ، صفحهء پشت آن معين مىنمود و يك دانه آئينه بود از در كه چهارچوب آن از نقره بود . نيز يك قوطى طلائى مينا شده كه مخصوص براى اهالى ايران سفارش كرده در فرنگستان ساخته بودند كه جاى حبهاى ترياك ايشان باشد « 1 » . جعبهء اسباب جراحى و چند قبضه قلمتراش نيز بود .\r\nبالجمله بعد از ورود من ناهار آوردند و سفره گستردند . تا مدتى سؤال و جوابى ميان من و والى نشد . در وسط غذا خوردن ، والى يك پارچه نان از پيش روى خود پاره كرده به دست پيشخدمتى كه در وسط سفره خدمت مىكرد داد كه نزد من گذارد و بگويد كه والى گرجستان از ورود شما خيلى خوشحال است . چند دقيقه بعد به توسط همين پيشخدمت از من سؤال نمود كه جنگ ميانهء عثمانيها و لهستانيها به كجا انجاميد ؟ و تنگ شراب خود را كه از طلاى مينا كرده بود با استكانى مرصع به ياقوت و فيروزه نزد من فرستاد . مرتبهء چهارم مجموعه‌اى كه\r\n\r\n\r\n","description":"","footnote":"\r\n( 1 ) - چه بزرگوارى عظيمى كه شاردن به خرج داده و مخصوص براى اهالى ايران سفارش كرده تا در فرنگستان قوطى طلاى ميناكارى بسازند براى جاى حبهاى ترياك ! !\r\n","page_name":" 776 ","page_number":824},
  {"content":"\r\n\r\nدر آن انواع كبابها از قبيل قرقاول و كبك و مرال بود فرستاد . در چنين مجلسى رسم است التفاتى كه از شخص بزرگ به كوچك مىشود و غذائى مىفرستد بايد به دست گرفته بوسيد و در پيش‌رو گذاشته خورد و هيچ حرف نزد . خلاصه بعد از آن‌كه سه ساعت سر سفره نشسته بوديم و انواع اغذيه و مشروبات براى ما آوردند برخاستيم . فرداى آن روز والى دو مينا شراب و دو قرقاول و چند قطعه كبك براى من فرستاد و پيغام داد كه اگر شراب مرا پسنديده‌اى مستمر هرروز نزد شرابدار من بفرست و دو بطرى بگير . چند روز بعد ، والى خواهرزادهء خود را شوهر مىداد و ما را به عروسى او دعوت كرد . وقتى كه رسيديم تالار بزرگى كه مجلس عقد در آن منعقد شده بود از زنهاى والى و اقوام او پر بود . از زمانى كه ايرانيها بر گرجستان غلبه كردند ولاة به حسب ظاهر مىنمايد كه مسلمان‌اند و نسوان خود را منع از حاضر شدن در مجلسى كه مردهاى اجنبى در آن باشند مىنمايند . اما در اين عقد و نكاح كه يكى از شرايط عمدهء آن اين است كه عاقد مسلمان نباشد « 2 » از علماى اسلام نبودند بلكه كشيشهاى گرجى انعقاد عقد مىنمودند و خطبه مىخواندند و از همين عمل معلوم مىشد كه ولاة گرجستان ظاهرا مسلمان و باطنا همان مذهب عيسوى را كه داشتند دارند .\r\nبالجمله آن روز را تمام به عيش و صحبت گذرانديم . شب را هم تا قريب به نصف شيلان و توى « 3 » بود . در عمارت در تالار بزرگى غير از تالار سابق الذكر قريب صد نفر از اعاظم و نجباى گرجستان نشسته بودند .\r\nدر وسط تالار حوضى بود و پرده و فرش تالار اغلب از پارچه‌هاى گرانبها و زرى و چهل پيه‌سوز بزرگ در اين تالار به جهت روشنى گذارده بودند . چهار عدد از پيه‌سوزها - كه نزديك والى گذاشته بودند - از طلا و باقى نقره بود . در كاسهء اين پيه‌سوزها پيه گداختهء تميز مىريزند و دو فتيله قرار مىدهند . مطرب و سازندهء زيادى در پائين مجلس\r\n\r\n\r\n","description":"","footnote":"\r\n( 2 ) - تصحيح قياسى . متن : « مسلمان باشد » . در ترجمه‌اى كه از اين كتاب به فارسى شده موضوع مسلمان بودن يا مسلمان نبودن عاقد وجود ندارد ( ترجمهء محمد لوى عباسى ، انتشارات امير كبير ، 1335 ، ج 2 ص 242 تا 244 ) .\r\n( 3 ) - مؤلف همه‌جا « توى » نوشته درصورتىكه در كتب قديم « طوى » آمده . طوى به معنى ضيافت بزرگ است .\r\n","page_name":" 777 ","page_number":825},
  {"content":"\r\n\r\nمشغول نواختن بودند . بعد از چندى كه اهل مجلس مشغول عيش بودند داماد را وارد كردند و در وسط اطاق نشاندند . جميع حضار به ترتيب از پهلوى داماد گذشته بعد از تبريك و تهنيت ، تعارفى از طلا يا ظروف كوچك نقره به او مىنمودند . نيم ساعت تقريبا اين تشريفات طول كشيد بعد از آن سفره آوردند . سفره را كه گستردند سه جور نان نهادند :\r\nيك جور نان كه نازكتر از كاغذ بود ، قسم ديگر به كلفتى انگشت و يك جور ديگر نان شيرين . و خورشها در ظرفهاى بزرگ نقره در زير سرپوش بود . بعد از آن‌كه همه در سر سفره نشستند سرپوشها را برمىدارند و پيشخدمتها خورشها را در بشقابهاى گرد ريخته به حضار تقسيم مىنمايند .\r\nسه مرتبه غذا وارد مىكنند . اسباب شرب كه عبارت از تنگهاى متعدد طلا و نقره و استكانهاى طلاى مينا شده در گوشهء سفره چيده شده است .\r\nاما بهترين استكانهائى كه در آن گرجيها به ميل شراب مىآشامند شاخ گاو است كه مجوف و تميز كرده‌اند و جام شرابخورى خود قرار داده‌اند .\r\nبالاخره نمىدانم مهمانى تا كى طول كشيد . همان نصف شب كه اواسط آوردن شام بود من برخاستم .\r\nيك روز قبل از حركت كردن من از تفليس ، عجوزه‌اى كه طبيب اين شهر منحصر به شخص اوست و مرجع جميع مردم مىباشد نزد من آمد « 4 » و بعضى نسخه‌ها در معالجهء بعضى امراض به من داد كه بعينه آن نسخه‌ها را اينجا نقل مىنمايم كه مطالعه‌كنندگان بدانند كه گرجيها در اين وقت علم طب را كه اشرف و اهم علوم است به چه‌اندازه و پايه داشته‌اند . اين است صورت معالجات :\r\nمعالجهء استسقا : شربتى از ريشهء نخود طبخ نمايند و هردو روز يك بار از آن شربت به مستسقى بچشانند تا رفع ناخوشى شود .\r\nمعالجهء حبس البول « 5 » : پنج روز پىدرپى به مريض پوست چينه‌دان خروس اخته بخورانند رفع ناخوشى مىشود .\r\nمعالجهء عقرب گزيده : جوجه را زنده زنده پر بكنند و به موضعى كه نيش عقرب رسيده بچسبانند و آن‌قدر نگه دارند تا آن جوجه بميرد و بعد جوجه‌اى ديگر و به‌همين نحو عمل را مكرر كنند . وقتى كه جوجه از اثر\r\n\r\n\r\n","description":"","footnote":"\r\n( 4 ) - در ترجمهء شاردن آمده كه : « رفائيل دو ساعت مرا پيش پيرزنى برد . . . » .\r\n( 5 ) - ترجمه : « اسهال » .\r\n","page_name":" 778 ","page_number":826},
  {"content":"\r\n\r\nسم نمرد سم عقرب تمام از بدن ملسوع خارج شده و شفا يافته است .\r\nمعالجهء يرقان : مريض را ميان برنج پخته بخوابانند و روى او را بپوشانند و اگر برنج پيدا نشود شير به بدن او بمالند .\r\nمعالجهء وجع مفاصل : مطبوخ خربق « 6 » را هم بنوشند هم طلا نمايند « 7 » .\r\nمعالجهء اوجاع اندرونى : مطبوخ موميائى صرف نمايند .\r\nمعالجهء سقطه و ضربه : مطبوخ موميائى به افراط به مريض دهند و او را در پوست گاو كنند و مكرر از او فصد كنند و از نباتى كه موسوم به لسان الكلب « 8 » است بر روى زخم بپاشند .\r\nمعالجهء نزولات و درد گلو « 9 » : طلاى كهربا به سر و گلو مىباشد .\r\nمعالجهء ذو سنطاريا : مطبوخ بزرك و مورد با خون خرگوش مخلوط به شراب .\r\nمعالجهء بواسير : پاشيدن برگ بارهنگ است به موضع بواسير .\r\nمعالجهء درد كمر : برگ و تخم خطمى هم بنوشند هم طلا نمايند .\r\nمعالجهء سنگ مثانه : مطبوخ خطمى بخورند .\r\nمعالجهء ذات الجنب : بگيرند دو پارچه خمير نازك را و قدرى زاج بر او پاشند با قدرى روناس « 10 » و آن خمير را گرم كنند يك پارچه را به موضعى كه درد مىكند و يك پارچه را از طرف پشت مقابل همان موضع بچسبانند و عمل را مكرر كنند تا مريض شفا يابد .\r\nمعالجهء سرفه : لسان الكلب « 11 » كه بارهنگ باشد .\r\nبهترين معالجاتى كه در اين صفحات براى نوبه دارند اين است كه\r\n\r\n\r\n","description":"","footnote":"\r\n( 6 ) - خربق گياهى است از تيرهء آلاله‌ها داراى برگهاى دراز و ساقهء كوتاه با گلهاى پنج برگ و سرخ كم‌رنگ و بيخ دراز مانند پياز و ريشه‌هاى باريك . طعم آن تلخ است و انواع بسيار دارد كه مهمترين آنها دو نوع و سياه و سفيد است ( فرهنگ فارسى معين ) .\r\n( 7 ) - طلا كردن - ماليدن دواى رقيق بر اندام ( فرهنگ فارسى معين ) .\r\n( 8 ) - لسان الكلب ، بارهنگ است ( ا ع ) .\r\n( 9 ) - ترجمه : زكام و نزله و خونريزى سر و گلو .\r\n( 10 ) - متن : ريناس - روناس در لاتينى گفته مىشود  Rubea Tinctorum  .\r\n( 11 ) - اين گياه كه در نزد ايرانيان به بارهنگ معروف است در لاتينى موسوم است به  Cynaglossum  و در فرانسه به  Langue de chien  .\r\n","page_name":" 779 ","page_number":827},
  {"content":"\r\n\r\nاول وقتى كه بدن سرد مىشود پيه گوسفند را كه مخلوط با دارچينى و ميخك است به پيشانى و معده و پاهاى مريض مىمالند . بعد از آن‌كه لرز تمام و بدن گرم شد اين پيه را مىشويند و ضماد از برگ كاسنى و بارهنگ به پيشانى و معده مىاندازند و بچه گرازى را شكم پاره كرده پاهاى مريض را در ميان شكم بچهء گراز مىگذارند و در تمام ايام ناخوشى غذاى مريض منحصر است به نان . و بادام مطبوخ مطلقا به او نبايد داد .\r\nكشيش كاپوسين براى من گفت مرض نوبه در اين مملكت زياد است و بهترين معالجه‌اى كه براى آن يافته‌اند اين است كه مريض را به آب سرد فروبرند و بعد از آن بالاپوش زياد روى او بيندازند تا عرق نمايد » « 12 » .\r\n\r\nتواريخ متعلق به تفليس و گرجستان\r\nتواريخ قديم گرجستان متزلزل است و تاريخى كه خود گرجيها دارند معتمد عليه نيست . از جمله گويند فارنواز يا پارنباس اول پادشاه گرجستان سيصد سال قبل از ميلاد در اين مملكت سلطنت داشته است .\r\nبعضى ديگر از گرجيها براين‌اند كه دو هزار و ششصد سال قبل از ميلاد چكرمس نامى پادشاه گرجستان و با نمرود معروف معاصر بوده است .\r\nاز قرار مسطورات تاريخ فرنگ كه محل اعتماد است سزس‌تريس « 13 » سلطان مصر كه در تاريخ مصرى معروف به رامسس « 14 » است دو هزار و سيصد و سى و هشت سال قبل از ميلاد فتح گرجستان نمود . و در عهد همين سلطان كه تالى كيخسرو و اسكندر بود به واسطهء رود نيل درياى سفيد به بحر احمر وصل شد . ولى چون بعدها نتوانستند حراست آن نمايند باز در هبوب رياح كل آن اتصال را رفع نمود . ولى اين خيال كه ابتداى آن در زمان سلطنت اين پادشاه بود در عالم باقى ماند . چون اهالى گرجستان زياد رشيد بودند هميشه يك دسته قشون گرجى در عساكر كيخسرو و اگزرسس بودند .\r\n\r\n\r\n","description":"","footnote":"\r\n( 12 ) - بين ترجمهء اعتماد السلطنه و مطالب كتاب ترجمهء شاردن اختلاف فراوان است . اين امر لزوم بررسى مجددى را در ترجمهء كتاب ايجاب مىكند .\r\n( 13 ) -  Sesostris \r\n( 14 ) -  Ramses \r\n","page_name":" 780 ","page_number":828},
  {"content":"\r\n\r\nدر غلبهء اسكندر بر آسيا اهالى گرجستان بالطوع و الرغبة بدون جنگ و مخاصمه تبعيت آن پادشاه را اختيار كردند . بعد از فوت اسكندر ، فرنواز نام را گرجيها به پادشاهى خود برداشتند به روايتى شصت و پنج سال قبل از ميلاد يكى از سلاطين خانوادهء فرنواز مغلوب پومپى « 15 » قيصر رومة الكبرى گرديد و چندى گرجستان يكى از ايالات رومه الكبرى محسوب مىشد . اما عقيدهء بعضى اين است كه اريس نام از طايفهء اشكانيان كه سلطنت گرجستان داشت مغلوب پومپى شد . طايفه‌اى براين‌اند كه در مائهء هشتم مسيحى شخصى يهودى موسوم به بگراتيد در گرجستان بناى سلطنت نهاده ولاة و سلاطين گرجستان كه تقريبا تا هزار و هشتصد عيسوى پادشاهى مىكردند از طايفهء بگراتيد بودند « 16 » . اما اقوال مسطوره در ذيل تضعيف اين قول مىنمايد . در زمان سلطنت ديك‌لتين « 17 » سلطان روم و حكمرانى ميريان نام در گرجستان تقريبا از دويست و شصت و پنج مسيحى تا سنهء سيصد ، نينا نامى مذهب عيسوى را در گرجستان رواج داد . در مائهء ششم انوشيروان فتح گرجستان نمود و مدتها اولاد انوشيروان در آن مملكت حكمرانى داشتند .\r\n\r\nذكر فتح تفليس به دست لشكر اسلام\r\nدر سنهء بيست و پنج هجرى - سال دويم خلافت عثمان بن عفان - وليد بن عقبه حاكم كوفه كه از جانب خليفه مأمور تنبيه اهالى آذربايجان\r\n\r\n\r\n","description":"","footnote":"\r\n( 15 ) -  Pompee  سردار معروف رومى كه از طرف سناى رم مأمور جنگ با ميتريدات امير كشور پونت ( پونتوس - بنطس ) بود .\r\n( 16 ) -  Bagratides  به معناى سلاطين باگراتى است نه نام مؤسس آن سلسله . بگراتيان ( بقراطيان در اشعار خاقانى ) اعقاب مردى هستند به نام باگرات ( بگراد  Bagrad  - بقراط ) كه در اواخر قرن نهم ميلادى بنيان سلسله‌اى نهاد . مورخين نوشته‌اند كه وى اصلا از نژاد سامى بوده ( هرچند كه نام او خلاف اين امر را اثبات مىكند ) و از مدتها پيش به ارمنستان مهاجرت كرده است . اين سلسله كه در زمان اشكانيان پا گرفت تا اواخر قرن يازدهم ميلادى امتداد يافت .\r\nر ك شرح قصيدهء ترسائيهء خاقانى به توسط مينورسكى ، ترجمهء عبد الحسين زرين‌كوب ( انتشارات سروش تبريز ، 1348 ش ) ص 96 .\r\n( 17 ) -  Diocletien . \r\n","page_name":" 781 ","page_number":829},
  {"content":"\r\n\r\nبود سلمان بن ربيعهء باهلى را با دوازده هزار نفر به ارمينيه و گرجستان روانه نمود . سلمان بعضى اراضى اين مملكت را تاخت و اموال زياد به غنيمت برده اسير بسيار بگرفت و به اردوى وليد پيوست .\r\nدر سال نود و دو هجرى وليد بن عبد الملك عموى خود محمد بن مروان را از بلاد جزيره و ارمينيه عزل كرد و مسلمه « 18 » برادر خود را حكومت داد . مسلمه به‌طرف ارمينيه و آذربايجان روان شد و جميع قلاع و حصون آن صفحات را تا باب الابواب فتح كرد .\r\nدر سال دويست و سى و هفت هجرى ، اهل ارمينيه به حاكم خود يوسف بن محمد كه از جانب متوكل عباسى حكومت مىكرد شوريده او را كشتند و علت شورش اين بود كه بقراط بن اشوط بطريق البطارقهء « 19 » ارمينيه با پسر خود به‌طور امان نزد يوسف آمدند . يوسف او را با پسرش گرفته به بغداد فرستاد . ارامنه صبر كردند تا زمستان شد و يوسف قشون خود را در ولايات متفرق ساخت و برف راهها را مسدود نمود آنگاه بطارقهء ارمينيه با برادرزادهء بقراط هم قسم شدند . موسى بن زراره حاكم ارزنة الروم نيز چون داماد بقراط بود با آنها اتفاق نموده يوسف را در شهر طرون محصور كردند . يوسف با معدودى كه با او بودند از شهر بيرون آمده جنگ كرد همگى كشته شدند و قشونى را كه يوسف در بلاد متفرق كرده بود يا برهنه كرده بيرون نمودند يا بكشتند و برهنه شده‌ها نيز غالبا از سرما مردند . چون اين خبر به سمع متوكل رسيده ، بوقاى كبير را كه حاجب بزرگ خليفه و يكى از سردارهاى معتبر بود به نظم آن نواحى و خونخواهى يوسف مأمور كرد . بوقا از راه موصل و كركوك به‌طرف ارزنة الروم رانده اول موسى بن زراره را گرفته به بغداد فرستاد و جميع كسانى را كه اجماع كرده و با يوسف جنگ نموده و در آنجا بودند بكشت و شمارهء اين اشخاص تقريبا سى هزار بود و همين قدرها اسير بگرفت .\r\nو از آنجا به‌طرف باق رفته حاكم باق و اشوط بن حمزه را اسير كرد بعد به شهر دبيل رفت و يك ماه در آنجا توقف نمود . بعد به جانب تفليس راند . آن شهر را محاصره كرد . مقدمهء لشكر بوقا با زيرك ترك بود . اين شخص نيز يكى از سردارهاى معروف است .\r\n\r\n\r\n","description":"","footnote":"\r\n( 18 ) - متن همه‌جا : « مسيلمه » .\r\n( 19 ) - بطريق در روم به منزلهء امير تومان بوده در ايران ( ا ع ) .\r\n","page_name":" 782 ","page_number":830},
  {"content":"\r\n\r\nبالجمله زيرك از نهر كر عبور كرده آن طرف تفليس پهلوى نهر صعدبيل اردو زد . اسحاق بن اسماعيل كه از غلام‌زاده‌هاى بنى اميه بود در تفليس خروج كرده از شهر بيرون آمد و با زيرك جنگ كرد . در حين جنگ بوقا حكم داد شهر تفليس را آتش زدند . اسحاق فرار كرده به جانب شهر رفت . وقتى به شهر رسيد كه خانه و عيال او سوخته بودند .\r\nعلاوه بر آتش زدن شهر ، لشكر به شهر ريخته قتل واسر كردند و اسحاق را با پسر او گرفته نزد بوقا آوردند . بوقا هردو را گردن زده در كنار نهر كر ، جسد ايشان را به دار آويخت و قريب پنجاه هزار نفر در شهر سوخته و اسير زياد گرفتند . بعد بوقا ، زيرك را به فتح قلعهء خزران - كه ميانهء تفليس و قراباغ واقع است - مأمور نمود . زيرك بدان طرف رانده قلعه را مسخر كرد بعد بوقا به‌طرف قلعهء كبيش كه به‌سمت بيلقان است رانده آنجا را و جميع قلاع ارمينيه را فتح نمود و بطارقه را گرفته همراه خود به بغداد برد .\r\nمؤلف گويد حق اين است كه تاريخ گرجستان تا سال هزار و چهل و نه مسيحى مطابق با چهارصد و چهل و يك هجرى هرچه باشد قابل اعتماد نيست . چه پيش از سنهء مسطوره اهالى اين مملكت چندان به تربيت نزديك نبوده‌اند و صنعت كتابت كمتر ميان ايشان متداول بوده . چيزى كه محقق است اين است كه اين مملكت غالبا جزء سلطنت ايران يا موقة در تصرف قياصرهء روم و امپراطورهاى يونانى بيزانس بوده و از سلاطين ايران ، سلاجقه و ديالمه خاصه الب ارسلان فتح گرجستان كرده‌اند و نگارش [ تاريخ 
  ] صحيح اين مملكت كه مشعر بر مطالب و دقايق تاريخى است از سنهء چهارصد و چهل و يك هجرى مىباشد و آن از اين قرار است :\r\nداود نامى كه سلطنت گرجستان داشت ، مقارن سنهء مذكوره ، مقهور عساكر سلاطين سلجوقى شده چون در خود تاب مقاومت نديد ولايت دشتى گرجستان را تخليه كرده به كوهستان فرار كرد . اربليان نام - سپهسالار گرجستان - قشونى مركب از ارامنه و يونانى دور خود جمع كرده قشون سلاجقه را از گرجستان بيرون كرده داود را مجددا به سلطنت آن مملكت برقرار ساخت . اعاظم گرجستان به رشادت اربليان حسد برده او را مقتول ساختند و بعد از قتل اربليان ، دوباره لشكر سلاجقه داخل گرجستان شده آن نواحى را قتل و غارت كردند و بخصوص شهر\r\n\r\n","description":"","footnote":"","page_name":" 783 ","page_number":831},
  {"content":"\r\n\r\nتفليس را قتل‌عام كردند . پادشاه گرجستان با مختصر قشونى كه براى او مانده بود باز به كوهستان گريخت . داود دويم پادشاه گرجستان - كه بعد از داود اول پدر خود سلطنت اين مملكت مىكرد - ايوان نام پسر اربليان را كه در رشادت و جلادت وارث پدر بود سپهسالار خود ساخت و قشونى به او سپرده ايوان با آن قشون ، عساكر سلاجقه را در ثانى از خاك گرجستان خارج كرد .\r\nدر سال هزار و صد و شصت مسيحى مطابق پانصد و پنجاه و شش هجرى داود سيم پادشاه گرجستان كه با نهايت عقل و كفايت و آرامى سلطنت اين مملكت مىكرد وفات كرد . ولى قبل از فوت خود ايوان سپهسالار را طلبيده طفل صغير خود تمنا نام را به او سپرده او را اتابك پسر خود قرار داده گرگين برادر خود را نايب السلطنه نمود و قرار داد مادام كه تمنا طفل است گرگين به نيابت او سلطنت نمايد و همين‌كه تمنا به سن رشد و تميز رسيد سلطنت را گرگين به او تفويض كند . و از گرگين و ايوان هردو عهد گرفته وفات كرد . گرگين حسب الوصية داود سيم به سلطنت مشغول شده حكمرانى مىكرد تا تمنا به سن رشد رسيد .\r\nاعاظم گرجستان كه از حكمرانى گرگين رضايتى نداشتند نزد ايوان آمده وصيت داود پادشاه سيم را به او يادآور شدند . ايوان تفصيل را به گرگين اظهار داشت . گرگين صريحا جواب داده گفت سلطنت را به حق متصرفم و برادرزادهء خود را قابل تقلد اين امر خطير نمىدانم . ايوان لابد درصدد برآمد كه قهرا تمنا را بر تخت سلطنت پدرى جلوس دهد .\r\nلهذا قشونى جمع كرده گرگين را در شهر تفليس محصور نمود . لكن فقط به محاصره اكتفا كرده به مجادله نمىپرداخت و قصد او اين بود كه به تهديد نايل به مقصود گردد و بدون خونريزى ، گرگين سلطنت را به تمنا تفويض نمايد . لهذا محاصره به طول انجاميد و گرگين رؤساى سپاه ايوان را فريب داده متفرق ساخت . ايوان ، تمنا را برداشته اضطرارا فرار كرده به قلعهء لرهى رفت و از آنجا برادر و دو پسرهاى خود را نزد اتابكهاى آذربايجان كه در آن وقت سلطنت ايران مىكردند و نزد پادشاه ارمن فرستاده تمناى اعانت نمود . از آن طرف گرگين قشونى جمع كرده قلعهء لرهى را محاصره نمود . تمنا از ضعف نفسى كه داشت ، بدون مشاورت با ايوان ، خود را از ديوار قلعه پائين افكنده به اردوى عم خود رفت\r\n\r\n","description":"","footnote":"","page_name":" 784 ","page_number":832},
  {"content":"\r\n\r\nو به دو ملتجى شد كه او را به جان امان دهد و سلطنت را به گرگين واگذار كرد . گرگين در آن وقت معروف به گرگين سيم شد و دو چشم برادرزادهء خود را نابينا كرد .\r\nايوان بعد از اين مقدمه قلعه را تسليم و خود نيز به اردوى گرگين سيم آمد . گرگين راه بىرحمى رفته ايوان و جميع اقرباى او را اناثا ذكورا مقتول ساخت . در اين بين برادر ايوان ، با شصت هزار قشون كه از اتابك ايلدگز و پادشاه ارمن گرفته بود ، وارد گرجستان شد .\r\nولى چون از ماجرا مطلع شد آن لشكر را مرخص كرده و خود با برادرزاده‌ها به خدمت اتابك ايلدگز شتافته به دو پناه بردند . گرگين سيم پس از چند سال سلطنت درگذشت و دختر او ، تهامار ملكهء گرجستان شد .\r\nدر زمان سلطنت اين زن گرجستان طورى امن و مردم به قسمى آسوده بودند كه او را ملكه نخواندند بلكه ملك مىگفتند . او اقوام ايوان سپهسالار را كه به آذربايجان فرار كرده بودند به گرجستان احضار كرد و تمام ولاياتى را كه ما بين رود كر و ارس بود متصرف شد . در اين قسمت آسيا يعنى از بحر خزر تا درياى سياه مملكتى نبود كه مسخر او نباشد .\r\nپسر اين ملكه - گرگين چهارم - بعد از مادر سلطنت يافت و در زمان سلطنت اين گرگين در سال هزار و دويست و بيست مسيحى مطابق ششصد و هفده هجرى لشكر مغول وارد گرجستان شده اين مملكت را ويران ساخت . گرگين چهارم در سن كهولت درگذشت و پسرش كه در صغر سن بود و معروف به داود چهارم است پادشاه شد و بنا بر وصيت گرگين چهارم ، روزودان خواهر گرگين نايب السلطنهء برادرزادهء خود داود چهارم بود . در هزار و دويست و بيست و چهار مسيحى مطابق ششصد و بيست و يك ، روزودان برادرزادهء خود را از سلطنت خلع و خود بالاستقلال ملكهء گرجستان شد . در زمان سلطنت اين ملكه در ثانى لشكر مغول به گرجستان تاخت و گرجستان از سلطان و والى معتبر خالى ماند تا سال هزار و پانصد مسيحى مطابق نهصد و شش هجرى .\r\n\r\n","description":"","footnote":"","page_name":" 785 ","page_number":833},
  {"content":"\r\n\r\n\r\nذكر توجه سلطان جلال الدين خوارزمشاه به گرجستان\r\nسلطان جلال الدين خوارزمشاه ملقب به « مينك بيرلى » در اوان اقتدار خود لشكر به گرجستان كشيده جميع قلاع و بقاع آن نواحى را تصرف كرد و لشكر او فتحهاى نمايان كردند و كنيسه‌ها ويران شده به‌جاى آن صوامع و مساجد ساخته شد . در اين اثنا ، خبر رسيد كه براق حاجب از كرمان راه طغيان پيش گرفته متوجه عراق شده است . سلطان جلال الدين بر جناح استعجال - با آن قدر لشكرى كه مقدور بود - ايلغار كرده از تفليس روانهء حدود كرمان شد و از سرعت سير اسب ، اكثر لشكريان از رفتار مانده لابد هر دسته در منزلى از منازل بين راه توقف و تخلف نمودند . خود سلطان با سيصد سوار به حدود كرمان رسيده به مهمى كه در نظر بود پرداخت . در خلال اين احوال مسموع شد كه گرجيها متفق شده و وزير يلدوزچى كه به ضبط تفليس مأمور بود از راه اضطرار به تبريز آمده است .\r\nسلطان جلال الدين ثانيا متوجه گرجستان شد و چون سلاطين شام و روم و ارمن و گرج همه از سطوت سلطان جلال الدين خايف بودند لهذا براى دفع او باهم اتفاق كردند . و وى با لشكر قليل به حدود گرجستان رسيد . و ابتدا كه كثرت قشون مخالف و قلت عساكر خود را ديد انديشناك شد . ولى ناچار به تمهيد مقدمهء مقاتله و تجهيز حرب پرداخته دو سپاه مقابل شدند . سلطان جلال الدين نظر به قشون دشمن كرده متفكر شد و بر پشته صعود نموده دستجات ايشان را ملاحظه مىكرد . ناگاه نظرش بر علمهاى قوم قپچاق افتاد كه بر ميمنهء لشكر گرج ايستاده بودند و شمارهء لشكر قپچاق به بيست هزار مىرسيد . به خاطر آورد آن وقتى را كه پدر او سلطان محمد خوارزمشاه سروران قپچاق را دربند كرده ارادهء قتل و اعدام ايشان داشت او نزد پدر شفاعت نموده ايشان را مستخلص كرد .\r\nبنابراين يكى از خواص را با يك گرده نان و قدرى نمك نزد ايشان فرستاده پيغام داد كه اين قضاى حقوق سابقه است كه بر گردن شما ثابت دارم و به تلافى آن روز شمشير بر روى من كشيده‌ايد ؟ قوم قپچاق شرمنده\r\n\r\n","description":"","footnote":"","page_name":" 786 ","page_number":834},
  {"content":"\r\n\r\nشده محل خود را خالى كرده به طرفى رفتند . بعدها سلطان جلال الدين به سردار لشكر گرج پيغام داد امروز اسبها كوفته و لشكر مانده‌اند ، اگر مصلحت باشد شجاعان لشكر دو طرف تن به تن جنگ و مبارزت نمايند .\r\nسركردهء گرج اين حرف را پسنديده شجاعى از لشكر گرج به ميدان آمد . سلطان جلال الدين خود سبقت كرده در برابر او آمد و به نيزه كار او بساخت . سه پسر آن شجاع متعاقب يكديگر نيز برابر سلطان آمده كشته شدند . بعد از اين چهار تن يكى از ابطال نامى با سلطان مقابل شد . چون اسب سلطان از فرط جولان خستگى داشت سلطان پياده شده نيزه بر سر آن دلير زد و او را از پا درآورد . لشكر دشمن چون اين رشادت را از سلطان جلال الدين ديدند رعب بر ايشان غالب شد و سلطان دريافت كرده با سر تازيانه به قشون خود اشاره كرد . ايشان تيغ كشيدند و گرجيها به واسطهء رعب و هراسى كه به ايشان دست داده بود پشت كردند و صحرا از كشته پشته شد و غنيمت وافر قسمت لشكر سلطان جلال الدين شده با فتح و نصرت قرين آمد . اين واقعه در هزار و دويست و بيست و هفت مسيحى مطابق ششصد و بيست و پنج هجرى اتفاق افتاد .\r\n\r\nذكر توجه امير تيمور به گرجستان و قتل و غارت او در آن سامان\r\nدر سال هزار و سيصد و هشتاد و هشت مسيحى مطابق هفتصد و نود و يك هجرى امير تيمور به قصد تسخير گرجستان نهضت نمود . در آن وقت بگرات نامى در آنجا سلطنت داشت . امير تيمور او را دستگير و اسير كرد .\r\nبگرات برحسب ظاهر دين اسلام اختيار كرده از امير تيمور اجازه خواست كه به گرجستان رود و اهالى را داخل در دين اسلام كند .\r\nامير تيمور قبول كرده و براى اجراى اين قصد يك دسته قشون از عساكر خود همراه او كرد . بگرات چون به گرجستان رسيد لشكر امير تيمور را قتل كرده علم ياغيگرى برافراشت . امير تيمور از استماع اين خبر در غضب شده قشونى به گرجستان كشيد و تمام آبادى و كليسا و معابد آنجا را خراب كرده قتل‌عام نمود . از جمله هفتصد قريه را معدوم و سكنه را مقتول كرد و تا سال هزار و چهارصد و چهار مطابق هشتصد و\r\n\r\n","description":"","footnote":"","page_name":" 787 ","page_number":835},
  {"content":"\r\n\r\nهفت هجرى اين مملكت به تصرف اولاد امير تيمور بود . آنگاه گرگين ششمى خروج كرده گرجستان را متصرف شد و بعد از ده سال الكسندر نامى به گرگين غالب آمده او سلطنت يافت . از سال هزار و پانصد مسيحى مطابق نهصد و شش هجرى تا سال هزار و هفتصد و سه مسيحى مطابق هزار و صد و پانزده هجرى دوازده نفر در گرجستان به تبعيت دولت ايران حكمرانى كردند و اگر گاهى ياغى مىشدند و خراج و ماليات به اصفهان نمىفرستادند قشون ايران باز آنها را گوشمال داده تابع و منقاد مىنمودند .\r\n\r\nذكر غلبهء سلاطين صفويه بر گرجستان و تفليس\r\nاول سلطانى از صفويه كه گرجستان و تفليس را متصرف شد شاه اسماعيل بزرگ بود . اين پادشاه فقط به اخذ ماليات اكتفا كرده حاكم و ساخلوى در تفليس نگذاشت و در زمان سلطنت شاه اسماعيل و شاه طهماسب اين ماليات به قاعده به ايران مىرسيد . اواخر سلطنت شاه طهماسب ، لهراسب حكمران گرجستان مملكت را به دو پسر خود سيمون و داود تقسيم كرده درگذشت . سيمون از داود سنا بزرگتر بود و اين هردو ناراضى از قسمت و تقسيم پدر بودند و باهم بناى منازعه نمودند و هردو ايلچى به دربار شاه طهماسب فرستاده مستدعى امداد شدند . فرستادهء داود زودتر رسيده بود . شاه طهماسب در جواب او گفت اگر داود ترك مذهب عيسوى نمايد و اسلام اختيار كند به او كمك مىشود و تمام گرجستان را متصرف خواهد شد . داود قبول كرده مسلمان شد . شاه طهماسب سى هزار سوار به كمك او فرستاد . چون آن سى هزار سوار وارد گرجستان شدند سردار شاه طهماسب ، داود را گرفته مغلولا به قزوين كه آن وقت پايتخت بود فرستاد . چون داود به قزوين رسيد فرمانى شاه طهماسب به سيمون نوشت مضمون اين‌كه اگر او نيز اسلام قبول كند و تابع ايران باشد مستقلا حكمرانى گرجستان او را شود . و داود مدة العمر در قزوين محبوس ماند .\r\nسيمون چون قشون ايران را در مملكت خود مىديد به وعده‌هاى شاه طهماسب دل داده از گرجستان به قزوين آمد . شاه طهماسب سيمون را گرفته به قلعهء گنجه فرستاده در آنجا حبس كردند و داود را داود خان كرده والى گرجستان نمود . ولى از اقارب و اولاد داود خان و ساير اعاظم\r\n\r\n","description":"","footnote":"","page_name":" 788 ","page_number":836},
  {"content":"\r\n\r\nگرجستان جمعى گروى در قزوين نگاه داشت و تا شاه طهماسب زنده بود گرجستان در تحت تصرف ايران بود . بعد از فوت اين پادشاه ، در سلطنت شاه اسماعيل دويم ، داود خان دم از خودسرى زده اطاعت نمىكرد تا چهار سال نيز از سلطنت سلطان محمد صفوى كه به خدابنده معروف بود گذشت . آن وقت سلطان محمد قشونى به تنبيه داود خان فرستاد .\r\nداود خان تاب مقاومت آن قشون نياورده فرار كرد . سلطان محمد ، سيمون را كه در قلعهء گنجه حبس بود بيرون آورده لقب خانى داده والى گرجستان كرد . سيمون خان تا اوايل سلطنت شاه عباس بزرگ در كمال صداقت تبعيت دولت ايران مىنمود . در زمان شاه عباس بزرگ سيمون خان فوت كرد . شاه عباس لهراسب پسر او را كه بعضى مورخين « لوارصاب » نوشته‌اند والى گرجستان ساخت و چون لهراسب صغير بود مهر و نام كه در ايران به « مراد » معروف است و سمت وزارت سيمون خان را داشت از جانب شاه عباس به اتابكى و وزارت لهراسب خان برقرار شد و حكومت شهر تفليس را نيز مخصوصا شاه عباس به اين شخص داد . مهرو را دخترى ماهرو بود . لهراسب خان عاشق آن دختر شد و معاشقهء آن پسر و دختر طورى مشهور شد كه امكان پرده‌پوشى نبود . روزى لهراسب خان به خانهء مهرو به عشقبازى رفته بود مهرو در اطاقى را كه والى گرجستان و دخترش در آن بودند بسته از پشت در به لهراسب خان گفت اگر در واقع واله و مايل به دختر من هستى او را به حبالهء نكاح درآور و الا بيش از اين خانوادهء مرا ننگين مكن و به خانهء من ميا . لهراسب خان قسم ياد كرد كه اگر ظاهرا به واسطهء ممانعت مادر خود نتواند اين دختر را تزويج نمايد تا زنده است زن نخواهد . مهرو در مسئله مصر شده دختر را از معاشقت و معاشرت با والى منع كرد . لهراسب خان كه هر آنى ديدار محبوب را به جان خواهان بود ، سالى ممنوع از ملاقات ماند و اين منع در دل او كينه‌اى شد و قرارداد در يكى از مجالس عيش در مستى مهرو را مقتول نمايد . يكى از پيشخدمتهاى لهراسب خان كه پروردهء نعمت مهرو بود در وقتى كه مجلس شادى منعقد و نزديك بود سرها از بادهء ناب گرم شود وزير را از قصد والى خبردار كرد . وزير به بهانهء قضاى حاجت از اطاق بيرون رفت و به خط مستقيم وارد اصطبل شده جامهء خود را تغيير داده لباس يكى از مهترها را پوشيده سوار اسب چارجلى گشته خود را\r\n\r\n","description":"","footnote":"","page_name":" 789 ","page_number":837},
  {"content":"\r\n\r\nبه اصفهان به حضور شاه عباس بزرگ رسانيد و خدماتى را كه به لهراسب خان و پدر او كرده و خيانتى را كه لهراسب خان به خانوادهء او نموده معروض داشت و عرض كرد پادشاه حقيقى گرجستان توئى . من و لهراسب هردو رعيت مىباشيم . ظلمى از او به من وارد آمده احقاق حق و حكم آن با پادشاه است . شاه عباس وعدهء انتقام و تلافى به مهرو داد . ولى فقط خيال مهرو از آمدن به اصفهان تظلم و عرض نبود ، بلكه عمدهء مقصود او اين بود كه همين‌طور كه لهراسب خانوادهء او را ننگين و سلب عصمت از دختر او كرده او نيز خواهر لهراسب را كه در حسن شهرهء آفاق بود و شعراى گرجستان و ايران در وصف و شمايل او قصايد انشاد كرده بودند به همان روز نشاند و او را خواهى نخواهى به اصفهان آورده به بستر شاه عباس اندازد « 1 » .\r\nخلاصه مهرو در مواقع خاص بخصوص اوقاتى كه شاه عباس گرمى باده داشت از جمال جميل آن دختر سخن مىراند و مبالغه‌ها در حسن و زيبائى و لطف شمايل او مىكرد تا شاه عباس يكباره دلدادهء او شد و يك نفر ايلچى از اصفهان به خواستگارى او مأمور كرد . ايلچى بىنيل مقصود با هدايا و پيشكشهاى زياد به اصفهان مراجعت كرد . در ثانى ايلچى مأمور به انجام اين امر شد . لهراسب خان و مادرش جواب دادند كه پرى خاتون را طهمورس خان - والى كاخت - نامزد كرده و به اين واسطه ممكن نيست او را روانهء اصفهان كنند . ثالثا ايلچى روانه كردند كه به تهديد و نويد به هر زبانى كه شايسته داند دختر را با خود آرد و فرمانى به طهمورس خان نوشتند كه پادشاه را ميل به مزاوجت نامزد اوست و اگر اقدام به تزويج پرى خاتون نمايد معزول بلكه مقتول خواهد شد و معجلا او را به اصفهان احضار كردند . ورود اين ايلچى به تفليس سال هزار و ششصد و ده مسيحى مطابق هزار و نوزده هجرى بود . لهراسب خان در جواب ايلچى دشنام داده او را به خفت و خوارى به اصفهان معاودت داد .\r\nدر اين وقت شاه عباس چون با عثمانيها مشغول جنگ بود موقع را مناسب و مساعد تلافى اين بىادبى نديده سكوت اختيار كرد . اما يكى از كشيشهاى\r\n\r\n\r\n","description":"","footnote":"\r\n( 1 ) - اين دختر در گرجستان مسماة به دارجان و در ايران او را پرى خاتون ناميده‌اند و يكى از شعراى آن زمان قصهء عشقبازى پرى خاتون و شاه عباس را به نظم آورده در وقتى كه شاردن به اصفهان سفر كرده يك نسخه از آن كتاب را به دست آورده است ( ا ع ) .\r\n","page_name":" 790 ","page_number":838},
  {"content":"\r\n\r\nكاتوليكى مذهب را كه در اصفهان متوقف بود به‌طور مخفى مأمور فرنگستان نمود كه سلاطين فرنگ را اغوا كرده بر ضد عثمانى بدارد و با پادشاه ايران متحد سازد . و چون راه اين كشيش از گرجستان بود مخصوصا به او سپرد كه با طهمورس خان ملاقات كند و او را از اتحاد با عثمانى منع نمايد . طهمورس خان اطاعت پادشاه ايران كرده با عثمانى متحد نشد . ولى چيزى نگذشت كه پشيمان گشت . تبيين آن‌كه در هزار و ششصد و سيزده مسيحى مطابق هزار و بيست و دو هجرى كه شاه عباس از قبل عثمانيها اطمينان حاصل كرده بود و فى ما بين دولتين مصالحه شده ، دو مأمور مخفى با دو فرمان به گرجستان فرستاد : يكى نزد لهراسب خان و يكى نزد طهمورس خان و به هريك نوشت كه آن ديگرى را مغلوب كند حكمرانى گرجستان به تنهائى او را باشد . طهمورس خان كه از گرويهاى زمان شاه طهماسب و سالها در قزوين با شاه عباس به سر برده و باهم همبازى بودند از حالات او مطلع بود و دانست كه اين از مكيدتى است . مجلسى منعقد كرده لهراسب خان را دعوت كرد و فرمان شاه عباس را به او نمود . لهراسب خان هم فرمان خود را نشان داد و مسئله در آن مجلس بر هردو معلوم گرديد و دانستند كه مقصود شاه عباس اين است كه ميان آن دو نفاق اندازد و هريك را سبب تمام كردن آن ديگرى نمايد . لهذا اين دو در مجلس باهم عهد اتحاد بستند و اتفاق والى گرجستان و والى كاخت به سوگند مؤكد استوار شد و در همان مجلس عقد پرى خاتون براى طهمورس خان بسته آمد . چون اين خبر به شاه عباس رسيد دو پسر طهمورس خان را كه در اصفهان گرو بودند خواست به دست خود بكشد و مصمم شد كه با كمال تعجيل به گرجستان رفته آن دو والى را سياست نمايد .\r\nمؤلف گويد اگرچه بحسب ظاهر تغير شاه عباس نسبت به آن دو والى به جهت عشق و ميل به پرى خاتون بود ، ولى ارباب سير ملتفت هستند كه قصد اصلى شاه عباس اين بود كه به جانب گرجستان نهضت نمايد و به اين بهانه گرجستان را كه تا آن وقت اسما در تصرف سلاطين صفويه بود رسما در تحت تصرف خود آورد . خلاصه نوشتجاتى از قول پرى خاتون در جواب نامه‌هائى كه شاه عباس به او نوشته بود و اظهار تعشق كرده بساختند . مضمون نوشتجات منهى از اين مطلب بود كه چنان‌كه شاه عباس\r\n\r\n","description":"","footnote":"","page_name":" 791 ","page_number":839},
  {"content":"\r\n\r\nبه پرى خاتون ميل دارد پرى خاتون هم به شاه عباس مايل و راغب است و وصلت تازه كه ميان والى گرجستان و كاخت شده عنفا بوده و پرى خاتون رضايتى نداشته . و در اين وقت بعضى از اعاظم گرجستان به دربار شاه عباس آمده بودند . شاه عباس به ايشان جوايز و انعامات زياد عطا كرد و مهروى وزير كه در اردوى شاهى بود به اقوام و دوستان خود كه در گرجستان بود نامه‌ها نوشته آنها را به جانب شاه عباس استمالت و از لهراسب خان روگردان نمود . و شاه عباس قبل از انتهاض به گرجستان ، لؤلؤ بيك حاكم آذربايجان را فرمان داد كه سى هزار سوار وارد گرجستان نمايد و مقصرين را تنبيه كند . طهمورس خان همين‌كه از نزديك شدن قشون ايران به گرجستان آگاه شد اقارب و عشاير خود را خواسته مشورت كرد كه تكليف در اين مقام چيست ؟ آنها نظر به اين‌كه به مواعيد مهروى فريفته بودند گفتند مصلحت تو در اين است كه اطاعت شاه عباس كنى . طهمورس خان از آنجائى كه قوهء مقاومت با لشكر ايران را در خود نمىديد اين حرف را پسنديده مريم مادر خود را با هدايا و تحف زياد و تجمل هرچه تمامتر عاجلا روانهء اصفهان نمود . مريم لدى الورود به عمارت سلطنتى رفته به حضور شاه عباس تشرف جست و خود را بر قدمهاى شاه انداخته مستدعى عفو و اغماض شد . اگرچه مريم در آن وقت جوان نبود ، ولى چون يكى از صاحب حسنهاى نامى گرجستان بود ، شاه عباس يافى الحقيقه به او عاشق و مايل شد يا محض تدبيرى وانمود كرد كه خواهان اوست .\r\nبه هر صورت خواجه‌سرائى نزد او فرستاده او را به دين اسلام و زوجيت خود دعوت نمود . مريم انكار مسئله كرده شاه عباس باز يا واقع متغير شد يا مبنى بر مصلحتى اظهار تغير كرد و مريم را در يكى از عمارات اصفهان حبس كرد و دو پسر طهمورس را كه در اصفهان به‌طور گروى بودند خواجه ساخت . آنگاه به گرجستان لشكر كشيد و محبس مريم را نيز از اصفهان تغيير داده به شيراز فرستاد و شاه عباس به امامقلى خان حكمى نوشت مضمون اين‌كه مريم را خواهى نخواهى به دين اسلام داخل كند و اگر حتما تمكين نكرد او را به قتل رساند . امامقلى خان به تهديد و نويد نتوانست مريم را مسلمان كند . لهذا او را در زير شكنجه هلاك كرد .\r\nبالجمله ، شاه عباس با لشكرى جرار به گرجستان رسيده علاوه بر قشونى كه از آذربايجان پيش مأمور شده بودند و عساكرى كه با خود\r\n\r\n","description":"","footnote":"","page_name":" 792 ","page_number":840},
  {"content":"\r\n\r\nشاه عباس همراه بودند عدهء كثيرى از گرجيها به تحريك مهرو ملحق به اردوى شاهى شدند و لهراسب جنگ را مصمم شده لشكرى جمع و پادشاه ايران را استقبال كرد . آن طرف گردنهء دليجان در جنگلى تلاقى فريقين شد و قشون شاه عباس نزديك بود منهزم شود . مهرو از ترس جان خود تدبيرى انديشيده پياده و توپخانه و سنگين بار را در جلو قشون لهراسب - خان گذاشته سى هزار سوار برداشته از سمت ديگر ايالت كاخت را مسخر نموده طورى در اين ايالت قتل و غارت كردند كه ما فوق آن متصور نيست بلكه تمام درختهاى توت كه براى تربيت كرم ابريشم به عمل آورده بودند و سرچشمهء مكنت اهالى كاخت بود بريدند . لهراسب كه اين فقره را شنيد از فتح مأيوس شده به‌سمت منگرلى فرار كرد و از آنجائى كه شاه عباس مىدانست تا وقتى كه اين دو والى گرجستان زنده‌اند و اسير و دستگير نيستند به آسودگى سلطنت گرجستان ميسر نيست ، كاغذى به لهراسب خان نوشت ؛ مضمون اين‌كه من به تو ابتدا خيال جنگ نداشتم غرض من تنبيه و سياست طهمورس خان كه ياغيگرى مىكرد بود . اگر به وعدهء من دل دهى و نزد من آئى سلطنت گرجستان مستقلا ترا باشد و اگر تخلف‌ورزى گرجستان را تماما قتل و غارت كنم و اثرى از آبادى آن نگذارم .\r\nلهراسب خان فريفتهء اين وعده شده به اردوى شاه عباس آمد . شاه عباس ، لهراسب خان را مستقلا در تفليس حكمرانى گرجستان داد و تاج مرصعى كه بر سر داشت به دست خود بر سر او نهاد و گفت مخصوصا اين علامت سلطنت را به تو مىدهم كه مردم بدانند تو مستقل پادشاه گرجستان هستى .\r\nخلاصه بعد از چند روز توقف در تفليس ، شاه عباس به عزم ايران حركت نمود . منزل اول در سه فرسخى شهر بود . هنگام نهضت به لهراسب خان گفت تا منزل اول اردو را بدرقه كند و در خفا يكى از طرارها را كه در اردو بودند سپرد كه وقت شب وارد سراپردهء لهراسب شود و جيقهء او را سرقت نمايد . صبح ديگر كه لهراسب خان به سراپردهء شاه ايران آمد بىتاج به حضور تشرف جست . شاه عباس از او سؤال كرد كه جيقهء خود را چه كردى ؟ گفت ديشب به سرقت برده‌اند و هرچه تفحص كرده‌ام نيافته‌ام . شاه عباس كلانتر اردو و گزمه را طلبيده امر به پيدا كردن جيقه نمود . آنها نيز آنچه جستجو كردند نيافتند . شاه عباس متغير شده گفت پادشاه گرجستان كه نتواند تاج خود را حفظ نمايد چگونه سلطنت\r\n\r\n","description":"","footnote":"","page_name":" 793 ","page_number":841},
  {"content":"\r\n\r\nمملكتى مىتواند نمود ؟ او را حبس كرده مغلولا به مازندران فرستاد و از آنجا او را به شيراز بردند و در اين شهر به حكم پادشاه مقتول شد و تفصيل قتل او از اين قرار است :\r\nسلاطين روس را در آن وقت « ولاة مسكو » مىگفتند . والى مسكو كه معاصر شاه عباس بود ، چون اقوام و هواخواهان لهراسب خان به دو ملحق شده بودند ايلچى مخصوص براى توسط از مسكو به اصفهان فرستاد .\r\nشاه عباس به حاكم شماخى فرمانى نوشت كه وقت عبور ايلچى از ان ولايت از او سؤال كند كه غرض از سفارت او چيست ؟ حاكم شماخى از ايلچى مستفسر شد . ايلچى بيان واقع را اظهار داشت و چپرى « 1 » عاجلا اين خبر را به اصفهان آورد . چون شاه عباس ميل به استخلاص لهراسب خان نداشت و نيز نمىخواست با والى مسكو نقارى در ميان آورد ، حكمى براى حاكم شيراز نوشت كه لهراسب خان را به‌طور مخفى كه مورث اتهام او نشود به قتل رساند . حاكم شيراز لهراسب خان را مقتول نموده دو روز پيش از ورود ايلچى به اصفهان به واسطهء چپر خبر قتل لهراسب خان به اصفهان رسيد . شاه عباس در سلام عام چپر را احضار كرده بعد از اظهار تأسف زياد از فوت لهراسب خان پرسيده گفت چه قسم آن بيچاره درگذشت ؟ چپر عرض كرد كنار درياچهء بزرگى صيد ماهى مىكرد وقتى كه چنگال را به درياچه مىانداخت پايش در رفته در آب افتاده خفه شد . شاه عباس زياد اظهار تألم كرده فرمانى صادر كرد كه مستحفظين او را تنبيه كنند كه چرا او را محافظت نكردند ؟ بعد از دو روز ايلچى والى مسكو وارد اصفهان شد . بعد از سلام عام او را پيش خود خوانده نزديك خود نشاند و حكم كرد شراب زيادى به او پيمودند و مطالب او را اصغا مىكرد تا به توسط لهراسب خان رسيد . شاه عباس گفت دو روز قبل خبر موحشى از او دادند . شخصى مخصوص براى تفتيش به شيراز فرستاده‌ام . اگر ان شاء الله خبر راست نباشد همان‌طور كه والى مسكو خواهش كرده او را آزاد و به حكومت گرجستان مىفرستم . بالاخره چندى كه از قتل لهراسب خان گذشت ، بگرات ميرزا برادر لهراسب خان را كه ظاهرا و باطنا تبعهء اسلام شده بود به حكومت گرجستان مأمور و از اصفهان روانه شد و يك دسته قشون معتدبه براى ساخلوى تفليس و\r\n\r\n\r\n","description":"","footnote":"\r\n( 1 ) - چپر همان چاپار است به معناى پيك تندرو .\r\n","page_name":" 794 ","page_number":842},
  {"content":"\r\n\r\nساير ولايات گرجستان نيز روانه شدند كه دفع شر طهمورس خان نمايند . طهمورس خان به اسلامبول رفته از سلطان عثمانى كمك گرفته به گرجستان آمد و بعد از جنگ با قشون ساخلوى گرجستان و هزيمت دادن آنها ، در ايالت كاخت كه دار الملك موروثى او بود ، جلوس نمود .\r\nشاه عباس تأمل كرد تا قشون عثمانى گرجستان را تخليه نمود . آنگاه به گرجستان قشون كشيده اولا در اغلب از نقاط معتبرهء اين مملكت قلاع مستحكمه ساخت و در جميع آن قلعه‌ها علاوه بر ساخلوى ، رعيت و خانوار از ايران كوچانيده جا داد . نيز هشتاد هزار خانوار از گرجستان كوچانيده قسمتى را به ايروان و قسمتى ديگر را به مازندران و دسته‌اى را به خراسان و جاهاى ديگر سكنى داد و با گرجيها معاهده نمود كه علاوه بر ماليات معمول از آنها مطالبه ننمايند و كليسا و معابد گرجيها را خراب نكنند و مسجد در شهرهاى گرجستان بنا ننمايند و فرمانفرماى ايشان از همان خانوادهء سلاطين قديم ايشان باشد و پسران والى گرجستان كه بايد بعد از پدر حكمرانى كنند كلانتر شهر اصفهان باشند . همين‌كه والى درگذشت ، كلانتر اصفهان مأمور فرمانفرمائى گرجستان و نيز پسر او كلانتر اصفهان شود . اين رسم تا ارتحال شاه عباس مرسوم بود . بعد از فوت شاه عباس ، مجددا طهمورس به گرجستان تاخت و سواى تفليس شهرهاى ديگر را مسخر ساخت و رستم خان را كه از طرف پادشاه ايران والى گرجستان بود بكشت . خسرو خان پسر رستم خان - كه كلانتر اصفهان بود - از طرف شاه صفى به فرمانفرمائى گرجستان و رفع شهر طهمورس - خان مأمور شد . طهمورس فرار كرده به كوههاى قفقاز پناه برد . سفرى هم به مسكو رفت بلكه كمكى از والى مسكو بگيرد . ولى مأيوس و خايب به منگرلى آمده در خانهء خواهر خود كه ملكهء آن شهر بود با پريشانى و استيصال زياد به سر مىبرد . شاه نواز خان والى گرجستان كه منگرلى را فتح كرد طهمورس را اسير نمود و او را به تفليس آورد و حكم شد كه او را زنده و سالم به دربار اصفهان فرستد . ولى بعد از چندى توقف در تفليس به اجل حتمى مرد .\r\nبالجمله در زمان صفويه غالب اعيان و معتبرين گرجستان مسلمان شدند و طورى ترس و تملق داشتند كه دخترهاى صاحب حسن طايفهء خود را به اصفهان برده به حرم سلاطين صفويه مىسپردند . چنان‌كه در\r\n\r\n","description":"","footnote":"","page_name":" 795 ","page_number":843},
  {"content":"\r\n\r\nزمان شاه عباس يكى از نجباى گرجستان عريضه‌اى به اصفهان نوشته مضمون اين‌كه خواهرزادهء من جميله و شايستهء سراى پادشاهى است .\r\nجواب رسيد كه اين شخص خواهرزادهء خود را برداشته به اصفهان آيد .\r\nآن شخص گرجى كه تا آن وقت خواهر و خواهرزادهء خود را از تفصيل اطلاع نداده بود ، آن جواب را به ايشان نمود . مادر و دختر بنياد زارى نمودند ، زيرا كه دختر نامزد جوانى بود و جوان و دختر هردو به ديدار هم نهايت مايل بودند و همان روز جوان را از اين قضيه خبردار كردند . جوان سراسيمه به خانهء ايشان آمده با حالت غصه و الم گفت چارهء اين كار اين است كه همين امشب دختر را به حبالهء نكاح من در آوريد همين‌كه بكارت دختر زايل شد پادشاه از صرافت ازدواج او مىافتد . مادر و دختر هردو راضى شده فردا صبح كه خالوى دختر اين فقره را شنيد بىكم و زياد به اصفهان نوشت . از اصفهان به والى گرجستان حكم شد كه دختر و مادر و شوهر را مغلولا به اصفهان فرستند . آن بيچاره‌ها فرار كرده به خاك عثمانى رفتند . نجباى گرجستان دخترهاى خود را در سن طفوليت شوهر مىدادند كه مبادا چون بزرگ شوند آنها را به حرم سلطان برند .\r\nمؤلف گويد شرح تواريخ گرجستان متعلق به زمان سلاطين صفويه آنچه نگاشته شد منقول است از كتابهاى معتبر اروپا . و اما تفصيل لشكر كشيدن شاه عباس را به گرجستان مطابق عقيدهء مورخين ايران نقل از كتاب روضة الصفاى ناصرى نموده مىنگارد و هى هذا :\r\n\r\nذكر تسخير قلعهء گورى و تومانس و تفليس و رفتن شاه عباس به تماشاى شهر تفليس\r\nمحمد پاشاى قزاق‌لو حاكم شهر گورى - كه از دولتخواهان عثمانى بود - چون از انتهاض شاه عباس به عزم آن حدود آگاه شد ، اولا فرستاده‌اى نزد شاه عباس فرستاد و اظهار ارادت كرد . بعدها خود نيز به خدمت آمده مورد مرحمت گشت و مقاليد قلعهء گورى را به ملازمان شاه عباس سپرده آن قلعه را قزلباشيه متصرف شدند . و شاه عزم قلعهء تومانس كرد و آن نيز مسخر شد و عثمانيها بعضى مطيع و برخى مرخص گشتند . هنگامى كه رودخانهء الكيت گرجستان محل اردوى شاه عباس\r\n\r\n","description":"","footnote":"","page_name":" 796 ","page_number":844},
  {"content":"\r\n\r\nشد ، عبد اللطيف پاشا حاكم تفليس اظهار مطاوعت كرده عليقلى خان شاملو بدانجا رفته تفليس را تصرف كرده پاشاى مزبور را به دربار پادشاهى آورده شاه عباس دربارهء او التفات و خلعت مبذول داشته او را مرخص كرده برفت و شاه عباس به تماشاى تفليس آمد . و اوقاتى كه شاه عباس در آنجا بود گرگين خان ولد سيمون خان والى كارتيل درگذشت و لهراسب ( لوارصاب ) پسر او را كه چهارده ساله بود به خدمت شاه آوردند .\r\nشاه عباس او را به‌جاى پدر ، خان و والى گرجستان كرد و به همهء اعاظم و اعيان و اميرزاده‌هاى گرجستان خلعت داد و التفات نمود . و كوتوالى تفليس به محمد سلطان شمس الدين لو مخصوص گشت . و شاه عباس معاودت كرده متوجه تسخير شيروان و تعمير ايروان گرديد . ولى بعد از چندى طهمورس خان نبيرهء الكسندر خان گرجى - والى كاخت - و لهراسب خان نبيرهء سيمون خان گرجى - والى كارتيل - كه هردو از پروردگان شاه عباس بودند راه خلاف رفتند . شاه عباس در ثانى قصد قراباغ و گرجستان نموده سپاه قزلباشيه از اطراف حركت و در منازل و بلاد به اردوى شاهى پيوستند و شاه عباس حقيقت مقصود را به نصوح پاشا اعلام كرد كه حمل بر خلاف معاهده ننمايد و در قراباغ به شكار مشغول شد . امراى گرجستان اقدام به خدمت ننمودند . از آن طرف امراى پادشاهى به گرجستان مأمور شدند . طهمورس مضطرب شده با جمعى از لشكريان به جنگلها رفت و چون فرستادهء شاه عباس به دو رسيده وى را به خدمت خواند ، او عذر آورده تقاعد نمود . و چون قشون شاه عباس به او نزديك شدند او با پانصد نفر گرجى به ولايت كارتيل گريخت و با لهراسب همعهد شده متفقا به باشىآچوق رفتند و به گرگين خان حاكم آنجا كه تبعهء عثمانى بود ملتجى شد . اردوى شاهى ، در بهار هزار و بيست و سه از آب رود قاتق - كه سيم جيحون و سيحون است - به جانب الكاى قسق كه در دست شرمزان گرجى بود گذشته در آن اراضى نزول نمودند و ايالت گرجستان را به عيسى خان ميرزا ولد گرگين ميرزا بن الكسندر پسر عموى طهمورس كه در خدمت پادشاهى اسلام يافته بود تفويض كرد و گرجيها حسب المعمول تشريفات به عمل آوردند . و او در كار خود مستقل شد . و شاه عباس در نظم گرجستان طورى اهتمام كرد كه چند تن از عساكر اسلام دست درازى به ميخانه‌هاى نصارى كرده\r\n\r\n","description":"","footnote":"","page_name":" 797 ","page_number":845},
  {"content":"\r\n\r\nبودند شكمهاى آنها دريده در همهء اردو بگردانيد و به تماشاى كليساى قصبهء گيرم كه از معابد و كنايس بزرگ قديم آن نواحى است رفته مقرر فرمود مؤذنان خوش‌آواز در آن كليسا اذان گفتند و از آنجا كوچ كرده به كليساى الادرد رفتند .\r\n\r\nذكر قتل و غارت گرجستان به حكم شاه عباس\r\nطهمورس خان گرجى جمعيتى از گرجستان فراهم آورده به محاربهء محمد خان زياداغلى قاجار كه با پانزده هزار نفر در تفليس بود آمده و بىخبر ورود نموده اقدام به جنگ نمود . محمد خان زياداغلى مضطرب گشته سوار شد و امراى ديگر جمع شدند و ميمنه و ميسره بياراستند و هنوز بقاياى لشكر در اردو بودند و تجهيز آمدن مىنمودند كه طهمورس خان فرصت نداده يك مرتبه با تمام قشون گرجى به محمد خان حمله آورد . چرخچيان « 1 » قوهء مقاومت نداشتند . لهذا فرار كردند .\r\nمحمد خان زياداغلى كه حاكم و سردار آن سپاه بود با جمعى درجهء شهادت يافتند و اين خبر در فرح‌آباد مازندران مسموع شاه عباس شده فرمان داد كه بعد از اين ماه كه صيام است به انتقام خواهد پرداخت .\r\nدر اول سال هزار و بيست و پنج هجرى كه قرنى از سلطنت شاه عباس گذشته بود از فرح‌آباد روانهء گرجستان شد . عليقلى خان و امرا تا حدود گنجه به پذيرائى آمدند و از اطراف نيز دسته‌دسته قشون به اردوى شاهى مىپيوست . شاه عباس پس از عرض قشون به جانب تفليس راند و بگرات ميرزا بن داود بن لهراسب را لقب خانى داده والى گرجستان كرد .\r\nطهمورس كه مايهء فساد و به عساكر عثمانى مستظهر بود با معدودى از گرجيان به باش‌آچوق گريخت و اردوى شاهى جوانب گرجستان را احاطه كرده مشغول قتل و غارت شدند و در مدت بيست روز هفتاد هزار نفر را بكشتند و اسير زيادى دستگير ايشان شد كه بعضى عدد اسرا را صد و سى هزار نوشته‌اند .\r\nالقصه گرجستان خاصه ولايت كاخت را خراب كردند و از راه\r\n\r\n\r\n","description":"","footnote":"\r\n( 1 ) - چرخچيان به معناى سپاه طليعه ، پيشاهنگ و مقدمة الجيش است .\r\n","page_name":" 798 ","page_number":846},
  {"content":"\r\n\r\nمرانقوت به كارتيل و از آنجا به تفليس و از تفليس به گوگجه تنگيز رفتند .\r\n\r\nتذييل :\r\nدر روضة الصفاى ناصرى مرحوم رضا قلى خان - روح الله روحه - در ضمن توجه شاه عباس به قلعهء گورى و تومانس و تفليس اجمالى از جغرافى تفليس نگاشته ما همان را بعينه مىنگاريم و هو هذا :\r\n« مخفى نماند كه تفليس از اقليم پنجم و اكنون دار الملك گرجستان است و قلعهء تفليس در دامنهء كوهى بلند واقع است و نارين قلعه در بالاى اين كوه در كمال بلندى است . رودى در ميان اين شهر جارى است كه از جانب غربى آمده به جانب شرقى روان مىباشد و در نزديكى شيروان به آب ارس مىپيوندد و به بحر خزر مىريزد . اما به حوالى تفليس كه مىرسد پيچيده شده چنان‌كه گوئى از شمال آيد و به جنوب رود و در همان حوالى قلعه از جانب جنوب گرديده به طرف شرقى افتد . و در حريم شهر و قلعه كه آب گذار است زمين سنگ‌بستى مرتفع واقع شده و در مقابل آن كوه بلندى پيش آمده تخته پلى در كمال استحكام در آنجا ترتيب يافته كه هنگام رفتن به ولايت گرجستان از تفليس بدان تخته پل عبور كنند و رودخانه‌اى به آن عظمت كه از انهار مشهورهء آفاق است از زير آن تخته پل مىگذرد . و بلدهء تفليس در جانب غربى آن تخته پل افتاده چشمه‌هاى بسيار از آن كوه جارى است و تخمينا هشتاد چشمهء آن آب گرم است و در زمان هريك از سلاطين نصارى و مسلمان بالاى هريك از آن چشمه - هاى آب گرم گنبدهاى رفيع ساخته و حمام مردم آن ديار بدان گرم آبها منحصر است و بيشتر اين حمامها در بيرون قلعه مىباشد . ارتفاع بروج قلعهء مزبوره در زمان شاه عباس نهايت زياد بوده و به‌همين جهت سلاطين را غلبه بر آن دست نداده است . زيرا كه از سه طرف آن كوههاى بلند سر به فلك كشيده و از يك سوى آن نهر كر مىگذرد و مكانى كه در آن لشكر ماند و آن را محاصره كند موجود نيست . رود كر از جبال گرجستان و ارمن برمىخيزد و آب اطراف در آن مىريزد و چنان‌كه ذكر شد از ميان شهر تفليس گذشته از كنار ملك اران عبور كرده داخل رود ارس مىشود و از كنار ساليان گذر كرده به درياى مازندران و حاجى ترخان كه موسوم به بحر خزر است مىريزد . شماليش خاك شيروان و جنوبيش زمين مغان است . سكنه آن اغلب نصارى و گرجى و ارمنى و\r\n\r\n","description":"","footnote":"","page_name":" 799 ","page_number":847},
  {"content":"\r\n\r\nقليلى مسلمان بوده‌اند و كليسا در آنجا متعدد بوده » . انتهى .\r\nمؤلف گويد نادر شاه افشار در هزار و هفتصد و چهل مسيحى مطابق هزار و صد و پنجاه و سه هجرى فتح گرجستان نمود و حضرت آقا محمد شاه قاجار طاب الله ثراه نيز در هزار و هفتصد و نود و پنج مسيحى مطابق هزار و دويست و ده گرجستان را مفتوح و تفليس را قتل‌عام فرمود و به روايتى بيست هزار و به قولى پانزده هزار اسير از آن شهر به ايران آورد كه تفصيل آن از اين قرار است :\r\n\r\nتفصيل تسخير حضرت آقا محمد شاه قاجار گرجستان و تفليس را\r\nحضرت آقا محمد شاه فرمانى به ارگلى خان « 1 » والى تفليس و گرجستان مرقوم فرموده مضمون اين‌كه شاه اسماعيل صفوى هنگام تسخير ممالك ايران بر اغلب گرجستان حكمران بود و در مصالحهء سلاطين ماضيه با عثمانى ، ولايت تفليس و بعضى بلاد گرجستان داخل ثغور و قسمت ايران افتاده چون ما را در اين ايام بعضى مشاغل بود بدان سامان نپرداختيم . اكنون از نظم مملكت آسوده شديم . آن ولايت بايد به قانون سابق ضميمهء ممالك ايران باشد . لهذا ارگلى خان بايد به اميدوارى به حضرت آيد و قرار خدمتگزارى داده به ولايت خود بازگردد و الا او نيز چون ديگران به قهر و غضب پادشاهى مبتلا گردد .\r\nچون اين نامهء تهديدآميز به ارگلى خان رسيد دفع الوقت نمود و مشغول استحكام برج و بارو و جمع‌آورى پياده و سواره شد و بعد از تجهيز قشون از شهر بيرون آمده در چهار فرسنگى شهر مستعد مقاتله نشست .\r\nلشكر ايران به اشارهء حضرت آقا محمد شاه به جانب تفليس راندند و پس از تلاقى فريقين صفوف جانبين آراسته شد و رزمى طولانى دادند و لشكر پادشاهى غالب آمدند و ارامنه مغلوب و بسيارى گرفتار گشتند . ارگلى خان چون كار را زار ديد روى از كارزار برتافته به جانب تفليس به سرعت هرچه تمامتر\r\n\r\n\r\n","description":"","footnote":"\r\n( 1 ) - نام فرمانرواى گرجستان هراكليوس دوم بود . هراكليوس ( هرقل ) را در ايران ارگلى مىگفتند  ( Heraclius - Eregli )  .\r\n","page_name":" 800 ","page_number":848},
  {"content":"\r\n\r\nفرار كرد و چون دانست قوهء ماندن در قلعه ندارد ، به محض ورود به شهر ، اهل و عيال خود را برداشته از دروازهء ديگر بيرون شد و به كارتيل و كاخت گريخت و تمام توپخانه و اسباب و اسير زياد به تصرف لشكر ايران آمد و هفتاد نفر از اعاظم گرجستان را در حضور حضرت آقا محمد شاه گردن زدند و عاجلا روانهء شهر تفليس شدند و در شهر بناى غارت نهادند .\r\nاردوى پادشاهى نه روز در آنجا توقف كرد و با آن‌كه عزم كارتيل و كاخت كرده بودند به سبب سردى هوا از تفليس به جانب گنجه روان شدند .\r\nمؤلف گويد : در سلطنت اسكندر « 2 » اول امپراطور روس چنان‌كه ذكر شد گرجستان ضميمهء ملك روس گرديد و امپراطور روس چند سطرى به اين مضمون به دول فرنگ اعلان مىنمايد : « اين‌كه الحاق گرجستان را به مملكت روس ما راضى شديم نه براى اين بود كه وسعتى در مملكت روس پيدا شود و ما از اين الحاق فايده ببريم . مقصود ما رفاهيت اشخاص و آبادى املاك و بنيان عهدى بود در اين مملكت . مالياتى كه از گرجستان گرفته مىشود تماما به مصارف خود گرجستان خواهد رسيد .\r\nشهرهاى خراب و دهات ويران تعمير و مرمت مىشوند . فقط منفعتى كه در اين الحاق از براى خود تصور كرده‌ايم خوشبختى و آسودگى رعاياى گرجستان است و اين بهترين سود خواهد بود از براى ما » . اين الحاق اگرچه با پوليتيك دولت انگليس سازشى نداشت ، ولى چون آن اوقات ناپلئون اول در فرانسه ظهور كرده و صريح با دولت انگليس اظهار خصومت مىنمود ، لهذا دولت مزبور صرفهء خود را در سازش با دولت روس ديد و در الحاق گرجستان به مملكت روس اظهار بىميلى ننمود و خيالى كه سالها ولاة مسكو و سلاطين روس در نظر داشتند صورت گرفت . علت ديگر نيز مؤيد اين كار شد و آن اين بود كه بعد از آن‌كه سلاطين ايران از مداخلهء كليهء سلاطين روس كه آن وقت فقط ولاة مسكو بودند در گرجستان مانع مىبودند حضرات به واسطهء بعضى توسطها و مداخله‌هاى جزئى ، خود را كم‌كم معروف اهالى گرجستان كردند و اغلب اوقات كه ولاة اين مملكت از سلاطين ايران مأيوس و خايف مىشدند سلاطين مسكو ايشان را پناه مىدادند . بالجمله بعد از ولاة\r\n\r\n\r\n","description":"","footnote":"\r\n( 2 ) -  Alexandre . \r\n","page_name":" 801 ","page_number":849},
  {"content":"\r\n\r\nمسكو ، اول امپراطورى كه درك نمود كه اگر در سمت آسيا مملكت خود را وسعتى ندهد تجارت مملكت او را رواجى نخواهد بود و وضع سلطنت را نيز بقائى نباشد پطر كبير بود . بنابراين استدراك ، در سال هزار و هفتصد و بيست و چهار مسيحى مطابق هزار و صد و سى و هفت هجرى آن امپراطور از سمت حاجى طرخان به طرف داغستان و شيروانات آمد . بعد از تصرف موقتى ، قدرت اسلحهء دولت روس را به قدرى نديد كه بتواند مملكتى را كه اين‌قدر دور از مركز سلطنت است حراست نمايد . لهذا بعضى از اين ممالك مفتوحه يا در زمان پطر كبير يا بعد از او از تصرف روس خارج شد . ارگلى خان را كه روسها و گرجيها هراكليوس مىنامند نادر شاه در ولايت گرجستان تسلط داد و تا نادر شاه زنده بود ارگلى خان با كمال صداقت به او خدمت مىكرد و در اغلب فتوحات و لشكركشيهاى نادر ، ارگلى يكى از سردارهاى او بود . بعد از نادر شاه به واسطهء هرج و مرج و تصرفات ناحق و غصبى كه الوار و اكراد در كار سلطنت ايران مىكردند ارگلى خان را عار آمد كه تبعيت آن جور مردم را اختيار كند و اگر كار سلطنت ايران آن وقت منظم بود البته ارگلى خان نهايت انقياد داشت و به روش آباء خود ، سر از اطاعت و رعيتى ايران نمىپيچيد .\r\nدر هزار و هفتصد و شصت و نه مسيحى مطابق هزار و صد و هشتاد و سه هجرى از طرف دولت روس قشون مختصرى مأمور گرجستان شد و كاترين « 3 » - كه آن وقت امپراطريس و ملكهء روس بود - مصمم شد كه گرجستان را به مملكت روس الحاق نمايد و در آن اوان كه هنوز حمايت روس از گرجستان ظاهر نشده بود ارگلى خان خود را به عثمانى بسته تا در سال هزار و هفتصد و هشتاد و سهء مسيحى مطابق هزار و صد و نود و هشت هجرى خود را تبعهء دولت روس كرد . حضرت آقا محمد شاه قاجار كه در نظر داشت مملكت ايران را مالك و سرحد اصلى و طبيعى خود قرار دهد و دست تصرف خارجى را از اكناف آن كوتاه كند چنان‌كه ذكر شد\r\n\r\n\r\n","description":"","footnote":"\r\n( 3 ) - منظور كاترين دوم است كه زن پتر سوم بود . وى در سال 1762 شوهر خود را سر به - نيست كرد و مستقلا به حكومت پرداخت . وى سرزمين روسيه را توسعه بخشيد و تركهاى عثمانى را بارها درهم شكست و سرزمينهاى متصرفى آنان را تصرف نمود . تولد وى در سال 1729 بود و مرگش در 1796 .\r\n","page_name":" 802 ","page_number":850},
  {"content":"\r\n\r\nگرجستان را فتح كرده بعد از تنبيه اهالى و هزيمت ارگلى خان مراجعت نمود . پل اول كه آن وقت امپراطور روس بود ارگلى خان و اولاد او را قابل لقب پادشاهى گرجستان ندانسته و مستعد مقابله با قشون ايران نديده در هزار و هفتصد و نود و نه مطابق هزار و دويست و چهارده بعد از فوت ارگلى خان ، ژرژ نهم پسر او را كه گرگين خان باشد كلية از واليگرى تفليس و لقب پادشاهى گرجستان معزول داشت و پادشاهى اين مملكت چنان‌كه در مبتداى شرح تفليس ذكر كرديم جزء القاب سلاطين روس شد و شش هزار قشون روس مأمور ساخلو تفليس گرديد و گرگين خان وفات كرد . داود خان پسر او از جانب دولت روس حكومت گرجستان يافت . در سال هزار و هشتصد و سهء مسيحى مطابق هزار و دويست و هجده هجرى داود خان از حكومت تفليس و گرجستان معزول و احضار پطرزبورغ شد . پرنس ات زيت زيانف « 4 » كه اصلا گرجى و سالها در پطرزبورغ خدمت به دولت روس كرده بود و منصب سردارى داشت به حكومت گرجستان مأمور شد و زمان ورود او به گرجستان هنوز جمعى از والىزاده‌هاى گرجستان در تفليس و ساير نواحى اين مملكت بودند . از جمله مريم كه از بنات اعمام همين پرنس ات زيت زيانف و زوجهء گرگين خان بود با هفت نفر از اولاد خود در تفليس سكنى داشتند .\r\nتا آن وقت دولت روس در قلع‌وقمع والىزاده‌هاى گرجستان و قوم و قبيلهء ايشان از تفليس و ساير بلاد گرجستان مصر نبود ليكن مريم كه ملكهء سابق اين مملكت بود راضى به زيستن در پايتخت قديم شوهر خود به خوارى نبود و خيال داشت اولاد خود را برداشته به كوهستانهاى گرجستان فرار كند و طوايف كوهستانى را جمع و با خود مع ساخته شورشى نمايد بلكه بتواند سلطنت گرجستان را دوباره براى يكى از اولاد خود برقرار نمايد . ات زيت زيانف حاكم گرجستان از قصد مريم خبردار شده كلاتوزف نام را كه از خدام اين ملكه بلكه طرف اعتماد او بود - و جمعى را عقيده اين‌كه به او ميل داشت - با خود همدست كرد و اين شخص را به‌طور جاسوسى مأمور كرد كه خيالات پنهانى مريم را روزبروز به او اطلاع دهد . شبى كه فرداى آن شب مريم با اولاد او خيال فرار داشتند ، كلاتوزف ، ات زيت زيانف را از اين قصد خبر داده مشاراليه\r\n\r\n\r\n","description":"","footnote":"\r\n( 4 ) -  Tsitsianof - sisianof ( Paul ) \r\n","page_name":" 803 ","page_number":851},
  {"content":"\r\n\r\nژنرال لازاروف « 5 » را كه از سرداران قشون روس و متوقف تفليس بود با سرگن مترجم ارمنى به حبس مريم مأمور نمود . على الطليعه ژنرال لازاروف با دو فوج سالدات دور خانهء مريم را گرفتند و لازاروف و مترجم وارد خانه بلكه بىمحابا وارد اطاق خوابگاه ملكه شده هنوز آن بيچاره در بستر خواب بود و هفت تن اولاد او هم در همان اطاق خوابيده بودند .\r\nبالجمله چون مريم ، لازاروف را ديد بىمحابا وارد اطاق خواب او شد و بالشى را كه زير سر داشت برداشته بر روى پا گذاشت و در آن بين خنجرى كه عادة زير سر مىگذاشت به زير زانو گذاشته در نهايت آسودگى بدون اين‌كه آثار وحشتى در بشرهء او پديدار آيد از لازاروف پرسيد كه مقصود از آمدن اين وقت و به اين وضع چه است ؟ لازاروف ابلاغ حكم والى گرجستان و انهاى « 6 » حبس او را نمود . ملكهء گرجستان گفت اگر عجله نكنى و اطفال مرا مضطرب نسازى براى اطاعت حكم حاضرم .\r\nلازاروف ملاحظهء ادب و انسانيت و رعايتى را كه نسبت به نسوان لازم است ننموده قدم پيش نهاده پاى ملكه را كه از زير بالش پيدا بود كشيد .\r\nملكه از زير سر خنجر را كه با بالش به زير زانو گذاشته بود غفلة به پهلوى لازاروف زد به قسمى كه نوك خنجر از پشت او به در آمد و همان ساعت بمرد . سرگن مترجم شمشير كشيده ضربتى به بازوى ملكه زد .\r\nاز اين قيل و قال ، سربازها كه دور عمارت را احاطه كرده بودند وارد اطاق شده ملكه و اطفال او را گرفته با جمعيت زيادى به پطرزبورغ روانه كردند و از آن وقت گرجستان بدون شوايب ضميمهء مملكت روس شد و دولت ايران هم به واسطهء عهدنامهء گلستان - چنان‌كه ذكر نموديم - از گرجستان قطع نظر كرد .\r\nيكى از معروفين كه منسوب به تفليس مىباشند ابو الفضل بن ابية بن ابراهيم الطبيب التفليسى است و كتاب بيان الصناعة در طب از مصنفات اوست مشتمل بر كليات و خواص ادويه كه دوازده فصل است و از مطالعهء اين كتاب چنان مستفاد مىشود كه عقيدهء مصنف اين بوده كه عمدهء صنعت طبيب اين است كه مريض را قوت قلب دهد و تردستى داشته باشد و اين فقره را انفع از استعمال ادويه مىداند . هم آن شخص [ كتابى 
  ]\r\n\r\n\r\n","description":"","footnote":"\r\n( 5 ) -  Lazarof . \r\n( 6 ) - انهاء به معناى خبر كردن ، آگاه كردن ، آگاهى دادن .\r\n","page_name":" 804 ","page_number":852},
  {"content":"\r\n\r\nموسوم به بيان النجوم و كتاب ديگرى در حكمت دارد موسوم به قانون اللباب .\r\n\r\nشرح منقول از سفرنامهء ماركوپولو متعلق به گرجستان\r\nمؤلف گويد قبل از شروع به شرح سفرنامهء اين مسافر بهتر آن است كه اجمالى از احوال خود او بيان نمائيم :\r\nخانوادهء ماركوپولو كه از معارف مسافرين است در ولايت دالماسى كه الحال متعلق به دولت استريه « 7 » است متوطن بودند . در هزار و سى و سهء مسيحى مطابق چهار صد و بيست و پنج هجرى اين خانواده در ونيس « 8 » سكنى گرفتند و از تجارت ثروت و مكنتى حاصل كردند . در هزار و دويست و شصت مسيحى دو برادر از اين خانواده از اسلامبول كه محل تجارت ايشان بود از راه درياى اسود به قرم « 9 » نزد عاملين خود رفتند و جواهرآلات ثمينه با خود بدانجا بردند و از آنجا از سواحل رودخانهء ولگا به يكى از اماكن متصرفى بركه نوادهء چنگيز خان كه حكمران طوايف مغول مغربى بود آمدند و در آن اوان يك مرتبه ميان بركه و هلاگو جنگ در گرفت و جميع راهها را مغول مغشوش كردند و اين مقدمات مانع از مراجعت آن دو برادر به اسلامبول گرديد و به زحمت زياد به بخارا آمدند . بعد از سه سال توقف در آنجا ، به اصرار و ابرام يك نفر از نجباى مغول كه از جانب هلاگو خان نزد برادر او قبلا قاآن به رسالت مىرفت ، به شمال ممالك چين به شهرى از بلاد متصرفى قبلا قاآن رفتند . تا اينجا مسافرت اين دو برادر تجارتى بود . اينجا از جانب قبلا قاآن مأمور شده به رسالت نزد پاپ رفتند . بعد از انجام آن مأموريت كه موجب استحكام مودت سلاطين اروپ و مغول بود مراجعت نموده از راه ونيس به دربار قبلا قاآن روانه شدند . اين مرتبه ماركوپولو را همراه خود بردند .\r\n\r\n\r\n","description":"","footnote":"\r\n( 7 ) - استريه - اوستريا - اطريش  Autriche \r\n( 8 ) - ونيز  Venise \r\n( 9 ) - شبه جزيرهء كريمه  Crime ? e  .\r\n","page_name":" 805 ","page_number":853},
  {"content":"\r\n\r\nماركوپولو پسر نيكول « 10 » در هزار و دويست و پنجاه و چهار مسيحى مطابق ششصد و پنجاه و دو متولد شده و در آن وقت هفده سال داشت و چون در اول جوانى ميان ملل مشرقى آمد به زودى وضع و آداب و رسوم و اصطلاحات ايشان را آموخته بدان معتاد گرديد و قبلا قاآن كمال ميل را به او به‌هم رسانيد و به واسطهء كمال هوش و استعداد ماركوپولو او را از اجزاى مجلس شورى و طرف مشورت خود قرار داد و شغل بزرگى در امور ماليه به او تفويض كرد و او خدمات بزرگ به قبلا قاآن نمود و در محاصرهء سيانك‌يانك فوكه اهالى آن پنج سال با قشون قبلا قاآن زد و خورد و مقاومت داشتند اختراع اسبابى كرد كه به واسطهء آن اسباب ، سكنه را سنگباران كردند تا از خوف سيانك يانگ فورا تسليم كردند .\r\nخلاصه ماركوپولو بعد از مسافرتهاى بسيار در سال هزار و سيصد و بيست و سهء مسيحى مطابق با هفتصد و بيست و سه يا بيست و چهار هجرى وفات نمود . اين مسافر گرجستان را در كتاب خود « گرگانى » نوشته و شرحى كه در سياحت‌نامهء خود از اين مملكت نگاشته بدين موجب است :\r\n« در گرجستان پادشاهى است موسوم به داود ملك كه تبعهء مغول است . سابقا جميع سلاطين اين ولايت پس از تولد ايشان شكل عقابى بر روى شانهء راست آنها نقش مىكردند . گرجستان اسمى است كه اهالى مغرب زمين به مملكتى داده‌اند كه به حدود ارمنستان امتداد دارد و تفليس پايتخت آن است . اهالى اين مملكت خود را « ويرك » و ولايت را « ورازدان » مىنامند . چون چند نفر از سلاطين اين مملكت را نام « گرجى » بوده به گرجستان معروف شده است . سكنهء اصلى اين ولايت عيسوى مذهب و بسيار مقبول و شجاع و جنگى و در تيراندازى ماهرند و موهاى سر خود را به تقليد كشيشها كوتاه مىكنند » .\r\n[ شاردن گويد لباس گرجيها به وضع مخصوصى است . از كشيشها گذشته همگى ريش كمى مىگذارند . موهاى سر خود را به‌طور مدور مىتراشند و مابقى موها چرخى به زير چشمهاى ايشان مىافتد و به واسطهء همين ولايت گرجستان اسكندر نتوانست به محلى كه قصد داشت برسد .\r\nزيرا كه راهها تنگ و پرخطر است . يك طرف دريا و طرف ديگر كوه بزرگى است كه سواره از آن نمىتوان گذشت . در ميان كوه و دريا تنگه‌اى\r\n\r\n\r\n","description":"","footnote":"\r\n( 10 ) -  Nicolo \r\n","page_name":" 806 ","page_number":854},
  {"content":"\r\n\r\nاست بسيار باريك و امتداد آن چهار فرسنگ است . اسكندر بعد از آن كه نتوانست از آن تنگه عبور كند حكم كرد در آن مكان يك برج و يك قلعه ساختند و قلعه را به « دروازهء آهن » موسوم نمودند 
  ] « 11 » .\r\nماركوپولو گويد معبر معروف ميان دامنهء كوه قفقاز و درياى خزر را اعراب « باب الابواب » و عثمانيها « دميرقاپى » گويند و فرنگيها گاهى اوقات آن را « پايهء دربند » مىنامند . زيرا كه در آنجا شهر مستحكمى است موسوم به دربند كه به فاصلهء چهار كيلومتر از درياى خزر واقع است . بروس كه يكى از مصنفين است گويد اين شهر را اسكندر ساخت و ديوار بزرگى را كه از آنجا به اوكسن مىرود محض محافظت ايران از تعرض طايفهء سبت ( تاتار ) ساخت . يزدجرد ثانى از سلسلهء ساسانيان كه در اواسط مائهء پنجم سلطنت مىكرد ديوار مزبور را تجديد و تعمير كرد . بعدها انوشيروان كه تا پانصد و هفتاد و نه مسيحى سلطنت داشت به مرمت آن پرداخت . شاردن گويد ديوار را انوشيروان ساخت به ارتفاع سيصد ذراع و امير تيمور آن را خراب نمود . مؤلف تاريخ اسكندر گويد اسكندر جماعتى از تاتار را ميان دو كوه محبوس داشت . ولى اين خلاف است . اشخاصى كه در آنجا محبوس بودند تاتار نبودند بلكه طايفهء كمن و طوايف ديگر بودند . زيرا كه در آن زمان در اين حدود تاتار يافت نمىشد .\r\nماركوپولو گويد تاتار طايفه‌اى مغول مىباشند و امتياز آنها را از طايفهء كمن « 12 » و ساير ملل معلوم كرده است و گويد تاريخ جماعت كمن را ما در دست نداريم . به عقيدهء حتن ( ؟ ) طايفهء مجوس ميان دو كوه چركس بوده‌اند و ژيبن « 13 » طايفه‌اى از تاتار يا تركمان را دانسته كه در مائهء يازدهم و دوازدهم عيسوى در حدود ملداوى « 14 » سكنى داشته‌اند .\r\nدر ولايت گرجستان ابريشم زياد به عمل مىآيد و پارچه‌هاى ابريشمى\r\n\r\n\r\n","description":"","footnote":"\r\n( 11 ) - قسمت بين دو قلاب ، سخن شاردن است كه در ميان گفته‌هاى ماركوپولو آمده . بهتر آن ديدم كه اين وصلهء ناجور را به نحوى متمايز سازم .\r\n( 12 ) - منظور طوايف كومان ( قومان ) است .\r\n( 13 ) - ظاهرا منظور گيبون  ( Gibbon )  مورخ است مؤلف كتاب مشهور « انحطاط و سقوط امپراطورى رم » متولد 1737 متوفى در 1796 ميلادى .\r\n( 14 ) -  Moldavie  - قره‌بغدان\r\n","page_name":" 807 ","page_number":855},
  {"content":"\r\n\r\nبه وصفهاى قشنگ مرغوب نسج مىنمايند . هميشه ابريشم در گرجستان و ارمنستان و حول و حوش ايران به عمل مىآمده چنان‌كه خود ايران هم به جهت عمل آوردن ابريشم معروف است . قبر حضرت نوح عليه السلام در ارمنستان واقع است و تفصيلى كه از اين قبر هست خيلى قبل از تاريخ مسيحى است . در مائهء دوازدهم امراى آذربايجان محض احترام حضرت نوح ( ع ) به مسافت جزئى از قبر ، مسجدى بنا كردند و مقبره را نيز تعمير نمودند .\r\nدر گرجستان همه‌جا كوههاى بزرگ و تنگه‌هاى باريك است و راهها طورى سخت است كه مغول هرگز نتوانستند تمام آن را تصرف نمايند . در ولايت مزبور صومعه‌اى است موسوم به « سن لئونارد » و نزديك آن درياچه‌اى است كه آب آن از كوه نزديك به صومعه مىآيد . عجب اين است كه در هيچ فصل سال ماهى بزرگ و كوچك در اين درياچه يافت نمىشود مگر وقتى كه روز اول پرهيز مىرسد . از آن روز تا چند روز ماهى زياد در درياچه ديده مىشود .\r\nدرياى سابق الذكر كه در نزديكى كوه واقع است موسوم به درياى « گله‌وشلان » است و هفتصد ميل دورهء آن مىباشد . آب چند رودخانه داخل اين دريا مىشود . كوه و خاك اطراف آن را گرفته اين اواخر تجار ژن در اين دريا آمدوشد پيدا نموده و از آنجا ابريشم بسيار خوب حمل و نقل مىنمايند » . انتهى .\r\n\r\nتتميم :\r\nدر بعضى از تواريخ مسطور است كه كارتيل را پادشاهى « كارتلوس » نام به اين اسم موسوم نموده . اين پادشاه هزار و صد و نود سال قبل از ميلاد مسيح عليه السلام ، در درب ارماز ، دفن شده . نيز نوشته‌اند نهر كر به اسم يكى از پادشاهان عجم « كيرنام » ناميده شده است و مسلطترين طوايف به گرجستان در قديم ، سلاطين ايران بوده‌اند و ولاة آنجا قانون از آن سلاطين مىگرفته‌اند . بعد از سفرهاى سرداران اسكندر به گرجستان ، اولاد كارتلوس كه رئيس ايشان پرنواز يا فرنواز بود اقتدار يافتند . پرنواز قبول مذهب آتش‌پرستى نمود . در عصر خورن نهر كر را « شاه بهمن » مىناميده‌اند . قبل از مائهء سيم اهالى گرجستان بت‌پرست بودند . و در ايام و اعياد متبركه اطفال خود را جلو اصنام قربانى\r\n\r\n","description":"","footnote":"","page_name":" 808 ","page_number":856},
  {"content":"\r\n\r\nمىكردند . در مائهء ششم و اوايل مائهء هفتم سلاطين ايران با ارگلى پادشاه گرجستان مقاتله نموده‌اند . در اين وقت در گرجستان طايفهء باغراتيان ( باگراتيان ) ( بقراطيان ) ظهور كردند . اين طبقه خود را از اولاد پادشاه غورى محسوب مىنمايند . در هزار و هفتاد و دو مسيحى ارگلى دويم پادشاه گرجستان از ملكشاه سلجوقى شكست خورده پناه به سلطان ايران كه اصفهان پايتخت او بود برد . در هزار و چهارصد و چهل و پنج جهانشاه پادشاه ايران با واخدانگ ( وختانك ) حكمران گرجستان جنگ كرد .\r\nشهر تفليس در قديم بالاى كوه ناهموار در طرف راست رود كر كه الآن باغ نباتات پادشاهى در آنجاست واقع بوده . از بالاى همان كوه ديوار شهر بابروج مشيده به‌طرف رود كر سرازير مىشود . تعمير اين قلعه پيش از بناى شهر بوده . در مائهء پنجم واخدانگ گرگ اصلان آن را مستحكم نموده اين قلعه متحمل حملات عديدهء شديده شده است . در زمان صفويه وقتى كه عثمانيها تفليس را مسخر كردند آن طرف رود كر قلعهء مييخ را از نو بنا نمودند .\r\nاطاق سلامى كه شاردن - مسافر فرانسوى - وصف نموده و ما ترجمهء آن را نگاشتيم سقف آن مثل عمل خاتم‌سازى مزين بوده و ستونهاى متعدد باريك كه هريك شش هفت ذرع طول داشته در اطاق برپا بوده و سه بخارى نيز در آن اطاق وضع كرده بودند و در جميع زمين فرشهاى قيمتى گسترده بودند .\r\nصنايع ايران از قبيل حرير و مصنوعات ذهبى و جواهرآلات در تفليس زياد است .\r\nدر شهر تفليس در روى تپه‌اى ، مقبره‌اى است و معروف است كه قبر شيخ صنعان است .\r\nبعد از فتح لشكر اسلام گرجستان را ، از اعراب جمعى به قفقاز مهاجرت كردند و هنوز در آن صفحات ، خاصه در سمت شمال دربند ، از اين طايفه ساكن مىباشند .\r\n\r\nتكاف [ مع - مر 
  ] :\r\nاز قراى نيشابور است . ابو الحسن بيهقى گويد اين لفظ تكاب است يعنى تك آب و آن عبارت است از گودالى كه آب در آن جمع مىشود . و\r\n\r\n","description":"","footnote":"","page_name":" 809 ","page_number":857},
  {"content":"\r\n\r\nگويد تكاب الكه‌اى است در خاك نيشابور كه دار الحكومهء آن توزآباد ( بوياباد ) است . اين الكه داراى هشتاد و دو قريه مىباشد . و تكاب نيز قريه‌اى است در خوزستان .\r\n\r\nتل بلخ [ مع - مر 
  ] :\r\nقريه‌اى است نزديك بلخ كه آن را « تل » و گاهى نيز « ماه البلخ » مىنامند .\r\n\r\nتل المخالى [ مع - مر 
  ] :\r\nمخالى جمع مخلاة است كه توبرهء اسب باشد . و اسم موضعى است در خوزستان . و در نزديكى سرمن‌راى تپه‌اى است كه آن را نيز به‌همين اسم مىنامند .\r\n\r\nتليان [ مع - مر 
  ] :\r\nبه كسر تاء و لام از قراى مرو است .\r\n\r\nتمار [ مع - مر 
  ] :\r\nشهرى است در كوهستان طبرستان از طرف خراسان .\r\n\r\nتمين تمندان [ مع - مر 
  ] :\r\nشهرى است در مكران و در نزديكى آن كوهى است كه در آن نشادر مىگيرند . يكى از اهالى آن شهر اين تحقيقات را براى من كرد .\r\n\r\nتنكابن :\r\nقسمتى از خاك گيلان است .\r\nمؤلف گويد تنكابن تقريبا هشتاد پارچه ده كوچك و بزرگ ييلاقى و قشلاقى است . اين ناحيه را با دو ناحيهء ديگر كه كلارستاق و كجور باشد محال ثلاثه گويند و در هرسه محال گندم و جو و شلتوك و مركبات و ميوه‌جات غير از زردآلو و نيشكر و ابريشم در دهات قشلاقى به عمل مىآيد . عجب اين است كه در اين نواحى جائى است كه مركبات موجود است و به فاصلهء يك ميدان در همانجا به هيچوجه مركبات وجود نمىيابد و سبب اين است كه بعد از باريدن برف و صاف شدن هوا بر روى برگ درختها شبنم مىافتد . باد ارز كه در تمام صفحات مازندران وزان است به هرجا وزيد درختها را حركت مىدهد و شبنمها مىريزد و درختها را\r\n\r\n","description":"","footnote":"","page_name":" 810 ","page_number":858},
  {"content":"\r\n\r\nخشك كرده محفوظ مىماند و جائى كه بادگير نيست شبنم در برگ درخت منجمد شده يخ ، درخت را مىخشكاند .\r\nبالجمله خاك تنكابن از سفيدتمش تا نمك‌رود - كه رودخانه‌اى است مشترك ميانهء تنكابن و كلارستاق - هفت فرسخ است و از طرف ديگر حد اين خاك كاسه‌گر محله است . آبادى و قراى تنكابن مجاور كوهى است كه در ساحل بحر خزر ممتد و فاصلهء كوه تا دريا بعضى جاها نيم فرسخ است و به جائى مىرسد كه اين فاصله به دو منزل مىرسد . يازده رودخانه از محال تنكابن جارى است و مصب همه درياى خزر است و غالب پنج شش فرسخ بستر و مجارى رودخانه‌هاست تا به دريا برسد . اسامى رودخانه‌ها از اين قرار است :\r\nاول : رودخانهء سخت‌سر كه دايما بيست سنگ آب دارد و گاهى زياد مىشود .\r\nدويم : چالك‌رود كه آن نيز بيست سنگ آب دارد .\r\nسيم : رودخانهء تيرم سى سنگ آب دارد .\r\nچهارم : رودخانهء مزر . اين رودخانه عظيم و مثل رودخانهء چالوس بلكه بزرگتر است و پانصد تومان جمع ديوانى دارد .\r\nپنجم : رودخانهء تيرپرده سر كه در تابستان ده سنگ آب دارد و در وقت بارندگى عبور از آن ممكن نيست .\r\nششم : ازارود در وقت خشكى آب بيست و پنج سنگ آب دارد .\r\nهنگام بارندگى عبور از آن ممكن نيست .\r\nهفتم : نشتارود رودخانهء عظيمى است و در طغيان آب عبور از آن مقدور نيست .\r\nهشتم : رود كنكا بيست سنگ آب دارد .\r\nنهم : رودخانهء اسب‌چين بيست سنگ آب دارد .\r\nدهم : رودخانهء جمشيدآباد ده سنگ آب دارد .\r\nيازدهم : پلنگ‌رود پانزده سنگ آب دارد .\r\nو رودخانهء نمك‌رود - كه مشترك ميانهء كلارستاق و تنكابن است - شصت سنگ آب دارد و آب آن شور است و علاوه‌بر اين‌كه به كار خوردن\r\n\r\n","description":"","footnote":"","page_name":" 811 ","page_number":859},
  {"content":"\r\n\r\nحيوان و انسان نمىخورد براى زراعت هم حاصلى ندارد .\r\nدر درياسر ييلاق جنب در هزار تنكابن يك ماه از بهار گذشته يك دفعه چشمه‌اى جارى مىشود و وقت جريان آن صداى عظيمى حادث مىشود و تا اول تابستان جارى است بعد خشك مىشود و از تمام سطح زمين قريب به اين چشمه نيز در دو ماه آخر بهار آب مىجوشد .\r\nدر دوازده قريه از قراى تنكابن حمام هست و قراى ديگر نيز همه در تهيهء ساختن آن مىباشند . در بعضى دهات نيز مسجد ساخته‌اند . در سخت‌سر و جوره - از محال تنكابن - مدرسهء محقر چوبى دارد .\r\nحاكم‌نشين قشلاقى تنكابن و دو محال ديگر ، خرم‌آباد از محال تنكابن است و در هزار حاكم‌نشين ييلاقى است . خرم‌آباد يك مسجد و ده باب دكان و دو حمام دارد كه يكى عمومى و يكى مخصوص باغ و عمارت حكومتى است . ساعد الدوله حبيب الله خان تنكابنى « 1 » حاكم محال ثلاثه باغى موسوم به باغ ناصرى در خرم‌آباد احداث نموده دو هزار قدم طول و چهارصد قدم عرض دارد . درياچه و عمارت بسيار عالى دو مرتبه مشتمل بر اطاقهاى متعدد و تالار و غيره در اين باغ هست . در گوشهء باغ براى تماشاى صحرا و دريا تالار چوبى به طرز مازندران ساخته شده . اشجار باغ عبارت است از مركبات و گل رشتى و سرو و انار و گلابى و ازگيل و هلو و آلوبالو و به و آلوچه و سيب و غالب درختها در حاشيهء باغ است .\r\nدر تنكابن كوهى است موسوم به ماركوه و دخمه‌هاى متعدد دارد .\r\nشب‌پرهء زيادى در اين دخمه‌ها هست كه خود را به آدم و چراغ مىزنند و مانع از دخول به دخمه‌ها مىباشند . بالاى اين كوه جائى است مشهور به نقاره‌خانه . هرگاه سنگى بر آن موضع بزنند صدائى مثل صداى طبل حادث مىشود و تا نيم فرسخ راه آن صدا مىرود . در سه مزار غارى است كه ده نفر در آن غار مىتوانند نشست . از سقف آن غار چكه‌چكه آب گرم مىريزد . متصل به اين موضع كوهى است مشهور به تخت سليمان كه صعود به قلهء آن سواره متعذر و براى پياده در وسط تابستان ممكن ولى\r\n\r\n\r\n","description":"","footnote":"\r\n( 1 ) - پدر محمد ولى خان سپهدار تنكابنى است و پسر محمد ولى خان سرتيپ تنكابنى . اين محمد ولى خان سرتيپ تنكابنى از فرماندهان سپاه محمد شاه بود كه در محاصرهء هرات ( 1253 - 1254 ) كشته شد .\r\n","page_name":" 812 ","page_number":860},
  {"content":"\r\n\r\nمتعسر است . در قلهء كوه به‌طور شيروانى از چوب عمارتى است كه جاى دو نفر مىشود . مشهور است كه حضرت سليمان عليه السلام بالاى اين كوه آمده است . در زير شيروانى مسطور از سنگ شكلى است شبيه به مار .\r\nسكنه گويند اين مار را حضرت سليمان سنگ كرده .\r\nدر محال ثلاثه تقريبا بيست بقعه از امامزاده‌هاى واجب التعظيم هست كه زيارتگاه مردم است . از جمله امامزاده قاسم است كه درى دارد منبت و خط آن را به‌طور حجارى كنده‌اند . قريب پانصد سال است كه اين در ساخته شده و به هيچوجه عيب نكرده و منبتها به حال خود باقى است .\r\nصنايع تنكابن ، اليجه و چادرشب و رختخواب و شلوار سوارى و چوخا است .\r\nدر محال ثلاثه شكار از قبيل قرقاول و كبك و چيل و بلدرچين و كبوتر و باقرقرا و مرغابى موجود است . بز و مرال و شوكا نيز دارد . از مرغهاى شكارى قرقى ، قوش ، قزل ، اتركى ، بحرى و شاهين در محال مسطور هست . در جنگلها نيز پلنگ ، ببر ، خرس و خوك موجود مىباشد .\r\nنمك از طالقان به تنكابن مىآورند .\r\nعلما و فضلاى قديم تنكابن : ملا عبد الكريم كليجانى ، مير ابو طالب ، حكيم مير محمد مؤمن بن حكيم مير محمد زمان كه از معارف فضلاى تنكابن و صاحب كتاب « تحفه » معاصر با شاه سليمان صفوى است و كتاب تحفه را كه در ادويهء مفرده و بعضى تركيبات مىباشد به اسم شاه سليمان نوشته است « 2 » . ملا حسين نامى از عرفاى تنكابن بوده . قريب دويست نفر از طايفهء ساعد الدوله « 3 » در تنكابن هستند كه همه از اعزه مىباشند .\r\n\r\nتوث [ مع - مر 
  ] :\r\nقريه‌اى است از قراى بوشنج . و نيز قريه‌اى است از قراى اسفراين .\r\nبه گرگان كه مىروى در يك منزلى واقع است .\r\n\r\nتور :\r\nكه آن را تو را پشت نيز گويند قريه‌اى است در فارس .\r\n\r\n\r\n","description":"","footnote":"\r\n( 2 ) - اين همان كتاب است كه به نام « تحفهء حكيم مؤمن » شهرت دارد .\r\n( 3 ) - در اين كتاب همه‌جا « صاعد الدوله » آمده كه مسلما نادرست است .\r\n","page_name":" 813 ","page_number":861},
  {"content":"\r\n\r\n\r\nتوز [ مع - مر 
  ] :\r\nبه فتح تاء و تشديد واو و فتح آن بلده‌اى است در فارس كه آن را توج نيز نامند . طول آن هفتاد و هفت درجه و دو ثلث و عرض آن سى و چهار درجه و سه ربع . اين شهر نزديك به كازرون و از اقليم چهارم محسوب مىشود . چون‌كه در گودى واقع است نسيم‌گير نيست و بسيار گرم است .\r\nنخل در آنجا خوب به عمل مىآيد . خانه‌ها را از خشت خام بنا نموده‌اند .\r\nتا شيراز سى و دو فرسخ است . پارچه ريسمانى لطيف خوش‌رنگ زربفت در آنجا نسج مىنمايند كه معروف به « توزيه » است . از اين پارچه در كازرون هم مىبافند ، ولى همان را نيز توزيه مىگويند . يحتمل كه منسوج توز بهتر از كازرون باشد و به اين مناسبت منسوج كازرونى هم به اسم توز مشهور شده باشد . پارچهء مسطوره را غالبا به خراسان مىبرند .\r\nشهرت اين شهر بيش از اعتبار آن مىباشد . فتح اين بلده به دست لشكر اسلام در خلافت خليفهء دويم در سال هجده يا نوزده هجرى اتفاق افتاد و مشاجع بن مسعود آن را مسخر كرد . گويند در همين شهر تلاقى فريقين شد . عجم منهزم و اعراب به غلبه شهر را گرفتند و عجم به دادن سرانه راضى شده عرب بازگشت نمود . بعضى در فتح مسلمين اين شهر را اختلاف كرده‌اند . احمد بن يحيى گويد ابى العاص ثقفى برادر خود حكم را به تسخير فارس مأمور كرد . او بعد از تسخير جزيرهء ابركاوان به جانب توج كه جزء خاك اردشير خوره بود راند . ابو مخنف گويد خود ابى العاص در اين جنگ بود و توج را وى بگرفت و در آن مساجد بنا كرد و از آنجا به ارجان كه منتهى اليه اين خاك است رفت و بعد به حكم عمر به‌سمت عمان و بحرين شتافت و حكم برادر خود را به‌جاى خود گذاشت . نگارندهء ديگر گويد همهء اين اتفاقات در سنهء نوزده هجرى به دست حكم روى داد و بعد از آن دعواى معروف ريشهر اتفاق افتاد و شهرك نام حاكم فارس كشته شد . آنگاه به حكم عمر ، حكم به فارس يعنى توج مراجعت كرد و سردارى لشكر را به حفص برادر خود يا به مغيره واگذار نمود .\r\nعقيدهء عجم اين است كه توج بعد از فوت شهرك مسخر شد .\r\n\r\n","description":"","footnote":"","page_name":" 814 ","page_number":862},
  {"content":"\r\n\r\n\r\nتوليم « 4 » :\r\nشهر كوچكى است در گيلان .\r\n\r\nتون [ مع - مر 
  ] :\r\nو تونا در لغت عرب سفيدى است كه در ناخنها پيدا مىشود و اسم شهرى است در ناحيهء قهستان نزديك قاين . جماعتى از اهل علم منسوب به اين شهرند .\r\nمؤلف گويد تون از شهرهاى خراسان ميانهء قاين و طبس واقع است . حصارى محكم دور اين شهر كشيده شده . بعضى از علماى جغرافى خاصه مسافرى محمد مجدى نام كه معلوم نيست در چه سال به تون سفر كرده و در يكى از كتابهاى فرنگى سياحتنامهء او ترجمه شده و به نظر مؤلف رسيده نوشته كه شهر تون را به سبك شهرهاى چين ساخته‌اند يعنى مدور بنا نموده . حصار دور شهر و خندق عميقى بىآب دور حصار و بازار دور خندق و خانه‌ها دور بازار و باغات دور خانه‌ها و غله‌زار دور باغات و در گرد باغات بر روى غديرىبندى بسته‌اند كه آب باران در بهار در ميان آن بند جمع مىشود و غله‌زار را مشروب مىنمايد . در اطراف بند خربزه و هندوانهء ديمى مىكارند و بسيار خوب به عمل مىآيد . بالجمله در اين كه اين شهر را چه شده كه به طرز شهرهاى چين ساخته‌اند ، احتمالات هست : يا در وقت تسلط مغول بر ايران اين شهر را اين طايفه بنا كرده‌اند و به واسطهء قرب جوار آنها با چين كه در واقع خود آنها هم تبعهء چينى بوده و هستند به طرزهاى خود بنياد اين شهر را نهاده‌اند يا اگر پيش از غلبهء مغول اين شهر بنا شده در آن زمان مندرس بوده و مغول تجديد عمارت كرده‌اند و مؤيد اين خيالات ابتدا شدن اسامى شهرهاى چينى غالبا به لفظ تون است مثل تونق و تونقان و تونگ‌شان و تونگ و غيره كه همه از بلاد چين است .\r\nبه‌هرحال دو هزار و پانصد خانوار در شهر تون ساكن‌اند . باغات آن پر فواكه و صحراى آن حاصلخيز است . ترياك و ابريشم و تنباكوى تون در صفحات خراسان معروف است و به واسطهء كمى آب ، غلهء آن زياد نيست و همه ساله محتاج به ابتياع غله از خارج هستند . مويز و پستهء تون\r\n\r\n\r\n","description":"","footnote":"\r\n( 4 ) - اكنون تولم خوانده مىشود .\r\n","page_name":" 815 ","page_number":863},
  {"content":"\r\n\r\nمعروف است و به ولايات ديگر حمل مىشود . آب تون از كاريز و هواى آن معتدل است . عدد نفوس سابقا زياد بوده اينك تقريبا پنج شش هزار است . شتر و گوسفند در تون فراوان ولى اسب كم و نادر است . باغات اطراف شهر را در وقت كم‌آبى ، آب بركه مشروب مىكند . بازار و مسجد و كاروانسراهاى معتبر كه از آجر ساخته شده در تون موجود است . يك حد اين ولايت ترشيز و حد ديگر به لوط كرمان و يك حد به قاين و حد آخر به طبس است . باغستانى دارد كه دو فرسخ امتداد آن است . در ميان اين باغستان هرچه كوچه قرار داده‌اند خيابان مانند از دو طرف مقابل يكديگر مىباشند . بلوك تون : جنابد ( گنابد ) ، بشرويه كه برك خوب در آنجا به عمل مىآيد ، برون ، سه قلعه ، ناى سندان ، خوسيب و خور . اين دو بلوك جاى سكناى اعراب نخعى است . ايلات آن ولايت سه طايفه‌اند : عرب لالوئى ، عرب نخعى ، عرب زنگوئى . علماى بزرگ بدين ولايت منسوبند از جمله مولانا معين علامه كه اشرف فضلاى خراسان بوده و خانقاه و مدرسهء رفيع مزينى در اين شهر بنا كرده و مولانا حسن كه در عين عمل به اشاره عزلت اختيار كرده . شعراى اين ولايت يكى « مير حاج » است كه او نيز سالها از مردم بر كنار و در گوشهء غارى به سر مىبرده و « حيرتى » و « نثارى » نيز از شعراى معتبر اين ولايت‌اند .\r\n\r\nتويك [ مع - مر 
  ] :\r\nبه كسر واو و كاف كوچه‌اى است در مرو .\r\n\r\nتويسركان :\r\nمؤلف گويد : حمد الله مستوفى ، تويسركان را در ضمن احوال رودآور نگاشته گويد : « رودآور قصبه‌اى است و قصبات سكان و توى و ديه سركان « 5 » با هفتاد موضع ديگر به پنج ناحيه : چون هنده رود و سركان رود و كرزان‌رود و لامىرود و برزمهين از توابع آن است . هوايش معتدل و آبش از كوه الوند جارى و زمين آن ارتفاع تمام دارد و در آنجا زعفران بسيار كارند و بدين سبب آن زمين را « زعفران » « 6 » خوانند . حقوق ديوانيش دو تومان و سه هزار و پانصد دينار است » . اقوال صاحب زينة -\r\n\r\n\r\n","description":"","footnote":"\r\n( 5 ) - متن : « توى و دمه و سركان . . . » . تصحيح براساس نزهة القلوب چاپ محمد دبير سياقى .\r\n( 6 ) - متن : « زعفران » .\r\n","page_name":" 816 ","page_number":864},
  {"content":"\r\n\r\nالمجالس نيز مطابق است با حمد الله مستوفى . انتهى .\r\nمؤلف گويد اين اسم شامل يك قصبهء معتبر و يك قريهء بزرگ است به اين معنى كه قصبه را توى و قريه را سركان مىناميده‌اند . اسم قريه كما فى السابق سركان است . ولى قصبهء تنها را حالا نيز تويسركان مىگويند .\r\nاين قصبه واقع ميان همدان و نهاوند و بعد آن از نهاوند تقريبا شش فرسخ مسافت و تا همدان نيز همين‌قدر يا كمتر است و در رفتن از اين قصبه به آن دو بلد اغلب راه كوهستان و گردنه‌هاى عظيم در ميان مىباشد . اراضى اين ناحيه در دو فرسخى قصبه به خاك ملاير مىپيوندد و بروجرد در ده فرسخى واقع است . دهات و مزارع عديده است كه از توابع تويسركان است . اراضى اين ناحيه حاصلخيز و پرآب و كوهى كه سركان در دامنهء آن واقع است به كثرت چشمه‌سارها موصوف مىباشد . در حوالى قصبهء تويسركان به پانزده پشته چاه يك رشته قنات جارى مىگردد . هواى اين قصبه سالم و از بلاد سردسيرى ممالك محروسه است و تا چهل پنجاه سال قبل زمستان اينجا بسيار سخت و به حدى سرد مىشده كه اغلب ايام اين فصل دكاكين و اسواق آن بسته و غير داير بوده . گويند اول بروز سرما منادى در كوچه و بازار تويسركان جار مىزده كه هركس معاش شش ماهه حاضر ندارد از اين ناحيه برود و الا به سختى دچار خواهد شد و حالا اثرى از آن سورت و حدت نيست . اطراف تويسركان از هر سمت به تفاوت فاصله و مسافت قلعه مانند كوه است . كوهى كه در شرقى اين قصبه است آبادى وصل به دامنهء اوست و از طرف قبله كه راه نهاوند است فاصلهء كوه به آبادى تقريبا يك فرسخ است و كوه طرف مغرب به فاصلهء دو فرسخ و از طرف شمال كه راه همدان است نيز همين‌قدر مسافت فاصلهء كوه و قصبه است . باغات توى و سركان هردو زياد و فواكه خوب به عمل مىآيد . انگور تويسركان نهايت خوب و باغات معنب آن بسيار است . يك قسم از سيب در اين ناحيه به عمل مىآيد كه در همهء بلاد مشهور و الحق ممتاز است . اقسام امرود در اينجا امتيازى دارد . سيب و گردو و كشمش و روغن بزرك و نوعى از چوب از تويسركان به بغداد حمل مىشود .\r\nحبوبات در اراضى آن به قدر كفايت عمل مىآيد ولى صيفى به علت سردى هوا زياد خوب نمىشود . انهار بزرگ در اين ناحيه جارى و در طرف مغرب به راه كنگاور تقريبا به فاصلهء سه ربع فرسخ اين نهرها به‌هم\r\n\r\n","description":"","footnote":"","page_name":" 817 ","page_number":865},
  {"content":"\r\n\r\nمىپيوندد و رودخانهء معتبرى مىشود و به فرسيج كه از دهات معتبر تويسركان است رسيده در زير پلى كه هفت هشت چشمه دارد و از سنگ و آجر در كمال استحكام ساخته شده مىگذرد و بعد از طى مسافتى به رودخانهء گاماسب اتصال مىيابد . اين قطعه زمين كه اينك قصبهء تويسركان است و قصبهء معتبر قديم آن رودآور بوده قابل آباديهاى زياد و تحصيل ارتفاعات نيكوست و خضارت اراضى و نضارت اشجار و لطف هوا و غزارت مياه آن به درجهء كمال است . در سركان كه فاصلهء آن تا توى نه هزار قدم است ، صبحى مشاهده مىشود كه با صبح نيشابور همچشمى دارد . چه كوهى كه در طرف مشرق متصل به آبادى مىباشد تقريبا تا يك ساعت از روز برآمده مانع از تابش آفتاب است . و هوائى كه از مجاورت اشجار زياد و آبهاى كثيره وصف لطافت گرفته طورى مفرح و نشاطانگيز است كه قابل توصيف و تماشا و اسباب تفرج و تفريح كامل است . سكنهء اين سرزمين اگر بهرهء كامل از تربيت و مدنيت مىداشتند و لياقت بالقوهء اين اراضى را به درجهء فعليت مىرسانيدند هرآينه اين ناحيه مطرح انظار و شايسته بود كه مسافرين تحمل كربت غربت نموده به سياحت اين محل آيند بلكه متوطنين بعضى بلاد از وطن مألوف دست كشيده هجرت اختيار كنند و رحل اقامت در اين محل اندازند .\r\nتقريبا به فاصلهء شش هزار قدم مسافت از قصبهء توى و سركان ، دهكده‌اى است موسوم به « آرتيمان » واقع در دره كه به واسطهء كثرت اشجار و طبقات بيوتات تشكيل وضعى مىدهد كه نهايت قابل سير و سياحت است و سركان كه كمابيش هزار خانوار رعيت و قريب به نه هزار جمعيت دارد از اماكن متنزههء عالم است . در حوالى اين قريه دره‌هاى متعدد باصفاست . از جمله دره‌اى است موسوم به درهء گل زرد كه از ميان آن نهرى زاينده مىگذرد و استخر بزرگى دارد . طبيعت به اقتضاى مشيت الهى غالب محسنات خود را در آن وادى وديعه نهاده است . متصل به آبادى سركان مقبرهء ابو المحجن است كه شرح حال آن در ذيل بيايد . اين مقبره تماشاخانه‌اى است طبيعى معمور و مستور در آب و اشجار ؛ و ارباب نظر كه نزديك به اين ساحت شوند ديدن و تماشا نمودن اين نقطه را فرض دانند و در ماه آخر بهار غالب زياده از سى چهل درويش در آن محل جمعيت كنند . و سكنهء سركان نظر به حسن عقيدتى\r\n\r\n","description":"","footnote":"","page_name":" 818 ","page_number":866},
  {"content":"\r\n\r\nكه ايشان راست آن جماعت را مرفه دارند و تا آخر تابستان در اين مكان به فراغت به سر مىبرند . اين مقبره را اهالى « كمر بسته » مىنامند . جمعيت قصبه دوازده هزار نفر است .\r\nدر « سركان » و نيز در « توى » اين اواخر عمارات خوب ساخته‌اند .\r\nكاروانسرائى كه در اين قصبه ساخته شده منحصر است به كاروانسرائى دو طبقهء فوقانى و تحتانى از بناهاى مرحوم ميرزا شفيع تويسركانى كه از كفاة رجال اين دولت جاويد شوكت بود و بعد از او حاجى ميرزا رضا قلى خان كلانتر ، تيمچه‌اى بنا كرده و آن نيز بناى خوبى است .\r\nبازارهاى تويسركان كه به مالكى مرحوم ميرزا ابدال خان و حاجى ميرزا رضا قلى خان كلانتر مرمت و رونق يافته به قدر گنجايش اين قصبه و خالى از توصيفى نيست . مسجد جامع اين قصبه نيز با ساير اماكن متناسب و در محلهء جولاهستان واقع است . در سه محلهء ديگر كه دزهان و باغوار و پائين محله باشد مساجد به اندازه و درخور محل موجود است . مدرسهء تويسركان منحصر است به مدرسه‌اى كه شيخعلى خان زنگنه وزير شاه سليمان صفوى ملقب به اعتماد الدوله در آن بنا كرده ولى در واقع خالى از طلاب و غير داير است . در يك ضلع تويسركان ، قلعه‌اى مرحوم شيخعلى ميرزا بن خاقان مغفور فتحعلى شاه بنا كرده كه گنجايش دويست سيصد خانوار مردم دارد و الآن بيشتر آن مسكون و ابناء ملوك كه در اين قصبه ساكن‌اند در اين قلعه خانه دارند و بيوتات ايشان نسبت به خانه‌هاى شهر امتيازى دارد . تقريبا سى خانوار يهودى نيز در اين قصبه ساكن‌اند . از سمت جولاهستان راهى است موسوم به كوچهء گل زرد .\r\nاز قصبه كه خارج مىشوى و داخل مىشوى به آن راه معبرى است كه علاوه بر گل زرد ، رياحين مشمومه در حوالى آن بسيار روئيده است .\r\nدر سمت غربى اين قصبه به فاصلهء دو فرسخ گردنه‌اى است در كوه سابق - الذكر از آن گردنه وارد به درهء موسوم به خرم رود مىشود . انصاف را اسمى است با مسمى . در وسط اين دره نهرى جارى و منتهى فاصلهء دو كوهى كه اين وادى را تشكيل مىدهد سه هزار قدم است و در بسيارى از مواضع خيلى كمتر از اين است . امتداد اين دره تقريبا سه فرسخ و از طرف همدان حد اين دره گردنه‌اى است معروف به گردنهء شهرستانه و منتهى مىشود به كوهى كه موسوم به خان كرمز است و كوه خان كرمز\r\n\r\n","description":"","footnote":"","page_name":" 819 ","page_number":867},
  {"content":"\r\n\r\nقله‌اى است غير متصل به جبال مثل درختى كه از نقطه‌اى از زمين روئيده باشد . گويند در سر اين قله مرتعى است مسطح كه آبى به قدر كفايت در آن موجود و على التحقيق همه ساله دويست رأس دواب ايلخى را چراگاه و مورث فربهى است و جز يك راه مخصوص طريقى از براى وصول به مسطحه سر قله نيست و يك نفر پاسبانى دواب سر قله را مىتواند نمود . در درهء خرم رود دهات معتبر هست باصفا و نزهت و حاصلخيز از جمله اشتران كه عمده به مالكى حاجى مراد خان اشترانى است و خود منصب ياورى « 1 » در افواج قاهره دارد . مردى معمر و كثير التمول و خانوادهء معتبرى است .\r\nقريهء ديگر از قراى خرم‌رود قريهء سيستانه است به مالكى اولاد مرحوم كريم خان برادر حاجى مراد خان . خوانين اين قريه نيز بىمكنت نيستند . دهكدهء ديگر شهرستانه و نزديك به گردنه فاصلهء ميانهء خاك همدان و تويسركان است . جاى بدى نيست . در آخر اين دره متصل به كوهى كه وصل و موازى كوه الوند است به فاصلهء كمى سه دهكده است كه هرسه را وردود مىنامند . كوه مزبور معروف به كوه قزل ارسلان است و مشرف به يكى از قراى ثلاثهء مسطوره كه از دو قريهء ديگر معتبرتر است و ما در شرح احوال اتابكهاى آذربايجان در ضمن لغت تبريز اشعارى به قلعهء قزل ارسلان كه در سر اين كوه بود نموده‌ايم .\r\nقراى تويسركان كه قابل ذكر است : سرايى ، قلعهء آقا بيك ، بيلان - كرك ، قلعهء جعفر بيك ، فريازان ، دارانى ، فرسوج « 2 » ، باباپير ، باباپير على ، گشانى ، آرزووج ، كرزان ( ملكى مرحوم حاجى سعد الدوله ) ، بلا شجرد ، كارخانه ، لاميان ، منجان ، مبارك‌آباد ( ملكى نواب معين الدوله ابن مرحوم نايب السلطنه طاب ثراه ) و بعضى دهات و مزارع ديگر هست .\r\nاز مزارات شريفهء اين ناحيه يكى امامزادهء معروف به شاه زيد است كه تا قصبه يك ميدان راه است . و يكى امامزاده ناصر است كه آن را برادر حضرت امام رضا عليه السلام دانند و نزديك است به قريهء كرزان و مزرعهء كلنجان و امامزادهء معروف به امامزاده عبد الله وصل به آرتيمان .\r\nو بعضى مزارات شريفهء ديگر در اين ناحيه هست .\r\n\r\n\r\n","description":"","footnote":"\r\n( 1 ) - منصب « ياورى در افواج قاهره » همان است كه امروزه « سرگردى ارتش » گفته مىشود .\r\n( 2 ) - ظاهرا همين « فرسفج » كنونى است .\r\n","page_name":" 820 ","page_number":868},
  {"content":"\r\n\r\nاز علماى حى تويسركان جناب ميرزا همايون امام جمعه جامع معقول و منقول و عالمى كريم النفس است ؛ جناب شيخ محمد كه از اجلهء علماست ، جناب ميرزا حسن قاضى ، جناب ميرزا محسن نايب الصدر ؛ و آقا اعلاى شيخ الاسلام كثر الله امثالهم . و از شاهزادگان عظام كه در تويسركان درجهء فضيلت و معرفت يافته و به محاسن آداب سمت تفرد دارد حاجى حسين ميرزا ولد نواب غفران مآب جهانگير ميرزا ابن مرحوم حضرت نايب السلطنه طاب الله ثراه مىباشد . مرحوم حاجى ملا حسينعلى تويسركانى كه در واقع سركانى و در اصفهان طلاب و فضلاى آن سامان را مستفيض داشت يكى از علماى بزرگ بااخلاق اين ناحيه بود . مرحوم مومى اليه كمتر از ده سال است كه به جوار رحمت الهى و اصل شده .\r\n\r\nاحوال ابو المحجن ثقفى\r\nابو المحجن مردى صحابى و شاعرى مطبوع الشعر و كريم و صاحب روايت بود و در شرب خمر افراط مىكرد و ممكن نبود كسى او را ترك دهد و از اين كار بازدارد . بلكه به كرات ، عمر او را حد زد و باز از اين عمل دست برنداشت تا اين‌كه او را نفى كرده و به جزيره‌اى در دريا فرستاد و شخصى را نگاهبان او قرار داد . ابو المحجن فرار كرده به سعد - وقاص كه در قادسيه به جنگ عجم مشغول بود ملحق شد و عمر به سعد نوشت كه او را حبس كند و سعد او را حبس نمود . بعض ديگر گفته‌اند ابو المحجن به شرب خمر مشغول بود و چون اكثار در مداومت اين كار كرد او را حبس و بند كردند تا روز جنگ قادسيه رسيد . او از محبس ، وضع جنگ را تماشا مىكرد و نزديك بود كه عجم بر لشكر اسلام غالب آيند . ابو المحجن براى زوجهء سعد يا ام ولد او پيغام داد كه اگر مرا رها كنى و ماديان بلقا را كه در خانه است با سلاح به من دهى من به جهاد روم و عهد مىكنم كه اگر زنده بازگشتم دوباره به محبس آيم و از روى تحسر اين شعر را خواند :\r\n كفى حزنى ان يلتقى الخيل بالقنا * و اترك مشدودا على وثاقيا \r\nزوجهء سعد او را رها و ماديان و سلاح به او داده ابو المحجن به ميدان آمد و حمله به لشكر عجم نمود . سعد وقاص او را ديده تعجب كرد و با خود\r\n\r\n","description":"","footnote":"","page_name":" 821 ","page_number":869},
  {"content":"\r\n\r\nگفت آيا اين سوار كه باشد ؟ خلاصه چيزى نگذشت كه لشكر اسلام فتح كردند و قشون عجم منهزم شد و ابو المحجن بازگشته سلاح را پس داده به محبس رفته و پاى خود را در قيد گذاشت . بعد از آن سعد نزد زوجهء خود آمد . زوجهء سعد از او سؤال كرد كه چگونه بود جنگ شما با عجم ؟ تفصيل را سعد بيان كرده گفت شخصى را خدا به سيماى ابو المحجن فرستاد كه سوار اسب ابلقى بود و او خيلى كمك لشكر اسلام بلكه مايهء ظفر آنها شد و اگر ابو المحجن دربند نبود هرآينه مىگفتم او بود . زوجهء سعد گفت و الله همان ابو المحجن بود و واقعه را تمام نقل كرد . سعد ابو المحجن را طلبيده و قيد را از پاى او برداشته گفت هرقدر شرب خمر كنى بعدها ترا حد نزنم . ابو المحجن گفت تاكنون در ارتكاب اين محظور اميدوارى من به اين بود كه حد شما گناه مرا محو و صفح مىنمايد .\r\nحال كه از حد زدن گذشتيد منهم از شرب كردن گذشتم و ابدا ديگر شراب نخواهم خورد . از اشعار معروف ابو المحجن اين دو بيت است :\r\n اذا مت فادفنى الى جنب كرمة * تروى عظامى بعد موتى عروقها\r\nو لا تدفننى فى الفلات فاننى * اخاف اذا مامت ان لا اذوقها \r\nابن عبد البر گويد شخصى مرا گفت به قبر ابو المحجن گذشتم ديدم سه اصله تاك از آن روئيده و انگور آورده . گفتم اين كرامت است .\r\nبعضى قبر ابى محجن را در نواحى آذربايجان يا گرگان نوشته‌اند ولى به عقيدهء مؤلف همين كمر بستهء سركان قبر ابو المحجن است و سكنه در اين مسئله متفق‌اند و قول ايشان به قراين خالى از صحتى نيست .\r\n\r\nتهران :\r\nاين لفظ عجمى است و عجم آن را به تاء منقوطه تلفظ مىنمايند زيرا كه طاء مؤلف در لغت عجم نيست .\r\nبارى ، تهران از قراى رى و ميانهء اين قريه و رى ، دو فرسخ است .\r\nاز شخص صادقى از اهل رى شنيدم كه مىگفت : « تهران قريهء بزرگى است كه بيوتات آن را زيرزمين ساخته‌اند و هيچكس را راهى به اين قريه نيست مگر خود اهل قريه بخواهند او را راه دهند . و بارها به پادشاه وقت ياغى شده‌اند و پادشاه جز مدارا به ايشان چاره نداشته » .\r\n\r\n","description":"","footnote":"","page_name":" 822 ","page_number":870},
  {"content":"\r\n\r\nو اين آبادى منقسم به دوازده محله مىشود . اهل هر محله با محلهء ديگر منازعه مىنمايند و مردم اين محله به محلهء ديگر نمىروند . و باغات و بساتين زياد دارد ، و همين فقره اسباب حراست اهالى و دفع دشمن از ايشان است . و باوجود محروس بودن ، با گاو زراعت نمىكنند و زراعت ايشان ، دستى و به مرور است . زيرا كه مىترسند بعضى از آنها دواب بعض ديگر را به غارت برند . جماعتى از اهل علم منسوب به تهران مىباشند .\r\nنيز تهران ( طهران ) از قراى اصفهان است و جمعى از محدثين منسوب به اين قريه هستند . انتهى .\r\nحمد الله مستوفى گويد « 1 » : « طهران قصبه‌اى است معتبر و آب و هوايش خوشتر از رى است و در حاصل مانند آن ، و در مقابل اهل آنجا كثرتى عظيم داشته‌اند » . انتهى .\r\nصاحب زينة المجالس گويد « 2 » : « شهر رى از زمان قتل‌عام مغول تاكنون خراب مانده و الحال طهران و ورامين شهر آنجاست . آب و هواى طهران از ساير ولايات رى نيكوتر است . در قديم قصبه بود و حضرت پادشاه مغفور در عمارت آن كوشيده و باروئى دور آن كشيد كه تقريبا يك فرسخ دورهء آن است ( مقصود از پادشاه ، شاه طهماسب است ) . اين شهر اكنون معمور و آبادان و از ارتفاعاتش غله و ميوه نيكو مىآيد . از جمله خربزه و انگور و انجير او نهايت لطيف مىآيد . اما خورندهء ميوه‌ها از تب و لرز مصون نيست » . انتهى .\r\nصاحب رياض السياحه گويد « 3 » : « طهران شهرى است مشهور و به خوبى آب و هوا موصوف ، حبوباتش ارزان و فواكهش فراوان و اكثر ميوه‌جات آنجا خاصه خربزه و انگور و انجير ممتاز است . در قديم اين شهر قصبه بوده به تدريج رو به عمارت نهاده . شاه طهماسب بن شاه اسماعيل صفوى در وسعت و عظمت آن كوشيد و بر آن حصارى حصين كشيد .\r\n\r\n\r\n","description":"","footnote":"\r\n( 1 ) - نزهة القلوب به تصحيح محمد دبيرسياقى ( چاپ سال 1336 ص 59 ) .\r\n( 2 ) - يعنى سيد مجد الدين محمد بن ابى طالب حسينى حائرى متخلص به « مجدى » كه كتاب زينة المجالس را در 1004 پرداخته . زينة المجالس در 1262 چاپ سنگى شده است .\r\n( 3 ) - مقصود زين العابدين شيروانى است ملقب به « مستعلى شاه » وى كه در 1253 درگذشته غير از رياض السياحة كتابهاى ديگرى دارد از جمله بستان السياحة و حدايق السياحة .\r\n","page_name":" 823 ","page_number":871},
  {"content":"\r\n\r\nكريم خان زند نيز به عمارت آن افزود و در اتساع آن سعى نمود . شهر در زمين هموار اتفاق افتاده و سمت شمالش فى الجمله گرفته و ساير اطرافش گشاده است » . انتهى .\r\nنواب و الا معتمد الدوله در جام‌جم در ضمن احوال رى مرقوم فرموده‌اند كه : « در شمالى رى ، طهران آباد شد كه قديما قريه‌اى بود و شاه طهماسب بزرگ ، سورى بر دور او كشيد و در دولت قاجاريه آبادتر گشت و اكنون پاىتخت دولت ابد مدت است . جمعيت آن اكنون تخمينا صد و پنجاه هزار نفر مىشود و روز به روز به حليهء آبادى در مىآيد و عمارات رفيعه و مساجد و مدارس عاليه [ و 
  ] باغات بهجت‌انگيز در دولت قاجاريه طرح افكنده‌اند » . انتهى .\r\nمؤلف گويد در نگارش احوال تهران دو چيز نگارنده را موجب ترديد بود كه آيا اين لفظ را به طاء مؤلف و در ضمن آن حرف نگارد يا به تاء منقوطه ، و در اين موضع ثبت نمايد ؟ يكى نگارش علماى جغرافى قديم عرب و عجم و ارباب لغت كه اغلب صريح به تاء منقوطه نوشته و آنهائى كه به طاء مؤلف نگاشته باز اشعار كرده‌اند كه به تاء منقوطه نيز صحيح و وجه رجحانى هم براى تاء منقوطه ايراد كرده‌اند . ديگر فارسى بودن لفظ و كثرت تداول تاء منقوطه در لغت عجم . و ديرى در اين ترديد بود تا وجود و استدراك مرجح را از نواب و الا وزير علوم اعتضاد السلطنه العية العاليه كه اقوال حقيقت مآل ايشان سندى صحيح و معتمد عليه جميع فضلاى عصر است تحريرا مشورت نمودم . جوابى مرقوم فرمودند كه همان موجب رجحان تاء منقوطه گرديده آن را اختيار كرد و براى مزيد اعتماد و استبصار مطالعه‌كنندگان عين آن رقيمه را ثبت كرد :\r\n\r\nصورت جواب نواب و الا اعتضاد السلطنه وزير علوم دامت افاضته در باب تهران كه به تاء منقوطه نوشته‌اند و صحيح است\r\n« در آثار البلاد بعد از بيهق كه رديف باء است تبريز را نوشته و بعد از تبريز ، تهران را به تاء منقوطه نگاشته . در معجم البلدان نيز به تاء منقوطه متوجه شده . در اين كتاب صراحة و در آثار البلاد كنايه وجه تسميهء\r\n\r\n","description":"","footnote":"","page_name":" 824 ","page_number":872},
  {"content":"\r\n\r\nآن را به اين نحو معين كرده است كه چون اهل آنجا در وقتى كه دشمن براى آنها به‌هم مىرسيد در زيرزمين پنهان مىشدند ، از اين جهت به اين اسم موسوم شده است كه « ته‌ران » يعنى زيرزمين مىرفته‌اند . چون كتابى از معجم البلدان و آثار البلاد معتبرتر نمىباشد ديگر لازم نيست به خود زحمت بدهيد و به ساير كتب رجوع كنيد به خصوص كه كتاب شما فارسى است و تاء منقوطه هم در فارسى استعمال شده است . زحمت شما را دوستدار كم كرد » . انتهى .\r\nمؤلف گويد ، بعد از تمسك و استناد به چنين سندى متين ، اظهار مىدارد كه اين شهر كه اكنون دار الخلافه و پايتخت ايران و محل سرير مهر مسير اعلى حضرت مالك الرقاب و ولىنعمت كل ممالك محروسه است واقع در عراق عجم و سابق بر اين ، قريه‌اى بوده از قراى رى كه فاصلهء ما بين هردو زياده از يك فرسخ نبوده . هواى طهران به اتفاق جميع علماى جغرافى سالم‌تر است از رى و همان ميوه‌جات كه در رى يافت مىشد در اين شهر به عمل مىآمده . اين‌كه ابتداى اين آبادى را بانى كيست و چند قريه بوده مجهول است . از مسافرين عرب ، ابن حوقل و مسعودى كه نهصد سال قبل به‌سمت ايران مسافرت نموده و رى را مفصلا ديده و سياحت كرده و وضع و هيئت شهر و حومه را نوشته از تهران اسمى نبرده‌اند . كتب جغرافى عرب كه ذكرى از تهران در آن شده منحصر است به آثار البلاد و معجم البلدان . و چنان‌كه ذكر كرده‌اند در زمان اين دو نفر ، بيوتات اين شهر در زيرزمين بوده « 1 » . چندى بعد از اين دو\r\n\r\n\r\n","description":"","footnote":"\r\n( 1 ) - نسخه‌اى از ترجمهء آثار البلاد كه مترجم آن جهانگير ميرزا صاحب تاريخ نو مىباشد در كتابخانهء مركزى دانشگاه تهران به شمارهء 2439 موجود است . مترجم نه تنها كتاب آثار البلاد را ترجمه كرده بلكه قسمتهائى نيز بر اين كتاب افزوده است . براى اطلاع خوانندگان ، قسمت تهران از ترجمهء آثار البلاد را نقل مىكنيم : « ترجمه از كتاب آثار البلاد چنين است كه [ تهران 
  ] دهى بود از دهات رى ، درخت ميوه و بوستان بسيار داشته و اهل تهران را مساكن در زيرزمين بود ، نقبها داشته‌اند مانند سوراخ موش ، و چون دشمنى براى ايشان پيدا مىشد در آن سوراخها پنهان شده جنگ آغاز مىنهادند ، چون دشمن رفتى دست به غارت و خرابى دراز كردندى و فساد آغاز نهادندى و اكثر اوقات بر پادشاه عصيان نمودندى . و در آنجا دوازده محله بود با يكديگر هرروز نزاع داشتند ، و چون لشكر سلطان بر ايشان غالب شد و حاكم قبول نمودندى خراج -\r\n","page_name":" 825 ","page_number":873},
  {"content":"\r\n\r\nنفر ، قاضى عماد الدين ابو يحيى زكريا بن محمد بن محمود الانصارى كه در ششصد و هشتاد و دو هجرى وفات كرده كتابى موسوم به « عجائب البلدان »\r\n\r\n\r\n","description":"","footnote":"\r\nسلطان را به انواع مختلف ادا مىساختند مثلا خروسى را از عوض دينارى و طغارى را عوض خروارى ! اگر عامل قبول نمىكرد باز بناى عصيان [ مى 
  ] گذاشتند . و اهل تهران گاو و گوسفند نگاه ندارند و زراعت بيل كنند از ترس آن‌كه مبادا دشمن ، ايشان را به غارت برد . و انار بسيار خوب در آن قصبه به عمل مىآمده است . سبحان اللّه ! اين چه شهر شعبده‌باز است كه اين نوع قريه را كه صفت آن معروض آمد حال تحرير هفتاد سال است دار الامان و مجمع اهل ايران و دار الخلافهء سلطان ساخته سلاطين قاجار را مسكن و پايتخت است . شهرى است عظيم و خندق و قلعه‌اى متين دارد و جاى سلطان قلعهء ديگر است كه در كمال متانت و حصانت مىباشد و خندقى عظيم بر گرد او كشيده‌اند .\r\nو در اين زمان فيروزى اوان كه به فرد وجود حضرت شهريار جهان ناصر الدين پادشاه قاجار مزين است قريب به هشتصد عراده توپ و بيست هزار لشكر نظام همه روزه در دار الخلافه نشسته و سربازخانه‌ها در خارج قلعه و داخل قلعه ساخته شده و قراولخانه‌ها به حكم پادشاه جهان مانند شهرهاى نظام كه در فرنگستان است ساخته‌اند و بازارى و كاروانسرائى در هذه السنه بنا شده و به انجام رسيده كه در هيچ پايتختى چنين بازار و چنين كاروانسرائى بىاغراق نيست . زيرزمينهائى كه صاحب آثار البلاد نوشته حال همه روى زمين شده و عمارات عاليه چندان در اين شهر برپا شده كه تحرير آن در قدرت بنان و تقرير آن در قوت بيان نيست . صنايع بسيار در اين شهر پيدا شده . توپ بسيار خوب ريزند و تفنگ بسيار خوب سازند . در جباخانهء پادشاهى ماهى هزار لوله تفنگ نظامى ساخته مىشود و در امن و امان چون جنت فردوس و دار السلام است .\r\n بهشت آنجاست كازارى نباشد * كسى را با كسى كارى نباشد \r\nآثار بسيار از پادشاهان قاجار در اين شهر و حوالى ساخته شده مانند مسجد شاه كه گنبدش از طلاى احمر و ازاره‌اش از سنگ مرمر به خط خوشنويسان مسائل نماز نوشته شده به خصوص خط آقا محمد مهدى تهرانى كه مير عماد را ثانى است و باغ نگارستان و لاله‌زار و عمارت موسوم به قصر قاجار در خارج شهر ساخته شده و زياد دور نيست . حمام امروز در اين شهر كردان ( ؟ ) است .\r\nاهل ولايت از كثرت امنيت چاپخانه‌ها ساخته‌اند و كتاب خوش‌خط كه قريب به ده هزار بيت كتابت دارد به دو هزار دينار كه عبارت از دو مثقال و هشت نخود نقره باشد خريد و فروخت مىشود . و ساعتى در ارك همايون منصوب است كه در اوقات ساعات مختلف ، شهر به اين عظمت را از صداى زنگ خود آگاه و مخبر مىسازد . و مجمع علما و فضلا است مجتهدين جامع الشرايط لله الحمد در زير سايهء پادشاه جهان سكنى دارند . خداى تعالى پادشاه را عمرى دراز مرحمت -\r\n","page_name":" 826 ","page_number":874},
  {"content":"\r\n\r\nتصنيف نموده و در آن كتاب همين‌قدر ذكر مىنمايد كه تهران قريه‌اى است معظم جزء ايالت رى ، داراى باغات زياد و در آن باغات ، اشجار ميوه‌دار غرس شده و سكنه در خانه‌هاى سرداب مانند متوطن‌اند . همين‌كه دشمنى به ايشان حمله آرد به آن خانه‌هاى تحتانى پناه جسته و هرقدر محصور بودن آنها امتداد يابد به سبب كثرت آذوقه كه از فرط احتياط ذخيره كرده‌اند آسوده‌اند و بيرون آوردن ايشان از آن اماكن غير مقدور است . و چون دشمن مأيوس شد و معاودت كرد از زيرزمين بيرون آمده اطراف و جوانب شهر بلكه شوارع و طرق عام را كه محل عبور و مرور قوافل و مترددين است فروگرفته به راهزنى و قتل و غارت مشغول مىشوند ، و دائما به سلطان عصر ، ياغى و با عساكر او در كار زد و خوردند و ماليات خود را به زر مسكوك نمىپردازند بلكه در عوض نقود و وجوه رايج خروس و مرغ مىپردازند ! و با آنها بايد بر وفق رفق و مدارا حركت نمود نه تسلط . و حكم زراعت آنها با بيل است . با گاو زمين را شخم نمىكنند . بلكه مطلقا دواب و اغنام و احشام نگاه نمىدارند كه مبادا وقت محصور شدن ، به غارت برند .\r\nحاجى خليفه موسوم به مصطفى بن عبد الله چلبى و ملقب به كاتب در « جهان‌نامهء » خود شرحى از تهران نوشته و اهالى آن را « وحشى و بىرحم » خوانده است .\r\nياقوت حموى و عبد الرشيد بن صالح بن نورى معروف به باكوئى و حمد الله مستوفى و احمد رازى صاحب تذكرهء هفت اقليم كه از مصنفات سنهء هزار و دو هجرى است از ميوه‌جات تهران توصيف نموده‌اند .\r\nاحمد رازى در همين كتاب يعنى در تذكرهء هفت اقليم گويد « 1 » : « تهران\r\n\r\n\r\n","description":"","footnote":"\r\n( 1 ) - هفت اقليم تأليف امين احمد رازى ( به تصحيح و تعليق جواد فاضل چاپ كتابفروشى على اكبر علمى ) جلد سوم صفحهء 7 .\r\nفرمايد كه در زير سايهء بلند پايه‌اش اين مشتى ضعيف به فراغت و امنيت گذرانند و جان ناقابل خود را فداى پادشاه سازند . و از كمال مرحمت و شفقت دربارهء رعيت و سپاهى مدرسه‌اى ساخته‌اند موسوم به دار الفنون در ارك همايون ، معلمين از مسلمان و فرنگى در آنجا نشسته‌اند و از هر نوع علم و دانش به اطفال رعايا و برايا تعليم مىدهند و مخارج آن را يوما فيوما از ديوان اعلى مىرسانند و روز به روز در تربيت اهل ايران و در تربيت اهل اين شهر خصوصا سعى مىفرمايند »\r\n","page_name":" 827 ","page_number":875},
  {"content":"\r\n\r\nبه واسطهء انها جاريه و كثرت اشجار مثمره و باغات متنزهه ، نظير بهشت است خاصه بلوك شميران كه در شمال اين قريه واقع است و از كمال خضرت و صفا و نضرت و بها از حيز توصيف بيرون است . بلوك شميران كه به « شمع ايران » معروف بوده بهترين ييلاقات دنيا است » .\r\nنيز احمد رازى گويد : « در دو فرسخى تهران قريه‌اى است معروف به « كن سولقان » كه از زيادتى آبهاى جارى و فواكه لطيفه و لطافت هوا به بستان پريان بيشتر شبيه است . بهترين ميوه‌جات كن سولقان ، گلابى و هلو است » . و احمد رازى مبالغه در توصيف اين دو ميوه نموده بلكه مىگويد : « به قدرى كه زبان براى دهان لازم [ است 
  ] خوردن گلابى و هلوى كن سولقان هم به همان اندازه لزوم دارد » .\r\nخلاصه اغلب مسافرين مسطور ، اراضى تهران را حاصلخيز و داراى باغات ميوهء خوب نوشته‌اند . اين شهر كه الآن مقر خلافت عظمى است در زمان شاه طهماسب صفوى ابن شاه اسماعيل به واسطهء كثرت مياه و اشجار و مكانتى كه داشت محل توجه شده شاه طهماسب در سنهء نهصد و شصت و يك حكم كرد باروئى دور او بنا نمودند كه شش هزار گام دورهء او بود و به عدد سور مباركهء قرانى ، صد و چهارده برج براى بارو قرار دادند و در هر برجى ، يك سوره از سور قرآن مجيد دفن كردند و چهار دروازه براى شهر ساختند و خندق دور بارو اتصال يافت به اراضى رمل‌زار . و چون خاك خندق ، كفايت ساختن قلعه و بروج را ننمود از دو چال خاك برداشتند : چال ميدان و چال حصار . و از همان وقت اين دو محل به اين دو اسم موسوم شد .\r\nو دروازه دولت ، دروازهء ارگ است كه از بناهاى افاغنه مىباشد به اين معنى كه هرجا در ممالك محروسه ، ارگ بنا شده افغان بنا كرده و يك طرف آن را به صحرا وصل نموده كه راه گريز باشد .\r\nاما در زمان سلطنت صفويه ، عمارت سلطنتى اصلا در اين شهر ساخته نشد . بلكه شاه عباس بزرگ ، سفرى كه به خراسان مىرفت در تهران مريض شد و لعنت كرد كسى را كه از خارج شهر تهران ، داخل اين شهر شود و شب را در آن بيتوته نمايد . بعضى مورخين براين‌اند كه اين لعن شاه عباس ، نه براى مريض شدن در تهران بوده بلكه به علت وحشىگرى و پذيرائى بد مردم اين سرزمين از شاه عباس بوده . به‌هرحال اول پادشاهى\r\n\r\n","description":"","footnote":"","page_name":" 828 ","page_number":876},
  {"content":"\r\n\r\nكه بيگلر بيگى براى تهران و بلوكات او تا فيروزكوه معين كرد ، شاه عباس بود .\r\nپيترو دلاول « 1 » كه در سال هزار و ششصد و هجدهء مسيحى مطابق هزار و بيست و هشت هجرى به ايران سفر نموده و اول مسافر فرنگى است كه از تهران عبور كرده مىنويسد : « تهران از كاشان بزرگتر ولى تعداد نفوس سكنهء آن كمتر از سكنهء كاشان است . يك ثلث از زمين داخل حصار ، بيوتات و دو ثلث ديگر ، باغات است . در قسمت بيوتات نيز در جميع كوچه‌هاى خيابان مانند ، درخت چنار غرس كرده‌اند و دور دايرهء تنهء چنار به قدرى است كه چهار نفر كه دست به هم بدهند به اشكال مىتوانند يك درخت را بغل نمود » . اين مسافر گويد : « چنان‌كه اسلامبول به واسطهء زيادتى درختهاى سرو نزد بعضى مسافرين به « سروستان » معروف است ، تهران نيز بايد به « چنارستان » موسوم باشد » . اين مسافر در تهران ابنيهء عاليه نديده كه در سياحت‌نامهء خود ثبت نمايد .\r\nمؤلف گويد وقايعى كه در دار الخلافهء تهران اتفاق افتاده اولى اين است كه برحسب قدمت سنوات مقدم داريم و چون به شرح سلطنت اين خسرو عادل باذل كه تجديد و تكميل مآثر و مراسم از خواص زمان ابد توامان اوست رسيم جغرافى حاليهء تهران به واسطهء شرح و اظهار آثار كريمهء خسروانه خود معلوم خواهد شد . ان شاء الله تعالى .\r\n\r\nذكر تواريخ متعلق به دار الخلافهء تهران از سال نهصد و چهل و چهار هجرى الى يومنا هذا\r\nدر سال نهصد و چهل و چهار هجرى ، شاه طهماسب از هرات مراجعت كرده به تهران رسيد و در اين شهر ، حكم به گرفتن شاه قوام - الدين نوربخش كه از اكابر سادات عراق بود نموده به قزوين رفت « 2 » .\r\n\r\n\r\n","description":"","footnote":"\r\n( 1 ) -  Peitro della valle  سياح و نجيب‌زادهء ايتاليائى كه چند سال در خدمت شاه - عباس بود ( ر ك زندگانى شاه عباس اول ، ج 4 فصل 2 ) .\r\n( 2 ) - براى تفصيل اين قضيه رجوع شود به احسن التواريخ روملو جلد دوم ص 363 - 364 ( به تصحيح عبد الحسين نوائى ، انتشارات فرهنگستان ادب و هنر ، 1357 ) .\r\n","page_name":" 829 ","page_number":877},
  {"content":"\r\n\r\nدر نهصد و شصت و يك چنان‌كه ذكر شد باروى تهران كشيده شد .\r\nدر نهصد و هشتاد و پنج سلطان حسن ميرزا ولد سلطان محمد ميرزا كه بعدها شاه محمد خدابنده شد به حكم شاه اسماعيل ثانى در تهران به قتل رسيد . تبيين آن‌كه شاه طهماسب بعد از انقلاباتى كه در مازندران رو داده بود نبيرهء خود سلطان حسن ميرزاى مزبور را به حكومت مازندران فرستاد . چون شاه اسماعيل ثانى و پدر سلطان حسن ميرزا از يك مادر بودند و شاه اسماعيل را فرزندى نبود سلطان حسن ميرزا به داعيهء وليعهدى از مازندران به تهران آمد . اگرچه شاه اسماعيل قصد اعدام او را داشت اما به ملاحظهء اين‌كه پدر او محمد ميرزا حاكم فارس بود و عباس ميرزا برادر او حكومت خراسان داشت در قتل او دست نگاه مىداشت . سلطان حسن ميرزا عريضه به قزوين فرستاده از ورود خود به تهران اعلان نمود . شاه اسماعيل جواب نوشت كه در تهران بمان تا والدهء من از قم برسد و با او به قزوين بيا . سلطان حسن ميرزا از وليعهدى مأيوس و از حكمرانى مازندران محروم ، مقيم تهران بود . چون شاه اسماعيل ثانى ترويج مذهب تسنن مىنمود ، علما و امراى شيعه را با او نفاق حاصل شده و تباينى در آراى امرا پديد آمده به عرض شاه رسانيدند كه به واسطهء عدم تعصب شما در مذهب اماميه ، مىخواهند شما را به قتل رسانند و سلطان حسن ميرزا را پادشاه كنند . شاه اسماعيل ثانى ، كوسه - على قلى تركمان را با چهل هزار نفر قورچى « 3 » به قتل سلطان حسن ميرزا فرستاد . شاهزاده بعد از وصول قورچيان به تهران در را بسته به بام خانه رفته به مدافعه پرداخت . كوسه على قلى نزديك خانه آمده قرآنى به دست گرفته قسم خورد كه شاه ما را به طلب شما فرستاده . شاهزاده قبول نموده در گشود ، ايشان به خانه داخل شده او را كشتند . اين شاهزاده ، اوقات اقامت در تهران ، به خواندن كتب و گفتن شعر مشغول بود و اين رباعى از اوست :\r\n رويت كه ز باده لاله مىرويد از او * از تاب شراب ژاله مىرويد از او\r\nدستى كه پياله‌اى ز دست تو گرفت * گر خاك شود پياله مىرويد از او \r\nدر نهصد و نود و پنج شاه عباس بزرگ در تهران ، پدر خود را كه\r\n\r\n\r\n","description":"","footnote":"\r\n( 3 ) - احسن التواريخ روملو : چهل و چهار سوار .\r\n","page_name":" 830 ","page_number":878},
  {"content":"\r\n\r\nبه اشارهء مرشد قلى خان حبس كرده بود احضار نموده نهايت حرمت نمود و در اين شهر مجلس عيش چيده بعد با پدر به قزوين رفت .\r\nدر نهصد و نود و شش كه عبد المؤمن خان ازبك با خوانين ماوراء النهر به تسخير خراسان و محاصرهء مشهد مقدس آمده بود ، شاه عباس به قصد تنبيه آنها از قزوين حركت كرده در تهران پنجاه روز به ناخوشى صعبى مبتلا شد و بدين واسطه اغلب لشكر او متفرق گشتند . و در مقدمة - الجيش او كه در بسطام به انتظار او بودند و با افتاده اهالى خراسان كه اين دو خبر را شنيدند مأيوس شده و ازبكيه مشهد را به غلبه گرفته جمعى كثير از قزلباشيهء ساخلوى و اهل شهر را كشتند . حتى در روضهء مطهره به امر عبد المؤمن خان جماعتى از سادات را به قتل رسانيدند و عبد المؤمن - خان بعد از قتل‌عام مشهد به سرخس رفته چون نتوانست فتح سرخس كند به ماوراء النهر رفت كه سال ديگر بازگردد . در اين سفر عبد المؤمن خان ، نيشابور ، جام ، خواف ، باخرز ، فوشنج و غوريان به دست ازبكيه افتاد .\r\nشاه عباس در تهران به معالجه مىپرداخت و چون از اطباء مأيوس شد به حضرت عبد العظيم پناه برده در آن حضرت بهبودى يافت .\r\nدر سال هزار و پنجاه و يك كه سال اول جلوس شاه عباس ثانى بود امام قلى خان ، پادشاه ماوراء النهر به قصد مكهء معظمه به تهران رسيد و شاه عباس از قزوين جمعى را تا تهران به استقبال او فرستاد و به احترام او را به قزوين بردند .\r\nدر هزار و شصت و نه شاه عباس ثانى از اصفهان عازم تفرج مازندران شده به تهران رسيد و از راه فيروزكوه به مازندران رفته در آنجا مرحوم شد .\r\nدر هزار و صد و سى و پنج شاه سلطان حسين به جهت جمع‌آورى قشون از اصفهان به قزوين و از قزوين به تهران آمد و چند سردار به دفع افاغنهء ابدالى و غليجائى مأمور شدند و مغلوبا مراجعت كردند . محمود غليجائى به اسد الله ابدالى والى هرات حمله نموده بر او غالب و عريضه به شاه سلطان حسين نوشته فتح هرات و شكست اسد الله را دليل خلوص خود قرار داد . اما در باطن قصد او دفع دشمن و همسر بود . اين عريضه در تهران به شاه سلطان حسين رسيده شمشيرى مرصع بالقب « حسينقلى خانى »\r\n\r\n","description":"","footnote":"","page_name":" 831 ","page_number":879},
  {"content":"\r\n\r\nو خطاب « صوفى صافى ضمير دولتخواه » و حكومت قندهار و سيستان را به او واگذار نمود .\r\nاز سلاطين صفويه كسى كه در تهران توقف نمود شاه سلطان حسين بود و بس . وى در سال هزار و صد و سى و پنج وقتى كه محمود به بعضى ممالك ايران استيلا يافته بود در تهران اقامت داشت و در اينجا سفير سلطان احمد سيم را كه براى بعضى تحقيقات به ايران آمده بود پذيرفت و ذكر آن بيايد « 4 » .\r\nدر كتاب موسوم به « شورش ايران » از تأليفات ماميك لراك « 5 » از به دو غلبهء افغان تا فوت اشرف بلكه جلوس نادر شاه را در سه جلد نوشته .\r\nاين مولف به واسطهء سفرنامهء درى افندى سفير عثمانى و موسيو گاردان قنسول فرانسه كه هنگام محاصرهء اصفهان به توسط افغان در آن شهر بوده و به واسطهء بعضى كشيشهاى كاتوليكى مذهب كه در اصفهان و ساير بلاد ايران بوده‌اند و راپورتهاى رسمى كه از حالت ايران به اسلامبول فرستاده مىشد و مؤلف مزبور به واسطهء سمت نيابتى كه در سفارت فرانسه در اسلامبول داشته آن راپورتها را تحصيل نموده و اطلاعات كامل از حالت ايران حاصل كرده كتاب مسطور را تأليف نموده . و مىتوان گفت كه از ابتداى ورود ميرويس به اصفهان به تظلم تا غلبهء افغان و قلع ايشان به دست نادر شاه افشار به اصح وجوه در اين كتاب ثبت است . و آنچه از آن وقايع كه راجع‌به تهران است ما نقل مىنمائيم . از جمله حركت شاه سلطان حسين است از اصفهان و ورود او به تهران و مدت توقف او در اين شهر و حوادثى كه رو داده . و آن از اين قرار است :\r\n\r\n\r\n","description":"","footnote":"\r\n( 4 ) - سلطان احمد سوم پادشاه عثمانى كه از 1115 / 1703 تا 1143 / 1730 سلطنت كرد براى اطلاع بيشتر به روابط او با ايران رجوع شود به كتاب « اسناد سياسى ايران در سالهاى 1105 تا 1135 » تأليف عبد الحسين نوايى ( 1363 ) .\r\n( 5 ) -  Lairac louis Andre de la Mamie \r\nكتاب وى در سه جلد تحت اين عنوان در 1750 در پاريس منتشر شده : « تاريخ ايران از آغاز اين قرن » :\r\n Histoire de perse depuis le Commencement de ce sie ? cle . \r\n","page_name":" 832 ","page_number":880},
  {"content":"\r\n\r\n\r\n[ مطالب كتاب شورش ايران مربوط به تهران 
  ]\r\n« . . . محمود افغان چهار ماه كرمان را محاصره كرده بود كه لطفعلى خان سردار ايران بر او تاخته قشون مختصرى را كه با او بود هزيمت داده و تا قندهار تعاقب كرد و خبر اين فتح بزرگ كه غير مترقب بود دو روز بعد از ورود شاه سلطان حسين به تهران ، به دربار ايران رسيد .\r\nاين اخبار چندى سبب اطمينان شاه و وزرا شد . از آن طرف لطفعلى خان بعد از شكست محمود و بازگشت از تعاقب او صلاح ديد حصار شهر كرمان را استحكامى دهد [ تا 
  ] مبادا ثانيا از اين سمت ايران افاغنه وارد مملكت شوند . ولى چون عاجلا اين كار ممكن نبود فقط به استحكام حصار ارگ كوشيد و قشون معتبرى آنجا گذاشته به شيراز كه حكومت آن متعلق به او بود و بر عساكر زيادى كه در آنجا جمع شده بود سردارى داشت راند . و اين فتح نمايان كه بايد سبب ترقى او شود موجب تمامى او و اضمحلال اعتماد الدوله « 6 » برادر زن او شد چنان‌كه بيايد .\r\nبارى ، به عقيدهء بعضى ، لطفعلى خان بعد از ورود به شيراز به سبب غرضى كه با بعضى اهالى كه صاحبان مناصب عاليه بودند داشت ، و به اعتقاد زمره‌اى ديگر لازم دانست كه زياده از ماليات معمول به‌طور گزاف از شيراز و بلوكات دريافت نمايد . به علاوه هرچه اسب و اسلحه در هرجا بود به دست آورده به لشكريان قسمت كرد و جمعيتى از قشون را به علت سرما در خانهء اهالى منزل داد . قشون عمدهء ايران در اين زمستان هزار و صد و سى و سهء هجرى در شيراز بود و مدتها بود كه اردوئى به اين عظمت ديده نشده [ بود و 
  ] آذوقه و اسلحه مهيا و چند هزار شتر نيز مستمر از اطراف آذوقه مىآوردند . اين قشون كه بسيارى از آنها در جنگ كرمان حاضر و رشادتى كرده بودند مهياى جنگ و تدارك همه براى دفع افغان بود و اگر اختلالى در كار اين سردار نمودار نمىشد بنياد افغان را برمىانداخت .\r\nاما اين سردار رشيد مغلولا به تهران فرستاده و اين قشون آراسته متفرق شد .\r\nتبيين آن‌كه فارسيها چنان‌كه اشاره شد در دربار شاه سلطان حسين\r\n\r\n\r\n","description":"","footnote":"\r\n( 6 ) - اعتماد الدوله فتحعلى خان داغستانى .\r\n","page_name":" 833 ","page_number":881},
  {"content":"\r\n\r\nمناصب عاليه داشتند و به واسطهء صدماتى كه از لطفعلى خان به قراء و مزارع ايشان رسيده بود خيلى دلتنگ بودند و مىدانستند كه اين سردار با اين لشكر اگر به جنگ افغان مأمور شود فتحى نمايان نمايد و بر اعتبار او بيفزايد و بيش از پيش به آنها صدمه رساند . و نيز معلوم بود كه تا فتحعلى خان صدر اعظم برادر زن او صدارت دارد اخلالى در كار او نمىتوانند ، لهذا اول تدبير تمامى صدر اعظم را نمودند . ملا باشى و حكيم باشى شاه سلطان حسين « 7 » كه با آنها همدست بودند و پيش شاه نهايت محترم ، متعهد اين مطلب شده نيم شبى كه شاه در بستر خواب بود به خوابگاه او وارد شدند . شاه ترسيده برآشفت و از سبب جسارت پرسيد .\r\nعرض كردند كه ما را قدرت اين جرات نبود . چون صدمهء جانى شاه را استنباط كرديم لهذا اقدام به اين بىادبى نموديم . و گفتند لطفعلى خان با اين قشون مستعد كه در شيراز جمع نموده به زودى به اصفهان وارد و حرمخانه و خزانه و ساير بيوتات را متصرف مىشود . از اين طرف نيز اعتماد الدوله با سه هزار نفر اكراد غفلة به تهران وارد و شما را محبوس بلكه مقتول مىنمايد و جاى لمحه‌اى تامل نيست . زيرا كه همين امشب اين سه هزار نفر كرد به قصد مزبور وارد تهران خواهند شد و بايد به زودى چارهء اين كار نمود . و براى اثبات قول خود ، كاغذى به شاه - سلطان حسين نمودند كه اعتماد الدوله به والى كردستان نوشته و با مهر سلطنتى ممهور نموده . او را عاجلا به طهران احضار كرده . شاه سلطان حسين چون خط و مهر را ديد ، بدون اين‌كه كاغذ را تمام بخواند بر خود لرزيد .\r\n( در زمان سلطنت صفويه چنان‌كه حالا در عثمانى رسم است مهر دولتى كه به ارقام و فرامين و بروات زده مىشد نزد صدر اعظم بود ) و بعد از اظهار وحشت زياد ، از اين دو شخص چاره‌جو شد . آنها صلاح ديدند كه قورچى باشى با يك دسته قورچى و قشون به قتل اعتماد الدوله مامور شوند . قورچى باشى احضار و به اين امر مأمور شد . اما بعضى خواجه‌سرايان كه اغلب طرف مشورت شاه سلطان حسين بودند عرض كردند اعتماد الدوله ذخاير و دفاين زياد دارد و اگر غفلة كشته شود از آن اموال چيزى نصيب شاه نخواهد شد . بهتر آن‌كه او را حبس و مكفوف البصر نموده با شكنجه او را مقر ذخاير كرد . شاه سلطان حسين اين حرف را پسنديده\r\n\r\n\r\n","description":"","footnote":"\r\n( 7 ) - ميرزا محمد حسين ملا باشى و ميرزا رحيم حكيم باشى .\r\n","page_name":" 834 ","page_number":882},
  {"content":"\r\n\r\nو قورچى باشى ، همان وقت شب ، به خانهء اعتماد الدوله وارد شده در وقتى كه در بستر راحت خوابيده بود او را گرفته كور كرد و به منزل خود برده در زير شكنجه انداخت و صبح آن شب مسرعان به اطراف ممالك روانه شده كه هرجا از قبيلهء اعتماد الدوله بودند آنها را گرفته به تهران فرستند . نيز به كلانتر شيراز حكمى صادر شد كه به امداد اهالى شهر ، لطفعلى خان را گرفته مغلولا به تهران روانه دارد و اگر تحاشى كند به زور اسلحه او را مجبور به اطاعت نمايند . ولى لطفعلى خان به مجرد رؤيت فرمان تسليم شده او را به اصفهان فرستادند و بعد از حبس ، قشون به آن استعداد كه در شيراز بود متفرق گرديد و بعد از سه روز از آن جمعيت جز توپخانه و احمال اجمالى چيزى باقى نماند . و از سه هزار كرد موهومى مزبور طورى شاه سلطان حسين و رجال او متوهم بودند كه آنى آسودگى نداشتند و تا ده روز جمعيتى بيرون شهر مىفرستادند كه اگر كردها بخواهند وارد شهر شوند آنها را مانع آيند و آن جماعت از اكراد اثرى نديده شب مراجعت مىكردند بلكه قوافل كه از اماكن بعيده مىرسيدند خبرى از آنها نداشتند .\r\nخلاصه چون خبرى از سه هزار نفر كرد نرسيد ، شاه سلطان حسين مجملا ملتفت شد چه خبر است و از ايذاء اعتماد الدوله پشيمان گشت و صريح گفت نبايد موئى از سر اعتماد الدوله كم شود و اگر كسى قصد قتل او كند شاه به شخصه جان خود را فداى او مىنمايد . و اگر چنين حكم سختى صادر نشده بود دشمنان اعتماد الدوله او را به زودى در زير شكنجه مىكشتند كه كذب قولشان معلوم نشود و حكيم باشى به التيام جراحات بدن اعتماد الدوله پرداخت .\r\nدر اين بين چاپارها از اطراف ممالك رسيدند و به واسطهء چاپار شيراز معلوم شد كه لطفعلى خان به مجرد رؤيت فرمان تسليم شد و ابدا خيال خلاف نداشته و بر شاه سلطان حسين ، غدر دشمنان اعتماد الدوله و لطفعلى خان سردار يقين و محقق شد . لهذا مجلس تحقيقى براى رسيدگى اين امر تشكيل و تمام رجال و وزرا و اعيان را با اعتماد الدولهء مكفوف - البصر احضار كرد و حضار تقصيرات اعتماد الدوله را به اين تفصيل اظهار داشتند و گفتند : اولا كاغذى نوشته به والى كردستان و به مهر سلطنتى كه به او سپرده شده بود ممهور نموده و والى را با سه هزار سوار معجلا\r\n\r\n","description":"","footnote":"","page_name":" 835 ","page_number":883},
  {"content":"\r\n\r\nبه تهران احضار كرده و مقصود او از اين عمل حبس پادشاه بوده . ثانيا چون پيرو مذهب تسنن بوده باطنا با لزگيها كه سنى هستند اتفاقى داشته و به يكى از رؤساى آنها نوشته كه در هر نقطهء ايران بخواهند قتل و غارت كنند مجازند مگر ايروان كه برادرزادهء او در آنجا حكومت دارد . ثالثا وقتى كه شاه سلطان حسين به تهران مىآمد ، اوقات توقف در قم روزى به فاتحهء قبر شاه سليمان رفته و خطاب به صاحب قبر نموده كه چنان‌كه تو سبب قتل پدرم شدى روزى بيايد كه من پسر تو شاه سلطان حسين را بلكه جميع شاهزادگان دودمان تو را به قصاص بكشم . و راوى ، يكى از خدام اعتماد الدوله بوده . و اين سه تقصير عمده را نيز وزرا گفتند : تو در امور دولتى بدون مشاوره با مجلس شورى و عرض به پادشاه اقدام مىكردى و احكام تو در ايران مطاع‌تر از حكم پادشاه بود و براى آن‌كه جذب قلوب نمائى و پشتى داشته باشى صباياى خود و برادران خود را به اعيان ولايات به زوجيت مىدادى و حكومت اغلب بلاد را به برادرزاده‌ها و اطفال مىگذاشتى و به اقرار خود نهصد هزار تومان وجه نقد دارى . اين اگر مال ديوان نيست از كجا آورده‌اى ؟ و اين فقرات را دو نفر [ از 
  ] وزرا پيشتر در كتابچه ثبت كرده و از روى آن قرائت نمودند . شاه سلطان حسين به اعتماد الدوله گفت جوابى براى اين تقصيرات اگر دارى بگو .\r\nاعتماد الدوله رو به سمتى كه استماع صداى شاه نموده [ بود 
  ] كرد و گفت پادشاها جواب دادن من بعد از آن‌كه مرا دشمنان از پا درآوردند چه فايده دارد ؟ مگر حفظ آبروى خود و اجداد خود كه از خدمات به دودمان شما حاصل شده و الا بيمى از جان نيست . افسوس كه پادشاه تحقيق نكرده بهترين خدام خود را به اين روز نشاند . اما جواب كاغذى كه مدعيهاى من به آن تمسك جسته و مرا متهم و مقصر كرده كى به دست آنها افتاده ؟ پيش از بردن از تهران يا در عرض راه ؟ و اين كاغذ پنج روزه بايد به كردستان برسد و آن سه هزار سوار دوازده روزه از كردستان به تهران بيايند . پس به چه مأخذ عرض كردند در همان شب حبس و كور كردن من آن سوار خواهد رسيد ؟ نيز اگر كاغذ به والى كردستان رسيده چرا يك ماه گذشته و از سوارها اثرى نيست ؟ و از آن طرف من با سه هزار نفر چگونه شاه و رجال او را حبس مىتوانستم نمود ؟ و حال آن‌كه پانزده هزار نفر قراول و غلامان خاصه در تهران هستند . نيز آن شبى كه بايد\r\n\r\n","description":"","footnote":"","page_name":" 836 ","page_number":884},
  {"content":"\r\n\r\nاين عمل صورت بگيرد ، قورچى باشى كه به خانهء من وارد شد ديد كه من در جامهء خواب به راحت خفته‌ام و اطراف من جز معدودى از نوكرهاى شخصى من نيست . و لطفعلى خان را كه مىگفتند با قشون ابواب جمعى خود همان شب وارد اصفهان مىشود بعد از چند روز كه چپر از تهران به شيراز رسيد او را در شيراز و تسليم يافت . و اين‌كه مرا سنى خوانده‌اند راست است . من در طريقهء پدر و اجداد خود هستم و هرگز از پادشاه پنهان نكرده‌ام و شاه كه اختيار مملكتى به اين وسعت را به دست من داده پيرو هر مذهب باشم به او خيانت نخواهم نمود . و كاغذى كه گفته‌اند به يكى از رؤساى لزگى نوشته‌ام و مهر من در آن است از كجا كه آن كاغذ جعلى نباشد و مهرى شبيه به مهر من نكنده باشند ؟ و بهترين دليل راه نداشتن من با لزگيها اين است كه در ياغىگرى آنها برادرزادهء جوان خود را كه از بىاولادى به فرزندى قبول كرده بودم به دفع آنها فرستادم و در جدال با آنها كشته شد . اگر لزگيها با من راه داشتند چرا برادرزادهء مرا كشتند ؟\r\nمن محرك آنها نيستم . بلكه آنها هستند كه مىگفتند هر سال بايد مبلغى به اين طايفه داد كه شرارت نكنند . زيرا كه چون رعيت ديد دولت مستأصل است و متحمل شرارت مىشود روز به روز جرىتر مىشود . و اين‌كه كلماتى نسبت به من دادند كه در مقبرهء شاه سليمان گفته‌ام ، آيا ممكن نيست شخصى مثل من كه وزير اعظم و داراى نوكرهاى عديده بودم ، دشمنى يكى از نوكرهاى مرا بفريبد و به عرض خلاف وادارد ؟\r\nهمان‌طور كه مرا شكنجه كردند آن نوكر را شكنجه كنند تا اقرار كند كه محرك او كه بوده . و اين‌كه گفتند من بىمشاوره و عرض به شاه ، اقدام به كارها مىكنم بهترين شهود در اين مطلب ، شخص شاه است و اگر با سايرين مشورت نكردم از اين بود كه آنها را با خود معاند و نيز ناقابل مىديدم . و اين‌كه گويند حكم من در ممالك نافذتر از فرمان پادشاه بوده من چه كاره بودم ؟ احكام من ابلاغ و اجراى فرمان پادشاه مىكرد . و اما فقرهء صبايا كه به حكام بزرگ و اعيان به زوجيت داده‌ام كه پشتى داشته باشم ، دختران من از نسل پادشاهان قديم داغستان و دختر صدر اعظم ايران‌اند . من چگونه آنها را به نوكرهاى خواجه‌سرايان و كسانى كه در تحت حمايت آنها بودند مىتوانستم داد ؟ حكومت ايالات را هم به اقوام خود ندادم مگر به اصرار پادشاه . و دولتى هم كه اندوخته [ ام 
  ] غالبا\r\n\r\n","description":"","footnote":"","page_name":" 837 ","page_number":885},
  {"content":"\r\n\r\nانعاماتى است كه شاه به من داده و پيش از رسيدن به صدارت ، املاك موروثى هم داشتم . دولت زيادى كه برادرانم داشتند بعد از مردن ايشان به من رسيد و چون حالت قناعت داشتم با مكنت شدم تا از من به شكنجه تمام را گرفتند . دشمنان من كه بيش از من دخل داشتند مداخل خود را ذخيره نكرده و در داخلهء مملكت نگاه نداشتند با آن‌كه به دستور العمل شاه عباس بزرگ يك دينار زر مسكوك نبايد از داخله به خارج رود ، هر سال چند قطار شتر زر و سيم به اسم نذورات به مكه و مدينه مىرود .\r\nاعتماد الدوله بعد از اين گفتگو ساكت شد و باز معاندين او شروع نموده گفتند در مقدمهء بحرين با پرتغاليها سازش كردى و نگذاشتى طاغيان بحرين تنبيه شوند . لطفعلى خان كه تا قندهار افغان را تعاقب كرد ، چرا قندهار را نگرفته برگشت ؟ و قشونى كه بايد به قندهار برود به شيراز عود كرد . اعتماد الدوله گفت اولا تقصيرات لطفعلى خان را من نبايد به سبب قرابت جواب دهم . و ليكن از روى انصاف حركت اين سردار در مقدمهء بحرين و قندهار نهايت مفيد و موجب تمجيد بود . همه كس مىداند كه شاه عباس بزرگ به امداد سفاين انگليس ، جزيرهء هرمز را از تصرف پرتغاليها خارج نمود و بعد از گرفتن ، نمىخواست از خود سفاين جنگى داشته باشد . براى حفظ اين جزيره با پرتغاليها قرارداد نصف گمرك هرمز همه ساله از آنها باشد مشروط كه سفاين جنگى آنها مجددا به هرمز بيايد . تا چند سال اين قرارداد مجرى بود و بعد موقوف شد .\r\nوقتى كه شورش بحرينيها سر گرفت دولت را سفاين لازم بود كه قشون آنجا فرستد از حاكم جزيرهء گوا « 1 » كه از طرف پرتغال است به توسط سفير ايران خواهش كردم چند كشتى به هرمز فرستند كه قشون ايران به واسطهء آن به جزيره رود . او قبول كرد مشروط كه تنخواه پس افتاده كارسازى شود . شرط را قبول كردم . ولى وقت بناى دادن آن شد وجه نفرستادم . لطفعلى خان هرچه خواست امير پرتغاليها را رضا كند كه بدون ايصال تنخواه ، قشون ايران را در سفاين خود جا دهد و به مقصود رساند قبول نكرده كشتيها را به جزيرهء گوآ معاودت داد . در اين صورت لطفعلى خان را چه تقصير ؟ و شاهد اين مدعا مأمور پرتغاليهاست كه الآن\r\n\r\n\r\n","description":"","footnote":"\r\n( 1 ) -  Goa . \r\n","page_name":" 838 ","page_number":886},
  {"content":"\r\n\r\nدر تهران حاضر است از او تحقيق شود . اما اين‌كه چرا لطفعلى خان بعد از تعاقب افغان ، قندهار را نگرفت و كار افاغنه را به اتمام نرساند ، عجب از كسانى كه با دعوى وزارت اظهار چنين رائى مىنمايند ! پيداست كه با لطفعلى خان جمعيت زياد و آذوقه و ادوات جنگ به قدر كفايت نبود .\r\nزراعت صحارى قندهار را هم برداشته بودند و قشون افاغنه كه در قندهار بودند چهار برابر لشكرى بود كه با لطفعلى خان بود . لهذا محاصرهء قندهار دور از حزم و همان بيرون كردن افاغنه از كرمان و آن تعاقب كافى و مستحكم كردن كرمان و جمع نمودن لشكر به شيراز كه بهار با استعداد كامل بر سر قندهار رود اولى بود و اگر لطفعلى خان مىخواست با قشون مستعد شيراز به اصفهان راند ، اين همه تهيه و جمع كردن آذوقه در شيراز لازم نبود . خدا در دارين انتقام من و لطفعلى خان را از دشمنان بكشد .\r\nجواب و سؤال اعتماد الدوله طورى به شاه سلطان حسين اثر كرد كه گريست . ولى چون بودن او در اصفهان صلاح نبود ماهانه‌اى قابل براى او مقرر نموده او را به شيراز بردند و در محبس شيراز درگذشت .\r\nو برخى براين‌اند كه رجال دولت شاه سلطان حسين چون يقين به اضمحلال سلطنت صفويه نمودند و محمود را نزديك به اصفهان ديدند ، به واهمهء اين كه مبادا به دستيارى محمود از ايشان انتقام كشد ، آدمى به شيراز فرستاده اعتماد الدوله را مقتول ساختند . و اول علامت بدبختى صفويه همين تمام شدن اعتماد الدوله بود . اين شخص نسبت به فرنگيها كه در اصفهان و ساير بلاد ايران بودند كمال مهربانى مىكرد .\r\nبارى بعد از حوادث مسطوره ، چند نفر از فرستادگان مولا عبد الله لزگى وارد تهران شدند و غرض از آمدن آنها اين بود كه سال قبل لزگيه بناى شورش گذاشته مأمورين ديوان را از مملكت خود بيرون و با دو هزار سوار جرار ، ولايت ارمن و گرجستان بلكه بعضى از بلاد آذربايجان را نهب مىكردند و سى هزار نفر از سنيهاى شيروانات با آنها مع و ياغى شده گرجستان و آذربايجان را دائم مغشوش مىداشتند تا آن‌كه به دهات گنجه دست‌درازى كرده و شهر شماخى را محاصره نموده حاكم شماخى مأمور به دفع آنها گشته لزگيه شب هنگام به اردوى او يورش برده خود حاكم و جمع كثيرى را كشتند . و ختانگ خان حاكم گرجستان ،\r\n\r\n","description":"","footnote":"","page_name":" 839 ","page_number":887},
  {"content":"\r\n\r\nقشون مستعدى براى دفع لزگيه حركت داد . لهذا اين طايفه متزلزل شده چند نفر از معتبرين خود را در تهران نزد شاه سلطان حسين فرستادند .\r\nمأمورين بعد از ورود به ملاباشى و حكيم‌باشى ملتجى شده فرمانى به اين مضمون به والى گرجستان صادر شد . « اگر سوارى پياده شو و شمشير كشيده‌اى در نيام كن ، تعاقب مىكنى لزگيها را برگرد كه ايشان معفوند و بعدها نبايد به ايشان صدمه زد » والى گرجستان بعد از ديدن فرمان ، گماشتهء شاه سلطان حسين را خواسته شمشير خود را از نيام كشيد و گفت شمشير را در نيام مىگذارم . اما نه براى خدمت شاه سلطان حسين و براى دفع لزگيها بعد از اين خواهم كشيد .\r\nخلاصه بعد از مقدمهء اعتماد الدوله و اطاعت والى گرجستان و نظم داغستان در اوايل هزار و هفتصد و بيست و يك مسيحى مطابق هزار و صد و سى و چهار هجرى آثار خوشوقتى موقتى براى شاه سلطان حسين و رجال او كه متوقف تهران بودند ظاهر شد . چه از اخبارى كه از افغانستان رسيد ، مىنمود كه محمود و اتباع او بعد از شكست كرمان و تعاقب لطفعلى خان ايشان را هراسى نموده مطلقا خيال مخاصمه ندارند و شيخ بحرين كه شوريده بود هشت هزار تومان به رسم پيشكش فرستاده متعهد شد كه هر ساله اين مبلغ را عايد دارد . در بين اين خوشحالى ، حسن پاشا حاكم بغداد خبر داد كه سفيرى از جانب عثمانى وارد بغداد شده عازم ايران است و داماد على پاشا « 1 » صدر اعظم عثمانى كه مردى با حزم و دشمن دولت بود مقتول و صدر اعظمى كه به‌جاى او نصب شده بود حالات او معلوم نبود « 2 » و گمان مىرفت كه به طرز داماد على پاشا برضد دولت ايران است و مقصود از فرستادن سفير ، مطالبهء بعضى ولايات\r\n\r\n\r\n","description":"","footnote":"\r\n( 1 ) - متن : « جن على پاشا ؟ » .\r\n( 2 ) - پس از داماد على پاشا كه در ميدان جنگ كشته شد خليل پاشا به صدارت رسيد . اما فقط سيزده ماه توانست در اين سمت بماند و سپس محمد پاشا بر مسند وزارت تكيه زد . اما او هم بيش از نه ماه دوام نياورد و در 1130 ه . ق كار بر ابراهيم پاشا قرار گرفت . وى بيوهء على پاشا را به نام فاطمه سلطان - كه از خاندان سلطنتى بود - گرفت و همچون على پاشا عنوان « داماد » يافته بود . وى اساسا به ايران و ايرانيان محبت داشت . ولى به مناسبت شكستهاى پيشين عثمانى از اطريش و اختلال امور دولت عثمانى ، وى مجبور شد در طرح تقسيم ايران بين روسها و تركان كه ابتكار آن با سفير فرانسه در استانبول بود شركت جويد .\r\n","page_name":" 840 ","page_number":888},
  {"content":"\r\n\r\nسرحديه است . و اگر از طرف ايران مضايقه در دادن آنها شود اعلان جنگ نمايد . قبل از وصول اين خبر ، شاه سلطان حسين مىخواست سفيرى به اسلامبول فرستد و به توسط او به سلطان عثمانى اظهار كند كه اگر اتحاد دولتين را استحكامى است دولت ايران حاضر است كه سرحدات كركوك و موصل و ايروان و بعضى ولايات را به آل عثمان واگذارد .\r\nبعد از اطلاع از حركت سفير عثمانى ، به حكام عرض راه احكام مؤكده صادر شد كه همه‌جا كمال احترام و پذيرائى را از ايلچى مزبور بنمايند . در اوايل ماه جدى آن سال ، سفير مسطور موسوم به درى افندى وارد تهران شد و بعد از سيزده روز به سلام عام به حضور شاه سلطان حسين او را احضار كردند . از قرار راپورت خود درى افندى ، تشريفات كه هميشه دربار ايران از براى ايلچى دولت خارج قرار مىداد و اظهار شوكت و مكنت خود مىنمود به واسطهء نداشتن اسباب لازمه در تهران در حق او معمول نشد . پذيرائى درى افندى منحصر به فرستادن چند يدك و يك تخت روان كه نامهء سلطان در آنجا گذاشته شود و دوازده نفر عرب نيزه‌دار كه به طرز قراول و احترام اطراف تخت روان حركت مىكردند بود . به اين وضع ايلچى را به عمارت چهارباغ كه عمارت سلطنتى تهران بود وارد ساختند . ( اين چهار باغ در محلى بوده كه حالا ارگ سلطنتى و عمارات ديوانى است و بعضى درختهاى چنار كهن كه الآن در عمارات مباركات است دليل است كه سابقا اينجا باغ و آبادى بوده و بناى چهارباغ مسطور را شاه عباس ماضى نموده و چنارهاى كهن كه حالا به چنار عباسى معروف است يحتمل به حكم شاه عباس غرس شده باشد و الا مورخين دانند كه عباس بن على بن ابى طالب عليه السلام به ايران نيامده يعنى از كربلا به اين طرف توجه نفرموده است ) .\r\nخلاصه ايلچى در دروازهء سيم عمارت از اسب پياده شده به تالار سلام داخل گشت . شاه سلطان حسين در محاذى در ورود ، روى زمين نشسته در يمين و يسارش وزرا و بيگلربيگى [ هاى 
  ] ولايات صف زده بعضى نشسته و بعضى ايستاده بودند و زياده از سى نفر قزلباش با لباسهاى ملون و سلاحهاى مشعشع در اين تالار حاضر و ايلچى از ميان اينها گذشته بدون اعتنا به احدى مغرورا رو به شاه سلطان حسين رفت . درى افندى خود مسطور نموده گويد آن روز عمامه‌اى از پارچهء خانه‌دار بر سر\r\n\r\n","description":"","footnote":"","page_name":" 841 ","page_number":889},
  {"content":"\r\n\r\nداشتم . زيرا كه اهل قلم بودم و عمامهء اهل قلم از اين پارچه مىباشد .\r\nخرقه‌اى كه به دوش داشتم بطانهء آن خز و يقهء آن سمور بود و نامهء سلطان را در دست راست بالاى سر نگاه داشته بودم . به اين حالت نزديك شدم به تختى كه شاه سلطان حسين بر روى آن نشسته بود . دو قدم به تخت مانده با دست چپ اشاره به زمين كرده به سبك ملت خود تعظيم كردم و سلام داده خطبه‌اى به اين مضمون خواندم : « اعوذ بالله من الشيطان الرجيم  ذلِكَ الْكِتابُ لا رَيْبَ فِيهِ »  و اشاره به نامه‌اى كه در دست داشتم كردم و بعد به زبان عربى گفتم : « اين است نامهء مقدس اعلى حضرت قوى شوكت قادر سلطان احمد خان غازى ادام الله قدرته پادشاه آل عثمان ، سلطان البرين ، خاقان البحرين ، اسكندر ذو القرنين ثانى ، خادم حرمين شريفين ، سلطان ابن سلطان سلام مىرساند به پادشاه جم‌جاه كه افسرش از آفتاب و ماه درخشنده‌تر است و از مزاج و حالت آن پادشاه سؤال مىكند » . خلاصه اين خطبه را كه به زبان عربى انشا كرده بودم همان‌طور كه خطبا در مسجد خطبه مىخوانند قرائت نمودم . وزير اعظم كه بعد از فتحعلى خان اعتماد الدوله برقرار شده بود « 3 » دو مرتبه خواست نامه را از دست من گرفته به پادشاه ايران بدهد . پادشاه هم دو سه مرتبه دست دراز كرده اعتنا نكردم . بعد از ختم خطبه ، زانو زمين زده نامه را بوسيده به سر نهاده به دست خود شاه دادم . شاه نيمه تواضعى كرده نامه را گرفت و به آقاسى كه حاضر بود سپرد و بعد از آن اذن جلوس يافتم و تا سه مرتبه شاه دعوت به نشستن نكرد ، احتراما ننشستم . مرتبهء سيم ، قاپوچى باشى ، كه به منزلهء حاجب بار بود ، بازوى مرا گرفته مرا نشانيد و در سر سفره‌اى كه در همان تالار گسترده بودند غذائى صرف نموده مراجعت به منزل كردم . در نوروز آن سال مرتبهء سيم و آخر دفعه‌اى بود كه در تهران به حضور شاه سلطان حسين رفته مرخصى گرفته به اسلامبول مراجعت نمودم . در سلام آخر يك نفر سفير روس و چند نفر مأمور ازبك بودند . ( مرتضى قلى خان نامى « 4 » با درى افندى به سفارت اسلامبول مأمور شد ) . در اين بين خبر رسيد كه اهالى مشهد از افاغنه كه در هرات مصمم جنگ شده وحشت غريبى\r\n\r\n\r\n","description":"","footnote":"\r\n( 3 ) - يعنى محمد قلى خان شاملو .\r\n( 4 ) - منظور مرتضى خان سعدلو حاكم خوار و سمنان است كه به سفارت ايران در دربار عثمانى منصوب شد .\r\n","page_name":" 842 ","page_number":890},
  {"content":"\r\n\r\nكرده‌اند . و در بهار اين سال خبر زلزلهء تبريز به تهران رسيد و معلوم شد كه صد هزار نفر تلف شده . بعد از وصول اين خبرهاى موحش شاه سلطان حسين از تهران حركت كرده اوايل سرطان به اصفهان رسيد . . . » .\r\nدر سال هزار و صد و سى و هفت ، شاه طهماسب ثانى بعد از آن‌كه در قزوين خبر كشته شدن شاه سلطان حسين را شنيد جلوس كرده به آذربايجان و شيروانات رفته و از راه طارم به تهران آمد و از نواب فتحعلى خان جد امجد سلاطين قاجار استمداد نموده به‌سمت لاريجان و مازندران راند .\r\nو بعد از حركت او بلافاصله اشرف افغان از راه قم به تهران آمده اين شهر را محاصره كرد . نواب فتحعلى خان از راه دامغان و سمنان ايلغار كرده به قصد الحاق به اردوى شاه طهماسب به قريهء ابراهيم‌آباد تهران رسيده آنجا شنيد كه شاه به لاريجان رفته و اشرف ، تهران را محاصره كرده . با آن‌كه لشكر قليلى همراه داشت ، در حوالى تهران يك روز تمام رزمى سخت با اشرف داده از لشكر او بسيارى بكشت و شب هنگام صلاح ديد كه به‌سمت لاريجان راند و به شاه طهماسب ملحق شود .\r\nدر هزار و صد و هفتاد و يك ، سلطان محمد حسن خان قاجار به محاصرهء شيراز مشغول بودند . چون ميان امراى آن حضرت نفاق و تفريق كلمه افتاد ممكن نشد كه آن شهر مفتوح شود و بر كريم خان غالب آيد . لهذا عطف عنان نموده از راه اصفهان به تهران آمد و در تهران ، فتحعلى خان افشار و شهباز خان دنبلى - كه از سرداران آن سلطان ذى شان بودند - به آذربايجان رفتند و ابراهيم خان بغايرى - كه در دامغان سكنى داشت - اردوى سلطان محمد حسن خان را خالى گذاشته به دامغان رفت . چون آن پادشاه به مازندران رسيد از پنجاه هزار سوار جرار كه در ركاب ايشان از محاصرهء شيراز مراجعت كرده بودند زياده از چهارده تن باقى و همراه نبودند .\r\nدر همين سال [ يعنى هزار و صد و هفتاد و يك 
  ] كريم خان پراكندگى قشون اين پادشاه را دانسته دريافت نمود كه سلطان محمد حسن خان به تنبيه محمد حسين خان دولو كه با ابراهيم خان بغايرى متحد و منشأ فساد و شرارت شده بود مشغول مىباشد و تهران و طبرستان و مازندران و استراباد از وجود آن پادشاه خالى است ، لهذا شيخ على خان سپهسالار را مقدمة الجيش نموده از راه يزد عازم تهران شد و از تهران كمك\r\n\r\n","description":"","footnote":"","page_name":" 843 ","page_number":891},
  {"content":"\r\n\r\nبراى شيخ على خان مىفرستاد . در اين بين ، محمد حسين خان دولو به اردوى شيخ على خان رفته با او در دفع محمد حسن خان متفق شد . ولى روى خوش از او نديده از حوالى استراباد به تهران نزد كريم خان آمد .\r\nكريم خان براى جذب قلوب طايفهء دولو و وجود نفاق ميان اين طايفه با طايفهء قويونلو ، محمد حسين خان را نواخته حكومت استراباد داد و به جنگ سلطان قاجار مأمور كرده او به شيخ على خان پيوسته به جنگ سلطان ذى شان پرداخت و جنگهاى سخت در ميانه اتفاق افتاد كه شرح آن در تواريخ ثبت است . چون مقصود ما وقايع عظيمهء متعلقهء تهران است از آن تفصيل اعراض نموديم . بالجمله بعد از جنگها سبزعلى نام كرد و محمد على خان قاجار - برادر محمد حسين خان دولو - به نامردى سلطان محمد حسن خان را شهيد نموده سر مبارك او را از بدن جدا و با بعضى جواهر ثمينه كه با آن پادشاه بود نزد شيخ على خان بردند . او آن جواهر و سر مبارك را به تهران نزد كريم خان فرستاد . كريم خان اظهار ملالت كرده سر معظم را به مشك و گلاب شسته به حضرت عبد العظيم فرستاد كه دفن نمايند و قاتل آن شهريار را به سزا رسانيد . بعد از آن ، سلطنت ايران مستقلا كريم خان را شده در ديوانخانهء تهران به تخت شاهى نشست . و اين در هزار و صد و هفتاد و دو بود .\r\nدر تابستان هزار و صد و هفتاد و سه به واسطهء بدى هواى تهران ، كريم خان به شميران رفته و حكم كرد در غيبت او بناى عمارت سلطنتى و ديوانخانهء بزرگ و باغ جنب ديوانخانه و يك دست حرمخانه در تهران بنا كردند و اوايل زمستان كه اين عمارات تمام شده از شميران كريم خان به شهر مراجعت نمود . وى در تعمير و آبادى شهر جدى داشت و مىخواست تهران را پايتخت خود قرار دهد .\r\nبعد از يورش آذربايجان و عود به تهران كه ارگلى خان والى گرجستان را با خود به تهران آورده بود و خاطر از هر سمت آسوده داشت ، درصدد برآمد كه نواب آقا محمد خان ولد ارشد سلطان محمد حسن خان را استمالت نمايد . تبيين آن‌كه بعد از شهادت سلطان محمد حسن خان و حكومت محمد حسين خان دولو در استراباد ، نواب آقا محمد خان و حسين قلى خان برادر صلبى ايشان به دشت تركمان گرگان ميان طايفهء مراد خان جعفر بايى رفتند و انتهاز فرصتى مىنمودند . بعد از چندى ،\r\n\r\n","description":"","footnote":"","page_name":" 844 ","page_number":892},
  {"content":"\r\n\r\nبودن خود را در آنجا ننگ دانسته هزار سوار جرار از قاجاريهء قويونلو و تركمان تجهيز داده از گرگان گذشته قصد تسخير استراباد و خونخواهى از محمد حسين خان دولو - كه بيگلربيگى استراباد بود - نمودند و به بلوكات آن نواحى تاخت بردند . محمد حسين خان قشون مستعد به مدافعه فرستاده در حوالى قلعهء بن كلاته تلاقى فئتين دست داد . محمد خان قاجار قويونلو گرفتار و محمد ولى خان قاجار و چند نفر از اقارب آن شهريار تاجدار مقتول شدند و قشون محمد حسين خان غالب آمدند . در بين مبارزت ، اسب سلطان تير خورده حضرت آقا محمد خان سه روز و سه شب در جنگلها حيران مىزيست تا روز چهارم به يكى از قراى اشرف نزول فرمود . محمد خان والى مازندران خبر شده مقدم آن بزرگوار را به اعزاز پذيرفته بعد از چند روز توقف در سارى ، ايشان را با جمعى از اقوام و عشاير معززا در تهران نزد كريم خان فرستاد . كريم خان كمال احترام را نسبت به نواب معظم منظور نموده با آن سلطان ذى شان در يك مسند نشسته به دلجوئى و برائت ذمهء خود در مشاركت به قتل مرحوم محمد حسن شاه پرداخت و قرارداد طايفهء قويونلو از استراباد مراجعت كرده در چارده كلاته سكنى گيرند و بعدها با طايفهء دولو كه در استراباد هستند هم شان نباشند .\r\nدر سال هزار و صد و هفتاد و شش ، كريم خان از صرافت توقف تهران افتاده قصد شيراز نمود كه در بين راه زكى خان را تنبيه نمايد . قبل از حركت او ، از محمد حسين خان بيگلربيگى استراباد عريضه‌اى رسيد مضمون اين‌كه در غيبت شما از تهران ، بودن نه تن از اولاد سلطان محمد حسن خان در استراباد منافى نظم اين ولايت است . آنها را با بعضى اقربا كوچانيده در عراق يا جاهاى دور از دار المرز سكنى دهيد . كريم خان پسنديده ، بسطام خان زند را فرستاده حسينقلى خان و رضا قلى خان و جعفر قلى خان و عليقلى خان و عباسقلى خان و مهديقلى خان فرزندان سلطان محمد حسن خان را با محمد خان و محمد امين آقا و رضا آقا كه اقارب آن پادشاه بودند به تهران نقل داد . حضرت آقا محمد خان در اين وقت در تهران بودند . مرتضى قلى خان و مصطفى قلى خان جدامى مؤلف - كه نيز دو فرزندان سلطان محمد حسن خان بودند و از طرف مادر همشيره‌زادهء محمد حسين خان دولو - به واسطهء قرابت با بيگلربيگى از هجرت معاف و متوقف استراباد شدند . بعد از ورود حضرات به تهران ،\r\n\r\n","description":"","footnote":"","page_name":" 845 ","page_number":893},
  {"content":"\r\n\r\nعباسقلى خان كه از همه كوچكتر و هفت ساله بود در تهران فوت و در جوار سر شريف پدر مدفون شد . در آن حين ، طاعون سختى در استراباد بروز كرد و محمد حسين خان بيگلربيگى درگذشت و محمد حسن خان برادر او به‌جاى او برقرار شد . بارى ، كريم خان ، حضرت آقا محمد خان « 1 » و حسينقلى خان را با خود به‌طرف شيراز حركت داده خديجه بيگم خانم همشيرهء سلطان محمد حسن خان كه سابق در حبالهء نكاح كريم خان درآمده بود در اين سفر همراه بود و ساير اولاد آن سلطان شهيد را به قزوين فرستاده كه در آنجا متوقف باشند .\r\nكريم خان در سه‌شنبه سيزدهم صفر هزار و صد و نود و سه در شيراز وفات كرد . چند روز قبل از فوت آن پادشاه حليم ، خديجه بيگم خانم عمهء حضرت آقا محمد شاه به واسطهء سليمان خان بن محمد خان قويونلو جد امى اعلى حضرت شاهنشاهى ، ادام ملكه كه آن وقت ده ساله بود و به حرمخانهء كريم خان مىرفت پيغامى به حضرت آقا محمد شاه داده كه مرض كريم خان رو به شدت است و اگر درگذرد و شما در شيراز باشيد مورد صدمهء امراى زنديه خواهيد بود . لهذا آقا محمد شاه هرروز به بهانه‌اى سوار شده در خارج شهر گردش كرده مقارن غروب وارد شهر مىشدند . در روز سيزدهم صفر از دروازهء اصفهان حين ورود ، تفنگچيان ارجمندى و دماوندى مستحفظ دروازه آن حضرت را از فوت كريم خان خبر دادند .\r\nآن پادشاه كامكار در همان روز با چهارده تن از اقربا از شيراز نهضت فرموده در دو شبانه روز به اصفهان و شب سه‌شنبه بيستم صفر به حضرت عبد العظيم عليه السلام رسيدند . چهارشنبه بيست و يكم نوروز سلطانى بود و در حقيقت همان روز حضرت آقا محمد شاه در حوالى تهران جلوس فرمودند . و تا آن وقت شانزده سال تمام بود كه گرفتار كريم خان بودند .\r\nدر هزار و صد و نود و هفت هجرى رايت حضرت آقا محمد شاه از مازندران به قصد تسخير تهران و تدمير غفور خان تهرانى حركت كرده اردوى پادشاهى به‌سمت شميران استقرار يافت و با حضور موكب سلطانى ، غفور خان شهر را به تصرف نمىداد و با شكستهاى پىدرپى راه شقاق مىرفت . در آن اثنا ، و با در تهران بروز كرده غفور خان و جمعى كثير\r\n\r\n\r\n","description":"","footnote":"\r\n( 1 ) - نسب ناصر الدين شاه از جانب مادر چنين بود : ملك جهان خانم ، مادر وى ، دختر محمد قاسم خان قاجار بود او پسر سليمان خان پسر دايى ( خال ) آقا محمد خان .\r\n","page_name":" 846 ","page_number":894},
  {"content":"\r\n\r\nدرگذشتند . و چون اين مرض از شهر به اردو سرايت كرد ، حضرت آقا محمد شاه از هواى تهران متنفر و از خارج شهر كوچ كرده چشمه على دامغان را محل خيام با احتشام فرمودند . و در آن سال و با و طاعون خلقى از اهل رى و تهران را بكشت .\r\nدر سال هزار و صد و نود و نه شهر تهران مفتوح عساكر منصورهء پادشاهى شده نواب فتحعلى خان ( حضرت خاقان صاحبقران مغفور ) كه به ولايتعهد مخصوص بودند با برادر صلبى خود حسينقلى خان و مهد عليا والدهء سلطان فتحعلى خان از مازندران احضار تهران شدند .\r\nدر هزار و صد و نود و هشت ، على مراد خان زند كه در اصفهان و نواحى استقلالى يافته داعيهء سلطنت داشت با چهل هزار سوار به قصد مجادله با حضرت آقا محمد شاه به تهران رسيد . اهالى شهر در قلعه را بر وى باز كرده او را پذيرفتند . از تهران ، عليمراد خان شيخ ويس خان پسر ارشد خود را با دوازده هزار سوار جرار به مازندران و لاريجان فرستاد .\r\nو اين در اول رمضان بود . شيخ ويس خان بعد از چند مصاف كه در مازندران و سارى با قشون پادشاه ايران داد آخر الامر در پنجم محرم هزار و صد و نود و نه با پنج هزار سوار از سارى به جانب تهران فرار كرد . در اين سال ، عليمراد خان به واسطهء طغيان جعفر خان در اصفهان ، از تهران به اصفهان راند و در اواخر ربيع الاول همين سال درگذشت . جعفر خان ، نجف خان زند را به سردارى تهران مأمور كرده در اين سال مجددا قشون شهريار ايران شهر تهران را محاصره مىفرمود . چون اين خبر در تهران به سمع اشرف اعلى رسيد مجنون خان پازوكى را به اتمام كار محاصره گذاشته به جانب قم ، جلو نجف خان زند راند .\r\nمرحوم رضا قلى خان صاحب روضة الصفاى ناصرى روح الله روحه مختصرى از تاريخ تهران در كتاب مسطور نگاشته كه ما همان را بعينه بىرعايت سجع و قافيه مىنگاريم و هو هذا :\r\n« تهران و مهران دو قريه بودند . بعد از خرابى رى بازماندگان آن ناحيه به تهران جمع شده سكنى گرفتند . شاه طهماسب بن شاه اسماعيل صفوى كه قزوين را پايتخت خود قرار داده بود - چون جد اعلاى صفويه سيد حمزه در جوار حضرت عبد العظيم حسنى نور الله مرقده مدفون بود - گاهگاه به زيارت آن مراقد شريفه تشرف مىجست و حين عبور و مرور\r\n\r\n","description":"","footnote":"","page_name":" 847 ","page_number":895},
  {"content":"\r\n\r\nدر حوالى تهران شكار مىنمود و كم‌كم به آبادى تهران رغبت كرده با روى محكمى دور تهران كشيد . پس از انقراض صفويه و افشاريه ، كريم خان زند به واسطهء منازعه با سلطان محمد حسن شاه و نزديك بودن اين شهر به طبرستان و مازندران و استراباد كه مقر سلطنت آن پادشاه بود صلاح خود را در توقف به تهران نديد ولى در آبادى كوشيد و قسمتى از عمارات ديوانى را چنان‌كه ذكر شد بنا كرد و بعد از شهادت سلطان محمد حسن شاه كه اطمينانى از دار المرز حاصل كرد غفور خان را حاكم تهران كرده عمارات تهران را ناتمام گذاشته به شيراز رفت . . . » .\r\n\r\nتوضيح :\r\nقنات مهرگرد كه در ارگ جارى و دهنهء آن در عمارت معروف به « سرچشمه » است متعلق به قلعهء مهران و خيلى آباد بوده . گرد در لغت قديم به معنى آباد و معرب مىشود به جرد مثل داراب گرد و داراب جرد .\r\nروز يكشنبه يازدهم شهر جمادى الاولى هزار و دويست هجرى كه روز نوروز بود حضرت آقا محمد شاه قاجار در تهران جلوس نموده سكه زدند و خطبه خواندند . قاسم خان دولو با صد نفر تفنگچى به كوتوالى قلعهء تهران مأمور شد و از آن وقت اين شهر را دار الخلافه خواندند و پايتخت سلسلهء ابد پيوند قاجار گرديد .\r\nدر هفدهم رجب اين سال كه موكب آقا محمد شاه به جانب اصفهان حركت مىفرمود نواب فتحعلى خان را در تهران به نيابت سلطنت منصوب فرمود .\r\nدر بهار هزار و دويست و يك اردوى شهريارى از تهران به عراق رفت .\r\nنيز در بهار هزار و دويست و دو حضرت آقا محمد شاه به‌سمت عراق حركت كرده و سلطان فتحعلى خان را به تسخير يزد فرستاد .\r\nدر هزار و دويست و سه به حكم شهريار تاجدار به جهت تولد پنج تن شاهزادگان فرزندان سلطان فتحعلى خان كه همه در ظرف اين سال در قريهء « نوا » متولد شده بودند جشنى شاهانه برپا نمودند . اول : شاهزاده محمد على ميرزا ، تولد او در هفدهم ربيع الثانى و مادر او گرجيهء تفليسيه بود « 1 » . دويم : شاهزاده محمد قلى ميرزا ، تولد او در بيست و سيم رمضان\r\n\r\n\r\n","description":"","footnote":"\r\n( 1 ) - به نام زيباچهر خانم .\r\n","page_name":" 848 ","page_number":896},
  {"content":"\r\n\r\nمادر او صبيهء محمد خان خالوى حضرت شهريار ايران و [ خواهر 
  ] امير سليمان خان قاجار قريونلو بود « 2 » . سيم : محمد ولى ميرزا تولد او در غرهء شوال ، والدهء او اصفهانيه بود . چهارم : نواب مستطاب شاهزاده عباس ميرزا تولد آن بزرگوار در چهارشنبه چهارم ذيحجه و والدهء ايشان صبيهء امير كبير فتحعلى خان قاجار دولو بود « 3 » . پنجم : حسينعلى ميرزا كه در روز عيد اضحى متولد شد « 4 » . حضرت آقا محمد شاه سه تن از اين شاهزادگان را كه نواب عباس ميرزا و محمد قلى ميرزا و حسينعلى ميرزا باشد به فرزندى قبول نموده عاجلا از قصبهء « نوا » به تهران خواسته در حرمخانهء خاص جا دادند و نواب عباس ميرزا را در شيرخوارگى در مهد عزت ، وليعهد سلطان فتحعلى خان فرمود . زيرا كه از طرف پدر و الا گهر ، قويونلو و از جانب مادر ، دولو بودند و اين موجب اتحاد دو طايفهء جليله مىشد .\r\nدر سال هزار و دويست و چهار هجرى ، خاقان سعيد شهيد آقا محمد شاه به قصد تدمير لطفعلى خان زند از تهران نهضت فرموده به فارس راندند و نواب فتحعلى خان جهانبانى را به نظم سرحدات قزوين و زنجان و خمسه مأمور ساختند .\r\nدر سنهء هزار و دويست و پنج سانحهء غريبى كه در تهران روى داد اين بود كه حضرت آقا محمد شاه را علت سكته عارض شد . تفصيل اين كه شهريار كامكار در ديوانخانهء مباركهء دار الخلافه نشسته با عاكفين حضور ، صحبت مىفرمود . ناگاه در بين مكالمه ، سخن ناتمام در دهن مباركش مانده مژه‌هاى جهان‌بينش به‌هم آمد و سر تاجور به‌طرف شانه مايل شد . چون سليمان خان قاجار قويونلو امير كبير دائى اوغلى ملقب به اعتضاد الدوله اين حالت را مشاهده كرد حضار را از تالار بيرون و حضرت پادشاهى را به عمارت خلوت جنب ديوانخانه آورده ميرزا مسيح جديد الاسلام و ميرزا احمد طبيب اصفهانى كه از اطباى خاصهء سلطانى بودند احضار شده معالجه در كمال حذاقت نموده آن مرض رفع شد و\r\n\r\n\r\n","description":"","footnote":"\r\n( 2 ) - به نام آسيه خانم .\r\n( 3 ) - مادر عباس ميرزا آسيه خانم نام داشت و « مهد علياى دوم » لقبش بود . مهد علياى اول نيز آسيه خانم نام داشت و مادر فتحعلى شاه بود .\r\n( 4 ) - نام مادرش بدرجهان خانم بود دختر محمد جعفر خان عرب حاكم بسطام .\r\n","page_name":" 849 ","page_number":897},
  {"content":"\r\n\r\nمعادل چندين هزار تومان به وجه صدقه به فقرا دادند .\r\nدر سال هزار و دويست و شش كه ايالت فارس مفتوح عساكر خاقان سعيد شهيد شد ، دوازده هزار خانوار از ايلات الوار را كه مايهء شرارت و ضرر اهالى فارس بودند از ظاهر شيراز كوچ داده به حوالى تهران سكنى دادند و اولاد كريم خان وكيل كه عليمراد خان زند ايشان را كور كرده بود با عيال و اطفال لطفعلى خان زند روانهء مازندران نمودند و سنگهاى مرمر و پرده‌هاى تصاوير و آئينه‌هاى عمارت وكيل را از شيراز به تهران آوردند و در تالار تخت مرمر كه هم اكنون موجود و داير است نصب و برقرار كردند . و عظام رميمهء وكيل را به جهت بىحرمتى و سوء ادب كه به اين دودهء ستوده از او ظاهر شده بود در كرياس عمارت معروف به خلوت كريم خانى مدفون نمودند .\r\nدر محرم همين سال ، كه موكب پادشاهى از فارس مراجعت و به تهران نزول اجلال فرمودند ، يكى از صباياى حسين خان دولوى قاجار را به حبالهء نكاح نواب حسينقلى خان برادر صلبى حضرت فتحعلى خان جهانبانى درآوردند . در اين توى و عروسى صد و پنجاه هزار تومان خرج شد .\r\nدر اواخر سنهء يك هزار و دويست و هشت كه موكب سلطانى به انتظام امور آذربايجان و قراباغ حركت مىفرمود حاجى ابراهيم خان بن حاجى هاشم شيرازى در تهران به صدارت عظمى منصوب و « اعتماد الدوله » لقب يافت . ميرزا محمد خان قاجار دولو نيز به منصب امير الامرائى مفتخر و بيگلربيگى تهران شد و اردوى پادشاهى در پانزدهم شوال از تهران حركت فرمود .\r\nدر هزار و دويست و نه جشن و سلام نوروزى در تهران انعقاد يافت .\r\nحضرت آقا محمد شاه در اين سلام ، به استدعاى امرا و اعيان و سران سپاه ، تاج شاهى مشهور به « تاج ماه » و بازوبند مكلل به الماس معروف به « درياى نور » را از فرق و بازوى مبارك ، نامى فرمود و سكه به نام آن پادشاه ذىجاه زدند .\r\nدر هزار و دويست و ده از دار الخلافهء تهران به قصد تسخير خراسان و تدمير نادر ميرزاى نادرى افشار موكب پادشاهى نهضت فرمود .\r\nدر هزار و دويست و يازده هجرى در تهران مسموع آن پادشاه\r\n\r\n","description":"","footnote":"","page_name":" 850 ","page_number":898},
  {"content":"\r\n\r\nذىجاه شد كه قزل اياغ سردار روس از دربند تجاوز كرده با چهل هزار نفر به مغان آمده شاه سعيد شهيد ، نواب فتحعلى خان جهانبانى نايب السلطنه را كه در فارس بود بخواند و وصيت و نصيحت فرموده به فارس كه مقر حكمرانى ايشان بود معاودت داده به آذربايجان و قراباغ راندند و نواب شاهزاده عباس ميرزا و محمد قلى ميرزا و حسينعلى ميرزا فرزندان نواب جهانبانى را با خود بردند . حسينقلى ميرزا برادر صلبى حضرت جهانبانى نيز در ركاب خاقان سعيد شهيد بود . در غيبت اردوى شاهى ، ميرزا شفيع مازندرانى و ميرزا محمد خان قاجار دولو مأمور حراست دار الخلافهء تهران بودند . بعد از فتح قلعهء شوشى شب شنبه بيست و يكم ذيحجهء هزار و دويست و دوازده خاقان سعيد به دست سه نفر از خدام خود شهيد شد .\r\nچون خبر شهادت خاقان سعيد آقا محمد شاه به شيراز رسيد حضرت فتحعلى شاه قاجار ، شاهزاده محمد على ميرزا را كه نه ساله بود نايب الايالهء فارس فرموده به تهران راند . روز دوازدهم به كناره گرد وارد و حسينقلى خان برادر آن حضرت و حاجى ابراهيم خان اعتماد الدوله - كه از اردوى شاه شهيد مراجعت كرده در خارج تهران بودند و راه به تهران نيافته - به حضور پادشاهى تشرف جسته از كناره گرد براى دار الخلافه انتهاض فرمودند . روز ورود به شهر ، ميرزا محمد خان قاجار دولو بيگلربيگى تهران ، فرزند خود اللهيار خان را كه بعد به لقب آصف الدوله سرافراز شد به خارج شهر به استقبال فرستاده « 1 » خود تا دم دروازه به مقدم شهريارى مشرف شد . و در ماه محرم ، دار الخلافه به قدوم سعادت لزوم آن پادشاه مزين گرديد . و در هشتم صفر به قصد تنبيه صادق خان شقاقى از تهران حركت فرمودند .\r\nدر اين سال ناخوشى و با و طاعون در حدود آذربايجان بروز و شيوع يافت .\r\nدر هجدهم جمادى الاولى اين سال ، جد شاه سعيد شهيد را از شوشى به زاويهء حضرت عبد العظيم آوردند و حضرت خاقان فتحعلى شاه از دار الخلافهء تهران به استقبال آن جسد به حضرت عبد العظيم رفته بعد از چندى كه به امانت گذاشته بودند به نجف اشرف نقل نمودند .\r\n\r\n\r\n","description":"","footnote":"\r\n( 1 ) - به‌جاى آصف الدوله ، فتحعلى خان پسر بزرگ ميرزا محمد خان كه پدر اسكندر خان سردار و بيگلربيگى مراغه بود به استقبال فرستاده شد ( ا ع ) .\r\n","page_name":" 851 ","page_number":899},
  {"content":"\r\n\r\nاگرچه [ فتحعلى شاه 
  ] بعد از وصول خبر شهادت شاه شهيد به شيراز جلوس مختصرى فرمودند ولى جلوس واقعى آن حضرت در دار الخلافهء تهران روز عيد رمضان هزار و دويست و دوازده كه تحويل سال عالم نيز آن روز اتفاق افتاده بود و ملك الشعرا متخلص به « صبا » تاريخ جلوس را بدين وضع گفته : « ز تخت آقا محمد خان شد و بنشست بابا خان » . و بعضى كه هزار و دويست و سيزده گفته‌اند مىتوان گفت روايت ضعيف است .\r\nدر سال هزار و دويست و سيزده شاهزاده محمود بن تيمور شاه افغان وارد تهران شد .\r\nدر اواخر ربيع الاول هزار و دويست و چهارده ، مهدى قلى خان « 2 » نامى از جانب فرمانفرماى هندوستان حامل تحف و نامهء پادشاه انگلستان از راه درياى عمان به دار الخلافهء تهران آمد . در آن وقت پادشاه انگلستان و هندوستان وليم چهارم بود . همچنين سفير از طرف سلطان دكن وارد گرديد . سرجان ملكم سفير دولت انگليس نيز در اين سال وارد تهران شد . و در همين سال حاجى خليل خان ملك التجار ايران به سفارت هندوستان مأمور شد .\r\nدر غرهء ذيحجهء هزار و دويست و پانزده به حكم حضرت فتحعلى شاه ، حاجى ابراهيم خان اعتماد الدولهء شيرازى را در تهران و اسد الله خان « 3 » پسر ارشد او را در بروجرد و محمد حسين خان والى كوه گيلويه برادر ديگرش را و ميرزا محمد خان بيگلربيگى شيراز و آقا محمد زمان كلانتر آنجا را كه از منسوبان او بودند گرفته تمامى را در يك روز مكفوف البصر نمودند و ميرزا شفيع مازندرانى صدر اعظم شد .\r\nهم در اين روز حسينقلى خان برادر حضرت خاقان كه سركشى آغاز نموده\r\n\r\n\r\n","description":"","footnote":"\r\n( 2 ) - صحيح « مهديعلى » است نه مهديقلى ( ر ك تاريخ ايران تأليف ميجرسايكس ، ج 2 ) .\r\n( 3 ) - كتابى به نام تاريخ قوامى تأليف شده كه نسخه‌اى خطى از آن به شمارهء 3013 در كتابخانهء مركزى دانشگاه تهران موجود است . نويسندهء اين تاريخ حاجى اسد اللّه خان فرزند حاجى - ابراهيم كلانتر است . مؤلف در اين كتاب شرح حال خود را مىنگارد كه چگونه در سال 1215 كور شده و در روزگار كورى در ذيحجهء 1239 اين كتاب را نوشته . تاريخ مذكور سرگذشت خانوادهء قوام شيرازى است . تاريخ قوامى در چار باب است : 1 - كيفيت نسب . 2 - از ولادت تا اوان مغضوب شدن . 3 - در انحراف مزاج مبارك سلطانى . 4 - تفصيل احوال بعد از سياست .\r\n","page_name":" 852 ","page_number":900},
  {"content":"\r\n\r\nبود در قم به دست عساكر منصوره گرفتار و در جمادى الاولى وارد تهران و در يكى از قراى شميران موسوم به دزاشيب مسكن يافت . نيز در اين سال تهيهء عروسى نواب عباس ميرزا نايب السلطنه و وليعهد دولت ايران ديده شد و به اسم صبيهء امير كبير ميرزا محمد خان دولو بيگلربيگى تهران خطبه خواندند . و در سال هزار و دويست و هفده عقد مزاوجت بسته و عروسى كردند .\r\nدر سال هزار و دويست و هفده ، در هفتم جمادى الاولى ، بعد از ورود موكب خاقان از خراسان به تهران ، فتنهء طايفهء ضالهء وهابيه و قتل كربلاى معلى معروض آستانهء پادشاهى شد و اين تفصيل در لغت كربلا ان شاء الله عن قريب ذكر خواهد شد « 4 » .\r\nدر همين سال ، اسماعيل بيك غلام خاصه كه به جهت تحقيق قتل‌عام وهابيه به بغداد رفته بود خواجه داود نامى را در زىتجار در بغداد ملاقات كرده وى دعوى نمود كه من از دولت فرانسه مأمور به ايران مىباشم و با اسماعيل بيك به تهران آمد و نامه‌اى داشت به خط و زبان فرانسه . در آن وقت كسى نبود كه بتواند اين خط را بخواند و مطالب نامه را دريافت كند . لابد سر نامه را باز نكرده به شخص حامل بازپس داده او را مراجعت دادند . بعد از نوروز اين سال ، در هفتم صفر از راه سارى و قرا تپه موكب پادشاهى به قصد تنبيه تركمانيهء صاين خانى به گرگان و استراباد تشريف فرما شد . و در همين سال والدهء خاقان سعيد شهيد « 5 » مهد عليا در تهران دنيا را وداع نموده نعش ايشان را به نجف اشرف حمل كردند .\r\nدر هزار و دويست و هجده ، نادر ميرزاى افشار از احفاد نادر شاه را كه در مشهد مقدس راه طغيان رفته در حوالى روضهء مطهره به دست خود ميرزا مهدى مجتهد را كه از سادات صحيح النسب بود به قتل رسانيده بود مغلولا به تهران آوردند و حكم به قصاص او شد و سلسلهء افشاريه به دو منقرض شدند . و در اين سال شاهزاده حسنعلى ميرزا ، به وزارت ميرزا عيسى\r\n\r\n\r\n","description":"","footnote":"\r\n( 4 ) - متأسفانه مؤلف مرآة البلدان نتوانسته بيشتر از حرف جيم را بنويسد .\r\n( 5 ) - مؤلف از فتحعلى شاه به عنوان « خاقان سعيد شهيد » ياد كرده و نتوانستم منظور وى را از « شهيد » بدانم . فتحعلى شاه در پنجشنبه 19 جمادى الثانى 1250 ظاهرا به مرگ طبيعى درگذشته .\r\n","page_name":" 853 ","page_number":901},
  {"content":"\r\n\r\nفراهانى مشهور به ميرزا بزرگ ، حاكم تهران و شاهزادهء و الا تبار نايب - السلطنه عباس ميرزا ، به وزارت ميرزا شفيع صدر اعظم ، مهياى سفر آذربايجان شدند .\r\nدر بهار سال هزار و دويست و نوزده كه سال هشتم جلوس پادشاهى بود موكب پادشاهى به عزم تنبيه بعضى سركشان به آذربايجان راند و ميرزا بزرگ فراهانى ملقب به « قائم مقام » به پيشكارى حضرت نايب السلطنه برقرار شد .\r\nدر چهاردهم صفر هزار و دويست و بيست ، حضرت نايب السلطنه با بيست هزار سوار راه آذربايجان گرفت و موكب شاهى با قشون زياد در بيست و چهارم شهر مذكور حركت فرمود . در اين سال حكمرانى آذربايجان مستقلا به نواب نايب السلطنه مفوض گرديد و صبيهء مرتضى قلى خان بن محمد حسن خان - عم شاهنشاه - را با حسنعلى ميرزا حكمران تهران عقد مزاوجت بستند . در اواسط اين سال سرايش پختر « 6 » سردار روس را ابراهيم خان بنى عم حسين قلى خان حاكم بادكوبه به تهران آورد و اين تفصيل در تاريخ بادكوبه ذكر شده .\r\nدر هزار و دويست و بيست و يك ، منصب مستوفى الممالكى به حاجى محمد حسين خان اصفهانى تفويض شد . و در اين سال مسيو ژبر « 7 » سفير ناپلئون اول امپراطور فرانسه كه تفصيل سفارت او در لغت تبريز ذكر شد « 8 » و فقط خواجه داود از اجزاى سفارت او بود به تهران رسيد و ميرزا رضاى قزوينى به‌سمت سفارت از تهران به پاريس روانه شد . در اين سال مرض و با در آذربايجان و ايروان بروز و شيوع يافت . هم در اين سال شاهزاده محمد على ميرزا به حكومت كرمانشهان نايل شد .\r\nدر هزار و دويست و بيست و دو موكب خاقانى به عزم سلطانيه نهضت فرمود و شاهزاده علينقى ميرزا حاكم قزوين شد و ژنرال قاردان خان از جانب ناپلئون فرانسه با هفتاد نفر معلمين از اهل حرفه و صناعت و علوم\r\n\r\n\r\n","description":"","footnote":"\r\n( 6 ) - سيسيانف را كه بازرس نظام ( انسپكتور ) بود قاجاريهء ترك زبان « اشپخدر » « اشپختر » و « ايشپخدر » نام دادند .\r\n( 7 ) -  A . Jaubert . \r\n( 8 ) - مرآة البلدان ( كتاب حاضر ) ج 1 ص 582 .\r\n","page_name":" 854 ","page_number":902},
  {"content":"\r\n\r\nهندسه و غيره وارد تهران گرديد « 9 » و عسكر خان افشار ارومى به سفارت فرانسه مأمور شد و سليمان آقا سفير سلطان عثمانى به تهران وارد گشت . در اين سال در ايران به وضع نظام قشون ترتيبى داده شد و بيست هزار پياده نظام از آذربايجان و شانزده هزار از طبرستان و مازندران و سمنان و دامغان و چهار هزار از عراق گرفتند و اين قشون ملقب به « سرباز » شد . و دويست عراده توپ در قورخانهء تهران ريختند .\r\nو احمد چلبى با عريضه و پيشكش والى بغداد سليمان پاشاى كهيا به تهران آمد و آقا ابراهيم شيخ الاسلام بلدهء خوى به سفارت به اسلامبول نزد سلطان مصطفى خواندگار رفت .\r\nو در اين سال ژاك موريه « 10 » نايب سفارت انگليس به ايران آمد .\r\nاين مسافر در سفرنامهء خود شرحى از وضع تهران در آن سنه نگاشته كه ما ترجمهء آن را بعينه مىنگاريم :\r\n\r\nشرح منقول از سفرنامهء ژاك موريه متعلق به تهران\r\nموريه گويد : « پايتخت حاليهء ايران ، تهران است . دور باروى اين شهر از چهار ميل و نيم الى پنج ميل است . اين شهر را شش دروازه است كه سر در و جوانب آنها را كاشىكارى كرده صورت ببر و حيوانات ديگر را در كاشيها نقش كرده‌اند . در سمت شمال مغربى تهران بعضى يكه برجها در حوالى بارو است كه در يكى از آنها يك لوله توپ و يك زنبورك ديدم .\r\nشهر تهران به بزرگى شيراز ولى بيوتات و ابنيهء آن كمتر از شيراز است .\r\nعمارات تهران چندان خوب نيست . زيرا كه غالبا با خشت خام بنا شده و شباهت آن به ابنيهء عاليه كمتر است . تنها بنائى كه قابل ملاحظه و تعريف است مسجد شاه مىباشد كه ناتمام است و غير از اين مسجد ، شش مسجد\r\n\r\n\r\n","description":"","footnote":"\r\n( 9 ) - شرح مأموريت گاردان را پسرش به نام كنت آلفرد دوگاردان تحت عنوان « مأموريت ژنرال گاردان در ايران » نوشته . عباس اقبال آشتيانى - استاد فقيد - در سال 1310 اين كتاب را ترجمه و منتشر نموده و در سال 1362 تجديد چاپ شده .\r\n( 10 ) - غرض همان  James morier  ( جيمز موريه ) است كه « حاجىباباى اصفهانى » را نوشته و دو سفرنامه يكى از تهران به لندن و ديگرى از لندن به تهران .\r\n","page_name":" 855 ","page_number":903},
  {"content":"\r\n\r\nكوچك در تهران هست كه قابل ذكر نيست . اين شهر سه چهار مدرسهء بزرگ بيشتر ندارد . افواها مىگويند صد و پنجاه كاروانسرا و به‌همين شماره حمام در تهران هست . دو ميدان بزرگ يكى در شهر و يكى در ارگ تهران است . دو عمارت ييلاقى سلطنتى اين شهر راست : يكى قصر قاجار ، يكى نگارستان كه تازه بنا مىنمايند . هواى تهران به جهت نزديكى آن به كوه البرز و درياى خزر - كه پشت كوه البرز است - مختلف مىباشد و در تابستان نهايت ناسازگارى را دارد . زمين شهر ، پست و با رطوبت و شوره‌زار است . فصل گرما جز عجايز و عاجزين در شهر نمىمانند . آب تهران نيز تعريفى ندارد . اتباع سفارت ما اغلب به امراض مختلفه مبتلا شدند . منشى سفارت ما كه ايرانى است مبتلا به ناخوشى سختى شد و مشرف به موت آمد . چون به طبيب سفارت معتقد نبود اطباى ايرانى او را معالجه مىكردند . در شش روز شش فصد كامل از او كردند . بعد از آن‌كه مرگ را به رأى العين ديد در باب رجوع به طبيب سفارت از ديوان خواجه حافظ تفألى گرفت ، اتفاق خوب آمد . مع ذلك جرات به اين كار نمىنمود . ما را يقين شد كه اين مرد بايد بميرد . بعد از چند روزى بهبودى حاصل نموده به سفارت آمد . معلوم شد يكى از اطباى پادشاهى او را به آب هندوانه علاج نموده . معالجهء اطباى ايرانى به همان دستور العمل جالينوس « 11 » است و علت امراض را به دو چيز منحصر مىدانند : حرارت و برودت . در حرارت فصد مىنمايند و در برودت مسهل مىدهند . علاوه‌بر اين قسم معالجه ، اهالى اعتقاد غريبى دارند كه وقت ناخوشى پارچهء كهنه به درختى ببندند و آن پارچه كه ديگرى بسته باز كرده بردارند و داشتن آن پارچهء كهنه را با خود طلسم مىدانند . گاه مىشود كه به جهت رفع ناخوشى در امتداد مرض اسم خود را تغيير مىدهند و اين رسم از زمان صفويه در ميان ايشان متداول است چنان‌كه شاه سليمان صفوى كه اول اسم او شاه صفى بود به واسطهء مرض ، تغيير اسم داده شاه سليمان شد .\r\nخلاصه تشريفاتى كه از براى سفير انگليس روز پذيرائى او قرار دادند از اين قرار بود : قبل از حركت از منزل جورابهاى بلند از ماهوت سرخ براى ما با كفش ساغرى پاشنه بلندى مهيا كردند ( غرض از جوراب\r\n\r\n\r\n","description":"","footnote":"\r\n( 11 ) -  Galien . \r\n","page_name":" 856 ","page_number":904},
  {"content":"\r\n\r\nبلند چاقچورى است كه اهل اسلام مىپوشند ) .\r\nموريه گويد : « وقت ظهر از منزل حركت كرده به قصد عمارت سلطنتى به راه افتاديم . هدايائى كه ايلچى حامل بود بر روى پارچهء اطلس سفيدى كه در مجموعهء طلائى پهن كرده بودند چيده و تفصيل هدايا اين است : صورت پادشاه انگليس به‌طور نشان كه دور نشان را به الماسهاى برليان ترصيع كرده بودند و يك الماس بود به وزن شصت و يك قيراط كه بيست هزار تومان پول ايران آن را قيمت كرده بودند ، يك انفيه‌دان عاج كه بالاى آن صورت عمارت وندزر « 12 » كه از عمارات سلطنتى انگليس و در حوالى لندن است منبت شده بود ، نيز جعبه‌اى از چوب كه جنگ ترافالگار « 13 » را در قاپاق آن منبت كرده بودند و ترياك‌دان مزوق بود . نامهء پادشاه انگليس را كه در يك قاب تيماج آبى رنگ بود با هدايا در تخت روانى كه حاضر كرده بودند گذاشتيم و به ترتيبى كه ذكر مىشود به راه افتاديم . فراشهاى شاهى جلو يدكهاى خود ايلچى بعد دنبال آنها يك دسته سوار ايرانى با شمشيرهاى از غلاف كشيده بعد از آنها شيپورچى انگليس كه با ما بود ، بعد چهار نفر سوار انگليسى كه همراه داشتيم . بعد از شيپورچى ، تخت روانى كه در او نامه و هدايا بود ، بعد از آن چند نفر سوارهء ايرانى با شمشيرهاى برهنه و فراشهاى سفارت كه ايرانى بودند و لباسهاى ماهوت سرخ يراق‌دار پوشيده بعد سفير ، پشت سر او اجزاى سفارت ، بعد از آنها يك دسته سوارهء ايرانى .\r\nبه اين ترتيب از كوچه‌هاى تنگ پر گل عبور كرديم . در دو طرف هر كوچه جمعى براى تماشاى ما ايستاده بودند . به ميدان بزرگى كه وراى ميدان ارگ است وارد شديم . در دو طرف مدخل ميدان يك شير و يك خرس زنجير كرده نگاه داشته بودند . از اين ميدان گذشته ، از تخته پل عبور نموده ، وارد ميدان ارگ شديم . قشون زيادى در چهار سمت صف كشيده منتظر ما بودند . توپ بسيارى هم در دو طرف ميدان گذاشته بودند . در نزديك در بزرگ عمارت سرباز صف بسته بودند . از ميان صفوف كه گذشتيم احترامات نظامى به عمل آوردند . سى قدم به در عمارت مانده تخت روان را نگاه داشته سفير و ما همه از اسب پياده شديم و نزديك تخت آمده به احترام ، هدايا و نامه را از تخت بيرون آورديم . چون وارد\r\n\r\n\r\n","description":"","footnote":"\r\n( 12 ) -  Windsor \r\n( 13 ) -  Trafalgar \r\n","page_name":" 857 ","page_number":905},
  {"content":"\r\n\r\nعمارت شديم از دالان تاريك ممتدى عبور كرده به حياط كوچكى رسيديم .\r\nدر اينجا نوروز خان « 14 » ايشيك آقاسى باشى و محمد حسين خان مروى « 15 » منتظر ما بودند . چون پادشاه ايران از دولت انگليس احترام منظور نموده نمىخواست مدت ملاقات با سفير به طول انجامد و از آن طرف دههء عاشورا بود و آشكارا پذيرائى ما منافى با قانون مذهبى بود ، ما را در تالار بزرگ نپذيرفتند و در عمارت معروف به خلوتخانه پذيرائى كردند . خلاصه بعد از نيم ساعت توقف در كشيكخانه به ايشيك آقاسى باشى خبر دادند كه پادشاه ايران حاضر پذيرائى است . آنگاه وارد به ديوانخانه شديم . بعد از ورود ، ايشيك آقاسى سفير و اجزا را به ترتيب كه بايد قرار داد .\r\nاول ايلچى كه نامه در دست داشت بعد من كه حامل هدايا بودم بعد ساير اجزا . به اين ترتيب ما را جلو تالارى بردند . خيلى دور از تالار ، قطار ايستاده تعظيم كرديم و قدرى پيشتر رفته باز ايستاده مجددا تعظيم نموديم . چند قدمى جلو رفته بار سيم تعظيم به جا آورديم و ايشيك آقاسى باشى معرفى از ما نمود . ما و ايلچى كه سر هار فرژنس « 16 » نام داشت كفشها را اينجا كنده وارد اطاق شديم . ميرزا شفيع صدر اعظم ، نامه را از دست سفير گرفته خدمت پادشاه گذاشت . بعد مجموعهء هدايا را از من گرفته پهلوى نامه نهاد و ايلچى به زبان انگليسى نطقى نمود . جعفر على خان مأمور انگليس در شيراز كه سمت مترجمى داشت آن را فارسى كرده پادشاه ايران اذن جلوس به سفير انگليس داد و روى صندلىاى كه براى او حاضر كرده بودند نشست . و اين اول مرتبه بود كه سفير دولت خارج در حضور پادشاه ايران جلوس نمود . ايلچى در وسط نشسته و من در دست\r\n\r\n\r\n","description":"","footnote":"\r\n( 14 ) - سقاخانهء مشهور به « سقاخانهء نوروز خان » در تهران از بناهاى اوست . پدر وى اللهوردى خان عز الدين لوى قاجار از ياران محمد حسن خان قاجار در هنگام بدبختى بود و به همين جهت آقا محمد خان پس از رسيدن به سلطنت او را بركشيد . رضا قلى خان هدايت در روضة الصفا نوشته كه « برحسب شمايل و پيكر و شكوهمندى خلقت بىنظير بود و سردارى نموده » .\r\n( 15 ) - پسر بيرامعلى آقا از طايفهء عز الدين لوى قاجار كه در مرو به دست شاه مراد معروف به « بيك جان » كشته شد . محمد حسين خان به خراسان گريخت و فتحعلى شاه او را گرامى داشت و به دو توجه فراوان نمود . مدرسه و مسجد و بازارچهء مروى در تهران از آثار حاجى محمد حسين خان است . وى در 1234 قمرى درگذشت .\r\n( 16 ) -  Sir Harford Jones . \r\n","page_name":" 858 ","page_number":906},
  {"content":"\r\n\r\nراست او ايستاده و جعفر على خان در سمت چپ . بالا دست من ميرزا شفيع صدر اعظم ، پهلوى ميرزا شفيع ، حاجى محمد حسين خان امين الدوله « 17 » ، پهلوى او ميرزا رضا قلى « 18 » بعد ايشيك آقاسى باشى و ساير اتباع سفارت پشت سر ما ايستاده بودند . بعد از انقضاى سلام ، به همان ترتيب كه وارد شده بوديم مرخص و خارج گشتيم . در اين روز پادشاه ايران روى تخت معروف به تخت طاوس جلوس كرده بود و چون ايام عاشورا بود به جهت تعزيه‌دارى ، لباس پادشاه عبارت از يك كاتبى تيره‌رنگ مفتول‌دوز بطانه خز بود و تاجى مخروطى بر سر داشت و پذيرائى ما در تالار معروف به « طنابى » بود در ماه فوريهء هزار و هشتصد و نه مسيحى » . انتهى .\r\n* * * در اوايل سال هزار و دويست و بيست و سه در ششم شهر ذيقعده از بطن صبيهء امير كبير ميرزا محمد خان بيگلربيگى قاجار دولو خداوند فرزندى سعادتمند به نواب نايب السلطنه عباس ميرزا كرامت فرمود كه موسوم به محمد ميرزا گرديد .\r\nدر سال هزار و دويست و بيست و چهار سرثابت على فرستادهء ميران سند با پيشكش به تهران آمد و از جملهء پيشكشها چهار قبضه تفنگ‌دانه نشان بود .\r\nدر اين سال در تهران و مازندران و رشت زلزلهء عظيم شد و ابتداى آن ، عصر روز جمعه اواخر شوال و تا يك ماه امتداد داشت و در بعضى جاها شش ماه طول كشيد . اين زلزله در اغلب بلاد ايران خسارت به زراعت و تجارت و شهرنشينان رسانيد . و در ربيع الثانى اين سال ميرزا ابو الحسن خان شيرازى از جانب دولت عليه به سفارت به لندن رفت .\r\n\r\n\r\n","description":"","footnote":"\r\n( 17 ) - حاجى محمد حسين خان صدر اصفهانى ملقب به امين الدوله و نظام الدوله كه از مرتبتى پست به صدارت رسيد . از ثروت و بخشش وى داستانها گفته‌اند اما فتحعلى خان صبا هم او را در منظومه‌اى مفصل هجو كرده بعدها پسرش عبد اللّه خان لقب امين الدوله و سمت وزارت يافت .\r\n( 18 ) - حاجى رضا قلى نوائى منشى الممالك از رجال درجه اول عصر فتحعلى شاه . وى در زمان آقا محمد خان نيز مهردار و منشى اسرار بود . وقتى كه در زمان فتحعلى شاه كليهء امور كشور در چهار « وزارت » مستقر گرديد ، حاجى رضا قلى خان وزير رسايل شد .\r\n","page_name":" 859 ","page_number":907},
  {"content":"\r\n\r\nدر سال هزار و دويست و بيست و شش موكب حضرت خاقانى از تهران تشريف‌فرماى كاشان و اصفهان شد و در ماه صفر همين سال مراجعت فرمود . و در ربيع الثانى اين سال عبد الوهاب افندى سفير سلطان محمود خان سلطان عثمانى وارد تهران شد . و در بيست و پنجم شوال اين سال ميرزا ابو الحسن خان سفير ايران كه به لندن رفته بود با سر گور - اوزلى « 19 » سفير دولت انگليس به تهران رسيدند . سفيرين مذكورين وقتى كه در درياى محيط « 20 » و رو به جانب ايران مىآمدند دريا طوفانى شده اختيار كشتى از دست كاپيتان بيرون و اين دو سفير را به ريو - دوژانيرو « 21 » كه از بنادر برزيل است انداخت . پادشاه برزيل كه همان سلطان پرتغال بود و از بيم ناپلئون اول به برزيل فرارى شده از ورود سفيرين آگاه و در شهر ريودوژانيرو ايشان را به مهمانى بزرگ پذيرفت .\r\nو از اتفاقات عجيبه در آن ايام ، مارى صيد كرده بودند از كمال غرابت به نظر پادشاه برزيل رسانيدند . سيزده ذرع طول و قريب يك ذرع سطبرى پشت گردن مار بود . لهذا پوست آن را كه به ضخامت جلد گاو است كنده همراه سفيرين به ايران فرستاد . و در اين وقت كه سال هزار و دويست و نود و سه است آن پوست مار در موزهء همايونى موجود و مشهور است .\r\nبالجمله سفير انگليس در سراى حاجى محمد حسين خان امين الدوله منزل كرد و علاوه بر زبان انگليسى به لغت عربى و فارسى و تركى و روسى و فرانسوى و هندى تكلم مىكرد و بعد از چند روز توقف در تهران ، در تالار گلستان بار حضور حضرت خاقان يافت . تكمهء قاب‌نامه‌اى كه او حامل بود الماس برليانى بود كه بيست و پنج هزار تومان قيمت [ آن 
  ] بود . زوجهء اين سفير به حرمخانهء سلطانى دعوت شده به عمارت صبيهء ابراهيم خليل خان جوانشير رفته عنبرچهء الماسى كه بيست و چهار هزار باجغلى « 22 » ارزش داشت از طرف دولت انگليس هديه داد .\r\nدر همين سال [ يعنى هزار و دويست و بيست و شش 
  ] سفير مذكور\r\n\r\n\r\n","description":"","footnote":"\r\n( 19 ) -  sir Gore owsely . \r\n( 20 ) - منظور اقيانوس اطلس است .\r\n( 21 ) - در متن : « رىژنرو » .\r\n( 22 ) - به معنى اشرفى است .\r\n","page_name":" 860 ","page_number":908},
  {"content":"\r\n\r\nدر حوالى دروازهء حضرت عبد العظيم سفارتخانه‌اى عالى بنا نهاد و يك كرور و يكصد هزار تومان از اقساط عقب مانده كه دولت انگليس بايد به خزانهء دولت عليه ايران كارسازى كند فى المجلس تسليم كرد ، به علاوه سى هزار قبضه تفنگ و بيست عراده توپ و چهل عراده قورخانه‌كش و سى نفر معلم و مهندس براى تعليم قواعد نظام و جنگ و غير ذلك .\r\nنيز در اين سال هشتصد و بيست نفر صالدات و دو عراده توپ و دو شقه علم كه در يكى از مصافات نواب نايب السلطنه از قشون روس گرفته بودند به تهران فرستادند . چون از اين صالدات [ ها 
  ] بسيارى اسلام قبول كرده بودند مشهور به « فوج ينگى مسلمان » گشتند .\r\nو از جملهء اتفاقات اين سال اين‌كه چوپانى در دامنهء كوه سجاس رود خمسه موشى ديد كه چند مهرهء سفيد از سوراخى بيرون آورد .\r\nتفصيل را به عبد الله ميرزاى دارا ولد حضرت خاقان كه حاكم بلوك خمسه بود عرض كرد . عبد الله ميرزاى دارا به آن محل آمده حكم به شكافتن آنجا كرد . دسته خنجرى و جيقه و كمربند مرصع و جامى طلا و موئى چند مختلف اللون به دست آمد . معلوم شد كه در اين موضع ، ارغون خان مغول مدفون شده و اشياء مذكوره را به تهران آوردند .\r\nنيز در اين سال قلعه و عمارتى در حوالى رود كرج به حكم حضرت خاقان بنا نهاده موسوم به سليمانيه ساختند .\r\nدر هجدهم جمادى الثانيهء اين سال ، جلال الدين افندى سفير عثمانى وارد تهران شد .\r\nهم در اين سال موكب خاقانى به عزم سلطانيه و آذربايجان انتهاض فرمودند .\r\nدر سال هزار و دويست و بيست و هشت عهدنامهء مشهور به عهدنامهء گلستان به دست ميرزا ابو الحسن خان وزير امور خارجه و دخالت سر گور ازلى سفير انگليس و جنرال رديش‌جو « 23 » ترقيم شد و بسته آمد . تاريخ اين عهدنامه بيست و نهم شوال هزار و دويست و بيست و هشت هجرى مطابق با هزار و هشتصد و سيزده ميلادى است .\r\n\r\n\r\n","description":"","footnote":"\r\n( 23 ) -  Rtichtchof ( Nicolas )  نام اين فرماندهء روسى در كتب ايران به صورتهاى مختلف آمده است .\r\n","page_name":" 861 ","page_number":909},
  {"content":"\r\n\r\nو هم در اين سال ميرزا محمد رضاى قزوينى مأمور به سفارت اسلامبول شد .\r\nو در اين سال حاجى محمد حسين خان امين الدوله به نظم فارس و عراق مأمور گرديده ملقب به « نظام الدوله » شد و ولد او عبد الله خان لقب امين الدوله يافت .\r\nنيز در اين سال ، عليرضا نام از طرف امير بخارا به‌سمت ايلچىگرى به تهران آمد و قاب و سرپوش بزرگى از يشم كه به لعل و ياقوت مرصع بود هديه آورد .\r\nهم در اين سال سفيرى از طرف مشايخ يمن به تهران رسيد و از طرف شيخ مسعود ، شيخ نجد ، عريضه و قطعهء زمردى پيشكش آورد .\r\nدر هزار و دويست و بيست و نه حضرت نايب السلطنه عباس ميرزا از آذربايجان به تهران آمدند و ميرزا ابو الحسن خان شيرازى به سفارت پطرزبورغ مأمور شد .\r\nو در محرم اين سال موكب خاقانى به‌طرف چمن كالپوش حركت فرمود و در اواخر شهر رمضان مراجعت به تهران كردند .\r\nو در اين سال ، عهدنامه‌اى ما بين دولتين عليتين ايران و انگليس منعقد شد كه صورت آن بعينه در اينجا ثبت مىشود :\r\n\r\nصورت عهدنامهء دولت عليهء ايران با دولت سنيهء انگليس\r\n\r\nفصل اول :\r\nاولياى دولت عليهء ايران بر خود لازم داشتند كه از تاريخ اين عهدنامهء فيروز هر شرط و عهدى به هريك از دولتهاى فرنگ كه با دولت بهيهء انگليس در حالت نزاع و دشمنى باشد بسته‌اند باطل و ساقط دانند و لشكر ساير طوايف فرنگيان را از حدود متعلقه به خاك ايران راه عبور به‌طرف هندوستان و سمت بنادر هند ندهند و احدى از اين طوايف را كه قصد هندوستان و دشمنى با دولت بهيهء انگليس داشته باشند نگذارند كه داخل مملكت ايران شود . و اگر طوايف مزبور خواهند كه از راه خوارزم\r\n\r\n","description":"","footnote":"","page_name":" 862 ","page_number":910},
  {"content":"\r\n\r\nيا تاتارستان و بخارا و سمرقند و غيره عبور به مملكت هند نمايند شاهنشاه ايران حتى المقدور پادشاهان و واليان و اعيان آن ممالك را مانع شوند و از راه دادن طوايف مزبور بازدارند ، خواه از راه تهديد و تخويف و خواه از روى رفق و مدارا .\r\n\r\nفصل دويم :\r\nچون اين عهدنامهء خجسته به صدق و راستى بسته آمده اميد چنان است كه ان شاء الله از تغيير و تبديل مصون و روز به روز مقتضيات يگانگى در ميانه افزون گردد و پيوند موافقت ميان اين دو پادشاه جم جاه فلك دستگاه و وليعهد و فرزندان و احفاد و امجاد ايشان و وزرا و امرا و ولات و حكام ولايات و سرحدات مملكتين ابد الاباد برقرار و استوار باشد . پادشاه و الا جاه انگليس قرارداد مىنمايد كه اگر بر سر امور داخلهء مملكت ايران فى ما بين شاهزادگان يا امرا و سرداران مناقشتى روى دهد دولت بهيهء انگليس را در اين ميان كارى نيست تا پادشاه وقت خواهش نمايد و احيانا اگر احدى از مشاراليهم ولايتى و جائى از خاك متعلقه به ايران را به آن دولت بهيه بدهند كه به ازاء آن كمك و اعانتى نمايند هرگز اولياى دولت بهيهء انگليس به اين امر اقبال نكرده پيرامون آن نخواهند گشت و دخل و تصرف در ممالك متعلقه به ايران ابدا نخواهند كرد .\r\n\r\nفصل سيم :\r\nمقصود كلى از اين عهدنامه آن است كه دو دولت قوى شوكت از جانبين امداد و كمك به يكديگر نمايند به شرطى كه دشمنان در نزاع و جدال سبقت نمايند و منظور اين است كه از امداد جانبين به يكديگر هر دو دولت قوى و مستحكم گردند . اين عهدنامه محض از براى رفع تقدم و سبقت نمودن دشمنان در نزاع و جدال استقرار پذيرفته است و مراد از سبقت ، تجاوز نمودن از خاك متعلقه به خود و قصد ملك خارج از ملك خود كردن است و خاك متعلقه به هريك از دولتين ايران و روس از قرارى است كه به اطلاع وكلاى دولتين ايران و انگليس و دولت روس بعد از آن مشخص و معين گردد .\r\n\r\nفصل چهارم :\r\nچون در يك فصل از فصول عهدنامهء مجمله كه فى ما بين دولتين\r\n\r\n","description":"","footnote":"","page_name":" 863 ","page_number":911},
  {"content":"\r\n\r\nعليتين بسته شد قرارداد چنين است كه اگر طايفه‌اى از طوايف فرنگيان به ممالك ايران به عزم دشمنى بيايند و دولت عليهء ايران از دولت بهيهء انگليس خواهش امداد نمايند فرمانفرماى هند از جانب دولت بهيهء انگليس خواهش مذكوره را به عمل بياورند و لشكر به قدر خواهش با سردار و اثاث جنگ از سمت هندوستان به ايران بفرستند . و اگر فرستادن لشكر امكان نداشته باشد به عوض آن از جانب دولت بهيهء انگليس مبلغى نقد كه قدر آن در عهدنامهء مفصله كه من بعد فى ما بين دولتين قويمتين بسته مىشود و معين خواهد شد الحال مقرر است كه مبلغ و مقدار آن دويست هزار تومان ساليانه خواهد بود . و اگر دولت عليهء ايران قصد ملكى خارج از خاك خود نموده در نزاع و جنگ سبقت با طايفه‌اى از طوايف فرنگستان نمايند امداد مذكور از جانب دولت بهيهء انگليس داده نخواهد شد و چون وجه نقد مزبور براى نگاه داشتن قشون است ايلچى دولت بهيهء انگليس را لازم است كه از رسيدن آن به قشون مستحضر و خاطرجمع باشد و بداند كه در خدمات مرجوعه صرف مىشود .\r\n\r\nفصل پنجم :\r\nهرگاه اولياى دولت عليهء ايران بخواهند كه براى تعليم و تعلم نظام فرنگ معلم به ايران بياورند مختارند كه از مملكتى از ممالك فرنگ كه با دولت بهيهء انگليس نزاع و جدال نداشته باشند معلم بگيرند .\r\n\r\nفصل ششم :\r\nاگر كسى از طوايف فرنگ كه در حالت مصالحه با دولت بهيهء انگليس مىباشند نزاع و جدال با دولت ايران نمايد پادشاه و الا جاه انگلستان كمال سعى و دقت نمايد كه فى ما بين دولت عليهء ايران و آن طايفه صلح واقع گردد و اگر سعى به جا نيفتد پادشاه ذىجاه انگلستان به طريقى كه مرقوم شد از مملكت هند عساكر و سپاه به كمك ايران مأمور كند يا اين كه دويست هزار تومان مقرره را به جهت خرج عساكر و سپاه و غيره كارسازى دولت عليهء ايران نمايند و اين اعانت و امداد را مادام كه جنگ فى ما بين دولت عليهء ايران و آن طايفه باشد و اولياى دولت عليهء ايران صلح ننمايند مضايقه ننمايند .\r\n\r\nفصل هفتم :\r\nچون قرارداد مملكت ايران اين است كه مواجب قشون شش ماه\r\n\r\n","description":"","footnote":"","page_name":" 864 ","page_number":912},
  {"content":"\r\n\r\nبه شش ماه داده مىشود قرارداد تنخواهى كه به عوض عساكر دولت بهيهء انگليس داده مىشود چنين شد كه تنخواه مزبور را ايلچى آن دولت بهيه هرچه ممكن شود زودتر و بيشتر كارسازى كند .\r\n\r\nفصل هشتم :\r\nهرگاه طايفهء افاغنه را با دولت بهيهء انگليس نزاع و جدالى باشد اولياى دولت ايران از اين طرف لشكر تعيين كرده به قسمى كه مصلحت دولتين باشد به دولت بهيهء انگليس امداد و اعانت نمايند و وجه اخراجات آن را از دولت بهيهء انگليس بگيرند از قرارى كه اولياى دولتين قطع و فصل نمايند .\r\n\r\nفصل نهم :\r\nاگر جنگ و نزاعى فى ما بين دولت عليهء ايران و افغان اتفاق افتد اولياى دولت بهيهء انگليس را در اين ميان كارى نيست و به هيچ طرف كمك و امدادى نخواهند كرد مگر اين‌كه به خواهش طرفين واسطهء صلح شوند .\r\n\r\nفصل دهم :\r\nاگر از رؤساى ايران كسى بخواهد دشمنى كند و ياغى شود و فرار به ولايت انگليس نمايد ، به محض اشارهء اولياى دولت ايران ، بايد آن كس را از ولايت مزبور بيرون نمايند و اگر بيرون نرود او را گرفته روانهء ايران نمايند و اگر خبر دهند قبل از ورود او را به ولايت خود راه ندهند و الا گرفته بفرستند و شرايط اين فصل از طرفين استقرار پذيرفته .\r\n\r\nفصل يازدهم :\r\nاگر در بحر العجم دولت عليهء ايران را امدادى ضرور شود از دولت بهيهء انگليس به شرط امكان و فراغ بال در آن وقت كشتى جنگ و قشون بدهند و اخراجات آن را موافق برآورد آن وقت قطع و فصل كنند و بازيافت نمايند و كشتيهاى مذكور بر آن خورها و لنگرگاهها عبور كنند كه امناى دولت عليهء ايران نشان دهند و از جاى ديگر بىرخصت و ضرورت عبور ننمايند . و اين عهدنامه به توسط ميرزا شفيع صدر اعظم و نايب الوزاره قائم مقام و معتمد الدوله ميرزا عبد الوهاب منشى الممالك وكلاى دولت عليهء ايران با مستر موريه نايب سر گوراوزلى بارونت سفير بزرگ دولت\r\n\r\n","description":"","footnote":"","page_name":" 865 ","page_number":913},
  {"content":"\r\n\r\nبهيهء انگليس كه در اين اوقات ايلچى جديد بود نوشته و مقرر شد و از طرفين نسخه برداشتند و در خاتمه نوشتند ما كه وكلاى حضرتين عليتين مىباشيم اين عهدنامهء مفصله را كه سابقا فى ما بين وكلاى دولتين به فصول دوازده‌گانه نگارش يافت حال به تغييرات چند كه منافى دوستى و يك جهتى دولتين عليتين نبود و به صلاح حضرتين انسب مىنمود در فصول يازده‌گانه تبيين و تقرير و تحرير كرده دستخط و مهر گذاشتيم .\r\nبه تاريخ بيست و پنجم ماه نوامبر سنهء يك هزار و هشتصد و چهارده عيسوى مطابق دوازدهم ذيحجة الحرام سنهء يكهزار و دويست و بيست و نه هجريهء مصطفويه على هاجرها الف السلام و التحية تحريرا فى دار الخلافه تهران صانها الله تعالى عن طوارق الحدثان .\r\nهم در اين سال ، ميرزا محمد رضاى قزوينى كه به سفارت اسلامبول رفته بود به تهران معاودت نمود .\r\nدر سال هزار و دويست و سى ، حاجى آقا خان وزير حاجى فيروز الدين ميرزا حاكم هرات به تهران آمد . در اين سال ملا محمد زنجانى كه از علماى متوقف تهران بود در كوچه به مستى برخورده عصائى كه به دست داشت چند دفعه بر سر آن مست زد . مست عربده آغاز كرده آخوند را زياد زد . عوام به‌جاى اين‌كه مخمور را تأديب كنند با آخوند همدست شده به محلهء ارامنه رفته كليساى آنها را خراب و خانه‌ها را غارت كرده خمهاى شراب را بشكستند . شاهزاده حسنعلى ميرزا حاكم تهران ، به حكم سياست سلطانى ، آخوند را از تهران اخراج و غرامت اموال ارامنه را از مرتكبين مأخوذ و به آنها موصول داشت . محمد مهدى خان مازندرانى متخلص به « شحنه » كه از امرا و شعراى اين دولت بود رباعىاى در اين مقدمه گفته است :\r\n زاهد بشكست از سر خامى خم مى * اسباب نشاط مى كشان زو شد طى\r\nگر بهر خدا شكست پس واى به ما * ور بهر ريا شكست پس واى به وى \r\nو از حوادث اين سال شرارت و ياغىگرى اهالى زلف‌آباد عراق بود كه به ايمانى خان حاكم خود شوريده علاوه‌بر اين دست‌اندازى به قوافل راه عراق مىنمودند . لهذا به امر شهريار عظيم الاقتدار ، عبد الله خان گرجى از تهران به تنبيه آنها روانه شد .\r\n\r\n","description":"","footnote":"","page_name":" 866 ","page_number":914},
  {"content":"\r\n\r\n( تبيين : ابو دلف عباسى در محال فراهان شهرى بنا كرد مشتمل بر دو مرتبهء تحتانى و فوقانى يعنى همچنان‌كه در روى زمين عمارات و بيوتات و مساجد و خانات و اسواق و غيره بود در زير زمين نيز به عينه همين قسم شهرى ساخت كه هرگاه دشمنى رو نمايد و اين شهر را محاصره كند اهل شهر در طبقهء زيرين رفته از شر دشمن محفوظ باشند . اين شهر موسوم به « دلف‌آباد » بود . بعد آن را ذلف‌آباد گفتند ) .\r\nدر عشر دويم رجب اين سال ، اردوى پادشاهى به چمن خوش ييلاق تشريف‌فرما شد . و در اين سال قلعهء خبوشان به تصرف عساكر منصوره درآمد .\r\nدر ربيع الاول هزار و دويست و سى و يك حضرت خاقان به شكار مسيله و زيارت قم نهضت فرمودند .\r\nو در اين سال محمد رحيم خان ، خان خيوق قشونى به‌سمت گرگان كشيد . ذو الفقار خان سردار او را هزيمت داده تا خيوق تعاقب كرد .\r\nنيز در اين سال موكب شهريارى از تهران به جانب سلطانيه حركت كرد و شاهزاده حسنعلى ميرزا از حكومت تهران معزول و به والىگرى خراسان برقرار گرديد .\r\nدر سال هزار و دويست و سى و دو ، شاهزاده على خان « 1 » برادر صلبى و بطنى نواب نايب السلطنه عباس ميرزا به لقب ظل السلطانى ملقب و به حكمرانى تهران برقرار و مخلع گرديد . ميرزا ابو الحسن خان وزير امور خارجه كه به ايلچىگرى روس و نمسه « 2 » رفته بود در اين سال به تهران مراجعت كرد .\r\nدر بهار اين سال بعد از سلام عيد نوروز ، حضرت خاقانى به عزم چمن سلطانيه انتهاض فرمودند .\r\nدر اين سال ، هرات به دست حسنعلى ميرزا شجاع السلطنه والى خراسان مفتوح گرديد و فيروز الدين ميرزا والى هرات قبول خراج نموده من‌جمله پنجاه هزار تومان اشرفى به سكهء خاقان فتحعلى شاه مسكوك نموده با كليد شهر هرات به توسط شجاع السلطنه به تهران فرستاد .\r\nدر اين سال ، در چمن سلطانيه الكساندر يرملوف كه از جانب دولت\r\n\r\n\r\n","description":"","footnote":"\r\n( 1 ) - پسر دهم فتحعلى شاه متولد ششم شعبان 1210 هجرى قمرى .\r\n( 2 ) - يعنى اتريش .\r\n","page_name":" 867 ","page_number":915},
  {"content":"\r\n\r\nروس به سردارى حاجى ترخان و قفقاز و گرجستان مأمور بود به حضور حضرت خاقان تشرف جست و از هدايا كه از جانب اعلى حضرت امپراطور روس به حضور شهريارى آورد ، پيل و هودجى از طلا بود كه با كليد آن را كوك مىكردند . اعضاء و جوارح پيل ، مانند پيل زنده متحرك مىشد و اظهار حركت طبيعى مىنمود . و نيز سه قطعه آئينه بود كه از دو ذرع و نيم طول آنها زيادتر و يك ذرع عرض بيشتر داشت و دو قطعه از اين سه آئينه را در تالار تخت مرمر نصب و سيمى را كه با قاب و چهارچوب بود در شاه نشين عمارت بلور مشهور به گلستان گذاشتند .\r\nهم در اين سال ، محبعلى خان خلج با يك زنجير فيل و چهار رأس اسب تركمانى و ساير هداياى ديگر از قبيل تسبيح مرواريد و شال كشميرى به سفارت اسلامبول مأمور شد .\r\nو از حوادث اين سال ، قتل سيد شاه خليل الله اسماعيلى است در يزد و بعد از مقتول شدن او ، آقا خان پسر شاه خليل الله به شرف مصاهرت خاقان اختصاص يافت « 3 » و حاكم قم و محلات گرديد .\r\nدر ربيع الثانى هزار و دويست و سى و سه موكب خاقانى به‌سمت مازندران حركت فرمود و عمارت بحر الارم بارفروش كه از بناهاى شاه عباس صفوى بود به حكم خاقان تعمير شد .\r\nدر هجدهم رجب اين سال ، حضرت خاقان به عزم خراسان نهضت فرما شدند و قبل از حركت اردوى شاهى ميرزا ابو الحسن خان شيرازى به سفارت انگليس و نمسه و فرانسه مامور شد .\r\nدر هشتم ذيحجهء اين سال موكب پادشاهى از خراسان به تهران معاودت فرمود .\r\n\r\n\r\n","description":"","footnote":"\r\n( 3 ) - فتحعلى شاه به منظور استمالت از آقا خان كه پدرش در بلواى ناشى از تعصب مذهبى كشته شده بود دختر بيست و سوم خود را به نام « سرو جهان خانم » به دو تزويج نمود .\r\nآقا خان يا بهتر بگوئيم حسنعلى شاه از اين زن سه فرزند يافت : دو دختر و يك پسر به نام على شاه كه به آقا خان دوم معروف شد و رياست اسماعيليه يافت . وى در 1302 ه . ق درگذشت و پسر او محمد شاه ( آقا خان سوم ) در هشت سالگى رياست اسماعيليه را به دست گرفت . او همان آقا خان است كه پيروانش يك بار او را به زر كشيدند و يك بار به الماس . وى در 1376 ( 1957 ) درگذشت و چون پسرش پرنس على خان آلودهء شراب و زن بارگى و تعيشات زشت بود نوه‌اش پرنس صدر الدين خان به رياست اسماعيليه رسيد .\r\n","page_name":" 868 ","page_number":916},
  {"content":"\r\n\r\nو در همين سال حاجى محمد حسين خان مروى ملقب به فخر الدوله از طايفهء عز الدين لوى قاجار كه از وزراى حضرت خاقان بود وفات نمود .\r\nنيز در اين سال پلكنيك مزراويج « 4 » از جانب دولت روس به سفارت ايران مامور شد و ميرزا ابو الحسن خان شيرازى از سفارت مسطور مراجعت كرد .\r\nدر اوايل سال هزار و دويست و سى و چهار بعد از جشن نوروزى ، شجاع السلطنه كه از خراسان به تهران آمده بود مرخصى حاصل كرده به محل حكمرانى خود بازگشت و اسماعيل خان سردار با ده هزار سوار در ركاب شاهزاده مأمور خراسان شدند و حضرت خاقانى در بيست و هفتم شعبان به چمن سلطانيه نزول اجلال فرمودند .\r\nو در اين سال شاهزاده محمد على ميرزا لشكر به بغداد كشيد و عساكر شاهزاده تا مندليج و بعقوبه را تاخت . آقا احمد كرمانشاهى كه در عتبات عاليات مجاور بود با پيشكش از طرف والى بغداد رسيده شاهزاده را از صرافت تسخير بغداد انداخت .\r\nدر اين سال خسرو خان گرجى از حكومت گيلان معزول و شاهزاده محمد رضا ميرزا به‌جاى او منصوب شد .\r\nدر نوزدهم ذيقعدهء اين سال موكب خاقانى به شهر دار الخلافه مراجعت فرمود .\r\nميرزا شفيع صدر اعظم در اين سال درگذشت و صدارت عظمى به حاجى محمد حسين خان نظام الدولهء اصفهانى مفوض آمد و عبد الله خان پسر حاجى محمد حسين خان مستوفى الممالك شد .\r\nنيز در اين سال بناى جشن و عروسى شاهزادهء كامكار نواب محمد ميرزا بن حضرت نايب السلطنه را نهادند . تبيين آن‌كه در ششم ذيقعدهء هزار و دويست و بيست و دو كه اين فرزند سعادتمند به عرصهء وجود آمد حضرت خاقان او را نظر به نام شاه شهيد سعيد به محمد ميرزا موسوم فرمود و با اين‌كه فرزندزاده بود و مىبايست به اميرزاده مخاطب شود ولى به الهام ايزدى او را در سلك فرزندان خود منسلك داشته « شاهزاده » خطاب مىفرمودند . در اين سال كه عمر شريفش به سيزده رسيد ، صبيهء امير كبير محمد قاسم خان بن سليمان خان را كه او نيز در حضرت خاقانى\r\n\r\n\r\n","description":"","footnote":"\r\n( 4 ) -  Mazarawitch . \r\n","page_name":" 869 ","page_number":917},
  {"content":"\r\n\r\nرتبهء فرزندى و مرتبهء شاهزادگى به علاوه نسبت مصاهرت داشت در حبالهء نكاح نواب شاهزاده محمد ميرزا ( شهريار مبرور محمد شاه ماضى ) در آوردند « 4 » . بعد از اين سور و سرور موكب خاقانى از دار الخلافهء تهران به زيارت قم و تماشاى چشمهء فين كاشان انتهاض فرمود و در دويم جمادى الثانيه به تهران معاودت فرمود .\r\nو در اين سال سليمان افندى نام فرستادهء سلطان محمود خان - سلطان عثمانى - به دار الخلافه رسيد .\r\nدر سال هزار و دويست و سى و پنج ، در اوايل بهار ، فرستادگان شاه محمود و كامران ميرزاى افغان با عريضه و پيشكش به دار الخلافه رسيدند .\r\nدر پنج‌شنبه بيست و ششم شعبان اين سال موكب خاقانى تشريف‌فرماى سلطانيه شد و در منزل اول كه كرج و معروف به سليمانيه بود فرستادهء امپراطور روس الكساندر اول به اردوى خاقان پيوست و از جمله هدايائى كه حامل بود يك حوض بلور مثمن الشكل در دو ذرع طول و همين‌قدر عرض و يك ذرع عمق و الماس‌تراش بود . سطح اين حوض از يك پارچه آئينه و علاوه بر او چهل چراغ و قناديل بلور نيز آورده بودند . برحسب امر خاقانى حوض بلور را در عمارت موسوم به بلور نصب و چهل چراغ و قناديل را نيز در همان عمارت آويختند .\r\nدر دوازدهم رمضان اين سال ، موكب خاقانى وارد چمن سلطانيه شد . شاهزادگان ذىشان ، نواب نايب السلطنه از آذربايجان و نواب ظل السلطان از تهران ، به حضور آمدند . بعد از ماه صيام ، موكب حضرت خاقان به دار الخلافه معاودت فرمود . و در پانزدهم ذيقعده ورود به دار الخلافه اتفاق افتاد .\r\nدر سال هزار و دويست و سى و شش موكب پادشاهى از دار الخلافه به قصد شكار طارم ، به لوشان كه از منازل گيلان است تشريف‌فرما شد .\r\nعلماى گيلان معروض داشتند كه شاهزاده محمد رضا ميرزاى حكمران به ترغيب على خان اصفهانى وزير شاهزاده طريقهء تصوف اختيار كرده و ارادت به حاجى محمد حسين اصفهانى كه از اولاد شيخ زين الدين است و به حاجى محمد جعفر كبودر آهنگى مىورزد و متشرعين از شاهزاده و\r\n\r\n\r\n","description":"","footnote":"\r\n( 4 ) - اين دختر كه ملك جهان نام داشت و بعدها « مهد عليا » خوانده شد دختر امير محمد قاسم خان قاجار و مادر ناصر الدين شاه بود .\r\n","page_name":" 870 ","page_number":918},
  {"content":"\r\n\r\nوزير او انزجارى دارند . شاهزاده را از رشت به لوشان احضار و وزير را معزول و جمعى از خدام ايشان را مغلول نمودند .\r\nو در اين منزل عريضهء شاهزاده نايب السلطنه رسيد كه سرخاى خان لزگى و مصطفى خان جوانشير از رفتار گماشتگان دولت روس دلگير و رو به ايران نهادند . خلاصه موكب خاقانى بعد از نظم صفحات گيلان از لوشان به عزم تهران حركت كرد و در بيست و هفتم جمادى الثانيه وارد دار الخلافه شد .\r\nميرزا ابو الحسن خان شيرازى كه به سفارت انگليس و نمسه رفته و سه سال مدت سفارت او شده بود در اين سال به دار الخلافه رسيد و يك حلقه انگشترى الماس گرانبها از طرف پادشاه ذىجاه انگلستان كه به مباركى امضاى وليعهدى نايب السلطنه ارسال داشته بودند به حضور رسانيد .\r\nهم در اين سال حاجى حيدر على خان شيرازى به جهت تنبيه طايفهء وهابيه مأمور مصر شد .\r\nو در رجب اين سال ميرزا عبد الوهاب معتمد الدوله « 5 » به جهت استمالت خوانين خراسان ماموريت يافت و شاهزاده محمد على ميرزا از كرمانشهان حركت كرده در ماه شعبان به دار الخلافه رسيد . و حضرت خاقانى به فيروزكوه تشريف‌فرما و از آنجا به چمن خوش ييلاق تشريف بردند و در بيست و دويم ذيقعده به دار الخلافه نزول اجلال فرمودند .\r\nو در بيست و هفتم ذيحجهء اين سال زلزلهء سختى در شيراز شده ابنيهء زيادى خراب شد . و در نيمهء ماه صفر ثانيا زلزله صدمهء سختى به شيراز وارد آورده لهذا ماليات يك سالهء آن بخشيده شد .\r\nو در دوازدهم ذيحجهء اين سال نواب عباس ميرزا نايب السلطنه از تبريز به عزم جنگ با عثمانى حركت نموده تپراق قلعه و آق‌سراى و بايزيد و ساير قلاع ديگر را مفتوح و مسخر كرده در صفر هزار و دويست و سى و هفت به تبريز معاودت نمود .\r\nدر هزار و دويست و سى و هفت ، به حكم حضرت خاقان ، شاهزاده\r\n\r\n\r\n","description":"","footnote":"\r\n( 5 ) - ميرزا عبد الوهاب معتمد الدوله متخلص به « نشاط » از شعراى بنام و نويسندگان توانا و عرفاى راستين و صاحب كتاب « گنجينهء نشاط » .\r\n","page_name":" 871 ","page_number":919},
  {"content":"\r\n\r\nمحمد على ميرزا عزم يورش بغداد نمود . در اوايل شهر صفر به سرمن‌راى وارد و مصمم حركت به جانب بغداد شد . شيخ موسى بن شيخ جعفر نجفى از جانب والى بغداد به شفاعت و عذرخواهى آمده استدعاى عفو نمود .\r\nچون در منزل دلو عباس عارضه به مزاج شاهزاده عارض شده و رو به تزايد بود ، شفاعت شيخ را قبول و داود پاشا را معاف داشت و قصد مراجعت كرد و در منزل طاق كسرى مشهور به طاق كرى « 6 » مرض اسهال شدت نموده چند روزى در آنجا توقف كردند و در شب پنجشنبه بيست و ششم صفر هزار و دويست و سى و هفت به رحمت ايزدى پيوست و صاحب ديوان ميرزا تقى علىآبادى گفته است :\r\n دولت شه جوان كه بدى باختر خداى * از امر كدخداى جهان شاه نامور\r\nزان پس كه نام جست ز فتح سپاه روم * آمد پى گشادن بغداد پىسپر\r\nتنگى گرفت كار دو عالم از آن گشاد * تلخى گرفت كام دو گيتى از آن شكر\r\nباز جهان ربودش و معدوم از او نشان * گرگ اجل دريدش و محروم از او نظر \r\nنيز صاحب ديوان در مرثيهء اين شاهزاده گفته :\r\n پس از دوران دولت شه يكى بگذر به كرمانشه * چنان بينى مداين را كه بىنوشيروانستى \r\nبارى تولد شاهزادهء مغفور در قصبهء « نوا » در ربيع الثانى هزار و دويست و سه بود . در دوازده سالگى ايالت فارس يافت و پس از پنج سال به حكمرانى قزوين شتافت و بعد از دو سال به حكمرانى عربستان و لرستان و خوزستان و بختيارى و كرمانشاه نايل شد و شادروان شوشتر را بساخت .\r\nسال عمرش سى و چهار سال و چون شعر مىفرمود تخلص « دولتشاه » مىكرد . از اشعار اوست :\r\n نه بيم ز برقى و نه منت ز سحابى * خوش آن‌كه چو من دانه در اين خاك ندارد \r\n\r\n\r\n","description":"","footnote":"\r\n( 6 ) - محمد على ميرزا در محلى به نام طاق گرا درگذشت .\r\n","page_name":" 872 ","page_number":920},
  {"content":"\r\n\r\nبعد از فوت شاهزادهء مغفور ، ده پسر از ايشان ماند :\r\nاول : محمد حسين ميرزا ملقب به حشمة الدوله كه مادرش دختر احمد خان مراغه‌اى و در آن وقت حاكم لرستان بود . بعد از فوت پدر به حكم خاقان به‌جاى پدر به ايالت نشست .\r\nدويم : نواب طهماسب ميرزا ملقب به مؤيد الدوله كه در حضرت نواب نايب السلطنه سمت مصاهرت و منزلهء فرزندى داشت و شرح حال معظم اليه در موقع خود بيايد « 7 » .\r\nسيم : نواب نصر الله ميرزا ملقب به والى .\r\nچهارم : اسد الله ميرزا .\r\nپنجم : فتح الله ميرزا .\r\nششم : امامقلى ميرزا كه ملقب به عماد الدوله شد .\r\nهفتم : جهانگير ميرزا .\r\nهشتم : نور الدهر ميرزا .\r\nنهم : محمد رحيم ميرزا .\r\nدهم : ابو الحسن ميرزا .\r\nو در اين سال وباى عظيمى در فارس بروز كرد و از بنادر عمان اول به بصره سرايت و شروع كرد و بسيارى را تلف كرد .\r\nدر بهار اين سال ، موكب خاقانى به‌طرف سلطانيه حركت فرموده دوشنبه دويم شوال بدان محل تشريف ورود داد و در هشتم ذيقعده در چمن سلطانيه خبر فتوحات و غلبهء نواب عباس ميرزاى نايب السلطنه بر سپاه عثمانى و فتح تپراق قلعه به عرض حضور خاقانى رسيد . در سيم ذيحجه اردوى شاهى از سلطانيه به قصد تسخير عراق عرب و بغداد نهضت فرما شد و در روز عيد اضحى به چمن اسفندآباد ورود فرموده خبر فتوحات محمد حسين ميرزاى حشمة الدوله و ساير امرا كه به منقلا رفته بودند معروض افتاد . اما در حينى كه فتوحات خاص لشكر ايران بود وباى سختى از هند بروز كرده به سواحل فارس سرايت نمود و از آنجا به عراق و از عراق به تبريز آمد و ميرزا عيسى مشهور به ميرزا بزرگ قائم مقام در پنجم ذيقعده به اين مرض درگذشت و در اردوى حشمة الدوله و ساير شاهزادگان و با افتاد و جمعى تلف شدند ؛ و نيز در اردوى خاقانى سرايت كرد . و در اين اردو\r\n\r\n\r\n","description":"","footnote":"\r\n( 7 ) - براى اطلاع بر شرح حال طهماسب ميرزا رجوع شود به توضيحات پايان كتاب .\r\n","page_name":" 873 ","page_number":921},
  {"content":"\r\n\r\nجعفر قلى خان نوائى و ميرزا مقيم مستوفى و دوستعلى خان معير الممالك بسطامى به اين مرض درگذشتند . لهذا اردوى شاهى دههء عاشورا را به همدان و بعد به بروجرد حركت كرده در بيست و چهارم محرم هزار و دويست و سى و هشت به دار الخلافه وارد شدند .\r\nدر هزار و دويست و سى و هشت بعد از ورود موكب خاقانى به تهران در اواسط ربيع الاول ، ميرزا عبد الوهاب معتمد الدوله از خراسان و شيخ موسى نجفى كه از علماى اماميه و مامور استرداد مندليج و ساير بلاد عراق عرب بود و حسينعلى ميرزا فرمانفرماى فارس به تهران رسيدند ؛ و حسنعلى ميرزاى شجاع السلطنه كه متهم بود به اين‌كه داعيهء سلطنت دارد نيز از خراسان به تهران آمده از حكومت استعفا كرد ؛ و محمد ولى ميرزا به ايالت يزد مأمور گرديد .\r\nدر بهار اين سال ، جشن نوروزى در تهران فراهم آمد و از طرف سلطان محمود خان سلطان عثمانى ، محمد امين رئوف پاشا سر عسكر ارزنة الروم مامور مصالحه و معاهدهء دولت ايران گرديد . و از طرف دولت ايران ميرزا محمد على آشتيانى مستوفى به جهت انعقاد مصالحه به ارزنة الروم رفت .\r\nهم در اين سال ، اهالى مندليج كه تبعيت عثمانى را قبول كرده و با داود پاشا والى بغداد مراوده پيدا نموده و يك دسته از قشون عثمانى را در شهر راه داده و اين حركت موجب تغير اولياى دولت عليه شده بود پنج هزار سوار به سردارى خسرو خان گرجى به اعانت محمد حسين ميرزاى حشمة الدوله و قشون كرمانشاهى مأمور تنبيه اهالى مندليج شده بعد از تسخير مندليج ، خسرو خان حاكم آنجا شد و محمد حسين ميرزا آن وقت لقب حشمة الدوله يافت و شمشير مرصعى به او مرحمت شد . و بعد از اين فتح ، ميرزا صادق وقايع‌نگار مروزى از تهران به بغداد سفر كرده شروط مفصلهء ذيل را به داود پاشا والى بغداد اظهار كرده داود پاشا كه در به دو حال از تقويت‌يافتگان اين دولت بود قبول شروط كرده وقايع‌نگار را خرسند معاودت داد .\r\n\r\nشرط اول :\r\nآن‌كه از خانقين تا بغداد در سر جسر و شريعهء امام اعظم از زوار ايران ، باج خواستن موقوف باشد .\r\n\r\n","description":"","footnote":"","page_name":" 874 ","page_number":922},
  {"content":"\r\n\r\n\r\nشرط دويم :\r\nخزينهء نجف اشرف را كه در فتنهء وهابيه به كاظمين ( ع ) برده‌اند به استحضار معتمدان آن سامان و معتمدى معين از دولت ايران برگردانند و طومارهاى ثبت ممهور به دربار ايران فرستند تا در دفتر نگارندگان ترقيم يابد .\r\n\r\nسيم :\r\nآن‌كه در اماكن مشرفه ، حكام خوش‌رفتار بىغرض گذارند كه امور شرعيهء فرعيه را راجع‌به تعصب نكنند و با زوار حسن سلوك داشته باشند و دواعى شرعيه متعلقه به عجم را به مجتهد شيعه رجوع كنند كه بىشائبهء ريب و تعصب انجام دهند .\r\n\r\nچهارم :\r\nآن‌كه على العجاله مبلغ پنج هزار تومان زر مسكوك صحيح الوزن به شكرانهء صفح زلات هم در اين ايام به دربار ايران فرستاده شود و همه ساله اين مبلغ را مستمر دارند .\r\nنيز در اين سال ، بعد از استعفاى حسنعلى ميرزاى شجاع السلطنه ، علينقى ميرزاى « 1 » حاكم قزوين حاكم خراسان و در غرهء رمضان به پيشكارى معتمد الدوله روانهء آن سامان گرديد و « حجة السلطان » لقب يافت و امام ويردى ميرزاى ايلخانى حاكم قزوين شد .\r\nو در تابستان اين سال ، موكب پادشاهى به قلهء البرز صعود نمود .\r\nشرح اين مسافرت را امير الشعراء مرحوم رضا قلى خان لله باشى روح الله روحه در روضة الصفاى ناصرى چنين نگاشته :\r\n« البرز كوهى است عظيم غالبا چون زمرد سبز و در هرجا به نامى موسوم . چون قارن در بعضى حدود آن بوده مشهور به كوه قارن شده و بعضى كوه قاف همان را دانسته‌اند . به‌هرحال رشتهء اين كوه چون زياد ممتد است گوئى بر گرد كره محيط است و در وسط مايل به جنوبى طبرستان و مازندران واقع . و گفته‌اند ابتداى آن از جبل القمر است كه در مملكت\r\n\r\n\r\n","description":"","footnote":"\r\n( 1 ) - علينقى ميرزا پسر هشتم فتحعلى شاه متولد پنجشنبه نوزدهم شوال 1307 ه . ق .\r\nوى شعر مىگفت و « و الا » تخلص مىكرد .\r\n","page_name":" 875 ","page_number":923},
  {"content":"\r\n\r\nسنار از بلاد سودان و زنگبار در اواسط خط استواست و منبع رود نيل از آنجا است . به‌طرف جبال امتداد يافته از مملكت سودان گذشته به اقليم صعود مصر آمده نزديكى قاهره مايل به‌سمت مشرق شده بعد از طى هشت منزل به جانب شمال ممتد مىشود و بعد از طى يك ماه راه به ارمينيهء كبرى و قرمان و اناطولى مىرسد و چون به ميان اقليم چهارم رسيد به سوى مشرق كشيده مىشود و از بلاد داغستان و گرجستان و آذربايجان گذشته از شمالى تهران مرور كرده از طبرستان و خراسان و زابل و كابل و سياپوشان گذشته و جنوبى بلاد بدخشان را قطع كرده تمامى بلاد كشمير و تبت را گرفته از غربى ملك ننكياش و ختن و چين مىگذرد و از شرقى هندوستان و تيپال و بنگاله مرور كرده به بحر محيط منتهى مىشود . طول اين كوه را يك هزار و پانصد فرسنگ شمرده‌اند و قريب دوازده هزار شهر و ولايت در جوانب آن آباد است و به سبب قرب هر ولايت به نامى جداگانه موسوم شده . سياحان ايران نوشته‌اند كه قرب هفتاد لغت اسم اين كوه را شنيده‌ايم . زياده از دويست طايفهء مختلفة العقيدة و اللسان بر دو جانب آن ديده و قريب به سيصد طايفه از مذاهب متعدده در دو طرف آن مىباشند .\r\nالحاصل از تهران تا البرز دو فرسخ و نيم مسافت است و صعود به قلهء آن مورث مشقت و مخافت است . چون حضرت خاقان خيال صعود به اين كوه فرمود ، دو روز پيش ، خيام با احتشام را به قله بردند و انواع لوازم از ماكولات و غيره آنجا حاضر كردند . در اوايل ذيقعده از قصر كاوس امامزاده قاسم انتهاض كرده در مدت چهار ساعت به قله رسيدند . در بالاى اين كوه چشمه‌اى است كه در تابستان ، آب آن از سردى يخ مىكند و شخص در فصل گرما احساس هواى زمستانى مىنمايد .\r\nرودخانهء كرج كه از جانب غربى شهر تهران به بلوك شهريار مىرود و رودخانهء جاجرود كه از طرف شرقى اين شهر به ورامين و خوار جارى است سرچشمهء هردو در آن مكان متحد است .\r\nخلاصه به اشارهء خاقانى شبها در آن كوهسار آتشبازى مىكردند و درختها آتش مىزدند و از فراز تا نشيب كوه روشن و فروغ آتش از مسافات بسيار بعيد نمودار بود . هوا در آن اوقات طورى برودت داشت كه مهديقلى خان دولوى قاجار از سردى مبتلا به مرض مزمن و مشرف به موت شد و ميرزا رحيم شيرازى طبيب خاصه كه مردى فاضل بود او\r\n\r\n","description":"","footnote":"","page_name":" 876 ","page_number":924},
  {"content":"\r\n\r\nرا به گرمى باده معالجه كرد و چون سورت برودت مانع توقف زياد بود موكب خاقانى معاودت فرمود . . . » .\r\nو در اين سال ، حاجى محمد حسين خان صدر اصفهانى مرحوم و در سيزدهم صفر هزار و دويست و سى و نه بعد از انتقال او عبد الله خان امين الدوله پسر صدر به منصب پدر نايل گرديد .\r\nهم در اين سال كه سال هزار و دويست و سى و هشت باشد حاجى محمد على كاشانى كه درويشى متشرع بود با حاجى عبد الله كه يكى از خواجه‌سرايان حرم بود ، به نيابت حج از طرف والده مرحومهء خاقان ، به مكهء معظمه رفتند و غزلى از گفته‌هاى خاقان مغفور در سنگ مرمر مصحوب ايشان بدان مكان مقدس ارسال شد و مطلع آن اين است :\r\n محرمى بايد كه پيغامى برد * نزد جانان نام گمنامى برد \r\nنيز در اين سال حضرت خاقانى سفرى به زيارت قم فرمودند .\r\nو در اين سنه ، نجيب افندى از اسلامبول به سفارت ايران در رسيد و در تالار گلستان بار يافت و نامهء سلطان محمود خان سلطان عثمانى را كه امضاى مصالحه و معاهده فى ما بين محمد امين پاشا سر عسكر ارزنة - الروم و ميرزا محمد على آشتيانى مرقوم شده بود تبليغ نمود و قاسم خان سرهنگ فوج تبريزى با نجيب افندى به سفارت اسلامبول رفت و اين است صورت عهدنامه :\r\n\r\nسواد عهدنامهء دولتين عليتين ايران و عثمانى\r\n« غرض از تحرير اين كتاب مستطاب آن‌كه در اين چند سال به‌واسطهء وقوع بعضى حوادث ميان دولتين عليتين اسلام ، روابط صلح و صفوت و ضوابط دوستى و الفت قديمه مبدل به نقار و خصومت و مؤدى به حرب و كدورت گشته بود به مقتضاى جهت جامعهء اسلاميهء اسلام و عدم رضاى طرفين به سفك دماء و وقوع اين‌گونه حوادث و غوغا و اعادت سلم و مودت و تجديد دوستى محبت از جانب دولتين فخيمتين اظهار رغبت و موافقت شد و به موجب فرمان همايون اعلى حضرت شاهنشاه ممالك ايران بالقابه فتحعلى شاه خلد الله ملكه و اقباله و حكم مأموريت‌نامه\r\n\r\n","description":"","footnote":"","page_name":" 877 ","page_number":925},
  {"content":"\r\n\r\nنواب ولىعهد دوران عباس ميرزا باوصافه اين عبد مملوك و چاكر جان نثار به وكالت‌نامه مباهى و مخصوص گشته از جانب دولت عليهء عثمانى نيز به امر و فرمان اعلى حضرت سلطان غازى سلطان محمود خان بتمجيده وكالت‌نامه به جانب والى ولايت ارزنة الروم محمد امين رئوف پاشا سرعسكر جانب شرق عنايت شده بود ، اين عبد مملوك در مدينهء ارزنة الروم با جناب سرعسكر مشاراليه بعد از مبادله وكالت‌نامه‌هاى مباركه عقد مجلس مكالمه كرده مصالحهء مباركه به اين آئين ترتيب و تعيين يافت .\r\n\r\nاساس\r\nاز قرارى كه در تاريخ يكهزار و يكصد و پنجاه و نه به موجب مصالحه و عهدنامه واقع گشته « 1 » حدود و سنور قديمه و شرايط سابقه از امر حجاج و تجار و زوار و رد فرارى و تخليهء سبيل اسرا و اقامت شخص معين در دولتين عليتين تماما و كمالا بين الدولتين باقى و مرعى و معتبر بوده به اركان آن وجها من الوجوه خللى عارض نشده و در ما بين دولتين عليتين شرايط دوستى و مقتضاى الفت و محبت ابدا در كار باشد و بعد از اين شمشير خلاف در غلاف بوده در ميان دو دولت معامله‌اى كه مؤدى كدورت و برودت و منافى سلم و صفوت باشد وقوع نيابد و آنچه داخل حدود قديمهء دولت عليهء عثمانى مىباشد و در اثناى حرب و قتال به دست دولت عليهء ايران آمده از جمله قرى و اراضى و قلاع و فضا و قصبه حال تحرير مصالحه از تاريخ اين تمسك معتبره الى مدت شصت روز به‌طرف دولت عثمانى تماما تسليم شود و به مراعات حرمت اين مصالحهء خيريه گرفتاران طرفين را بلاكتم و اخفا تخليهء سبيل كرده آنچه در اثناى راه محتاج اليه آنها باشد از مأكولات و غيرها عطا شود و به سرحدات طرفين ايصال نمايند .\r\n\r\n\r\n","description":"","footnote":"\r\n( 1 ) - يعنى معاهدهء بين نادر شاه و دولت عثمانى كه آن خود مبتنى بود بر قرارداد زهاب بين شاه صفى صفوى پادشاه ايران و سلطان مراد رابع سلطان عثمانى در سال 1049 ه . ق .\r\nبرابر با 1639 ميلادى . به موجب اين قرارداد بغداد از آن عثمانيان شد و ايروان از آن ايرانيان .\r\n( براى تفصيل بيشتر رجوع شود به كتاب « اسناد و مكاتبات سياسى ايران از سال 1038 تا 1105 » تأليف عبد الحسين نوائى ، انتشارات بنياد فرهنگ ، 1360 ) .\r\n","page_name":" 878 ","page_number":926},
  {"content":"\r\n\r\n\r\nمادهء اول :\r\nدولتين عليتين را در امور داخلهء يكديگر مداخله جايز نيست فى ما بعد از جانب بغداد و كردستان مداخله جايز ندانسته از جمله محالى كه از توجيهات سنجاق و كردستان داخل حدود مىباشد ، سببا من الاسباب و وجها من الوجوه ، از طرف دولت عليهء ايران مداخله و تجاوز و تعرض در متصرفين سابق و لاحق تصاحب نشود و در حوالى مذكوره اگر از اهالى طرفين به ييلاق و قشلاق عبور نمايند در باب مرسومات عاديهء ييلاقى و قشلاقى و ساير دعاوى كه وقوع يابد ما بين وكلاى نواب ولىعهد دولت ايران و وزير بغداد مخابره شده رفع نمايند كه باعث كدورت در ميان دو دولت نگردد .\r\n\r\nمادهء ثانيه :\r\nاز اهالى ايران كسانى كه به مكهء معظمه و مدينهء مكرمه و ساير بلاد اسلاميه آمدوشد مىنمايند مثل حجاج و زوار و تجار و مترددين اهالى بلاد اسلاميه ، روميه با آن جماعت مثل اهالى خودشان معامله نمايند و از ايشان دو رمه و ساير وجوه خلاف قانون شرعيه اصلا چيزى مطالبه نشود و كذلك از زوار عتبات عاليات مادامى كه مال التجاره نداشته باشند از ايشان مطالبهء باج و غيره نشود و اگر مال التجاره داشته باشند بر وفق حساب گمرك مطالبه شده زياده طلب ننمايند و از طرف دولت عليهء ايران نيز با تجار طرف دولت بهيهء عثمانى و اهالى ايشان بر اين وجه معامله نمايند و به مقتضاى شرايط سابقه فى ما بعد در حق حجاج و تجار دولت عليهء ايران تنفيذ و اجراى شرايط قديم از جانب وزراى عظام و امير حاج و مير ميران كرام و ساير ضابطان و حكام دولت عليهء عثمانى كمال دقت و رعايت شود و از شام شريف الى حرمين محترمين و از آنجا الى شام شريف از جانب امين - صرهء همايون به معرفت معتمدى متعين كه در ميان آنهاست نظارت نمايد ؛ و از مخدرات حرم شاهنشاهى و حرمهاى شاهزادگان عظام و ساير اكابر دولت عليهء ايران كه به مكهء معظمه و عتبات عاليات مىروند فراخور مرتبهء ايشان حرمت و اعزاز شود . و كذلك در خصوص رسومات گمرك تجار و اهالى دولت عليهء ايران مانند دولت بهيهء عثمانى معامله شود و از مال تجارت ايشان يك دفعه به قرار يك‌صد قروش چهار قروش گمرگ گرفته و به دست ايشان تذكره داده مادامى كه از دست ايشان به دست ديگرى\r\n\r\n","description":"","footnote":"","page_name":" 879 ","page_number":927},
  {"content":"\r\n\r\nمنتقل نشده است مكرر از ايشان گمرك نگيرند . تجار ايران لاجل التجاره چوپوق شيراز كه به دار السعاده مىآورند در بيع و شراى آن انحصار نباشد و به هركس كه خواهند بيع نمايند و با تجار و تبعه و اهالى دولتين عليتين كه به ممالك جانبين آمدوشد مىنمايند به مقتضاى جهت جامعيهء اسلاميه ، معاملهء دوستانه شده از هر ايذا و اضرار محفوظ باشند .\r\n\r\nمادهء ثالثه :\r\nآنچه از عشيرهء حيدرانلو و سبيكى متنازع فيها بوده و امروز در خاك دولت بهيهء عثمانى ساكن مىباشند ، مادامى كه در سمت آنهاست اگر به حدود ممالك ايران تجاوز كرده خسارت رسانند سرحدداران در منع و تربيت ايشان دقت نمايند و اگر از تجاوز و خسارت دست برندارند و از جانب سرحدداران منع ايشان نشود از تصاحب ايشان ، دولت بهيهء عثمانى كف يد نمايد و اگر ايشان به رضا و اختيار خود به جانب ايران بگذرند دولت عثمانى ايشان را منع و تصاحب نكند و بعد از آن‌كه به‌طرف دولت بهيهء ايران گذرند بعد اگر به خاك عثمانى بيايند قطعا تصاحب و قبول ايشان نشود و درصورتىكه ايشان به‌طرف ايران نگذرند و آن وقت از حدود دولت عثمانى تجاوز كرده خسارت برسانند سرحدنشينان دولت عليهء ايران در منع و تجاوز ايشان دقت نمايند .\r\n\r\nمادهء رابعه :\r\nبه موجب شرط قديم ، فرارى دولتين از طرفين تصاحب نشود و كذلك از جملهء عشاير و ايلات ، هركسى كه بعد از اين تاريخ از دولت عليهء عثمانى به دولت فخيمهء ايران و از دولت عليهء ايران به دولت بهيه عثمانى بگذرد بايد آن گذشتگان تصاحب نشوند .\r\n\r\nمادهء خامسه :\r\nآنچه در دار السلطنه و ساير ممالك دولت عثمانى ، اموال تجار ايران موافق شرع و دفتر ، محفوظ نگاه داشته شده است از تاريخ اين تمسك در ظرف شصت روز در هر محلى كه باشد ، به موجب دفاتر مرقومه و معرفت شرع و معتمد دولت ايران به صاحبان آنها تسليم شود و سواى اموال محفوظه ، آنچه در اثناى وقوع عداوت از حجاج و تجار و ساير اهالى ايران در ممالك عثمانى بعضى ضابطان جبرا از بعضى گرفته باشند ، بعد\r\n\r\n","description":"","footnote":"","page_name":" 880 ","page_number":928},
  {"content":"\r\n\r\nاز افاده و اظهار دولت عليهء ايران از دولت عليهء عثمانى فرمانى برطبق همان افاده به عهدهء وكيل آنها در هر محل صادر شود و بعد از اثبات شرعى گرفته تسليم نمايند .\r\n\r\nمادهء سادسه :\r\nدر ممالك دولت عليهء عثمانى از اهالى ممالك طرفين كسانى كه فوت مىشوند اگر وارث و وصى شرعى نداشته باشند مامورين بيت المال تركهء همان متوفى را به معرفت شرع دفترى كرده به ثبت و سجل شرعى رسانند و آن مال را بعينه در محل مامن تا مدت يك سال حفظ نمايند تا وارث و وكيل شرعى آن آمده به موجب ثبت و سجل شرعيه اشياء متروكه تسليم شود و رسوم عاديه و كرايهء محل آن اشياء گرفته شود و آن اشياء اگر در مدت مذكوره حرق و تلف شود ادعاى آن نشود و اگر در مدت مذكوره وارث و وصى نرسد تركهء محفوظ را مأمورين بيت المال به اطلاع معتمد دولت عليهء ايران ثمن آن را حفظ نمايند .\r\n\r\nمادهء سابعه :\r\nبه موجب شرايط سابقه براى تأييد و تابيد دوستى و مودت ، در هرسه سال يك نفر از دولتين در طرفين عليتين معتكف و مقيم باشد و از تبعهء دولتين عليتين كه در اثناى حرب به طرفين گذشته‌اند در حق ايشان بنابر حرمت مصالحهء خيريه ، سياست اين اسائت نشود .\r\n\r\nخاتمه :\r\nآنچه از اساس و شرايط و مواد كه در فوق مذكور شد بر منوال محرره كه بالمذاكره قرارداد شد و از طرفين قبول گشته ادعاى اموال منهوبة الضيعات و تضمين مصارف جزئيه از جانبين مضى مامضى گفته صرف‌نظر شود و از جانب دولتين بر وفق عادت ، تصديق‌نامه‌ها مبادله شده به واسطهء سفرا از تاريخ اين تمسك الى مدت شصت روز در راس حدود دولتين به يكديگر ملاقات كرده به آستانهء دولتين ايصال و تسليم شود و به اين وجه عقد و تجديد اين مصالحهء خيريه به مسالمهء حقيقية از تاريخ اين تمسك معتبره مرعى و معتبر گشته و از هرجهت نايرهء كدورت و خصومت منطفى بوده و منافى دوستى و خلاف اين عهود و شروط معقودهء مربوطه از جانبين وضع و حركتى و معامله‌اى جايز ندارند و از جانب جناب وكيل مشاراليه نظر به رخصت كامله از جانب دولت عثمانى در\r\n\r\n","description":"","footnote":"","page_name":" 881 ","page_number":929},
  {"content":"\r\n\r\nاين تاريخ - يكهزار و دويست و سى و هشت يوم يكشنبه نوزدهم شهر ذيقعدة الحرام - اين تمسك ممهور و ممضى شد . الخاتمة بالخير و السعاده و الحمد لله اولا و آخرا و باطنا و ظاهرا تحريرا فى اواخر شهر ربيع الثانى سنهء يكهزار و دويست و سى و نه در دار الخلافهء تهران . اين عهدنامهء مباركه در حضور نجيب افندى سفير دولت عثمانى تصحيح شد » .\r\nدر بهار اين سال در بيست و دويم شوال اردوى شاهى عزم سلطانيه كرده چهارشنبه دويم ذيقعده وارد چمن مذكور گرديد و رعاياى گيلان چون از حاكم خود شاكى بودند يحيى ميرزا به حكومت گيلان منصوب و منوچهر خان گرجى ايچ آقاسى وزير او شد .\r\nهم در اين سال ، علينقى ميرزاى حجة السلطان كه يك سال حكمرانى خراسان كرده بود به دربار آمده از اين خدمت استعفا نمود و حسنعلى ميرزاى شجاع السلطنه كه در فارس نزد برادر خود مىزيست احضار شده به حكومت خراسان رفت و علينقى ميرزا ، ركن الدوله لقب يافته حاكم قزوين شد و نواب شاهزاده عباس ميرزا از آذربايجان به چمن سلطانيه احضار شد و اميرزاده محمد ميرزا در ركاب پدر و الا گهر بود . بعد از ورود به سلطانيه ، ايالت همدان و طوايف قراگوزلو را حضرت خاقان به شاهزاده محمد ميرزا ( شهريار مبرور ماضى محمد شاه طاب الله ثراه ) واگذار فرمودند . و در دوازدهم ذيحجه ، اردوى خاقانى از سلطانيه به جانب تهران حركت كرده روز بيست و دويم وارد دار الخلافه شدند و به واسطهء انقلابات كه در اصفهان روى داده بود به قصد اين شهر نهضت فرموده اشرار اصفهان را تنبيه و عبد الله خان امين الدوله از حكومت آنجا معزول و شاهزاده سلطان محمد ميرزاى سيف الدوله « 1 » را به حكومت منصوب و يوسف خان گرجى سپهدار را به پيشكارى او برقرار فرمودند . و بعد از تمشيت آن ولايت به مقر خلافت عود نمودند و اللهيار خان آصف الدوله قاجار دولو سالاربار ، صدر اعظم شد و پسرش حسن خان به‌جاى او سالاربار گرديد .\r\nدر هشتم ذيقعدهء هزار و دويست و سى و نه موكب خاقانى روانهء سلطانيه شد و پل كنك مرزاويچ از طرف جنرال يرملوف - سردار\r\n\r\n\r\n","description":"","footnote":"\r\n( 1 ) - سلطان محمد ميرزا سيف الدوله پسر سى و هشتم فتحعلى شاه متولد 26 جمادى الاولى 1228 از بطن طاوس خانم تاج الدوله . وى شعر نيز مىگفت و تخلص او « سلطان » بود . مقدارى از اشعار او جزء ديوان يغماى جندقى چاپ شده .\r\n","page_name":" 882 ","page_number":930},
  {"content":"\r\n\r\nگرجستان - به اردوى شاهى آمده اظهار داشت كه محال بالغلو و گونى و گوگچه دنگيز از توابع ايروان را كه سرحد گرجستان است از ايالت ايروان خارج و جزء گرجستان سازند . بعد از چندى توقف اين مامور ، نواب نايب السلطنه و حسن خان سردار براى تحقيق اين دعوى احضار شدند و در مجلسى كه آصف الدوله و حسن خان سارى اصلان و حاجى ميرزا ابو الحسن خان شيرازى و ميرزا محمد على آشتيانى با وكيل دولت روس گفتگو كردند به‌طورى حق دولت روس در مطلب مزبور ثبوت يافت ولى گفتگو بىثمر و پل كنك مرزاويچ با ميرزا محمد صادق مروزى وقايع نگار به تفليس رفتند كه نزد جنرال يرملوف طى اين گفتگو نمايند .\r\nو در نوزدهم محرم هزار و دويست و چهل اردوى خاقانى به دار الخلافه بازگشت .\r\nدر سال هزار و دويست و چهل نواب نايب السلطنه عباس ميرزا به همدان تشريف بردند و جنرال يرملوف به‌سمت داغستان حركت كرده ميرزا صادق وقايع‌نگار در تبريز متوقف بود و دينار مرزاويچ راه گرجستان گرفته در اين وقت بريدى از حسين خان سردار ايروان به حضرت نايب السلطنه خبر داد كه ناحيهء بالغلو را كارگزاران گرجستان تصرف كرده‌اند . ميرزا صادق وقايع‌نگار عاجلا به تفليس رفت و نايب الحكومه جنرال يرملوف را آنجا ملاقات كرده ناگاه امپراطور الكساندر پاوليج « 2 » انتقال كرد و ميرزا صادق بدون انجام كارى از تفليس معجلا به تهران آمد و تفصيل را به عرض خاقان رسانيد .\r\nهم در اين سال ، ابراهيم خان ظهير الدوله حكمران كرمان و بلوچستان در تهران به مرض مزمن مبتلا و درگذشت و عباسقلى ميرزا « 3 » ولد او كه همشيره‌زادهء فرمانفرماى فارس بود به‌جاى پدر\r\n\r\n\r\n","description":"","footnote":"\r\n( 2 ) -  Alexander pavlovitch  الكساندر پاولويچ يعنى الكساندر پسر پاول ( پول ) و غرض الكساندر اول تزار روسيه است .\r\n( 3 ) - ابراهيم خان ظهير الدوله پسر عمو و پسر خواندهء فتحعلى شاه و داماد او نيز بود به دخترى به نام خانم خانمان ملقب به « نواب متعاليه » . عباسقلى كه به علت اين انتساب او را « ميرزا - شاهزاده » مىخواندند يكى از دو پسرى است كه ظهير الدوله از آن زن يافت . ظهير الدوله زنان ديگرى داشت و از آنان فرزندان ديگرى ، من‌جمله حاج محمد كريم خان كرمانى پيشواى شيخيه .\r\n","page_name":" 883 ","page_number":931},
  {"content":"\r\n\r\nبرقرار شد . نيز امان الله خان والى كردستان در سنندج وفات يافت و خسرو خان پسرش به‌جاى او نصب شد و محمد حسين خان قراگوزلو نيز فوت نمود . يوسف خان سپهدار پيشكار اصفهان مرحوم شده پسرش غلامحسين خان ، سپهدار عراق گشت و خسرو خان گرجى وزير سيف - الدوله روانهء اصفهان شد و محمد رحيم خان والى خوارزم درگذشت و چنان‌كه ذكر شد امپراطور الكساندر پاوليج كه در سال هزار و دويست و شانزده به تخت سلطنت روس جلوس نموده و پادشاهى عاقل بود انتقال كرده برادر معظم اليه نيكلاى « 4 » امپراطور دولت روس شد . فوت امپراطور مرحوم مايهء اختلال كار مصالحهء روس و ايران شد و ذكر آن بيايد .\r\nو در اين سال الله قلى خان بن محمد رحيم خان خيوقى به قصد تسخير خراسان و مشهد مقدس لشكر كشيد و حسنعلى ميرزاى شجاع السلطنه با او مصاف داده لشكر او را متفرق و مقتول و فتح‌نامه به تهران فرستاده روز نوروز اين خبر به دار الخلافه رسيد .\r\nدر هزار و دويست و چهل و يك هجرى سى سال تمام از سلطنت حضرت خاقان گذشته جشن عيد اين سال برترى بر ساير اعياد يافت و در خطبهء عيد ، آن شهريار را « صاحبقران » خواندند و سكهء صاحبقرانى زدند و مسكوكات نقره كه موسوم به كشورستانى بود صاحبقرانى ناميده شد و كشورستانى مخصوص به زر آمد « 5 » .\r\nو در اين اوان در كوهستان سمنان و دامغان و بلوك ورامين چند گنج سيم و زر پيدا شد كه اغلب سكهء شاپور ذو الاكتاف بود .\r\nبعد از جشن نوروزى در اين سال حكم به اجتماع عساكر [ شد 
  ] و خاقان صاحبقران عزيمت آذربايجان فرمود .\r\nهم در اين سال ميان سرحدداران دولتين ايران و روس در سر تحديد حدود ، نقارى حاصل و بعضى رفتارهاى كارگزاران دولت روس و بىاعتنائى آنها به معاهدهء قديم در حدود ايران منتشر و محرك عرق حميت\r\n\r\n\r\n","description":"","footnote":"\r\n( 4 ) -  Nicolas \r\n( 5 ) - در اين مورد است كه ميرزا ابو القاسم قائم مقام گفته :\r\n سكهء صاحب قرانى بر شما سودى نكرد * باز آن بيهوده سلطان بن سلطان شما \r\nكلمهء « قران » به معناى « ريال » مخفف « صاحبقرانى » است .\r\n","page_name":" 884 ","page_number":932},
  {"content":"\r\n\r\nعلما شد . آقا سيد محمد اصفهانى كه متوطن كربلاى معلى بود از حضرت صاحبقران اذن جهاد خواسته به دار الخلافه آمد و علما را از اطراف جمع آورد و حضرت صاحبقران هم چاره‌اى جز موافقت نديده سيصد هزار تومان اضافه بر مواجب و مرسوم قشون براى مصارف مجاهدين به اردو فرستادند .\r\nدر اين بين ، خبر ورود جان مك‌دانلد كينر « 6 » انگليسى سفير كمپانى هندوستان به بوشهر رسيد و ميرزا ابو القاسم مستوفى اصفهانى به مهماندارى او مأمور شد و محمود ميرزا « 7 » به ايالت لرستان و همايون ميرزا « 8 » برادرش به حكومت نهاوند مأمور شدند . و حضرت صاحبقران از تهران به سليمانيه نهضت فرمود . و خبر ورود كينياز آبخسوف « 9 » ايلچى نيكلاى پاولويچ « 10 » امپراطور جديد روس در رسيد و نواب نايب السلطنه به اردوى خاقانى احضار شد . ايلچى مزبور تخت بلورى از جانب امپراطور هديه به حضور آورد و مورد التفات صاحبقرانى گشت و آنچه سخن از صلح راند علما تمكين نكرده در محاربت يك قول شدند و سفير مأيوسا مراجعت كرد . پس از آن شاهزادگان و سركردگان به استرداد بلاد ايران كه در تصرف عساكر روس بود مامور و موكب خاقانى از راه مغان - چاى به ساحات اردبيل شد . قشون روس از عزم صاحبقرانى و ازدحام ارباب عمايم مستحضر و دو هزار نفر از صالدات ساخلوى گروس و خنزيرك و چناقچى را به قلعهء شوشى خوانده در راه دچار لشكر ايران و پس از محاربه ، مغلوب و جمعى مقتول و اسير شدند ، ساليان مفتوح و امر به تخريب لنكران فرمودند ، و مير حسن خان ولد مصطفى خان طالش\r\n\r\n\r\n","description":"","footnote":"\r\n( 6 ) -  John Macdonald Kinnier . \r\n( 7 ) - محمود ميرزا پسر چهاردهم فتحعلى شاه كه در 12 صفر 1214 متولد شد . كتب متعددى از او در زمينهء تاريخ و شعر به يادگار مانده من‌جمله « سفينة المحمود » كه در شرح حال و اشعار شعراى معاصر اوست و « گلشن محمود » در شرح پسران و دختران و نوادگان فتحعلى شاه و « مقصود جهان » در بيان طوايف و ابنيهء لرستان .\r\n( 8 ) - همايون ميرزا برادر تنى محمود ميرزا و پسر شانزدهم فتحعلى شاه . مادر وى مريم خانم بود از بنى اسرائيل . وى در 28 جمادى الثانى 1216 متولد شده و در 1273 در تهران درگذشته .\r\n( 9 ) -  Abkhazof \r\n( 10 ) - متن : « پاوليچ »  Pavlovitch  است .\r\n","page_name":" 885 ","page_number":933},
  {"content":"\r\n\r\nبه حكومت آنجا منصوب و لقب « اسبق المجاهدين » يافت ؛ و گنجه و نواحى آن نيز به دست اوغورلوخان قاجار گنجوى مفتوح شد ؛ و موكب خاقانى به عزم فتح قلعهء شوشى از اردبيل حركت فرمود .\r\nهم در اين ايام ، جان مك‌دانلد كينر سفير كمپانى هندوستان به حضور خاقان مشرف شد . از آن سو ، جنرال مددوف « 11 » سردار روس با قشون زياد بر سر گنجه آمده با شاهزاده محمد ميرزا مقاتله كرده امير خان قاجار حاكم گنجه مقتول و لشكر ايران مغلوب و گنجه را روس متصرف شد .\r\nنواب نايب السلطنه از محاصرهء شوشى گذشته با آصف الدوله به طرف گنجه آمده و با مددوف جنگ سختى دادند . ولى لشكر ايران تاب مقاومت نياورده و نايب السلطنه حسب الامر با لشكر ، كنار رود ارس متوقف و حضرت صاحبقران به دار الخلافه عود فرمود و مددوف حكمران قراباغ به عزم استرداد ايلات قراباغ به كرملو آمده اقامت كرد و لشكر ايران از هر طرف براى دفع او گرد آمد . او هم در خود تاب مقاومت نديده مراجعت كرد .\r\nهم در اين سال آقا سيد محمد اصفهانى در تبريز مريض شده در عرض راه به جوار رحمت الهى پيوست .\r\nنيز در بهار اين سال ، دو فروند كشتى روسى به قصد برهم زدن دار المرزاز بحر خزر به بنادر استراباد و جرجان آمد و محرك تراكمه شدند . بديع الزمان ميرزا ولد ملك‌آرا حاكم استراباد به دفع تراكمه لشكر كشيده آنها را قلع و خبر فتح او به دار الخلافه رسيد و قشون روس از آن ممر مأيوس شدند .\r\nنيز در اين سال جنرال بسقاويج « 12 » به‌جاى الكساندر يرملوف « 13 » سردار گرجستان شد و به تدارك خسارت سال گذشته پرداخت . از جمله جنرال دويج « 14 » نام را با جمعيتى از اوچ كليسا به استخلاص قلعهء سردارآباد ايروان فرستاد و حسن خان سارو اصلان سردار ايروان با آنها حرب و فتح شايانى كرد و ايشان را بازگردانيد و مامور شد كه در كنار پل خداآفرين متوقف باشد . قشون روس هنگام عبور از رود ارس دچار\r\n\r\n\r\n","description":"","footnote":"\r\n( 11 ) -  Madadof ( - Madatov ) \r\n( 12 ) -  Paskievitch \r\n( 13 ) -  Alexandre Yermolof \r\n( 14 ) -  Debytch ( - Baron Diebitch ) \r\n","page_name":" 886 ","page_number":934},
  {"content":"\r\n\r\nلشكر شاهزاده محمد ميرزا ابن نايب السلطنه كه مامور توقف آن محل بود شده اكثر مقتول و دستگير و مابقى اثقال خود را گذاشته فرار كردند و آخر شوال اين خبر به دار الخلافه رسيد .\r\nسه‌شنبه هشتم ذيحجهء هزار و دويست و چهل و دو موكب خاقانى از تهران به عزم آذربايجان به سليمانيه رفت و در منزل ميانج خبر نصرت سارو اصلان رسيد . تفصيل اين‌كه قشون روس از اوچ كليسا عزم شبيخون به اردوى سارو اصلان نموده سارو اصلان خبر شده كمين كرده پيش از ورود آنها بر سر ايشان تاخته همه را منهزم ساخت و پانصد نيزه سر و فتح‌نامه در ميانج به اردوى خاقان رسيد و موكب صاحبقرانى به عزم تبريز حركت كرد . نيز خبر رسيد پانصد عراده آذوقهء سپاه روس در عرض راه غنيمت سارو اصلان شد و در قلعهء سردارآباد ضبط كرد .\r\nدر اوايل هزار و دويست و چهل و سه قلعهء عباس‌آباد كه حصنى حصين و به فرمان نواب نايب السلطنه در يزدآباد نخجوان ساخته بودند ، بنابر خيانت احسان خان كنگرلو ولد كلبعلى خان نخجوانى كه به امر نايب السلطنه نگاهبان آن قلعه بود ، مسخر جنرال بسقاويج سردار روس شد و احسان خان را به ازاء اين خدمت ، حكومت نخجوان دادند . ولى بعد از معاودت بسقاويج به اردوى خود ، چون و با در اردوى او به شدت بروز كرد ، مصلحت در مصالحه ديد و ميرزا گربايدوف « 15 » همشيره‌زادهء خود را براى مصالحه به شرط واگذاشتن ايروان و روسيه طالش و موغان و دادن صد هزار تومان به اردوى صاحبقرانى فرستاد . ولى به اغواى حسين خان سردار ايروانى و مواعيد فتوحات ، خواهش بسقاويج مقبول نيفتاده فرستادهء او مايوس بازگشت . نيز خبر فتوحات شاهزاده محمد ميرزا و جهانگير ميرزا از قراباغ و ساليان به اردوى خاقانى رسيد و نواب نايب السلطنه با استعدادى تمام رو به قريهء اشترك آبادان و اوچ كليسا نموده جنگ سختى با صالدات روس كرده فتحى بزرگ نمودند و دو هزار و سيصد نيزه سر و هزار و پانصد تن اسير و پنج عراده توپ به توسط يحيى خان به اردوى خاقانى فرستادند و حضرت خاقان منصورا عزم دار الخلافه فرمود . و نواب نايب السلطنه ، بهرام ميرزا را در خوى منصوب و خود به تبريز رفتند و بسقاويج فرصت نموده به تسخير سردارآباد ايروان\r\n\r\n\r\n","description":"","footnote":"\r\n( 15 ) -  Gribaidev \r\n","page_name":" 887 ","page_number":935},
  {"content":"\r\n\r\nشتافت و كار بر سارو اصلان تنگ شده نيم شبى قلعه را به سپاه روس گذاشته به ايروان گريخت . بعد از تسخير اين قلعه ، قشون روس به ايروان رفته بعد از دوازده روز محاصره اين شهر را نيز مفتوح نمودند .\r\nهم در اين سال ، نظر به تفريق كلمهء امناى دولت و سرداران ايران - كه سردار ايروان مايهء آن بود - بر خلاف راى نواب نايب السلطنه ، عزم رزم باروس نمودند و ما از اول اين واقعه تا وقوع صلح بين دولتين را در تركمانچاى و صورت صلح‌نامه را در لغت تبريز نگاشته‌ايم .\r\nهم در اين سال خبر به دار الخلافه رسيد كه عباسقلى خان حاكم كرمان - پسر ظهير الدوله كه بعد از پدر به ايالت آنجا منصوب شده بود - به اغواى محمد قاسم خان سردار دامغانى پيشكار خود ، بر سر برادر كهتر خود رستم خان حاكم بم تاخته و محمد قاسم خان ، ابو القاسم خان گروسى پيشكار رستم خان را به قتل رسانيده امر سردارى خود را در آن صفحه مستحكم و به خيال سرورى افتاده . حضرت صاحبقران ، خانلر خان « 16 » ولد عليمراد خان زند را به انتظام كرمان مامور و مشاراليه چون عباسقلى خان را بر سر تمكين نديده مراجعت نمود و در عرض راه ، حسين نامى كرمانى به اشارهء عباسقلى او را مقتول ساخت و احمد بيك نامى از معارف را نيز به بهانه‌اى كشته و محصلين ديوانى را مقيد و مخالفت را آشكار كردند .\r\nنيز خبر به تهران رسيد كه عبد الرضا خان يزدى - كه جوياى فتنه بود - در غياب شاهزاده محمد ولى ميرزا والى يزد كه عزيمت مدافعهء قشون روس كرده بود عيال محمد ولى ميرزا را از شهر اخراج و اموال او را ضبط و بناى سركشى گذاشته ، عباسقلى خان نيز با محمد قاسم خان به عنوان خدمت ديوان از كرمان به تسخير يزد مىآيند ؛ در راه همراهان ايشان بر آنها شوريده عباسقلى خان به فارس فرارى و از آنجا مأيوسا به حكومت مازندران پناه مىآورد . حسنعلى ميرزاى شجاع السلطنه والى خراسان به انتظام يزد و كرمان مامور و عبد الرضا خان در يزد متحصن و چون عرصه بر او تنگ شد عريضهء پوزش با پيشكشى به دار الخلافه فرستاد و علت مخالفت را سوء سلوك محمد ولى ميرزا قرار داد . حضرت صاحبقران او را عفو و ظل السلطان را حاكم يزد و او را نايب الحكومه\r\n\r\n\r\n","description":"","footnote":"\r\n( 16 ) - اسم او محمد حسن بوده و شعر مىگفته و در شعر « فرخ » تخلص مىكرده ( ر ك مجمع الفصحا از رضا قلى خان هدايت ) .\r\n","page_name":" 888 ","page_number":936},
  {"content":"\r\n\r\nفرمود . آقا محمد حسن پيشخدمت خاقانى ، اموال محمد ولى ميرزا را از عبد الرضا خان مسترد نمود و شجاع السلطنه عازم كرمان شد و كرمانيان خائف و متحصن شده به مدافعه پرداختند . بعد از دوازده روز گيرودار به تدبير ، شهر را گرفتند و اشرار ساكن شدند . اما بعد از چندى باز طغيان كردند و شجاع السلطنه امر به گرفتن و سياست ياغيان نمود و محمد قاسم خان دامغانى را به تدبير گرفتار و روانهء دار الخلافه داشتند و به امر خاقانى مكفوف البصر شد و شجاع السلطنه حكومت كرمان يافت و شاهزاده اسماعيل ميرزا « 17 » به پيشكارى ميرزا موسى رشتى به ولايت خراسان مامور شدند و عباسقلى خان ولد ظهير الدوله به شفاعت ملك‌آرا « 18 » معفو شد .\r\nدر رمضان هزار و دويست و چهل و سه ، آفتاب به برج حمل آمد و جشن نوروزى در دار الخلافه برپا شد . در اين سال عبد الله خان اصفهانى دوباره وزير استيفا و آصف الدوله كما فى السابق امير بار و پسرش حسن خان سالار بار و حاجب بزرگ دربار شد و نواب نايب السلطنه پس از طى مصالحه و نظم آذربايجان به دار الخلافه آمده مورد عواطف صاحبقرانى شده به خواهش جنرال بسقاويج مقرر شد نواب معظم براى تهنيت جلوس حضرت امپراطورى و خواهش رد لنكران و ايروان به پطرزبورغ روند و آصف الدوله را كه در منازعه با دولت روس مصر و در حفظ تبريز نيز مقصر بود ، حسب الامر نواب نايب السلطنه ، احضار و به دست خود سياست فرمود . و حضرت صاحبقران هنگام مرخصى نواب نايب السلطنه سريرى از طلاى ميناكارى با كمر خنجرى قيمتى و شمشير مرصع جهان‌گشا كه زياده از صد هزار تومان مىارزيد با نيم تاج پادشاهى و ساير تداركات اين سفر به نواب معظم مرحمت فرمودند و نواب نايب السلطنه از راه همدان عزم تبريز نمودند .\r\nهم در اين سال ، هنگام آمدن شجاع السلطنه از خراسان به تهران ، حكومت خراسان و هريك از حدود را به اميرزادگان پسرهاى خود مفوض داشت و در غياب او بعضى خوانين خراسان آغاز سركشى نموده به تاخت\r\n\r\n\r\n","description":"","footnote":"\r\n( 17 ) - اسماعيل ميرزا پسر هجدهم فتحعلى شاه متولد 14 رمضان 1217 از بطن زليخا خانم تركمان .\r\n( 18 ) - محمد قلى ميرزا ملك‌آرا پسر فتحعلى شاه برادر بطنى ( مادرى ) ظهير الدوله بود و عموى ناتنى عباسقلى خان .\r\n","page_name":" 889 ","page_number":937},
  {"content":"\r\n\r\nو تاز پرداخته ما بين اميرزادگان نيز خصومت انداختند . اين خبر كه به تهران رسيد ، اسماعيل ميرزا را كه سابق حاكم ترشيز بود - چنان‌كه ذكر شد - والى خراسان فرمودند . اسماعيل ميرزا كه به مشهد آمد ، چون عيال شجاع السلطنه در ارگ بودند ، اسماعيل ميرزا را گماشتگان اميرزاده‌ها به ارگ راه نداده در خارج شهر فرود آمد . چون وجود اميرزادگان و اسماعيل ميرزا مانعة الجمع بود از دربار خاقانى ، حسين خان قاجار سردار قزوينى به سردارى خراسان مامور و اسماعيل ميرزا به دار الخلافه عود نمود .\r\nدر اواسط جمادى الاولى هزار و دويست و چهل و چهار ، حضرت صاحبقرانى به زيارت [ حضرت 
  ] معصومهء قم و از آنجا به سلطان‌آباد عراق - كه از بلاد مستحدثهء آن عصر فرخنده بود و ذكر آن در جاى خود بيايد - تشريف بردند . سپهدار « 19 » حاكم عراق و بانى اين شهر شرايط خدمت به‌جاى آورده حضرت خاقانى معاودت به تهران فرمودند .\r\nهم در اين سال جنرال گربايدوف « 20 » از جانب دولت روس به سفارت و اقامت دار الخلافهء تهران مامور و حامل مصالحه‌نامهء دولتين و هداياى حضرت امپراطور نيكلاى پاولويچ « 21 » شده به دربار خاقانى آمد . اما ايلچى مزبور نظر به محاربهء دولتين و آن وقايع ، نخوتى به كمال داشت و بيش از حدود خود حركت مىكرد . از جمله آغا يعقوب ارمنى كه از خواجه‌سرايان حرم خاقانى و مبلغى خطير مال ديوان بر ذمهء او بود پناه به سفارتخانهء مزبوره برده طلب آزادى نمود و چون در معاهده نامهء دولتين مقرر شده بود اسراى قديم گرجستان را كه از عهد شاه شهيد به ايروان آورده بودند مسترد سازند ، آغا يعقوب گذشته از آزادى خود ، آنچه اسراى گرجستان اناثا و ذكورا از مسلمان و نصارى در دار الخلافه بودند به اطلاعى كه داشت همه را به اسم و رسم به وزيرمختار عرضه كرد و حال آن‌كه بسيارى از آنها مسلمان شده و در نكاح مسلمانان\r\n\r\n\r\n","description":"","footnote":"\r\n( 19 ) - غلامحسين خان سپهدار پسر يوسف خان گرجى . اين يوسف خان به امر فتحعلى شاه شهر سلطانيه ( اراك فعلى ) را بنيان نهاد . پس از مرگ وى در 1240 پسرش غلامحسين خان لقب سپهدار يافت .\r\n( 20 ) - در متن همه‌جا به صورت مغلوط « كرمايدوف » آمده .\r\n( 21 ) -  N . Pavlovitch \r\n","page_name":" 890 ","page_number":938},
  {"content":"\r\n\r\nو صاحب اولاد بودند و استرداد آنها به قانون اسلام كارى صعب بود . وزير مختار به ارشاد آغا يعقوب يك‌يك را در خانهء هركس از وضيع و شريف بودند طوعا و كرها بيرون آورده به سفارتخانه آورد . دولت نظر به معاهدات و مدارا با سفير مذكور - كه مهمانى عزيز بود - از اين سوء رفتار به سكوت و مسامحه گذراند . اما ملت ، تحمل اين عنف نتوانستند نمود و به علما ملتجى شدند و آنها را به مؤاخذه برانگيختند . علما رسولى نزد وزيرمختار فرستاده بازخواست اين سوء سلوك نمودند . وزيرمختار جوابهاى نالايق گفته رسول را براند . علما در جامع تهران اجماع و حاجى ميرزا مسيح مجتهد را با خود متفق كرده عامهء اهل شهر نيز به ارادت علما دكانها را بسته دور علما جمع شدند . اول نيت خواص و علما از اين شورش ، تهديد وزيرمختار بود كه زنان مسلمانان را رد كند . اما بعد از هجوم عام ، كار از اختيار علما خارج و نيز هرقدر دولت مانع آمد مفيد نيفتاد و اسكات صد هزار نفر متعذر بود . بارى ، شورشيان سفارتخانه را كه بيرون ارگ و جنب قورخانه بود احاطه كرده اجزاء سفارتخانه كه قريب دويست نفر بودند ابواب سفارتخانه را بسته به بامها برآمده بناى تيراندازى گذاشتند . جوانى مسلمان مقتول و موجب غضب مسلمين شده آغا يعقوب به امر وزيرمختار از سفارتخانه بيرون آمده فورا او را كشتند و قريب هشتاد نفر مسلمان كشته و مردم ، به سفارتخانه داخل شده وزيرمختار را با سى و هفت نفر از اتباعش به قتل آوردند و سفارتخانه را خراب و هريك به طرفى فرار كردند و قاتل مخصوص به هيچ‌وجه معلوم نشد . ملسوف « 22 » نام - نايب اول سفارت - كه پناه به مسلمانى برده بود سالم مانده به حضور خاقان مشرف و كمال التفات را ديده معززا به مملكت روس عود كرد كه تقصير ايلچى را تصديق كند . پس از تحويل حمل و تقديم لوازم جشن نوروزى ، اميرزاده خسرو ميرزا فرزند نواب نايب السلطنه و محمد خان زنگنه امير نظام از طرف دولت عليهء ايران براى عذرخواهى خون سفير به سفارت روس مأمور شدند و كمال مهربانى و اعزاز را از اعلى حضرت امپراطورى ديده از دو كرور وجه مصالحه كه باقىمانده بود يك كرور را اعلى حضرت امپراطور به پاى رنج اميرزاده بخشيده و كرور ديگر را\r\n\r\n\r\n","description":"","footnote":"\r\n( 22 ) -  Melsof \r\n","page_name":" 891 ","page_number":939},
  {"content":"\r\n\r\nپنج ساله مهلت دادند و جنرال دالغوركى از دولت روس براى تحقيق كامل از قتل ايلچى به سفارت ايران مامور و در دوازدهم محرم هزار و دويست و چهل و پنج وارد تهران شد و رضا قلى بيك نام طالش را كه از جملهء شورشيان و گمان قتل ايلچى به شخص او مىرفت به امر خاقانى گرفته مقتول نمودند و حاجى ميرزا مسيح مجتهد را كه مفتى اين شورش بود از دار الخلافه به عتبات عاليات روانه كردند .\r\nهم در اين سال حسين خان سردار كه سال قبل مأمور خراسان شد خوانين خراسان از او تمكين نكرده بناى سركشى گذاشته در شهر مشهد آشوب شد . بنا به استدعاى علما و اهل مشهد شاهزاده احمد على ميرزا « 23 » را با وزارت ميرزا موسى نايب رشتى كه مسبوق به وزارت آنجا بود به حكومت خراسان مامور و حسين خان سردار را احضار به تهران فرمودند .\r\nنيز در اين سال ميرزا عبد الوهاب اصفهانى معتمد الدوله متخلص به « نشاط » كه منصب منشى الممالكى داشت در تهران به رحمت ايزدى پيوست و منوچهر خان گرجى ملقب به « معتمد الدوله » شد و منصب منشى - الممالكى را به ميرزا فريدون مشهور به ميرزا خانلر ولد حاجى خان جان بندپيى دادند « 24 » . و چون در اين سال و با در تهران بروز كرد و شدت يافت ميرزا فريدون به‌همين مرض درگذشت و منشى الممالكى به ميرزا تقى علىآبادى مفوض شد .\r\nهم در اين سال از فارس خبر رسيد كه ميان اتراك ايلات فارس و نوكر نورى به واسطهء قتلى كه واقع شده خصومت افتاده طايفهء نوريه را كوچانيده و محمد زكى خان نورى برادر ميرزا اسد الله خان وزير لشكر از وزارت حسنعلى ميرزا فرمانفرما معزول و ميرزا محمد على مشير الملك منصوب و بدين اختلالات ، منال ديوانى فارس در عهدهء تعويق افتاد . نيز ماليات اصفهان و يزد و غيره تأخير پذيرفت و حضرت خاقانى با جمعى از\r\n\r\n\r\n","description":"","footnote":"\r\n( 23 ) - احمد على ميرزا پسر نوزدهم فتحعلى شاه متولد 6 شوال 1218 و برادر تنى محمود ميرزا و همايون ميرزا و جهانشاه ميرزا .\r\n( 24 ) - نظر به خدماتى كه اعيان بندپيى معروف به « حلال‌خور » خاصه ميرزا فريدون نسبت به آقا محمد خان انجام داده بودند فتحعلى شاه دختر خود را به اسماعيل خان پسر وى داد .\r\nاين دختر به نام « رخشنده گوهر خانم » خواهر تنى شاهزاده اسماعيل ميرزا بود .\r\n","page_name":" 892 ","page_number":940},
  {"content":"\r\n\r\nشاهزادگان و امراى دربار و قشون و سواره آهنگ فارس و عراق و خوزستان و نظم آن حدود فرموده از دار الخلافه حركت كردند و حسينعلى خان پسر دوستعلى خان بسطامى معير الممالك را براى وصول ماليات اصفهان تا ورود موكب خاقانى و ميرزا يوسف لاهيجى پيشخدمت را به احضار شجاع السلطنه از كرمان به فارس از پيش مامور فرمودند .\r\nيك‌شنبه دويم جمادى الثانيه موكب خاقانى وارد كاشان و دوشنبه دهم تشريف‌فرماى اصفهان گرديد و سيم رجب به شهر شيراز نزول فرمود .\r\nشجاع السلطنه از كرمان به حضور حضرت خاقانى مشرف و پيشكشى و منال ديوانى يزد و عريضهء ضراعت عبد الرضا خان يزدى نيز رسيد و حساب منال فارس و كرمان نيز پرداخته شد ؛ و ميرزا محمد على وزير فرمانفرما لقب مشير الملكى يافت ؛ و ميرزا على اكبر كلانتر ولد حاجى ابراهيم خان اعتماد الدوله ملقب به « قوام الملك » شد ؛ و محمد زكى خان نورى ، سردارى و پيشكارى شجاع السلطنه يافت ؛ و صندوقخانه و خزانه مصحوب بهمن ميرزا روانهء تهران شد . پس از يك اربعين توقف ، موكب خاقانى روز جمعه يازدهم شعبان از شيراز حركت فرموده جمعه دهم رمضان وارد شوشتر گرديد و حشمة الدوله پسر مرحوم شاهزاده محمد على ميرزا از كرمانشهان دررسيد . جمعه بيست و سيم موكب صاحبقرانى تشريف‌فرماى خرم‌آباد و از آنجا به همدان و در همدان جشن نوروز هزار و دويست و چهل و پنج را گرفتند . جنرال دالغوركى وزيرمختار و نواب نايب السلطنه و اميرزاده خسرو ميرزا كه از سفارت روس مراجعت كرده بود در همدان شرفياب شدند و موكب خاقانى پس از چندى توقف از همدان حركت كرده هشتم ذيقعده وارد دار الخلافه شدند .\r\nاواسط محرم هزار و دويست و چهل و شش از خراسان خبر رسيد كه سال قبل الله قلى خان خوارزمى به تحريك صيد محمد خان جلاير كلاتى كه پيوسته در حدود خراسان تاخت‌وتاز مىكرد از خوارزم قصد تسخير خراسان كرده و احمد على ميرزاى والى به مدافعه برخاسته و او را رعب غالب و به خاك خود برگشته و شاهزاده با همان استعداد به پشت كوه كه متعلق به صيد محمد خان است تاخت برده و اتفاقا صيد محمد خان با سليمان خان پسر بيگلر خان از خارج قلعهء محمدآباد مشغول جدال بوده از قلعگيان تيرى به او خورده و از پا درآمده قلاع پشت كوه متعلق به صيد\r\n\r\n","description":"","footnote":"","page_name":" 893 ","page_number":941},
  {"content":"\r\n\r\nمحمد خان و جميع خانوارهاى جلاير مسخر و اسير احمد على ميرزاى والى شد .\r\nهم در اين سال ميرزا محمد زكى مستوفى نورى و محمد حسن خان نسقچى باشى قاجار در تهران به مرض و با درگذشتند و منصب استيفا به پسر ميرزا محمد زكى ، ميرزا محمد تقى رسيد .\r\nنيز در اين سال ، ميان محمد حسين ميرزاى حشمة الدوله كه تازه به حكومت كرمانشهان رفته بود و محمد تقى ميرزاى حسام السلطنه حاكم بروجرد و لرستان و بختيارى نزاعى سخت افتاد و هردو قصد حوزهء حكومت همديگر كردند و در خارج قصبهء خرم‌آباد محاربتى سخت اتفاق افتاد . لشكر حسام السلطنه منهزم و حسام السلطنه خود را به بروجرد افكند .\r\nحضرت صاحبقران ، غلامحسين خان سپهدار را به رفع اين غائله مامور بروجرد و مشار اليه ميان شاهزادگان اصلاح نمود .\r\nهم در اين سال ، جمعى تراكمهء تكه به اغواى الله قلى خان خوارزمى به تاخت خراسان آمده احمد على ميرزاى والى از شهر بيرون آمده ايشان را متفرق كرده اكثر از آنها در سمت عباس‌آباد در كمين زوار نشسته در مراجعت زوار بر آنها تاخته پانصد نفر اسير گرفته و دويست نفر را به قتل آوردند . از جملهء اسرا مهديقلى خان جلال الدولهء هندى بود . برحسب امر خاقانى رضا قلى خان زعفرانلو - حاكم خبوشان - نواب مذكور را به ده هزار تومان خريده باز آورد و از قرار تقرير او در آن سفر ، يك‌صد هزار تومان مال او از نقد و جنس به غارت رفته بود . بعد از آن قشون زيادى به كيفر تراكمه مأمور شد .\r\nهم در اين سال حسنعلى خان جوانشير عريضه‌اى از قبل قزلباشيهء كابل به حضرت خاقانى آورده فرمان سفارش‌نامه خطاب به مير مراد على - خان والى سند صادر و نزد والى سند شده خود را سفير دولت ايران جلوه داده « 1 » از مأموريت عساكر منصوره به تسخير ولايت كابل به دروغ سخنى چند رانده والى سند متوحش شده ميرزا محمد على نام شيرازى و جماعتى ديگر را با سه زنجير فيل و سى طاقه شال كشميرى به دربار\r\n\r\n\r\n","description":"","footnote":"\r\n( 1 ) - حسنعلى خان جوانشير كه سه سال قبل از جانب قزلباشيهء كابل عريضه‌اى به حضور همايون آورده بود و از راه سند مراجعت نموده . . . ( منتظم ناصرى ج 3 ص 149 ) .\r\n","page_name":" 894 ","page_number":942},
  {"content":"\r\n\r\nخاقانى روانه داشت و حسنعلى خان جوانشير از راه بمبئى آمده به سبب نسبت چاكرى به دولت ايران از ملكم بهادر خان انگليسى حاكم آن شهر تعارف ديده دو ماه قبل از وصول فرستادگان سند در همين سال به دار الخلافه آمد و از اظهار اين خدمات مورد الطاف پادشاهى شد . مأمورين و هداياى سند هم در يازدهم ربيع الثانى سنهء هزار و دويست و چهل و شش به تهران رسيدند . و از مطالب والى سند ، يكى شكوه از تعديات حاكم كشمير و ديگرى يا ساق قزلباشيهء كابل و تمناى ديگر ماموريت يكى از شاهزادگان دولت عليه به كابل بود تا از تعرض حاكم كشمير ايمن ماند . امناى دولت ، مستدعيات او را محول به وقتى خاص داشته نظر على خان قاجار قزوينى نايب ايشيك آقاسى باشى را به سفارت سند مامور و يك قبضه شمشير خراسانى و يك دست خلعت مفتول باف براى مير مراد على خان حاكم سند و انعام و خلعت به فرستادگان او مرحمت فرموده از دار الخلافه روانه شدند .\r\nنيز در اين سال عبد الرضا خان يزدى ، يكى از حكام بلوكات كرمان را محرك شورش شده حاكم مزبور سر از انقياد پيچيده متحصن شد و اين امر مذكر خيانتهاى سابق او شده شجاع السلطنه از كرمان بىاستيذان از حضرت صاحبقرانى به تسخير يزد و گرفتن عبد الرضا خان آمد و بناى محاربه گذاشتند . و سيف الدوله ميرزا ، نظر به اين‌كه حكومت يزد با پدر ايشان نواب ظل السلطان بود ، از طرف حضرت خاقان ، به اصلاح امر رفت .\r\nرفتن اميرزاده ، عبد الرضا خان را در مخالفت جرىتر نمود . نواب نايب - السلطنه كه در آن وقت مأمور خراسان شده بودند از آذربايجان به دار الخلافه آمده پس از اصغاى مطالب مكنونهء خاقانى اول به يزد رفتند . عبد الرضا خان با مصحف و شمشير به استقبال آمده معفو شد و شاهزاده نايب السلطنه عزيمت كرمان فرمودند و شجاع السلطنه را به دار الخلافه فرستادند .\r\nهم در اين سال ، موكب پادشاهى براى انتظام امور و رفع نقار از ميان فرزندان كرام ، آهنگ سفر عراق و روز پنجشنبه ششم ذيحجه از دار الخلافهء تهران حركت فرمود ، شنبه هشتم وارد بلدهء قم و از آنجا به كمره تشريف بردند . حسام السلطنه محمد تقى ميرزا والى بروجرد و شيخ - الملوك شيخعلى ميرزا حاكم ملاير و محمد حسين ميرزا حشمة الدوله\r\n\r\n","description":"","footnote":"","page_name":" 895 ","page_number":943},
  {"content":"\r\n\r\nحاكم كرمانشاه با پيشكشها در آنجا شرفياب شدند . بعد از رفع غوايل از ميانه شاهزادگان ، موكب خاقانى تشريف‌فرماى چمن قهيز و شاهزادگان مرخص شدند .\r\nغرهء محرم هزار و دويست و چهل و هفت موكب خاقانى وارد چمن قهيز من محال عراق گشته يك ماه در آنجا توقف فرمود و شاهزاده فرمانفرما از فارس و سيف الدوله حكمران اصفهان با عيال در آنجا شرفيابى حاصل نمودند و بعد از چند روز سيف الدوله به تدارك ورود خاقانى به شهر اصفهان رفت و بريدى به احضار حضرت نايب السلطنه روانهء كرمان شد و حسين خان قاجار قزوينى ، سردار سابق ، حكومت بختيارى و چهارمحال عراق يافت و دوشنبه چهارم صفر از چمن قهيز به چمن - سنگباران حركت شد .\r\nدر ششم صفر همين سال - كه سنهء هزار و دويست و چهل و هفت باشد - اعلى حضرت اقدس همايون اين شهريار عادل با ذل به يمن تولد با سعادت ، اين ساحت را مزين ساخته به نام نامى ناصر الدين ميرزا موسوم گرديد و لوازم اين عيش به عمل آمد .\r\nو در آن اوان شمشيرى مكلل به جواهر ، حضرت خاقانى در ازاء خدمات به توسط حسن خان سالار براى نواب نايب السلطنه به رسم خلعت فرستادند و از آنجا عزيمت چهارمحال فرمودند . نواب معظم در عرض راه به شمشير خاقانى مخلع شده در منزل دهكرد « 1 » شرفياب گرديده مامور به نظم و حكمرانى تمام مملكت خراسان گرديدند و پنجاه هزار تومان هم انعام و مخارج اين سفر به ايشان عطا شد و حكومت كرمان به اميرزاده سيف - الملوك ميرزا « 2 » تفويض شد . چون اميرزاده فريدون ميرزا « 3 » به نيابت نواب نايب السلطنه حكمرانى آذربايجان مىكرد ، محمد خان امير نظام به امارت و ميرزا اسحاق نبيرهء ميرزا بزرگ قائم مقام به وزارت آذربايجان منصوب گرديدند . شيخعلى ميرزا بعد از رفتن به ملاير ، اهل ملاير دوباره به دو شوريده به دربار خاقانى آمد و حكومت آنجا را عجالة به غلامحسين خان سپهدار محول و ميرزا فضل الله علىآبادى مستوفى را\r\n\r\n\r\n","description":"","footnote":"\r\n( 1 ) - شهركرد كنونى .\r\n( 2 ) - سيف الملوك ميرزا فرزند على شاه ظل السلطان پسر فتحعلى شاه .\r\n( 3 ) - فريدون ميرزا پسر پنجم عباس ميرزا نايب السلطنه .\r\n","page_name":" 896 ","page_number":944},
  {"content":"\r\n\r\nبه تحقيق امور اهالى ملاير و آوردن ضباط مأمور فرمودند . پس از آمدن اهالى ملاير ، حضرت خاقانى محاكمه را به محضر شرع جناب حاجى سيد محمد باقر شفتى گيلانى محول فرمودند و بعد از طى محاكمات ، باز شيخعلى ميرزا را به حكومت ملاير فرستادند و فرمانفرما را به واسطهء ملخ‌خوارگى فارس دويست هزار تومان تخفيف داده با پسرهاى برادر خود به فارس معاودت دادند و موكب خاقانى از اصفهان به دار الخلافه مراجعت فرمود . و خبر رسيد كه خسرو ميرزا كه از يزد مأمور شد از راه بيابان طبس به ارض اقدس رود قلعهء سلطان‌آباد ترشيز را كه جعفر قلى - خان برادر محمد تقى خان عرب ميش مست حاكم ترشيز در آن متحصن شده بود و بناى سركشى گذاشته به امر نواب نايب السلطنه مسخر كرده و غنيمت زياد به چنگ آورده است .\r\nهم در اين سال جان مك‌دانلد كينر وزيرمختار دولت انگليس كه در سال هزار و دويست و چهل و يك به سفارت ايران آمده و مقيم تبريز بود درگذشت . اگرچه رسم آن دولت اين بود كه در صورت فقدان سفير ، نايب اول به‌جاى او منصوب باشد ولى چون تصديق خود سفير هم دخيل بود بعد از وزيرمختار ، نوشته به خط و مهر ابراز شد كه مستر كمپل نايب دوم خود را ايلچى كرده و دولت انگليس هم امضاى آن وصيت را نموده سفير مزبور به دار الخلافه آمده به حضور خاقان رسيده هداياى آن دولت را گذرانده اقامت جست .\r\nهم در اين ايام نظر على خان قاجار قزوينى كه به سفارت سند رفته بود با منشى محمد على نام فرستادهء مير مراد على خان حاكم سند و عريضهء او به حضور خاقانى بار يافته جواب عريضه را صادر و او را مخلع و مرخص فرمودند .\r\nهم در اين سال ، به واسطهء غيبت نواب نايب السلطنه در سرحدات آذربايجان و طرف اروميه و كردستان كه منتهى به ثغور عثمانى مىشود بعضى بىنظميها از خودسرى سرحدداران رو داد و به حسن اهتمام محمد خان امير نظام نظم يافت .\r\nهم در اين سال ، اميرزاده بهرام ميرزا « 4 » از حكومت قراجه‌داغ\r\n\r\n\r\n","description":"","footnote":"\r\n( 4 ) - بهرام ميرزا پسر دوم عباس ميرزا .\r\n","page_name":" 897 ","page_number":945},
  {"content":"\r\n\r\nاستعفا و به قصد زيارت مشهد مقدس به دار الخلافه آمده و حكومت قراجه‌داغ را به اميرزاده سلطان مراد ميرزا « 5 » دادند .\r\nهم در اين سال ، شاه مراد بيك كرد معروف به ( مير روان دوز ) از طايفهء اكراد كه در كوهستان كردستان فى ما بين كركوك و وان هروقتى از اوقات بنابر مصلحت خال خود به دولت ايران و عثمانى متوسل مىشد اين اوقات غفلة بر سر لاهيجان و ساوجبلاغ مكرى تاخته آن حدود را به تصرف درآورد و قصبهء اشنويه را نيز تصرف كرد . اميرزاده جهانگير - ميرزا و محمد خان سرتيپ ايروانى را حضرت خاقان به دفع او مامور و نقاط متصرفه را مسترد و منظم نموده و قلعهء دربند و قمچقاى [ را 
  ] كه از قلاع شاه مراد بيك است به ضرب توپ كوبيده و تا ميان طايفهء سنجابى آمده آخر الامر شاه مراد بيك مضمحل و مستاصل شده اضطرارا سى هزار تومان به محمد خان سرتيپ داده امان خواست . حدود آذربايجان منتظم و خبر فتوحات به دار الخلافه رسيد .\r\nهم در اين سال ، ما بين شاهزادگان عراق مخاصمت افتاد . تفصيل اين‌كه حسام السلطنه محمد تقى ميرزا از مخالفت سابق حشمة الدوله اظهار زيان كرد و از طرف خاقانى حكم رفت كه حشمة الدوله خسارت او را ادا كند . حشمة الدوله تمسكى سپرده و بعد ، از اداى وجه نكول كرد .\r\nحسام السلطنه بىاذن دولت به‌خيال تصرف لرستان و خوزستان افتاد .\r\nحشمة الدوله هم لشكر به تسخير بروجرد كشيد . محاربه ما بين ، سخت و آخر الامر حسام السلطنه منهزم شد و در شهر بروجرد متحصن گرديد .\r\nاين خبر مسموع حضرت صاحبقران و سپهدار مامور رفع غائله گرديد .\r\nحسام السلطنه از حكومت معزول و به دار الخلافه آمده حضرت خاقانى بعد از چهار ماه بىالتفاتى تقصير او را بخشيده روانهء بروجرد شد .\r\nدر محرم هزار و دويست و چهل و هشت چون حضرت نايب السلطنه از خدمتگزارى رضا قلى خان كرد زعفرانلو ايلخانى خراسان نوميد شد چاره‌اى جز محاربه نديده عزيمت تسخير قلعهء اميرآباد چناران كه متعلق به رضا قلى خان و در حصانت و استحكام و استعدادات تحصن و طغيان معروف بود نمودند . چون فتح قلعه هيچ‌طور مقدور نبود نقبى در\r\n\r\n\r\n","description":"","footnote":"\r\n( 5 ) - سلطان مراد ميرزا پسر سيزدهم عباس ميرزا همان كه بعدها « حسام السلطنه » لقب يافت و هرات را تصرف كرد .\r\n","page_name":" 898 ","page_number":946},
  {"content":"\r\n\r\nزير برج قلعه كنده و باروط در آن نقب آتش زده قلعه را مفتوح و با خاك يكسان نمودند و خبر اين فتح بزرگ در ماه ربيع الاول به دار الخلافه رسيده حضرت خاقان پانزده هزار تومان انعام و پنجاه دست خلعت مصحوب حسن خان سالار به جهت نواب نايب السلطنه ارسال فرمودند و نواب نايب السلطنه از آنجا آهنگ قلعهء خبوشان و گرفتارى رضا قلى خان ايلخانى نمودند . رضا قلى خان چون قلعهء خبوشان را محصور و عرصه را بر خود تنگ ديد ناچار حصار را تسليم كرده سر انقياد پيش آورد و به شفاعت قائم مقام در امان و محترما مقيد شد و پسرش سام خان از نواب نايب السلطنه لقب ايلخانىگرى يافت . و قلعهء خبوشان را حسب الامر و الا خراب و با خاك يكسان كردند . و خبر فتح ثانى به توسط محمد طاهر خان قزوينى به حضرت خاقانى رسيد . حضرت نايب السلطنه معاودت به مشهد مقدس نموده عزيمت سرخس فرمود و براى تنبيه تراكمه و استرداد اسراى ايران لشكر بدانجا كشيد و شهر سرخس را محاصره و كار بر سرخسيان تنگ فرمود ؛ تا سه هزار تن اسراى شيعى را كه باقىمانده و به فروش نرسانده بودند تسليم كردند . آنگاه سپاه و الا مطمئن القلب يورش آورده شهر را مفتوح و سكنه را بىحد و مر مقتول و قلعه را خراب و ويران كرده غنيمت و اسير زياد به دست آورده مراجعت كردند . و خبر اين فتح بيست و چهارم جمادى الثانى همين سال به دار الخلافه رسيد .\r\nپس از آن نواب نايب السلطنه قصد فتح ولايت تربت حيدريه و محمد - خان قرائى فرمود . محمد خان چون استيصال و اضمحلال خود را معاينه ديد ناچار سر اطاعت پيش آورد . او را گرفته محبوس و قلاع او را كه مملو از استعدادات حربيه و مخزن و ذخاير و اموال منهوبه و غيره بود غارت كرده مراجعت نمودند و محمد خان را با رضا قلى خان ايلخانى انيس محبس كردند .\r\nدر اواخر شعبان خبر اين فتوحات به دار الخلافه رسيد . پس از آن چون نيت حضرت نايب السلطنه برحسب اراده و اشارهء خاقانى تصرف و تسخير طخارستان و زابلستان متصرفهء افاغنه بود با يار محمد خان افغان ملقب به امين الدوله ، كه وزير شاهزاده كامران والى هرات و به امر نايب السلطنه متوقف ارض اقدس بود ، فرمود چنان‌كه در عهد صفويه و نادر شاه افشار ، خوارزم و مرو و بلخ و كابل و هرات و قندهار و غيره\r\n\r\n","description":"","footnote":"","page_name":" 899 ","page_number":947},
  {"content":"\r\n\r\nدر تصرف سلاطين ايران بود حال هم بايد تحت سلطنت اين مملكت آيد و اينك حسينعلى خان و بهبود خان جوانشير فرستادگان قزلباشيهء كابل از ما مستدعى همين خدمتند و مكرر به توسط رسل و رسايل از حضرت خاقانى متمنى همين امر شده‌اند . مجملا كامران بايد يا هرات را تسليم كند يا آمادهء حرب باشد . يار محمد خان افغان مراتب را به كامران اعلام كرد .\r\nو هم در اين سال ، محمد على خان خوقندى والى فرغانه كه با خان ختا رزمى كرده و كاشغر را تسخير و تسلطى در تركستان حاصل نمود شرح حال خود را به حضرت خاقانى عريضه كرده با غلام و كنيز ختائى مصحوب سفيرى روانه داشت ، و از مشهد با معتمد نايب السلطنه به دربار خاقانى آمده تقديم كرد و از دار الخلافه به اسلامبول رفته و معاودت كرده به خوقند « 1 » بازگشت .\r\nو هم در اين سال ، چون حضرت نايب السلطنه عزيمت يورشهاى بزرگ داشت از حضرت خاقانى مستدعى شده ولايت خراسان را به نواب اميرزادهء اعظم محمد ميرزا تفويض و خلعت ولايت از حضرت خاقانى ارسال شد و ميرزا موسى نايب رشتى به منصب سابقه و ميرزا صادق نبيرهء قائم مقام مغفور به وزارت معاملات مأمور آمد .\r\nهم در اين سال ، فرمانفرماى فارس به اغواى ميرزا محمد على مشير - الملك وزير فارس در حق محمد على خان ايلخانى سوء ظنى حاصل و او را از خود خائف نمود . ايلخانى هم مرتضى قلى خان ايل بيگى برادر كهتر خود را اشارتى كرده ايلات را به خاك كرمان كوچ داد و خود نيز از عقب به بهانه‌اى بدانها پيوست . اميرزاده سيف الملوك ميرزا پسر ظل السلطان كه حكومت كرمان داشت به تصديق مفسدين ايلات را پناه داده حمايت آنها را بر ذمت خود گرفت . فرمانفرما ناچار به جهت باز آوردن ايلات با لشكر به جانب كرمان شد و كس به استمالت ايلات فرستاد و تفصيل را معروض دار الخلافه داشت . رضا خان قاجار امير جار از دربار مامور به آوردن ميرزا محمد على مشير الملك شد . فرمانفرما چون از مراجعت ايلات مايوس گشت و ايلخانى صريح پيغام داد كه با وزارت\r\n\r\n\r\n","description":"","footnote":"\r\n( 1 ) - از شهرهاى مهم تركستان در روزگاران پيشين و امروز شهرى است در ازبكستان شوروى در درهء فرغانه .\r\n","page_name":" 900 ","page_number":948},
  {"content":"\r\n\r\nمشير الملك معاودت به فارس نمىكنم ، بنابر مصلحت وقت امر فرمود كه مشير به بنادر فارس رفته متوقف باشد . اميرزاده سيف الملوك ميرزا ايلات را از مراجعت فارس سخت مانع بود و به عم اكرم خود فرمانفرما به هيچ وجه اعتنائى نداشت . در اين سال ، اهل كرمان هم از اميرزاده شاكى و دلتنگ [ بودند 
  ] . روزى اميرزاده به شكار رفته در مراجعت او را به شهر راه ندادند . فرمانفرما به جهت رفع غائله ، اميرزاده را به اسم فرستادن به فارس از خاك كرمان بيرون فرستاد تا حكمى از طرف خاقانى برسد .\r\nايلات هم بعد از رفتن او مطيعا روى به فارس نهادند . فرمانفرما چون آهنگ معاودت كرد ، كرمانيان ملتمس شدند كه آنها را از اتباع اميرزاده كه متوقف كرمان هستند نيز آسوده و ايمن كند . فرمانفرما مكرر به علينقى خان قراگوزلو پيغام فرستاد كه ارگ را خالى و عيال و بستگان اميرزاده را بيرون برده و در يزد به او ملحق كند . سرتيپ به اين پيامها اعتنائى نكرده به مخالفت برخاست و ابواب ارگ را بربسته فرمانفرما حكم به يورش داد . در اين ميان ، ارغون ميرزا پسر حسنعلى ميرزا و برادرزادهء فرمانفرما و مصطفى قلى خان قشقائى برادر ايلخانى كشته شدند . بعد از چهل روز محاصره ، ارگ به تصرف درآمد . علينقى خان قراگزلو به حضور و الا رسيده بىمؤاخذه و سياست مخلع و با كوچ و عيال سيف الملوك ميرزا روانهء يزد گرديد و اميرزاده هلاگو ميرزاى « 1 » ملقب به بهادر خان از جانب فرمانفرما والى كرمان شد . و اين اخبار مصحوب محمد صادق خان ولد حسينقلى خان قاجار به دار الخلافه رسيد .\r\nو نيز خبر آمد كه هنگامى كه فرمانفرما به بوشهر و بنادر سفر كرده و شيخ عبد الرسول خان عرب دريا بيگى حاكم بندر بوشهر را با خود به شيراز آورده بود ، پس از مرخصى و مراجعت در منزل دالكى جماعتى از دشمنان او متفق شده او را بكشتند و مالش را به يغما بردند و پس از قتل شيخ عبد الرسول خان به صلاحديد امناى فارس ، اميرزاده رضا قلى ميرزا نايب الاياله به اصلاح اين امر و حكومت بوشهر روانه شد . شيخ نصر بن - شيخ عبد الرسول خان از تعطيل بازخواست و قصاص خون پدرش چنين\r\n\r\n\r\n","description":"","footnote":"\r\n( 1 ) - پسر شاهزاده حسنعلى ميرزا شجاع السلطنه . وى صاحب تذكره‌اى است مفصل به نام « خرابات » و تلخيصى از آن موسوم به « مصطبهء خراب » . خود او نيز شعر مىگفت و در ابتدا « عشق » تخلص مىكرد و بعد « خراب » و گاهى هم « هلاگو » .\r\n","page_name":" 901 ","page_number":949},
  {"content":"\r\n\r\nگمان كرد كه به استيذان خود نايب الاياله اين امر خطير روى داده است .\r\nآغاز مخالفت با نايب الاياله كرده بر سفاين جنگى خود سوار شده قصد تسخير بوشهر كرد و نخست بوشهر را مفتوح كرده غالب شد . آخر الامر منهزم و جمعى از اعراب مقتول و دستگير شدند .\r\nهم در اين سال ، چون جنرال بسقاويج سردار قفقاز خدمات شايسته به دولت روس نموده و به مقام شاهزادگى رسيده و منصب ، جنرال بارون - رازن يافته سفيرى با هدايا به حضرت خاقانى فرستاده بود از طرف دولت عليه هم ميرزا مهدى مستوفى نورى - برادر محمد زكى خان سردار - براى تهنيت منصب جنرال مذكور مامور به سفارت تفليس شده بيست و پنجم جمادى الاولى از تهران حركت كرده بيست و هفتم شوال همين سال معاودت نمود .\r\nهم در اين سال بلاى طاعون و ملخ‌خوارگى و قحط و غلا و برف و سرما در اكثرى از بلاد ايران بروز و اشتداد يافت . در قشلاقات و در ولاياتى كه هرگز برف ديده نشده چندان باريد كه معابر را سد كرد .\r\nخصوصا در دار الخلافه ، غلا و سرما كار بر مردم سخت كرد و حضرت صاحبقران بر عامهء مردم رحمت فرموده ماليات يك سالهء طبرستان و گيلان را بخشيدند و اصفهان را چهارصد هزار تومان تخفيف مرحمت كردند .\r\nچون نوروز سال ئيلان‌ئيل هزار و دويست و چهل و هشت در رسيد به رسم معمول ، حضرت صاحبقرانى به تختگاه جلوس فرموده مراسم جشن و تهنيت به عمل آمد .\r\nهم در اين سال وزيرمختارى تازه از دولت بهيه روس مامور به اقامت دربار دولت عليه شده به دار الخلافه و به حضور حضرت صاحبقرانى رسيده به تبريز معاودت كرد و در آنجا متوقف و مقيم شد « 2 » .\r\nهم در اين سال ، به دار الخلافه خبر رسيد كه حضرت نايب السلطنه ، پنج هزار نفر اسيرى [ را 
  ] كه از سرخس گرفته بودند به توسط و شفاعت اللهقلى خان خوارزمى پنجاه هزار تومان گرفته و شرايط چند نيز كه همه مبنى بر درست رفتارى و عدم شرارت و خسارت تراكمه بود در ضمن مشروط و بديشان رد فرموده است و جواب فرمايشات آن حضرت در امر\r\n\r\n\r\n","description":"","footnote":"\r\n( 2 ) - اين سفير گراف سيما ناويج نام داشته  Graf simonovitch  .\r\n","page_name":" 902 ","page_number":950},
  {"content":"\r\n\r\nهرات دررسيد . حاصل آن‌كه پانزده هزار تومان بر ذمت مىگيريم كه ايمن بمانيم . حضرت نايب السلطنه قبول نفرموده در تدارك يورش شد و به دار الخلافه اخبار و از دربار خاقانى استدعاى ارسال سپاه نمود .\r\nهم در اين اوقات ما بين قهرمان ميرزا « 3 » والى يزد و هلاگو خان والى كرمان محاربتى رفته هلاگو ميرزا ظفر يافت . حضرت صاحبقران ، يزد را به سيف الدوله « 4 » تفويض و حكومت آنجا را به هلاگو ميرزا واگذار و قهرمان ميرزا را مأمور خراسان فرمود . پس از وصول عريضهء نايب - السلطنه ، حضرت خاقانى مقرر فرمود سپاه مازندرانى روانهء خراسان و اميرزادهء اعظم محمد ميرزا مامور به تسخير هرات و حضرت نايب السلطنه ، رضا قلى خان ايلخانى و محمد خان قرائى و عبد الرضا خان يزدى و ساير خائنين دولت را برداشته روانهء دار الخلافه شدند .\r\nبيست و پنجم محرم هزار و دويست و چهل و نه نايب السلطنه وارد دار الخلافه شده خائنين را به امر خاقانى مغلولا در كوچه و بازار شهر گردانيده عبد الرضا خان يزدى را نظر به جسارت و خلاف بزرگى كه به خانوادهء شاهزاده محمد ولى ميرزا - چنان‌كه اشارت رفت - نموده بود به محمد ولى ميرزا سپردند كه در خانهء « 5 » شاهزاده به اسوء حال او را به قتل رسانند . و محمد تقى خان عرب ترشيزى را - كه از جملهء مقصرين بود - از قيد رها و به مراجعت خراسان در ركاب نايب السلطنه اميدوار كردند و رضا قلى خان ايلخانى و محمد خان قرائى را - كه صاحب داعيه بودند - روانهء تبريز فرمودند . خسرو ميرزا با قشون آذربايجانى نيز و اصل و او را مامور خراسان و خدمت اميرزادهء اعظم محمد ميرزا فرمودند و محمد حسين خان ايشيك آقاسى زنگنه و آقا ميرزا باباى طبيب « 6 » خاصه\r\n\r\n\r\n","description":"","footnote":"\r\n( 3 ) - قهرمان ميرزا پسر هشتم عباس ميرزا نايب السلطنه .\r\n( 4 ) - سيف الدوله ميرزا پسر على شاه ظل السلطان پسر فتحعلى شاه .\r\n( 5 ) - « در خانه » با اضافهء « در » به « خانه » به معناى افراد خانه ( زنان و فرزندان و حواشى و خدم ) .\r\n( 6 ) - ميرزا باباى طبيب نخستين ايرانى است كه در لندن علم پزشكى فراگرفته . عباس - ميرزا نايب السلطنه او را با محمد كاظم - دانشجوى ديگر - به لندن فرستاد . محمد كاظم مسلول شد و بعد از هجده ماه درگذشت اما ميرزا بابا تحصيلات خود را به پايان رسانيد ( ر ك مقالهء « كتاب حاجىبابا و نخستين محصلين ايرانى در فرنگ » از عباس اقبال در مجلهء يادگار سال 1 شمارهء و مقالهء « كاروان معرفت » از مجتبى مينوى در مجلهء يغما سال 6 شمارهء 5 و مقدمهء سفر نامهء ميرزا صالح شيرازى از اسماعيل رائين .\r\n","page_name":" 903 ","page_number":951},
  {"content":"\r\n\r\nمامور به سفارت دولت روس و انگلستان شدند و محمد قلى ميرزاى ملك‌آراى مازندران و حسام السلطنه حاكم بروجرد به واسطهء بروز طاعون از ايالات خود به دار الخلافه آمدند . حشمة الدوله « 7 » و بهاء - الدوله « 8 » نيز از كرمانشهان و سمنان احضار شدند . حضرت نايب - السلطنه مرخص شده و پنجاه هزار تومان در حق ايشان بذل گرديده مراجعت به خراسان فرمود . ميرزا محمد تقى صاحب ديوان علىآبادى از منشى الممالكى معزول و ميرزا محمد تقى ولد حاجى ميرزا رضا قلى نوائى به‌جاى او منصوب شد .\r\nهم در اين سال حضرت صاحبقران را نوبهء سخت عارض شده مدتى طول كشيد و عاقبت به گنه‌گنه - كه از ادويهء مستحدثهء فرنگيان بود - رفع شد . و نيز اين مرض در تمام بلاد محروسه شيوع تامى يافته بسيارى به هلاكت رسيدند چنان‌كه فقط از دار الخلافهء تهران بيست هزار كس تلف شدند . شجاع السلطنه كه تا اين حال مغضوب حضرت خاقانى بود به استدعاى فرمانفرما مرخص فارس و از آنجا بعد از مدتى روانهء كرمان شد . اما اميرزادهء اعظم محمد ميرزا با سپاه جرار از خراسان به‌سمت هرات حركت فرموده حصار كوسويه را كه در عرض راه و از مضافات هرات بود فتح نموده نزديك شهر هرات شدند و چند كرت با افاغنهء هرات محاربهء سخت نموده آنها را هزيمت دادند .\r\nاما حضرت نايب السلطنه كه از دار الخلافه حركت فرمود چون سالها مبتلا به ورم كليه بود و چند نوبت به حسن معالجات اطبا رفع گرديده و باز عود كرده و نواسير « 9 » و بواسير نيز مزيد حرارت كبد گرديده بود و مسافرت و حركت هم مخصوصا مضر به مزاج ايشان بود در اين سفر مرض مزبور شدت كرده ورم متزايد شده ، بعد از ورود به مشهد مقدس رضوى عليه السلام ، جهان فانى را بدرود فرموده به جوار رحمت الهى پيوست .\r\nاگرچه به ملاحظهء محاربهء هرات ، اين قضيهء موحشه را پوشيده مىداشتند ، ولى زمانى نگذشت كه در هرات و دار الخلافهء تهران و آذربايجان و ساير بلاد ايران منتشر گشت . چهل و هشت سال عمر آن حضرت بود و در شب\r\n\r\n\r\n","description":"","footnote":"\r\n( 7 ) - محمد حسين ميرزا حشمة الدوله پسر ارشد محمد على ميرزا دولتشاه .\r\n( 8 ) - بهاء الدوله بهمن ميرزا پسر چهارم عباس ميرزا .\r\n( 9 ) - نواسير جمع ناسور است ( ا ع ) .\r\n","page_name":" 904 ","page_number":952},
  {"content":"\r\n\r\nدهم جمادى الآخرهء سال هزار و دويست و چهل و نه درگذشت و اولاد موجودهء آن حضرت بيست و شش نفر ذكور و بيست و يك تن اناث بودند .\r\nغزوات و فتوحات نايب السلطنه عباس ميرزا بن فتحعلى شاه قاجار - طاب الله ثراهما - در ممالك خارجه و داخله مشهور و معروف است .\r\nبناهاى عظيم در حدود و نقاط ايران فرموده كه هريك در جاى خود ذكر شده و خواهد شد . ديگر اخلاق و عادات حسنه و ياسا و قواعد مملكت‌گيرى و رعيت‌دارى آن حضرت از حدود وصف بيرون است . از اثاثهء سلطنت سواى سكه و خطبه و لقب پادشاهى - كه آن هم به جهت حرمت پدر بزرگوار بود - چيزى كم نداشت .\r\nاما اين خبر موحش كه به اردوى شاهزادهء اعظم محمد ميرزا رسيد اگرچه حزن و اختلال كلى در احوال ايشان روى داد ، ولى به حكم عقل و حزم ، هيچ اظهار تزلزل و اندوه و وحشت نفرموده كما كان متوجه انتظام اردو و لشكر شده حاجى زين العابدين شيروانى را براى مصالحه و متاركه نزد كامران ميرزا فرستادند . كامران نيز راضى به مصالحه و متاركه شده ميرزا موسى نايب رشتى را براى اتمام مصالحه به هرات گذاشته حضرت محمد ميرزا اردو را به مشهد حركت دادند و پس از ورود ، مراسم تعزيت به‌جاى آورده جسد نايب السلطنه را - كه تا آن حال امانت بود - در حضرت رضوى دفن كردند . وكيل و فرستادهء كامران نيز براى تعزيت به مشهد آمده با يار محمد خان كه در مشهد بود قرار مصالحه و پيشكش هرات را به سالى پانزده هزار تومان نقد و پنجاه بسته شال كشميرى دادند كه سكهء صاحبقرانى نيز در هرات زده شود . تفصيل قضيه را به دار الخلافه مرقوم و با پنج هزار تومان وجه نقدى كه از بابت پانزده هزار تومان از هرات ارسال شده بود مصحوب رسولى به حضرت خاقانى فرستادند . اما قبل از وصول آن رسول ، ميرزا علينقى معتمد آصف الدوله خبر اين واقعه را به دار الخلافه رسانده به دستيارى دو تن از ملك‌زادگان خردسال به سمع حضرت خاقانى رساندند . مراسم تعزيت و سوگوارى در خانوادهء سلطنت و تمام شهر به‌جاى آمد . پس از آن فرامين حكومت و مرحمت به افتخار اميرزادهء اعظم محمد ميرزا صادر و ارسال و به آذربايجان نيز احكام شاهانه مبنى بر تسليت و استقرار اميرزاده محمد ميرزا به‌جاى نايب السلطنه انفاذ گرديد و از هردو مملكت ، عرايض رضامندى از اميرزادگان و غيرهم\r\n\r\n","description":"","footnote":"","page_name":" 905 ","page_number":953},
  {"content":"\r\n\r\nبازآمد و خلعت خاصه براى اميرزاده والى و يك‌صد دست خلاع مباركه به جهت امرا و خوانين خراسان مصحوب محمد باقر خان قاجار بيگلر بيگى تهران - خال اميرزادهء اعظم - ارسال خراسان و يكصد دست نيز براى اميرزادگان و امراى آذربايجان به توسط ميرزا محمد خان بيگلر بيگى ايصال تبريز فرمودند و همگى ، جامهء سوگوارى را به خلعت شهريارى تبديل كردند .\r\nهم در اين سال ، چون محمد على خان ايلخانى فارس و برادر اوسطش مرتضى قلى خان ايل بيگى از بعد كوچ دادن ايلات به كرمان و بازآمدن ، به خيال سرورى و خودسرى افتاده حق اطاعت فرمانفرما « 10 » را رعايت نمىكرد فرمانفرما به اشارهء حضرت صاحبقرانى ، آقا بابا خان سردار مازندرانى را مامور كرد كه ايل بيگى را به هر حيلت هست به حضور و الا آورد . آقا بابا خان در قلعه‌اى از قلاع فيروزآباد رفته و ايل بيگى را به لطائف الحيل به قلعه خوانده پس از آمدن ، حقيقت امر بر او منكشف شده متغيرانه خواست مراجعت كند . تفنگچيان آقا بابا خان كه در قلعه را بسته و مستعد نشسته بودند او و همراهانش را مانع شده تيرباران كردند .\r\nاكثرى از همراهانش مقتول و خودش زخم‌دار شده او را گرفتند و به شيراز آوردند . پس از آن خود ايلخانى را نيز با ميرزا قاسم خان دامادش و ميرزا على اكبر قوام الملك كلانتر فارس كه متهم به دوستى ايلخانى بود به دستيارى اميرزاده امامقلى ميرزا گرفته ايلخانى را محبوس و دامادش را كور نموده قوام الملك را نيز چند روزى حبس و پس از آن رها كردند و مراتب را معروض دار الخلافه داشتند و اموال زياد از ايلخانى و برادرش به يغما رفت .\r\nهم در اين سال ، حضرت صاحبقران به زيارت حضرت معصومه مشرفا و پس از تعمير ابنيه و عمارات آنجا مراجعت به دار الخلافه فرمود .\r\nهم در اين سال ، حضرت خاقانى براى سلطان محمد ميرزاى سيف الدوله كه از اصفهان به قم و از قم در ركاب مبارك به دار الخلافه آمده بود و به جهت برادرش نير الدوله و صاحبقران ميرزا و حسينعلى خان\r\n\r\n\r\n","description":"","footnote":"\r\n( 10 ) - مقصود شاهزاده حسينعلى ميرزا حاكم فارس است كه لقب « فرمانفرما » داشت .\r\n","page_name":" 906 ","page_number":954},
  {"content":"\r\n\r\nمعير الممالك و سليمان خان افشار « 11 » عروسى ملوكانه كرده جشن بزرگى در دار الخلافه گرفتند .\r\nهم در اين سال ، اميرزاده خسرو ميرزا خلف نايب السلطنهء مغفور كه به انتظام آق دربند مأمور شده بود با جمعى از تراكمه كه دستبرد به حوالى بسطام نموده بودند دچار و محاربهء سختى نموده بر آنها ظفر يافت و اموال و اسراى خراسان را مسترد ساخت و بدين واسطه مورد التفات امناى دولت شد . چون به خدمت اميرزادهء اعظم محمد ميرزا والى معاودت نمود چنان كه متوقع بود از برادر اكبر التفاتى نديد . همانا چون قائم مقام با خسرو ميرزا و برادران بطنى او به واسطهء محمد خان امير نظام خصومت قلبى داشت مىخواست ميانهء آنها را با اميرزاده اعظم به‌هم بزند . لهذا در حضرت محمد ميرزا والى چنان وانمود كرده بود كه خسرو ميرزا خيال اطاعت و كهترى شما را ندارد . لهذا اميرزادهء اعظم را از او و برادرانش كدورتى حاصل و خسرو ميرزا متوهم و خائف شده به‌سمت دار الخلافه فرار كرد و يك دفعه او را از سبزوار بازگرداندند و اين فقره بيشتر سبب توهم او شده ثانيا فرار كرده به دار الخلافه آمد و به امر خاقانى در منزل عم خويش ظل السلطان منزل كرد و كشف حقيقت اين امر را موقوف به آمدن اميرزادهء اعظم محمد ميرزا گذاردند .\r\nهم در اين سال ، از آذربايجان به دار الخلافه خبر رسيد كه اميرزاده جهانگير ميرزا برادر بزرگتر خسرو ميرزا چون طايفهء اكراد جلالى در اين اوقات ديگرباره به قافله‌اى كه از اسلامبول به تبريز مىآمده دستبرد زده مال زيادى به يغما برده‌اند لشكر بر سر آنها كشيده همه را قلع‌وقمع و غنيمت زياد از آنها به دست آورده و از آنجا بر سر طايفهء حيدرانلو تاخته بر آنها نيز ظفر يافته غنيمت و مال زيادى به خوى آورد و در اين بين خبر آمدن خسرو ميرزا را به دار الخلافه شنيده رسولى با عريضه و پيشكش روانهء خراسان داشته و به خسرو ميرزا نيز نوشت كه به مشهد بازگشته عذرخواهى كند . نوشتهء او وقتى به تهران رسيد كه خود اميرزادهء اعظم والى قريب به تهران رسيده بودند .\r\n\r\n\r\n","description":"","footnote":"\r\n( 11 ) - فتحعلى شاه يك دختر خود را به نام « پاشا خانم » به حسينعلى خان معير الممالك تزويج كرد و دختر ديگر را به نام « قيصر خانم » به سليمان خان صاحب اختيار . نير الدوله فرخ - سپر ميرزا پسر چهل و هفتم و صاحبقران ميرزا پسر پنجاهم فتحعلى شاه بود .\r\n","page_name":" 907 ","page_number":955},
  {"content":"\r\n\r\nهم در اين سال ، سفيرى از اعلى حضرت امپراطور روس براى تعزيت عزيمت دار الخلافه كرده اواسط محرم هزار و دويست و پنجاه وارد شد و نامهء امپراطورى را ايصال داشت . در طى نامه در تقويت و تربيت اولاد نايب السلطنهء مغفور خصوصا اميرزادهء اعظم سفارش رفته بود . پس از اصدار جواب ، امر به احضار اميرزادهء اعظم والى رفت . اميرزادهء والى ، قهرمان ميرزا را به رسم ولايت در ارض اقدس گذاشته ششم شهر صفر وارد دار الخلافه گرديده مورد التفات كامل خاقانى شده در باغ نگارستان منزل فرمود .\r\nروز دوازدهم صفر هزار و دويست و پنجاه - كه نزديك چهل سال از مدت سلطنت حضرت خاقانى گذشته بود - در نگارستان ، به امر خاقانى مجلس مهمانى آراسته شد . جميع اعاظم فضلا و علماى ايران و امراء و وزراء و صاحب‌منصبان دربار در آن مجمع حاضر شدند . چنان‌كه رسم ملوك عجم است اسباب مرصعى كه از لوازم منصب جليل ولايت عهد است از قبيل شمشير و خنجر و زنار و كمر و نشان شير و خورشيد به انضمام يك دست لباس مخصوص و فرمان ولايت‌عهد به توسط شاهزاده صاحبقران ميرزا - كه ميزبان اميرزادهء اعظم بود - انفاذ مجلس شد و اميرزادهء اعظم محمد ميرزا ، حسب الامر خاقانى ، خلاع را زيب‌پيكر خود نموده خطبه خواندند و تهنيت گفتند و با تمام اركان دولت به حضور خاقانى آمده از زبان مبارك ، مباركباد شنيدند . شاهزادگان بزرگ و وزراى عظام كه بعضى خود انتظار ولايت‌عهد داشتند و برخى ارباب غرض بودند خواهى نخواهى سكوت كرده سر به راه تسليم نهادند . چون نيت خاقانى موافقت با اولاد نايب السلطنهء مغفور بود ، خسرو ميرزا را كه از آمدن به دار الخلافه فى الجمله راه نفاق پيموده نشان تمثال همايون مرحمت فرموده او را به معذرت نزد حضرت وليعهد فرستاده شفيعانه اشارتى به عفو تقصير او فرمودند . حضرت وليعهدى هم از تقصير او در گذشته كمال ملاطفت فرمود . ميرزا محمد ولد قائم مقام به توسط قائم مقام به وزارت حضرت وليعهد سرافراز و مقرر شد در ركاب و الا به تبريز برود تا خود قائم مقام هم پس از قرار و مدار امور عزيمت تبريز كند .\r\nشانزدهم صفر حضرت وليعهد مرخص و روانهء تبريز گرديد . قائم مقام هم پس از چند روزى روانه گرديده در عرض راه ملحق به اردوى و الا شد .\r\n\r\n","description":"","footnote":"","page_name":" 908 ","page_number":956},
  {"content":"\r\n\r\nاميرزادگان و امراء و معارف آذربايجان تا قزوين و ميانج به استقبال آمدند .\r\nقائم مقام كه خصومت با اميرزاده جهانگير ميرزا و برادرانش داشت استقبال او را در حضرت وليعهدى لباس خلاف پوشانيده به مصلحت ديد و حكم خود قائم مقام ، جهانگير ميرزا و برادرش خسرو ميرزا را گرفته به اردبيل فرستاده حبس كردند .\r\nهم در اين سال ، از وقايع خراسان آن‌كه چون نايب السلطنهء مغفور عزم تسخير هرات بلكه قندهار و كابلستان داشت دولت بهيهء انگليس متوهم شد كه در كار هندوستان خللى راه يابد . وزيرمختار آن دولت مكنيل صاحب ، نايب خود را از دار الخلافه به خراسان فرستاد و در باب اين سفر گفتگو كردند و او باز گرديده ولى مطمئن نشدند . لهذا شجاع - الملك ميرزا پسر تيمور شاه افغان كه از تعدى برادران ، سى سال در ظل حمايت دولت انگليس آسوده بود با سى هزار كس به قندهار آمد . كامران ميرزا از آمدن او متوحش شده از قهرمان ميرزا نايب الايالهء خراسان استمداد خواست و بالاخره برادران فتيح خان افغان در دور قندهار با شجاع الملك محاربت كرده شجاع الملك شكست فاحشى يافته به جانب هندوستان گريخت و اين خبر در عشر اول ربيع الاول به دار الخلافه رسيد .\r\nهم در اين سال ، چون طايفهء بختيارى در عرض راه عراق سرقت و شرارت زياد مىكردند و شاهزادگان و ولات ولايات نظر به مخالفت با يكديگر در دفع آنها مسامحت مىنمودند تا كار به جائى رسيد كه محمد تقى بختيارى ولد على خان كنور سى هزار كس به شوشتر برده شوشتر و دزفول را مسخر كرد و از آنجا قصد خاك فارس كرد . بعضى از طوايف شرارت طلب فارس نيز سر باز زده به او متفق شدند و بدين واسطه مبالغى از ماليات فارس ضايع و معادل ششصد هزار تومان باقى ماند . لهذا حضرت خاقانى به اصرار عبد الله خان امين الدولهء اصفهانى باوجود علت مزاج و ضعف بنيه آهنگ سفر و در سيم جمادى الاولى سال هزار و دويست و پنجاه از دار الخلافه حركت فرموده دوشنبه هفدهم وارد قم شدند . سابقا برحسب امر خاقانى مقدار پنجاه من خاك پاك تربت حسين بن على عليه السلام براى بناى مقبرهء حضرت صاحبقرانى از كربلا به قم آورده در اين ايام به امر آن حضرت مقبره را به شرحى كه ان شاء الله در جاى خود مذكور خواهد شد تمام كردند . پس از سه روز توقف از قم\r\n\r\n","description":"","footnote":"","page_name":" 909 ","page_number":957},
  {"content":"\r\n\r\nحركت فرموده جمعه بيست و دوم وارد كاشان و بعد از هشت روز روانهء اصفهان شدند . حسام السلطنه حكمران بروجرد در آن منزل برحسب امر خاقانى شرفياب و سيف الدوله از اصفهان موكب اعلى را استقبال كرد .\r\nپس از ورود به اصفهان شاهزاده سيف الدوله را با آصف الدوله مامور به تاخت‌وتاراج به اماكن و اموال طايفهء بختيارى و فرمانفرما را از فارس به جهت اخذ بقاياى ماليات سنوات گذشته احضار فرمودند . فرمانفرما پس از شرفيابى چون در اداى بقايا به معاذير و دفع الوقت مىگذراند ، مقرر رفت كه حسام السلطنه محمد تقى ميرزا با فرمانفرما به شيراز رفته تنخواه را به وصول رساند . امين الدوله عبد الله خان نيز با هفت هزار كس سواره و پياده بعد از دو سه روز به امر خاقانى براى تفريغ محاسبات فارس از عقب آنها روانه شد و در تخت فولاد نقل مكان كرد . ميرزا ابو الحسن خان وزيرمختار و ميرزا سيد على مستوفى نيز با امين الدوله مامور فارس شدند .\r\nاما حضرت خاقانى يك چندى بود كه از بعضى حوادث و ناملايمات اتفاقيهء روزگار ، مزاج مباركش از اعتدال افتاده بعضى امراض مزمنه عارض و منجر به سل و دق شده بود و اين حركت و سوارى نيز مقوى مرض شده روز شنبه پانزدهم جمادى الثانيه در اوايل طلوع ، قدرى كاهو تناول فرموده هنگام ناهار به كباب آهو رغبت كردند . مزاج در هضم آن ضعفى داشت . هنگام عصر هم در كنار زنده‌رود ميل به تيراندازى فرموده جسم مباركش قدرى سرما خورده ذات الجنب و قولنج مزيد علت سابقهء ذات الصدر شد . روز پنج‌شنبه نوزدهم شهر جمادى الثانيه قريب به غروب ، عالم فانى را وداع فرموده به جنان جاويدان خراميد . روز ديگر جسد شريفش را تغسيل و تكفين كرده و نماز گزارده در تدارك حركت شدند .\r\nسيف الدوله كه مامور به انتظام بختيارى بود مراجعت به مركز ايالت كرد .\r\nحسام السلطنه كه با فرمانفرما مامور فارس بودند پس از استماع از هم جدا شده هريك رو به مقر حكومت خود كردند . امين الدوله از تخت فولاد با ابواب جمعى خود به اردوى اعلى آمده تاج الدولهء اصفهانى والدهء سيف الدوله را برداشته به شهر خانهء حاجى سيد محمد باقر مجتهد « 1 »\r\n\r\n\r\n","description":"","footnote":"\r\n( 1 ) - يعنى حاج سيد محمد باقر شفتى معروف به حجة الاسلام روحانى دانشمند و پرقدرت اصفهان كه به دست خود اجراى احكام شرع و حتى اجراى حدود مىنمود .\r\n","page_name":" 910 ","page_number":958},
  {"content":"\r\n\r\nرفته ساكن شد . بالجمله شاهزاده ركن الدوله علينقى ميرزا كه اكبر شاهزادگان ملتزم ركاب بود جواهر خاصه و اثاثهء سلطنتى را به برادر بطنى خود امام ويردى ميرزاى كشيكچى باشى « 2 » سپرده جسد شريف خاقانى را در تخت روانى گذاشته اردوى سلطنتى و حرم جلالت را با همان تجملات لازمه به جانب قم حركت دادند . روز چهارم رجب وارد قم شده جسد شريف را در همان مقبرهء معينه كه اشاره شد دفن نموده پس از سه روز مراسم تعزيت به‌جاى آمد . ركن الدوله با همراهان به دار الخلافه آمد و آصف الدوله به بعضى ملاحظات در قم بماند .\r\nبالجمله عمر شريف خاقان خلدآشيان به اختلاف روايتين از شصت و هفت الى هفتاد و مدت سلطنتش سى و نه سال و كسرى بوده و پنجاه و نه پسر و چهل و شش دختر زمان رحلتش موجود بودند . نواب ظل السلطان كه حكمران دار الخلافهء تهران و مضافات و حاكم و نگهبان جايگاه سلطنت و خزانهء دولت و حرم جلالت و توپخانه و قورخانه و سپاه حاضر ركاب بود به هواى سلطنت افتاده ركن الدوله هم پس از ورود به دار الخلافه ، اثاثهء سلطنت و جواهرات خاصه را به دو تفويض كرد . شاهزادگان نيز به جهت صلاح حال خويش گرد وى اجتماع كرده سر به سلطنت او فرود آوردند . ظل السلطان چون مطمئن به شاهزادگان و امراى دربار شد ، روز چهاردهم شهر رجب هزار و دويست و پنجاه امر به انعقاد سلام داده تاج كيانى بر سر گذاشته بر و پيكر خود را به ساير تزئينات سلطنت آراسته بر تخت پادشاهى برنشسته تهنيت گفتند و خطبه خواندند و سكه به نامش زدند و نام خود را « على شاه » و « عادل شاه » نهاد . هريك از شاهزادگان عيش طلب را وعدهء ولايت و حكومت ممالك داده فرمان به ولايات اصدار كرد . در خزانهء دولت بگشود . قلوب نوكر و لشكر را به مال استمالت نمود .\r\nنخست ركن الدوله را به جهت مصالحه به حضرت وليعهد فرستاد مأمول اين‌كه مملكت آذربايجان آن حضرت را باشد و سلطنت ايران را به عم اكرم واگذارد . پس از آن امام ويردى ميرزا سر كشيكچى باشى را با پانزده هزار نفر پياده و سوار و توپخانه به محاربت حضرت وليعهد مامور كرد .\r\n\r\n\r\n","description":"","footnote":"\r\n( 2 ) - امام ويردى ميرزا معروف به « كشيكچى باشى » پسر دوازدهم فتحعلى شاه متولد 14 شوال 1211 ه . ق .\r\n","page_name":" 911 ","page_number":959},
  {"content":"\r\n\r\nبالجمله قريب هفتصد هزار تومان از خزانهء دولت به امرا و سپاهى و رعيت بذل نمود .\r\nاما از آن طرف چون حضرت خاقانى وداع جان كرد ، شاهزاده محمد - رضا ميرزا از اردوى پادشاهى جدا شده محض اظهار خدمت به سرعت تمام به تبريز آمده حضرت وليعهد را از قضيه آگاهى داده حضرت وليعهد بريدى سبك سير به احضار اميرنظام كه براى قرار و مدار اخذ غرامت مال تجار و گفتگوى با سرحدداران عثمانى در باب طايفهء جلالى به قازلى گول رفته بود مامور فرمود و در تدارك حركت برآمدند . اميرزادهء معظم فريدون ميرزا را به نيابت آذربايجان و محمد خان امير نظام را به وزارت آن مملكت منصوب و قائم مقام را به ملازمت ركاب مبارك مقرر فرمودند و به صلاح و صوابديد بلكه به اصرار و ابرام قائم مقام مأمورى به اردبيل فرستاده جهانگير ميرزا و خسرو ميرزا را كور كرده و دو برادر كوچكتر آنها احمد ميرزا و مصطفى قلى ميرزا « 3 » را رها نمودند . پس از آن در هفتم شهر رجب هزار و دويست و پنجاه به اصرار وزراى مختار ، به ميمنت و مباركى جلوس فرموده پس از تهيهء كار و اجتماع لشكر در اواسط رجب به جانب دار الخلافه حركت فرمودند . در بين راه ، ركن الدوله با پيام ظل السلطان دررسيد .\r\nپس از اظهار مسئول و تقرير عرض ، مورد استهزا و استخفاف خاص و عام آمده چون در اين مطلب بيهوده مبالغت كرد به امر حضرت محمد شاه او را گرفته محبوس نمودند . شعاع السلطنه فتح الله ميرزا حاكم خمسه در حضرت پادشاهى تقديم خدمات نموده مورد التفات آمد و به حكومت خمسهء زنجان سرافراز شد . فرستادهء منوچهر خان معتمد الدوله والى گيلان نيز با پيشكشها دررسيده مشمول الطاف آمد . امام ويردى ميرزا سركشيكچى باشى كه با پانزده هزار قشون دار الخلافه به مدافعهء سپاه آذربايجان مىآمد در منزل سياه دهن از حشمت و عدت اردوى پادشاهى آگاه شده نخست سپاه دار الخلافه فوج‌فوج و دسته‌دسته از بيم ، روى التجا و تسليم به اردوى شاهانه آوردند . سركشيكچى باشى هم‌چون برادر بزرگتر ركن الدوله را گرفتار و سپاه خود را متفرق ديد ناچار روى رجا به آستانهء خسروانه آورد و همگى به اردوى مبارك متفق و مركب شدند . آصف الدولهء\r\n\r\n\r\n","description":"","footnote":"\r\n( 3 ) - احمد ميرزا پسر دهم و مصطفى قلى ميرزا پسر دوازدهم عباس ميرزا بود هردو ، برادران صلبى و بطنى خسرو ميرزا و جهانگير ميرزا .\r\n","page_name":" 912 ","page_number":960},
  {"content":"\r\n\r\nقاجار خال حضرت پادشاهى كه در قم معتكف شده بود موكب همايون را استقبال كرده در قزوين شرفياب و مورد التفات شد . حاجى محمد باقر خان خال ديگر حضرت همايونى كه بيگلر بيگى دار الخلافه بود او نيز سبقت در خدمت را از طريق حزم شمرده سركردگان عرب و مازندرانى را كه حافظ ارگ مبارك بودند امر نمود تا محمد جعفر خان كاشانى وزير ظل السلطان را گرفته محبوس و اموالش را ضبط كردند و ظل السلطان را مجتمعا از جلوس بر سرير سلطنت منع نموده ظل السلطان ناچار به حرمخانه شده پاى به دامن كشيد . همانا نود روز متزلزلا مدت ملكش در دار الخلافه و مضافات امتداد يافت « 4 » .\r\nبالجمله بيگلر بيگى مراتب را معروض حضرت سلطنت داشته موجب مسرت خاطر مبارك شد .\r\nروز بيست و دويم شعبان هزار و دويست و پنجاه ، حضرت همايونى در نگارستان دار الخلافه بر اورنگ سلطنت جلوس فرمود . آصف الدوله ، ظل السلطان و محمد ولى ميرزا و اهالى حرم جلالت را از شهر به حضور آورده اعمام عظام مورد التفات گشتند و در دويم رمضان وارد شهر دار الخلافه شده روز چهارم تاج كيانى بر سر و اثاثهء سلطنت را زيب پيكر مبارك فرموده بر تخت سلطنت موروثى و مقر خلافت كبرى جلوس مفصل نمودند . سلام عام منعقد و مراسم تهنيت به‌جاى آمد و خطبه به نام نامى همايون ادا شد . پس از آن ، فيروز ميرزا و منوچهر خان به تسخير عراق و فارس مامور و آصف الدوله به ولايت خراسان مامور و قهرمان ميرزا از خراسان احضار دار الخلافه شده سپهدار از عراق به حضور مبارك رسيد .\r\nطهماسب ميرزا به لقب مويد الدولگى و حكومت كاشان سرافراز و جهانگير ميرزا برادر مؤيد الدوله به حكومت يزد منصوب گشت و هلاگو ميرزا پسر شجاع السلطنه از يزد به كرمان رفت . محمد حسين ميرزاى حشمة الدوله\r\n\r\n\r\n","description":"","footnote":"\r\n( 4 ) - با اين‌كه ماده تاريخى هم ذكر شده « سلطنت على شاه نود روز بود » ولى مسامحه است . على شاه در 14 رجب بر تخت نشست . محمد ميرزا در 7 رجب 1250 در تبريز مجلس جلوسى ترتيب داد و روانهء تهران شد و روز 14 رجب پا در ركاب نهاد و روز چهاردهم رمضان در تهران بر تخت جلوس نمود . محمد تقى سپهر صريحا سلطنت او را چهل روز نوشته و هدايت نود روز .\r\n","page_name":" 913 ","page_number":961},
  {"content":"\r\n\r\nرا چون در حكومت كرمانشهان استقلالى تام حاصل شده بود شاهزاده بهرام ميرزا از عرض راه دار الخلافه با استعداد لازم مامور به ايالت كردستان و كرمانشهان و فرستادن حشمة الدوله به دار الخلافه شد .\r\nحشمة الدوله باوجود حشمت كامل و استعداد كلى چاره‌اى جز اطاعت نديده قبل از ورود بهرام ميرزا به شهر از كرمانشهان بيرون شده به دار الخلافه آمد .\r\nمجملا عموم شاهزادگان از اقطاع مملكت به نوشتجات و تدابير قائم مقام حاضر دربار پادشاهى شدند . شاهزاده اسماعيل ميرزا كه از زمان خاقان مغفور حكومت بسطام داشت و از هواخواهان شجاع السلطنه و فرمانفرما بود ، در اين وقت كه اعلى حضرت محمد شاه به تخت سلطنت موروثى جلوس فرمود ، آهنگ مخالفت و خودسرى و موافقت با اشرار تراكمه استراباد و خراسان كرد . شاهزاده اردشير ميرزا از جانب دولت مامور به قلع اسماعيل ميرزا بلكه انتظام امر خراسان شده اسماعيل ميرزا را مقهور داشته روانهء دار الخلافه نمود و خود نيز پس از انتظام حدود استراباد و خراسان مراجعت به دربار كرد .\r\nاما لشكرى كه به سردارى شاهزاده فيروز ميرزا و معتمد الدوله منوچهر خان به تسخير عراق و فارس رفتند ، در منزل ايزد خواست هنگامى كه شجاع السلطنه از فارس به اصرار و تعجيل امين الدوله با لشكر به تصرف اصفهان مىآمد ، سر راه بر او گرفته محاربتى سخت ما بين آنها واقع و آخر الامر شجاع السلطنه با سپاهش منهزم شده به جانب شيراز فرار كردند و خود شاهزاده فيروز ميرزا و معتمد الدوله كه با اكثرى از قشون از راه ديگر آهنگ فارس كرده بودند به ناگاه از خارج به تنگ الله اكبر نمودار آمدند و در خارج شهر شيراز فرود آمده محمد طاهر خان قزوينى را به استمالت و اطمينان و تسكين شاهزادگان به شهر فرستادند . فرمانفرما و شجاع السلطنه را چنين گمان بود كه فردا روز امر به مصالحه خواهد گذشت و مملكت فارس را از دولت بدانها واگذار خواهند كرد . اما ديگر روز شاهزاده فيروز ميرزا و معتمد الدوله با لشكر داخل شهر شده توپخانه و سرباز را امر به محاصره ارگ دادند و به نظم شهر پرداختند . شب دويم ورود ، فرمانفرما و شجاع السلطنه را از ارگ بيرون آورده به دست منصور خان سرتيپ فراهانى سپرده با يك فوج و شش عراده توپ روانهء\r\n\r\n","description":"","footnote":"","page_name":" 914 ","page_number":962},
  {"content":"\r\n\r\nدار الخلافه كردند . در يك منزلى تهران شجاع السلطنه را به امر قائم مقام كور كرده به برج نوش بردند و فرمانفرما را به شهر آورده در عمارت خورشيد جاى دادند . بعد از دو سه ماه كه ناخوشى و با در تهران شيوع تمام يافت فرمانفرما در ربيع الاول هزار و دويست و پنجاه و يك بدان مرض مهلك درگذشت .\r\nهم در اين سال ، ميرزا ابو القاسم قائم مقام فراهانى كه به منصب وزارت و صدارت عظمى سرافراز و فاضلى دانشمند و دبيرى بىمانند بود چون مدتى مىگذشت كه اطوار و اعمال او منافى راى مبارك سلطنت و مخالف صلاح و سداد حال دولت بود و غرور منصب و نخوت رياست ، آن جناب را از مشاورت در امور و مراعات راى مبارك پادشاهى بازداشته و نزديك بود در كار ملك خللى تمام راه يابد ، چه نيت آن جناب پيوسته توهين امر سلطنت بود ، لهذا هنگامى كه موكب پادشاهى به عزم ييلاقات از شهر به باغ نگارستان نقل مكان فرموده و قائم مقام هم در باغ لاله‌زار متوقف بود در سلخ شهر صفر هزار و دويست و پنجاه و يك آن جناب را به نگارستان احضار فرموده بىآن‌كه به شرف حضور نايل شود و حياء جبلى پادشاه مكافات كارهاى او را به تأخير بيندازد هلاك كردند و پيوستگان و فرزندانش را مأخوذ و برادرزاده‌اش ميرزا اسحاق را از تبريز مسلوب الاختيار نمودند . آصف الدوله اللهيار خان خال حضرت همايون والى خراسان كه از به دو اين دولت بنابر نسب جليل پيوسته طالب صدارت و رتبهء وزارت بود ، چون از قتل قائم مقام آگاه شد ، بىاستيذان از حضرت همايونى ، از خراسان به دار الخلافه آمد . حضرت همايونى از اين عمل خلاف متغير شده تهديدا و تاكيدا او را امر به مراجعت فرمود .\r\nهم در اين ايام محمد خان امير نظام را به جهت امور نظاميه با چند فوج از آذربايجان احضار به دار الخلافه فرموده پس از چندى مفتخرا به همان امارت و كارگزارى آذربايجان مرخص فرمودند و صدور بعضى احكام و بروات به ميرزا نصر الله اردبيلى صدر الممالك مرجوع شد .\r\nو در همين اوقات ، مرض و با در دار الخلافه اشتداد يافت . حضرت پادشاهى به شميرانات تشريف بردند و در كار وزارت و پيشكارى چندى تفكر و انديشه فرموده عاقبت رشتهء مهام مملكت را به تصرف حاجى ميرزا آقاسى ايروانى پسر ميرزا مسلم كه از علما و فضلاى عصر بود و در حضرت\r\n\r\n","description":"","footnote":"","page_name":" 915 ","page_number":963},
  {"content":"\r\n\r\nپادشاهى سمت معلمى داشت داده به تشريف و منشور صدارتش اختصاص بخشيدند و وزارت لشكر به‌ميرزا آقا خان نورى مفوض شد و وزارت دفتر و استيفاى ممالك به ميرزا حسن آشتيانى اعطا گرديد و وزارت وظايف به ميرزا نصر الله اردبيلى اختصاص يافت و وزارت امور خارجه به ميرزا مسعود آذربايجانى مسلم گشت . بهمن ميرزا به حكومت بروجرد و سيلاخور و اميرزاده منوچهر ميرزا « 1 » به گلپايگان و فضلعلى خان قراباغى به مازندران روانه گشتند . حكومت كرمان به آقا خان محلاتى تفويض شد . عباسقلى خان جوانشير به‌جاى شاهزاده طهماسب ميرزا به كاشان رفت و خانلر ميرزا حكومت يزد يافت . آصف الدوله ، محبعلى خان شادلو را به دست آورده با خوانين خراسان به حضور اعلى آمد و بازگشت كرد . محمد خان امير نظام با اميرزادگان و خوانين آذربايجان به حضرت سلطان رسيد . قهرمان ميرزا از خراسان احضار و به حكمرانى آذربايجان مامور و فريدون ميرزا به حضور آمده ملتزم ركاب شد و امير نظام به نيابت قهرمان ميرزا مامور و مقيم آذربايجان شد . منوچهر خان معتمد الدوله به پيشكارى شاهزاده فيروز ميرزا به فارس مستقر گرديد و شاهزاده بهرام ميرزا به حكومت كرمانشهان اختصاص يافت . بالجمله هريك از بلاد را حكمرانى مناسب مقرر گشت . محمد حسين خان زنگنه ايشيك آقاسى باشى فوت شد و منصب او به محمد قلى خان قاجار ولد اكبر آصف الدوله تفويض يافت . نصر الله خان قاجار خلف مرحوم امير خان « 2 » سردار كشيكچى باشى شد . حسينعلى خان معير الممالك كما فى السابق به منصب خود اقتدار يافت . على خان مراغه‌اى كه از چاكران محرم معتبر نايب السلطنهء مغفور بود امين نظارت خاصه شد « 3 » . آقا محمد حسن به صندوقدارى رسيد . قاسم خان هزار جريبى قوللر آقاسى باشى گرديد .\r\nالله ويردى بيك گرجى به منصب مهردارى خاصه رسيد . ميرزا نبى خان مازندرانى الاصل و قزوينى المسكن كه به مصاهرت حضرت خاقان مغفور\r\n\r\n\r\n","description":"","footnote":"\r\n( 1 ) - پسر چهاردهم عباس ميرزا نايب السلطنه .\r\n( 2 ) - امير خان سردار كه در جنگ با مدداف در طى جنگهاى دورهء دوم ايران و روسيه كشته شد .\r\n( 3 ) - يعنى پدر محمد حسن خان اعتماد السلطنه و مباشر قتل امير كبير ميرزا تقى خان فراهانى .\r\n","page_name":" 916 ","page_number":964},
  {"content":"\r\n\r\nمفتخر گرديده بود به امارت ديوان عدالت مأمور آمد « 4 » ، ساير اشغال و اعمال ديوانى نيز به اشخاص لايق و رجال كافى مفوض آمد . از شاهزادگان و اميرزادگان دار الخلافه حسنعلى ميرزاى شجاع السلطنه و محمد تقى ميرزاى حسام السلطنه و علينقى ميرزاى ركن الدوله و امام ويردى ميرزاى ايلخانى و شيخ على ميرزا و محمد حسين ميرزاى حشمة الدوله و اسماعيل ميرزا و محمود ميرزا و بديع الزمان ميرزا - ولد ملك‌آرا - و ساير مخالفان دولت را به اردبيل آذربايجان فرستادند و ليك از مرسومات ديوانى شاهزادگان و اعمام و غيرهم از مجرم و غير مجرم چيزى نكاستند و يكصد هزار تومان مستمرى در حق سادات و علما و ارباب استحقاق مبذول افتاد .\r\nو در اين سال هشت هزار نفر از اهالى دار الخلافهء تهران به مرض و با درگذشتند ، جهانشاه ميرزا رحلت يافت « 5 » . ميرزا مسلم خوئى به رحمت حق پيوست ، خسرو خان گرجى به حكومت اصفهان مامور و سيف الدوله سلطان محمد ميرزا به دربار احضار شد ، بهمن ميرزا حكومت بروجرد يافت ، سفرا و فرستادگان دول با هدايا و تحف و رسائل به حضور همايون رسيده خشنود بازگشتند .\r\nهم در اين سال خجسته فال ، ولايت‌عهد همايون به حضرت شاهنشاه - زادهء اعظم اكرم والاتبار سلطان ناصر الدين ميرزاى قاجار فرزند اكبر ارشد انجب شاهنشاه ايران محمد شاه و بطنا دخترزادهء امير كبير محمد - قاسم خان ظهير الدوله صهر خاقان مغفور ابن اعتضاد الدوله سليمان خان قاجار و از هردو طرف مركز نجابت اين سلسلهء عليه و منتخب اين دودمان سلطنت عظمى كه به اشارت خاقانى از عهد مهد به ولايت عهد مخصوص شده بود تفويض و اختصاص يافت و فرمان و خلعت و ساير علايم اين رتبت اعلى از جواهرآلات مخصوصه و نشان شير و خورشيد خاصه و غيره اعطا و مرحمت شد . جشنى بزرگ در تهران و آذربايجان گرفتند و سلاطين ممالك همه امضا و تصديق نمودند . فريدون ميرزا ، نايب الايالهء\r\n\r\n\r\n","description":"","footnote":"\r\n( 4 ) - ميرزا نبى خان مازندرانى پسر زين العابدين دلاك و پدر ميرزا حسين خان سپهسالار و يحيى خان معتمد الملك . وى دختر فتحعلى شاه را نام « ماه‌نوش‌لب خانم افتخار السلطنه » در حبالهء نكاح داشت . « ماه تابان خانم » ملقب به قمر السلطنه خواهر تنى اين خانم نيز در حبالهء نكاح ميرزا حسين خان سپهسالار پسر ميرزا نبى خان بود .\r\n( 5 ) - جهانشاه ميرزا پسر سى و سوم فتحعلى شاه و برادر تنى محمود ميرزا و همايون ميرزا متولد چهارم محرم 1226 . وى در شعر « جهان » تخلص مىنمود .\r\n","page_name":" 917 ","page_number":965},
  {"content":"\r\n\r\nآذربايجان احضار دربار و قهرمان ميرزا به نيابت حضرت وليعهد مأمور آذربايجان شد .\r\nهم در اين سال از جانب اعلى حضرت سلطان عثمانى سلطان محمود - خان ، كمال افندى و اسعد افندى با هدايا و نامه [ به 
  ] تعزيت خاقان مغفور و تهنيت اعلى حضرت شهريارى آمده عهدنامهء دولتين را مستحكم كرده بازگشتند .\r\nو چون حضرت همايون را عزيمت يورش گرگان بود و توقف ظل السلطان در دار الخلافه صلاح حال دولت نبود امر رفت تا او را به همدان و از آنجا به مراغه و از مراغه به اردبيل بردند و فرزندش سيف - الملوك ميرزا را به قزوين فرستادند و فريدون ميرزا را با حسن خان سارى اصلان از پيش مامور گرگان فرمودند .\r\nاز وقايع اين سال نيز اين است كه قلعه سفيد و بعضى قلاع ديگر كه از قلاع حصينهء قديمهء فارس و در استحكام و سختى مشهور تواريخ است و پيوسته مأمن اشرار و راهزنان آن حدود و در اين اوان در تصرف ولى خان پسر خوب يار خان ممسنى بوده و ذخاير و غنايم وافر در آنجا انباشته و خود او در اين اوقات كه شاهزاده فيروز ميرزا فرمانفرماى فارس شده بود و هم به ملاحظهء اين‌كه صبيهء او در حبالهء نكاح تيمور ميرزا پسر فرمانفرما بود ضرورة بر خلاف سابق سر اطاعت پيش آورده به شهر آمده بود و بعد چون خود را گرفتار ديد از آمدن پشيمان شده براى استخلاص خود كارگزاران فارس را به تصرف دادن قلعه سفيد و تسليم نمودن جواهر منهوبه و ذخاير مكنوزه در جبال و قلاع فريب و نويد داده محمد طاهر - خان قزوينى را با جمعى سرهنگان و صاحب‌منصبان و چند فوج و عراده توپ مامور كرده چون به حوالى قلعه سفيد رسيدند ، ولى خان حكم كرد تا تفنگچيان از قلعه به زير آمده قلعه را به تصرف دادند . كارگزاران دولت را از تصرف قلعه غرورى دست داده با ولى خان و كسان او بناى سخت‌گيرى و بىاحترامى گذاشتند . آنها هم نيم‌شبى از طايفهء ديگر استمداد خواسته به اردوى سپاه منصور تاخته محاربتى سخت كرده محمد طاهر خان و ساير صاحب‌منصبان را گرفته به راه جبال فرار كردند .\r\nولى خان به جهت تحصن خواسته بود به قلعه درآيد ، افواج ساخلوى آنجا مانع آمده بودند . اما اين خبر كه به معتمد الدوله رسيد لشكرى فراهم\r\n\r\n","description":"","footnote":"","page_name":" 918 ","page_number":966},
  {"content":"\r\n\r\nكرده در ركاب شاهزاده فيروز ميرزا به شولستانات و كوه‌گيلويه آمده ولى خان از استماع اين خبر ، سركردگان را رها كرده خود به كوهستانات فرار كرد . آخر الامر او و كسان و همراهانش را دستگير و غنيمت وافر از آن طايفه به دست آورده و دو قلعهء ديگر را كه موسوم به گل و گلاب است نيز فتح كرده معاودت نمودند و مژدهء فتح را با ولى خان و دو پسرش باقر خان و هادى خان به دار الخلافه فرستادند و آنها را از تهران به اردبيل فرستادند . و ولى خان در اردبيل درگذشت و شاهزاده فيروز ميرزا و معتمد الدوله مورد الطاف كاملهء پادشاهى شدند .\r\nهم درين سال اعلى حضرت پادشاهى به عزم انتظام ولايت گرگان و اترك و تنبيه متمردان كوكلان و يموت ، شاهزاده اردشير ميرزا را به نيابت در دار الخلافه منصوب و از دار الخلافه حركت فرمودند و پس از وصول به چمن كالپوش ، سپاه منصور تراكمهء كوكلان و يموت را به خاك خيوه و گرگانج فرار دادند و در همين چمن ، خبر فتوحات شاهزاده فريدون - ميرزا كه حسب الامر از پيش آمده بود و تصرف قارن قلعه و قتل و نهب تركمانان دشت به سمع مبارك رسيد و از آنجا به مكان موسوم به بىبى شروان نهضت فرموده فريدون ميرزا را پس از غلبهء تمام و اتمام امر فتح و حصول منظورات همايونى احضار و مورد التفات و به وعدهء حكمرانى مملكت فارس مفتخر و شاد فرموده معاودت به دار الخلافه فرمودند .\r\nاما شاهزاده بهرام ميرزا بعد از ماموريت به كرمانشهان چون در انتظام آن حدود و تنبيه متمردين و اشرار و مستمال و مطيع نمودن سران و رؤسا حسن خدمت ظاهر ساخته بود از دار الخلافه فرمان ايالت مجدد با برات سه هزار تومان انعام به جهت نواب ايشان ، از براى قوام الدوله وزير ، ايصال كرمانشهان شد و شاهزاده فرهاد ميرزا از جانب بهرام ميرزا به ايالت خرم‌آباد لرستان رفت و پس از نصب حاجى ميرزا آقاسى ، قوام - الدوله احضار به دار الخلافه شد و ميرزا موسى نايب رشتى به‌جاى او منصوب شد و شش ماه پس از ورود ميرزا موسى ، شاهزاده بهرام ميرزا مأمور به انتظام عربستان شده از كرمانشهان حركت كرد و ميرزا بزرگ قزوينى به وزارت لرستان اختصاص يافت و شاهزاده فرهاد ميرزا با موكب و الا حركت نمود . پس از انتظام و تأمين حدود عربستان و تنبيه متمردان و عزل و نصب بعضى مشايخ و رؤساى عرب و استمالت خائفان ، اردو را\r\n\r\n","description":"","footnote":"","page_name":" 919 ","page_number":967},
  {"content":"\r\n\r\nمعاودت به كرمانشهان داده خود شاهزاده از راه فيلى به خرم‌آباد شد و فرهاد ميرزا و ميرزا موسى را روانهء دار الخلافه نمود و خلعت ملوكانه با يك قبضه شمشير گل مرصع به علامت خشنودى خاطر مبارك از دار الخلافه به جهت بهرام ميرزا فرستاده شد . و شاهزاده در بيست و پنجم شعبان هزار و دويست و پنجاه و دو وارد كرمانشهان شده در پنجم رمضان فرمان احضار رسيده از كرمانشاه به دار الخلافه آمده مأمور به حكومت قزوين شدند .\r\nهم در اين سال ، چون معتمد الدوله منوچهر خان در كار ولى خان ممسنى عزمى بر خلاف جزم كرده بود از وزارت فارس معزول و شاهزاده فريدون ميرزا به فرمانفرمائى آن مملكت منصوب و شاهزاده فيروز ميرزا از فارس به ايالت كرمان مأمور شدند و ميرزا محمد تقى قوام الدوله به پيشكارى فارس اختصاص يافت . حكمرانى مازندران به اردشير ميرزا تفويض و فضلعلى خان قراباغى احضار شد و محمد خان امير تومان به حكومت عراق رفت .\r\nهم در اين سال پس از جشن نوروزى ، اعلى حضرت محمد شاه عزيمت زيارت مشهد مقدس رضوى عليه السلام و يورش حدود خراسان فرموده امر به اجتماع سپاه و تجهيز قشون فرمود . چندى نگذشت كه به توسط ميرزا آقا خان وزير لشكر سان ديده شده هشتاد هزار كس معروض افتاد . نواب فرهاد ميرزا به‌سمت نيابت مأمور اقامت تهران شد . شاهزاده سلطان مراد ميرزا و امير اصلان خان قراگوزلو به انتظام بختيارى و عراق رفتند و فضلعلى خان قراباغى به حكومت اصفهان مأمور و خسرو خان گرجى ملتزم ركاب شد . نوزدهم شهر ربيع الثانى اردوى سلطانى حركت كرده در ساحت بسطام چهل روز اتراق كردند . چون كامران ميرزا والى هرات باز دست تطاول دراز كرده و به تسخير سيستان - كه حاكم آنجا منقاد پادشاه ايران بود - لشكر كشيده بود حكم تهديدآميزى به دو ارسال شد . مقارن اين حال از سردار كابل و حاكم قندهار و سردار فرقه‌اى از افاغنه هدايا و تحف و عريضه مبنى بر اطاعت و استدعاى توجه موكب همايون به خراسان و تصاحب بلاد مذكوره دررسيد . قنبر على خان با خلاع بدان صفحات مأمور و مقرر شد . شاهزاده حمزه ميرزا و حسن خان سارى اصلان با سى هزار كس در نيشابور به معسكر همايون پيوستند و\r\n\r\n","description":"","footnote":"","page_name":" 920 ","page_number":968},
  {"content":"\r\n\r\nآصف الدوله از مشهد به حضور مبارك مشرف شد .\r\nهم در اين اوقات ، شاهزادگانى كه در قلعهء اردبيل محبوس بودند به تدبير علينقى ميرزاى ركن الدوله و دستيارى گماشتهء او نقبى از منزل اندرونى شاهزاده به خارج قلعه و خندق حفر كرده و مدت سه ماه اين امر را به پايان آورده بود در نيم شبى ملازمان را با اسب در خارج قلعه اخبار و احضار كرده چهار نفر از ايشان كه يكى ظل السلطان و ديگرى خود ركن الدوله و امام ويردى ميرزاى كشيكچى باشى و الله ويردى ميرزا « 1 » بودند باهم متفق شده از راه نقب بيرون آمده سوار شده به خاك روسيه فرار كردند و چون دوازده فرسنگ راندند به قراولخانهء سرحد روس رسيده قدرى آسوده شدند . حاجى على اصغر خواجهء مازندرانى كه مستحفظ قلعه بود صبح آگاهى يافته بر اثر آنها تاخته وقتى بديشان رسيد كه ايشان را در پناه دولت روس ديد . مايوسا مراجعت كرده تفصيل را معروض اعلى حضرت پادشاهى داشت و شاهزادگان از آن سوى به اعلى حضرت امپراطورى رسيده نظر به معاهدات و اتحاد دولتين از آن حضرت كامياب نشده به روم رفتند و به زيارت خانهء خدا مشرف شده عاقبت به بغداد آمدند و به اشارهء دولت در آنجا متوقف و موظف شدند .\r\nهم در اين اوان توقف اعلى حضرت محمد شاه در بسطام ، نامه‌اى از اعلى حضرت امپراطور روس رسيد كه عزيمت زيارت اوچ كليساى ايروان فرموده و نظر به قرب جوار با مملكت ايران خواهشمند ملاقات اعلى حضرت پادشاهى در آن سرحد شده‌اند . چون اعلى حضرت محمد شاه عزيمت يورش خراسان داشتند حضرت ولىعهد را كه نفس نفيس سلطنت بودند از تبريز به ملاقات اعلى حضرت امپراطورى مأمور فرموده و محمد طاهر خان وكيل قزوينى را از اردو به دار الخلافه فرستاده بيست طاقه شال رضائى كشميرى اعلى و پنج رشته تسبيح مرواريد غلطان و چهارده رأس اسب عربى و تركمنى مصحوب او ايصال تبريز داشته با محمد خان امير نظام و حاجى ملا محمود نظام العلماء - معلم حضرت وليعهدى - و عيسى خان - خال آن حضرت - و ميرزا محمد تقى مستوفى فراهانى وزير نظام و ميرزا محمد حكيم باشى و ساير ملازمان و خدام آن آستان ملتزم ركاب حضرت وليعهدى شده عزيمت ايروان فرمودند . از\r\n\r\n\r\n","description":"","footnote":"\r\n( 1 ) - پسر هفدهم عباس ميرزا نايب السلطنه متولد 23 رمضان 1216 .\r\n","page_name":" 921 ","page_number":969},
  {"content":"\r\n\r\nكنار ارس تا ايروان همه‌جا از طرف دولت روس كمال پذيرائى و احترام به عمل آمد . هشت روز در ايروان توقف و با اعلى حضرت امپراطورى ملاقات كامل و شايسته فرمودند و زياده از حد مورد نوازش و محبت و مهربانى و احترام حضرت امپراطورى آمده انگشترى الماس گرانبهائى كه به صورت اعلى حضرت امپراطورى مصور بود از انگشت خود درآورده به انگشت حضرت وليعهد كردند . محمد طاهر خان وكيل هدايا و نامهء اعلى حضرت محمد شاه را تقديم و تبليغ نمود . امير نظام و عيسى خان و ساير همراهان ، هريك مورد التفات و اكرام و انعام امپراطورى آمدند .\r\nروز هشتم موكب وليعهدى معاودت فرموده پس از ورود به تبريز از جانب اعلى حضرت امپراطورى جيقهء الماس برليان اعلى و نشان عقابى با حمايل آبى كه مخصوص سلاطين است آورده زيب بر و دوش مبارك حضرت وليعهدى كردند .\r\nپس از وصول اين اخبار به حضرت محمد شاه آسوده خاطر روى توجه به انتظام بلاد شرقى نهاده غرهء جمادى الثانيه به جانب نيشابور حركت فرمود و بيست روز نيز در آنجا اقامت شد . از آنجا از راه جام و باخرز به سرجام نهضت فرمود . آصف الدوله از آنجا مأمور به تسخير بلاد ميمند و اندخود و شبرغان شد و اردوى اعلى طى منازل كرده به كنار هرىرود و چمن شبش فرود آمد . محمد خان امير تومان را مقرر شد كه با چند فوج و چند عراده توپ مقدمة الجيش شده از جلو اردوى مبارك به‌سمت قلعهء غوريان حركت كند و موكب همايونى نيز از عقب به قصد تسخير قلعهء غوريان كه حصنى حصين و در تصرف افاغنه و مأمورين والى هرات بود حركت فرمود . محمد خان امير تومان كه مقدمة الجيش بود در حوالى غوريان محاربهء سختى با افاغنه كرده افغانان هزيمت يافته بعضى در قلعه متحصن شدند و برخى به‌سمت هرات فرار كردند . پس از آن اردوى پادشاهى قلعهء مذكور را محاصره نموده پس از چند روز كه آثار فتح پديدار شد ، شير محمد خان افغان برادر يار محمد خان وزير هرات كه نگاهبان قلعه بود به توسط ميرزا آقا خان وزير لشكر سر تمكين و التجا پيش آورده خدمتگزارى دولت را بر ذمت گرفت و قلعه را تسليم كرد .\r\nموكب همايون پس از تسخير و تصرف قلعهء غوريان كه در شهر شعبان سال هزار و دويست و پنجاه و سه بود به محاصرهء هرات حركت فرمود .\r\n\r\n","description":"","footnote":"","page_name":" 922 ","page_number":970},
  {"content":"\r\n\r\nدر حوالى هرات ، ولى خان تنكابنى كه با دو هزار كس مقدمهء سپاه بود جنگ سختى با گروهى از افاغنه كرده آنها را منهزم ساخت و سر و اسير زياد گرفت . اردوى اعلى در حوالى شهر هرات كنار رود موسوم به « نقره » فرود آمده نهر مزبور را از شهر برگردانده خشك ساختند .\r\nقشون هرات سه ساعت از شب گذشته به قصد شبيخون و آتش زدن قورخانهء مباركه بيرون آمده از راه نهر نقره نزديك اردو شده از سپاه منصور كه بيدار و مستعد بودند شكست فاحش خورده به شهر فرار كردند . ديگر روز به امر حضرت شهريارى سپاه منصور به استحكام سنگرها و تدارك يورش و تسخير شهر پرداختند . در اين وقت شمس الدين خان افغان با سوارى چند به حضرت شهريارى آمده به خدمات اشتغال جست و مرحمتها ديد .\r\nاما آصف الدوله كه در منزل محمودآباد جام مأمور به تسخير بادغيسات و تنبيه متمردين شد محاربات و فتوحات نمايان كرده قرار و مدار اطاعت و متابعت والى ميمند و خوانين اندخودى و شبرغانى و ساير طوايف چارايماق را به توسط جعفر قلى خان ايلخانى خراسان داده و گروگان و پيشكشها از والى ميمند و ساير خوانين آن حدود گرفته به اردوى همايونى ملحق شد و خود و سركردگانش به مراحم و الطاف پادشاهى مفتخر آمدند . امير دوست محمد خان برادر فتيح خان افغان حكمران كابل نيز هدايا و پيشكش و عريضه فرستاد و برادرش كهندل - خان « 1 » حاكم قندهار ، محمد صديق خان و محمد عمر خان - پسران خود - را با هداياى موفور روانهء حضور داشت و محمد صديق خان به حكومت فراه و سبزار و خلعت همايونى اختصاص يافت و كهندل خان به ده هزار تومان انعام نقد مخصوص گشت و همهء اطراف هرات به تصرف اولياى دولت عليه درآمد و شهر را به محاصره در ميان گرفتند و همه روزه از دو طرف كار به محاربت مىرفت . اما حصانت و متانت و استحكام قلعه موجب تأخير و تعويق امر بود . و چون سكنهء آن جمله مسلم بودند اعلى حضرت شهريارى در تخريب و قتل چندان مجد نبودند و كار به مسامحت مىرفت و بعضى ديگر نيز به خديعت ، مسامحت را جايز مىشمردند و گاهگاه سخن از مصالحه و متاركه مىراندند . بالجمله اين فقرات قدرى موجب تعطيل و تعويق امر شده بود .\r\n\r\n\r\n","description":"","footnote":"\r\n( 1 ) - متن : « كيندل خان » .\r\n","page_name":" 923 ","page_number":971},
  {"content":"\r\n\r\nهم در اين اوان از دار المرز خبر به اردوى همايون رسيد كه قيات - خان نام تركمان از طوايف كرد جعفر بايى كه از اشرار و راهزنان بوده و جزيرهء چركن را كه از جزاير معتبرهء معمورهء بحر خزر و در برابر بندر بادكوبه واقع است مأمن ساخته و سفاين كوچك به دست آورده و جمعى از تركمانان را با خود معين و همدست كرده آغاز شرارت و بىاطاعتى از حكام دار المرز نموده ، نه تمكين از كارگزاران دولت ايران داشت نه از دولت روس و من باب مصلحت گاه خود را به اين دولت مىبست گاه به آن دولت مىپيوست . شاهزاده اردشير ميرزا حكمران مازندران و استراباد عزيمت قلع او را كرده به توسط قايقها و سفاين بر سر او تاخته و جزيرهء مزبوره را خراب و ويران و قيات خان را با كسان و اتباعش مقتول و اسير كرده و غنيمت وافر به دست آورده مراجعت كرده است . به پاداش اين خدمت ، خلعت و نشان و شمشير مرصع از طرف همايونى مصحوب آقا اسماعيل پيشخدمت به جهت اردشير ميرزا ارسال شد .\r\nدر مراجعت آقا اسماعيل ، حسن خان سالار پسر آصف الدوله چندين بار نقد و جنس و آذوقه به جهت مصارف قشون حسب الامر همايون از مشهد مصحوب او ايصال اردو داشت . در عرض راه افاغنه و سوارهء هرات وقوف يافته قصد آن خزانه و آذوقه كردند . آقا اسماعيل پاى پس كشيده مراتب را معروض اردو داشت . حسب الامر همايون ، حبيب الله خان شاهسون امير توپخانه مامور شده سواران افاغنه را دفع داده جمعى را مقتول و اسير نموده خزانه را به اردو رسانيد .\r\nهم در اين اوقات توجه موكب همايونى به تسخير هرات ، چون در صفحات عراق و لرستان و عربستان و فارس به واسطهء شرارت و راهزنى و بىاطاعتى طوايف الوار بختيارى و غيره اغتشاش و بىنظمى روى داده بود ، شاهزاده سلطان مراد ميرزا حسب الامر الاعلى از دار الخلافه مستعدا مامور انتظام آن صفحات و دفع طغيان آن طوايف شده اول به چمن گندمان آمده طوايف الوار بختيارى هفت لنگ را كه هارب بودند مستمال و مطيع و متعهد اداى منال ديوانى و حفظ طرق كرد و قلاع و اماكن بختيارى را به حيطهء تصرف آورد و محمد تقى خان بختيارى كه طريق مخالفت و\r\n\r\n","description":"","footnote":"","page_name":" 924 ","page_number":972},
  {"content":"\r\n\r\nمقابلت پيش گرفت در كنار رود كرن « 1 » با او محاربت سختى كرده آخر الامر محمد تقى خان مغلوب و خوفا مطيع شده و پسرش را با پيشكش و سيورسات به حضور و الا فرستاد و به توسط معتمد الدوله امان يافت و شاهزاده از آنجا به دعوت معتمد الدوله در غرهء محرم هزار و دويست و پنجاه و چهار به شوشتر شده از آنجا راه شيراز گرفته حدود و محال فارس را قرين انتظام داشته در شيراز خدمت فريدون ميرزا برادر اكبر خود رسيدند و پس از چندى كه موكب همايون از هرات مراجعت به دار الخلافه مىنمود حسب الاحضار در سمنان به اردوى همايونى پيوسته مورد التفات و به منصب سرهنگى سرافراز آمدند .\r\nاما از آن طرف محاربت هرات به طول انجاميد و روزگارى امتداد يافت و همه روزه از دو طرف مشغول كوشش و محاربت بودند . سردار كهندل خان والى قندهار كه به جهت او خلعت شاهانه رفته بود پيشكش و هدايا و دو زنجير پيل به حضور مبارك فرستاده معروض داشت كه هرگاه مقرر شود با سپاه قندهار به امداد بيايد . امر همايون شد كه او با سپاهش به جانب فراه و اسفراز و غور كه در تصرف جلال الدين ميرزا پسر شاهزاده كامران ميرزاست عزيمت نمايد و همچنين از جانب امير دوست محمد خان سردار كابل و رنجيت سنكه پادشاه كشمير و پنجاب و امير بخارا و خان خوارزم و والى سيستان پياپى تحف و هدايا و رسل و رسايل مىرسيد و از تمامت ممالك محروسه نيز نقد و جنس و قورخانه و آذوقه متواتر و اصل اردوى همايون مىشد .\r\nاما جلال الدين ميرزا پسر كامران ميرزا تاب مقابله با محمد عمر خان پسر كهندل خان نياورده اسفزار و فراه را به تصرف سردار افغان داده پناه به آستان همايون آورد و مورد الطاف شاهانه آمد . محمد عمر خان نيز با سپاه به اردوى همايون رسيد . كامران ميرزا چون مطلع شد مستدعى گرديد كه از طرف همايون براى قرار و مدار شخصى به شهر درآيد و پس از رفتن مامور و گفت و شنيد ، كامران عزيمت حضور مبارك كرد .\r\nاز خارج شهر ارباب غرض او را منع نمودند . چون بر راى پادشاهى معلوم\r\n\r\n\r\n","description":"","footnote":"\r\n( 1 ) - كورنگ - كوهرنگ : سرچشمهء كارون . به نظر مىآيد كه كلمهء « كارون » خود صورت ديگرى از كورنگ و كوهرنگ و كرن باشد .\r\n","page_name":" 925 ","page_number":973},
  {"content":"\r\n\r\nشد كه كامران را گوش بر ارباب غرض است جازما امر به يورش و تسخير شهر فرمود . سپاه از هر طرف به جنبش درآمده چند كرت يورش سختى آورده رفته‌رفته كار بر اهل شهر تنگ شد . مردم به جان رسيدند و نزديك شد بعضى بروج شهر را به تصرف دهند چه از تسخير شهر چيزى باقى نمانده بود جدار حصار خراب و ويران شده . يار محمد خان متوسل به كار - گزاران دربار شهريارى شد . وزيرمختار دولت بهيهء انگليس به ظاهر و پنهان بناى رعايت و حمايت از او گذاشت و كامران را تسلى و مدد مالى مىفرستاد و امر به صبورى مىكرد و كامران به وسيلهء رسايل ، توسل به دولت بهيهء انگليس مىجست . توضيح اين‌كه بعد از وصول خبر فتح غوريان به دار الخلافه ، نخست سرجان مكنيل صاحب وزيرمختار دولت بهيهء انگليس و پس از او وزيرمختار دولت بهيهء روسيه غراف سيمنوويچ صاحب به هرات رفته در حضرت پادشاهى اقامت گزيدند . چون از فتح هرات چيزى باقى نمانده بود ، مفسدين خارج و داخل بر وزيرمختار انگليس چنين مشتبه كردند كه فتح هرات بالمآل صلاح حال دولت انگليس نيست . وزيرمختار را اين مطلب مركوز خاطر شده سخت از در ممانعت در آمد . هرچه كارگزاران دولت عليه خواستند رفع اشتباه او كنند نشد و عاقبت صريحا گفت فتح هرات مناقض معاهده و مصالحه و دوستى و اتحاد اين دولت با دولت انگليس است و قهرا عزيمت مملكت خويش كرد . از آن طرف از فارس هم خبر رسيد كه سفاين حربيهء دولت انگليس به بنادر فارس آمده آغاز محاربت نموده و جزيرهء خارگ را تصرف كرده‌اند . على هذا اعلى حضرت محمد شاه با اين‌كه هرات و بلخ و مرو و سرخس قديما ضميمهء دولت ايران بوده و نيتى جز استرداد آن نداشتند و مداخلهء آن مناقض عهدنامه نبود ، فقط محض حفظ دوستى و استرضاى خاطر دولت بهيهء انگليس كه اهم از منفعت هرات بود ، چشم از تسخير آنجا پوشيده و يك دو سه برجى كه شب آخر محاربه مسخر افواج قاهره شده بود امر به تخليه فرموده در نوزدهم جمادى الثانيهء هزار و دويست و پنجاه و چهار امر به معاودت اردو رفته در غوريان حافظ و حارس گذاشته هشتم رجب وارد مشهد شدند و پس از چند روز توقف حركت فرموده نوزدهم شعبان وارد دار الخلافه گرديدند . بهاء الدوله بهمن ميرزا از كاشان معزول و مصطفى قلى خان سمنانى به حكومت آنجا منصوب شد .\r\n\r\n","description":"","footnote":"","page_name":" 926 ","page_number":974},
  {"content":"\r\n\r\nشاهزاده حمزه ميرزا « 1 » در ازاى خدمات سفر هرات حكومت قزوين يافت . وزيرمختار دولت بهيهء انگليس چون رنجيده خاطر از ايران رفته بود ، حسين خان آجودان باشى به سفارت فرنگستان خصوصا انگلستان مأمور گرديده روانه شد و سفارت را به پايان برده بازآمد . محمد عمر خان پسر كهندل خان سردار قندهار كه در ركاب همايون بود با بعضى خوانين افغان كه طريق چاكرى و خدمتگزارى مىسپردند از قفاى موكب همايون به دار الخلافه آمده مورد الطاف شدند . هم در اواسط شهر رمضان كهندل خان با رحم‌دل خان و مهردل خان برادرانش محض اظهار خلوص نيت و چاكرى به حضور مبارك آمده مورد التفات گرديدند . چون ايشان را جمعيتى كلى بود دو بلوك از بلوكات معمورهء فارس و كرمان به سيورغال و تيول ايشان معين آمد .\r\nچون در مدت توجه و توقف موكب همايون در مشهد و هرات ، حدود و ثغور ممالك محروسه خصوصا در اصفهان اشرار و فتنه‌جويان سر به فتنه و شرارت برآورده بودند مراتب به سمع همايون پادشاهى رسيد . از دار الخلافه آهنگ سفر اصفهان فرموده روز چهاردهم ذيقعدهء هزار و دويست و پنجاه و پنج حركت كردند . در كاشان معروض افتاد كه اهالى كرمان بر حاكم خود خانلر ميرزا برادر پادشاه شوريده فضلعلى خان قراباغى بيگلر بيگى اصفهان كه به تقبيل ركاب آمده بود مأمور تامين كرمان شده خانلر ميرزا را كه در ارگ محصور شده بود مستخلص كرده حسب الامر همايون به ركاب مبارك فرستاد و مفسدين را به دست آورده به تهران روانه كرد .\r\nآقا خان محلاتى كه در ابتداى دولت يك دو سالى حكومت كرمان كرد و بعد معزول و حاكم محلات شد چون در مذهب اسماعيليه امام عهد و به حسب انتساب صهر خاقان مغفور و صاحب مكنت وافر بود و در صفحهء كرمان مريد زياد داشت به خيال سركشى و سرورى افتاده به وسيلهء احكام مجعوله به نام حكومت خود راه كرمان گرفت كه در آنجا آغاز طغيان كند و احكام به دوستان خود فرستاده ايشان را به اجتماع و اتفاق تحريض\r\n\r\n\r\n","description":"","footnote":"\r\n( 1 ) - حمزه ميرزا كه بعدها « حشمة الدوله » لقب يافت پسر بيست و يكم عباس ميرزا نايب - السلطنه بود .\r\n","page_name":" 927 ","page_number":975},
  {"content":"\r\n\r\nنمود . امناى دولت پس از آگاهى به بهمن ميرزاى بهاء الدوله حاكم يزد « 2 » و فضلعلى خان حكمران كرمان قلع‌وقمع او را اشارت كردند . هنگام عبور از يزد بهاء الدوله به دفع او برخاست . عاقبت سودى نبخشيده آقا خان خود را به حدود كرمان رسانيد و لواى مخالفت برافراشت و بسيارى از مردم گرد او جمع آمدند . فضلعلى خان با او محاربت سختى كرده او را شكست فاحش داد و آقا خان از حدود كرمان فرار كرده دوباره در تدارك مدافعه شد و فضلعلى خان مژدهء فيروزى را به حضور مبارك پادشاهى فرستاد .\r\nاما حضرت همايون پس از ورود به اصفهان و التفات دربارهء علما و غيرهم ، سفرا و مامورين دول خارجه در شهر محرم شرفيابى حاصل كردند . صارم افندى سفير عثمانى از جانب سلطان عبد المجيد خان بن سلطان محمود خان - سلطان جديد عثمانى - با نامهء مودت به حضور رسيد .\r\nحسين خان آجودان باشى كه به سفارت دول خارجه رفته بود به اتفاق كنت سرسى « 3 » صاحب سفير دولت فرانسه نيز در اصفهان شرفياب حضور شدند . و دخامل صاحب سفير دولت بهيهء روسيه و آتانياز محرم فرستادهء خان خيوه و الله قلى خان خوارزمى كه هديهء او چهل راس اسب تركمانى بسيار خوب بود و عبد الرزاق افندى فرستادهء عليرضا پاشا والى بغداد به حضور مبارك رسيده هريك عرض و اظهار مطالب خود كردند .\r\nحضرت شهريارى پس از انتظام امور فارس و عراق و تنبيه اشرار و اخذ و حبس فتنه‌جويان آهنگ معاودت به دار الخلافه فرمودند . ايالت اصفهان با انتظام عربستان و لرستان به معتمد الدوله منوچهر خان حاكم سابق كرمانشاهان تفويض شد . شاهزاده فرخ سير ميرزا از حكومت همدان و شاهزاده حمزه ميرزا از ايالت قزوين معزول شدند . يحيى ميرزا باز به گيلان مأمور شد . [ در روز 
  ] « 4 » جمعه هفتم رجب هزار و دويست و پنجاه و شش وارد دار الخلافهء تهران شدند . چون در شهر شيراز فتنه برپا شد ، ميرزا نبى خان امير ديوان اول به رفع فتنه مأمور و بعد به حكومت آن مملكت منصوب و فرمانفرما معزول شد . پس از چندى به تحريك مغرضان ،\r\n\r\n\r\n","description":"","footnote":"\r\n( 2 ) - بهمن ميرزا بهاء الدوله پسر سى و هفتم فتحعلى شاه .\r\n( 3 ) -  Conte de sercy \r\n( 4 ) - تكميل از منتظم ناصرى . در متن نيامده .\r\n","page_name":" 928 ","page_number":976},
  {"content":"\r\n\r\nاهل فارس از ميرزا نبى خان شكايت كردند . نصر الله خان قاجار كشيكچى باشى به فرمانفرمائى منصوب و امير ديوان معزول شد و كشيكچى باشىگرى به ميرزا محمد خان برادر كهتر نصر الله خان تفويض يافت . نصر الله خان پس از چهار ماه حكمرانى در فارس فوت شد . شاهزاده فرهاد ميرزا نايب الاياله با پيشكارى ميرزا فضل الله نصير الملك بن حاجى ميرزا نصر الله علىآبادى به فرمانفرمائى فارس منصوب و روانه شدند و امور آن مملكت را به اندك وقتى قرين انتظام آوردند . پس از چندى نصير الملك به جهت تفريغ محاسبات يك دو سالهء فارس احضار به دار الخلافه شد و فرخ خان كاشى پيشخدمت خاصه به محصلى يكصد هزار تومان باقى فارس مأمور شد و در قليل وقتى وصول كرده بازآمد .\r\nهم در اين سال ميرزا محمد تقى پسر ميرزا زكى علىآبادى فوت شد .\r\nهم در اين سال شاهزاده عباس ميرزا « 5 » پس از فوت برادر اكبر خود در شب احياى رمضان متولد و سمى برادر رفته شد .\r\nاما آقا خان اسماعيلى زمستان اين سال را در ميناب سر برده و لشكرى انبوه جمع آورده فصل بهار به جانب كرمان ايلغار كرده برادر فضلعلى خان بيگلر بيگى را مقتول و لشكر او را منهزم ساخت و خبر فتح به هر طرف منتشر نمود و اكثرى از اهل كرمان با او متفق شدند . عاقبت فضلعلى خان با قلت عدد بر آقا خان تاخته آقا خان فرار و فضلعلى خان او را همه‌جا تعاقب نموده اكثرى از لشكرش را مقتول و بنه و اموالش را مأخوذ داشت و خود آقا خان خويش را به قندهار و از آنجا به هند رسانيده معززا بزيست و فضلعلى خان مراجعت كرده خبر اين فتح نمايان را به دار الخلافه معروض داشت . حبيب الله خان امير توپخانه ، چون قبل از وصول خبر فتح از دار الخلافه مامور به معاونت فضلعلى خان شده و به كرمان در رسيد ، از دولت مقرر شد كه امير توپخانه به حكومت آنجا و قلع‌وقمع بلوچ و افغان پردازد و فضلعلى خان براى اظهار مرحمت و تفقد به دربار همايون حاضر شود . امير توپخانه متمردان افاغنه و بلوچ را مقهور و قلعهء بمپور را مفتوح و قلعگيان را بىحد اسير و مقتول نمود و خبر فتوحات به حضرت خلافت فرستاد ، و فضلعلى خان به دار الخلافه آمده به مراحم بىكرانه و التزام دربار همايون مفتخر شد .\r\n\r\n\r\n","description":"","footnote":"\r\n( 5 ) - عباس ميرزا پسر محبوب محمد شاه از بطن خديجه خانم كرد چهريقى .\r\n","page_name":" 929 ","page_number":977},
  {"content":"\r\n\r\nهم در اين سال ، فتح الله ميرزاى شعاع السلطنه از حكمرانى كاشان معزول و حكومت آنجا به على خان مراغه‌اى كه به منصب نظارت مفتخر بود تفويض شد كه ماليات آن ولايت را مأخوذ داشته به مصارف كارخانهء مباركه برساند و تا خود از حضور مبارك دور نشود والدش كه مردى عاقل و محترم و كدخدامنش است به نيابت او پردازد .\r\nهم در اين اوان ، بروجرد به شاهزاده سلطان مراد ميرزا و همدان به خانلر ميرزا « 6 » و ملاير به شاهقلى ميرزا « 7 » و كرمانشاهان به حاجى خان شكى تفويض يافت و نور محمد خان قاجار به وزارت بهمن ميرزا و حسين خان آجودان باشى به حكومت يزد منصوب و بهاء الدوله معزول شد و شاهزاده خاقان لقب وفات يافت « 8 » . ايلات و طوايف كرمانشاه از سوء سلوك حاجى خان بر او شوريده او را كشته از خوف دولت به خاك بغداد رفتند . عليرضا پاشا والى بغداد به حكم دولت عليهء ايران آنها را پناه نداده ناچار با حالت خوف و رجا به مساكن خود عود كردند . شاهزاده قهرمان ميرزا برادر صلبى و بطنى حضرت سلطنت در تبريز فوت شد و بهمن ميرزا برادر اكبر او كه ايالت بروجرد داشت به آذربايجان به حكومت رفت .\r\nمحمد خان زنگنه امير نظام نيز در تبريز رحلت كرد .\r\nهم در اين اوقات ، خبر شورش و قتل عام كربلا كه اكثر از اهل ايران بودند به دست نظام عثمانى ، به دار الخلافه رسيد . اما اولياى دولت نظر به بيمارى و علت مزاج پادشاه ، اين حادثه را به سمع مبارك نرسانده با وزراى مختار دول مشاوره نموده قرار دادند كه به توسط سفراى طرفين در اين باب و ساير مواد و اتفاقات سرحديه تحقيق و طى گفتگو بشود .\r\nهم در اين اوقات حبيب الله خان نظر به ستم فوق العاده كه به اهل بمپور كرده بود از حكومت كرمان معزول و عباسقلى خان جوانشير به‌جاى او منصوب شد و حبيب الله خان پس از ورود به دار الخلافه بدرود جهان كرد . و از خوارزم خبر رسيد كه الله قلى خان اورگنجى والى خوارزم فوت شده و پسرش رحيم قلى خان به‌جاى او جلوس كرده از حضرت همايونى ، ميرزا رضاى تبريزى به رسم سفارت با هدايا به تعزيت و تهنيت او رفت .\r\n\r\n\r\n","description":"","footnote":"\r\n( 6 ) - خانلر ميرزا پسر هفدهم عباس ميرزا .\r\n( 7 ) - شاهقلى ميرزا پسر بيست و نهم فتحعلى شاه .\r\n( 8 ) - شاهزاده فتحعلى ميرزا پسر شهريار غازى كه چهارساله بود فوت نمود .\r\n","page_name":" 930 ","page_number":978},
  {"content":"\r\n\r\nهم در اين سال محمد ناصر خان قاجار حاكم استراباد به دربار همايون معروض داشت كه طوايف تركمانيه در حدود گرگان آغاز شورش و طغيان و نهب و غارت گذاشته و اينك به استراباد سرايت كرده است .\r\nبرحسب امر پادشاهى ، اردشير ميرزا حاكم مازندران مامور به دفع آنها شد اشرار را قلع‌وقمع و مقتول و اسير نموده عاقبت آن طايفه قبول خدمت نموده گروگان و پيشكش دادند و پيشكشيها و خبر فتح به حضور مبارك رسيد و شاهزاده اردشير ميرزا مورد مرحمت آمده به منصب و نشان سرتيپى اول سرافراز شد .\r\nميرزا باباى حكيم باشى آذربايجانى كه در فرنگستان تحصيل نموده و در اين اوان مشغول معالجهء نقرس پادشاه بود در ماه شعبان هزار و دويست و پنجاه و هشت فوت شد و پس از فوت او ما بين اطباء در معالجه ، مباينت و مخالفت افتاد و مرض نقرس پادشاه اشتداد يافت . اطباى حاذق ، استحمام به آب گرم معدنى را مفيد شمردند . لهذا اعلى حضرت محمد شاه عزم سفر قزوين و آب گرم آنجا فرمود و مدتى در ييلاقات خوش آب‌وهواى آنجا توقف رفت و حرم جلالت نيز از دار الخلافه بدانجا احضار شدند و پس از چندى مراجعت به نياوران شميران و بعد از يك ماه مراجعت به شهر تهران فرمودند .\r\nفاضل خان گروسى جارچى باشى خاقان مغفور نيز در اين سال فوت شد .\r\nميرزا جعفر خان مشير الدوله كه در هنگام يورش اترك و گرگان به سفارت اسلامبول مأمور و از اردوى همايون مرخص شد پس از چند سال توقف در آنجا و مراوده با سفراى دول متحابه و ميل ايشان به مخالطه و دوستى با دولت عليه ايران با سفير دولت بلژيك به رخصت اولياى دولت عليه ، عهد دوستى بسته و عهدنامه را به مضمون شرح ذيل به دار الخلافه فرستاد :\r\n\r\nصورت عهدنامه [ ايران و بلژيك 
  ]\r\nبر خردمندان تيزهوش و تيزهوشان سخن نيوش پوشيده نماناد كه جناب رب عباد امور معاش و معاد را به قبضهء ارادت و اختيار سلاطين با\r\n\r\n","description":"","footnote":"","page_name":" 931 ","page_number":979},
  {"content":"\r\n\r\nعدل و داد نهاد تا كافهء برايا در تحصيل مال و حصول آمال و انجاح مطالب و اسعاف مآرب طريق مهربانى و و داد سپرند و پيرامون تعاند و خلاف نگردند . تبيان اين مقال آن‌كه اعلى حضرت كيوان رفعت مشترى سيرت بهرام سطوت خورشيد شوكت ناهيد بهجت عطارد فطنت قمر طلعت ، مالك ممالك محروسهء ايران و وارث تاج و تخت سلاطين كيان ظل الله - فى الارضين كهف الاسلام و المسلمين محمد شاه قاجار خلد الله ايام سلطنته الى آخر الاوان و اعلى حضرت فلك رفعت قضا درايت قدر رتبت ، پادشاه تمامى بلژيك لئوپولد « 1 » ادام الله ايام سلطنته الى آخر الزمان هردو على - السويه چنين مناسب ديدند كه به جهت تأسيس قواعد دوستى و محبت و تمهيد مراسم يگانگى و مودت و ترفيه حال رعيت و گشايش ابواب منافع تجارت بر روى عامهء رعايا و برايا ما بين دولتين عليتين معاهدهء دوستى و تجارت منعقد شود لهذا دولت عليهء ايران عالى جاه مقرب الخاقان ميرزا جعفر خان مهندس باشى عساكر منصوره ايلچى مختار دولت عليهء ايران در دربار عثمانيه ، صاحب نشان صورت همايون و نشان اول شير و خورشيد سرتيپى و صاحب دو حمايل افتخار سبز و سرخ و نشان افتخار دولت عليهء عثمانيه را از قرار دستخط اعلى حضرت همايون و امضاى جناب جلالت مآب اجل افخم حاجى ميرزا آقاسى در اين خصوص وكيل و مختار نموده و اعلى - حضرت پادشاه بلژيكا از قرار دستخط همايون و امضانامهء جداگانه جناب برون فرانودا جان وزير بحر و وزيرمختار دولت بهيهء بلژيكا مقيم اسلامبول صاحب‌منصب و نشان اعلى حضرت پادشاه تمامى مملكت بلژيك و صاحب نشان آبرو و عزت دولت فخيمهء فرانسه و صاحب نشان درجهء اول افتخار دولت عليهء عثمانيه را در اين باب مأذون و مختار ساختند لهذا مأمورين مذكورين پس از تبديل اختيارنامه طرفين قرار معاهده را در ضمن هفت ماده به نهج آتيه دادند :\r\n\r\nمادهء اول :\r\nفى ما بعد ما بين دولت عليهء ايران و دولت بهيهء بلژيك و تبعهء ايشان اساس دوستى مؤبد پايدار و برقرار شود .\r\n\r\n\r\n","description":"","footnote":"\r\n( 1 ) -  Le ? opold \r\n","page_name":" 932 ","page_number":980},
  {"content":"\r\n\r\n\r\nمادهء دويم :\r\nتبعهء دولتين عليتين آمنا و سالما به مملكت يكديگر تردد و گشت و گذار نمايند و هركدام خواهند با كرايه به امر تجارت و نشيمن خود منزل و حجره و اسباب را اجاره « 1 » كنند مأذون باشند و از طرف مباشرين ديوان ممانعت نشود و در حق آحاد رعيت دولتين رعايت و حرمت ملحوظ شود از اجحاف و ستم محروس و مصون باشند . و اگر يكى از دولتين ذى شوكتين با دولتى ديگر جنگ و محاربه داشته باشد اصلا به دوستى ابدى اين دولت به هيچ‌وجه خلل نخواهد رسيد .\r\n\r\nمادهء سوم :\r\nاشخاصى كه از تبعهء دولتين بهيتين به عنوان تجارت يا سياحت به ممالك يكديگر مىروند يا توقف مىنمايند در حق آنها لازمهء احترام مرعى شود ، از عوارض و تقسيم معاف باشند و در وقت دخول و خروج تجار دولت بلژيكا از امتعهء آنها در يك‌جا يك دفعه از صدى پنج گمرك زياده مطالبه نشود و از امتعهء تجار دولت عليهء ايران مثل تبعهء دولتين متحابتين فرانسه و انگليس موافق تعرفه رفتار گردد .\r\n\r\nمادهء چهارم :\r\nاز تبعهء دولت بهيهء بلژيكا اگر به طريق سياحت يا تجارت به ممالك دولت عليهء ايران تردد نمايند براى امنيت و سلامتى آنها از طرف دولت عليهء ايران احكام و با شبرد عبور مرحمت شود كه كسى مزاحم و مانع آنها نشود و حمايت از آنها نمايند .\r\n\r\nمادهء پنجم :\r\nدولت عليهء ايران ماذون نمايد كه دو نفر رئيس تجار از دولت بلژيكا در تبريز و دار الخلافه مقيم شوند كه به امور تبعهء دولت خود بپردازند و همچنين اگر دولت عليهء ايران بخواهد كه در شهرهاى بروكسل و آنورس مملكت بلژيكا رئيس تجار بگذارند ماذون خواهند بود .\r\n\r\nمادهء ششم :\r\nاگر ما بين تبعهء جانبين از بابت معامله ، نزاع و دعوائى اتفاق افتد\r\n\r\n\r\n","description":"","footnote":"\r\n( 1 ) - متن : حايره ( ؟ ) تصحيح از تاريخ قاجاريه سپهر .\r\n","page_name":" 933 ","page_number":981},
  {"content":"\r\n\r\nبه استحضار رئيس تجار يا ترجمان آن دولت موافق شريعت و عادت مملكت قطع و فصل دعوا شود و درصورتىكه يكى از تبعهء دولتين مفلس شود بعد از تحقيق و تشخيص ، اموال و اسباب او را فى ما بين ارباب طلب به‌طور غرما ، سويت و تقسيم نمايند و همچنين در وقت وفات يكى از تبعهء طرفين اموال و متروكات او به رئيس تجار آن دولت تسليم شود .\r\n\r\nمادهء هفتم :\r\nان شاء الله اين عهدنامهء دوستى و تجارت ابد الدهر با كمال صداقت و دقت از طرفين مرعى و ملحوظ خواهد شد و به هيچ‌وجه خلل و نقصانى به اجزاء آن راه نخواهد يافت . اين عهدنامهء دوستى و تجارت به سياق واحد در دو نسخه تحرير و املا شده و از جانب مرخصين دولتين عليتين ممضا و ممهور گشته و مبادله گرديده ، ان شاء الله تعالى نسخهء مزبوره از طرفين دولتين بهيتين تصديق گشته در مدت چهار ماه يا كمتر از اين تصديق - نامه‌ها به اسلامبول آمده بين المامورين از سر نو مبادله گردد .\r\nبه تاريخ روز چهارشنبه بيست و پنجم جمادى الاولى مطابق سال اودئيل سنهء هزار و دويست و پنجاه و هفت مطابق چهاردهم شهر جولاى هزار و هشتصد و چهل و يك عيسوى در دار الخلافهء اسلامبول سمت انجام پذيرفت .\r\nهم در اين ايام كه حكومت كرمان با عباسقلى خان جوانشير بود فتحعلى خان مهنى كه اصلا از اعراب مهنهء دشت خاوران خراسان بوده و اينك حكومت محال اسفندغه كه بلوكى است از بلوكات معروف كرمان به دو مفوض بود ، به اطمينان طايفه و پشت گرمى ؟ احتشاد آغاز سركشى و طغيان نمود . عباسقلى خان والى كرمان ، ميرزا اسد الله پسر ميرزا جبار مازندرانى وزير سابق ظهير الدوله را به دفع او مأمور و پس از محاربات و كوشش زياد او را دستگير كرده به دار الخلافه فرستاد و در دار الخلافه بود تا فوت شد و ميرزا اسد الله در ازاى اين خدمت حكومت اسفندغه و لقب خانى از ديوان يافت و اين خبر در سال هزار و دويست و پنجاه و نه به دار الخلافه رسيد .\r\nهم در اين سال شاهزاده فرهاد ميرزا از حكومت فارس معزول و ميرزا نبى خان امير ديوان به‌جاى او منصوب شد .\r\n\r\n","description":"","footnote":"","page_name":" 934 ","page_number":982},
  {"content":"\r\n\r\nهم در اين سال جماعتى از تراكمهء سرخس جمعى از زوار مشهد و محمد ولى خان بن فتحعلى خان قاجار را - كه نيابت مشهد را داشت - به اسيرى بردند و از دار الخلافه محمد على خان غفور خان به استخلاص او مامور به خوارزم شد .\r\nهم از وقايع اين سال وصول عهدنامهء ميرزا جعفر خان مهندس باشى وزيرمختار دولت عليهء ايران مقيم دربار دولت عثمانى با وكلاى دولت اسپانيول است كه در سال هزار و دويست و پنجاه و هشت تحرير يافته و صورت آن در ذيل مندرج مىشود :\r\n\r\nصورت عهدنامه [ ايران و اسپانيول 
  ]\r\nالحمد لله رب العالمين دولت عليهء ايران و دولت بهيهء اسپانيول به جهت ملاحظهء صرفه و صلاح تجار و عموم رعيت مملكتين و ترقى و وسعت دادن به صنعت تجارت و تشويق اين امر مهم كه از مصالح معظمهء دولت است چنين يافتند كه هيچ مقدمه‌اى مانند انعقاد عهدنامه به اين مهم جسيم معين و مفيد نخواهد شد . لهذا على السويه مناسب ديدند كه بعد از اين ما بين دولتين ذى شوكتين و تبعهء آنها اساس دوستى و آمدوشد موافق عهدنامهء مباركهء دوستى و تجارتى كه به زيور حقانيت و عدالت آراسته شده است برقرار و پايدار باشد . براى انجام اين مرام اعلى حضرت فلك رفعت ، شمس برج جلالت ، نخبهء سلاطين زمان ، وارث تاج و تخت كيان ، صاحب اختيار ممالك وسيع المسالك ايران ، ظل الله فى الارضين ، كهف الاسلام و المسلمين السلطان بن السلطان بن السلطان و الخاقان بن الخاقان محمد شاه قاجار ابد الله ايام سلطنته از طرف قرين الشرف خود عالى جاه مقرب الخاقان ميرزا جعفر خان مهندس باشى عساكر منصوره ايلچى مخصوص دولت عليهء ايران در دربار عثمانيه ، صاحب نشان مهر تمثال همايون و نشان اول شير و خورشيد سرتيپى و صاحب دو حمايل افتخار سبز و سرخ و نشان درجه اول افتخار دولت عليهء عثمانى را در ضمن اختيارنامهء جداگانه در اين خصوص وكيل مطلق و مختار نموده و همچنين بدر منير ابهت و آفتاب درخشان سلطنت ، شكوفهء نونهال بستان جلالت ، دونا ازابيل ثانى كه به نام نامى ايشان در ايام صغر سن امور سلطنت به لقب وليعهدى به حضرت\r\n\r\n","description":"","footnote":"","page_name":" 935 ","page_number":983},
  {"content":"\r\n\r\nبال دومراصپرتر و صاحب اختيار كل ممالك ويك‌توار و مربلا محول است از طرف خود مسيو آن‌طونى لوپفن دوكاردو با صاحب نشان بسيار مشهور و ممتاز چارلز سيم پادشاه اسپانيول و صاحب نشان اميرقان سلطان از ابل كتاليك و صاحب نشان عيسوى دولت پرتغال و صاحب نشان دولت يونان و صاحب نشان صپن‌كر ( ؟ ) مقدس بيت المقدس و صاحب نشان اول افتخار دولت عليهء عثمانيه اجزاى مشورتخانهء حضرت سلطان ازابيل كتاليك نويسندهء خاص پادشاهى وزيرمختار دولت مشاراليها در آستانهء عليه را از قرار نوشته وكيل مطلق و مختار تام كرده مأمورين مزبورين بعد از نشان دادن و ملاحظه نمودن اختيارنامهء يكديگر ، همه را موافق رسم و ضابطه يافته قرار عهدنامهء مباركه را در ضمن هفت مادهء آتيه بدين نهج دادند :\r\n\r\nمادهء اول :\r\nبعد اليوم ما بين دولت عليهء ايران و دولت بهيهء اسپانيول و تبعهء طرفين الى ما شاء الله تعالى اساس دوستى صادق و محبت و موالات دائمه باقى و برقرار باشد .\r\n\r\nمادهء دويم :\r\nتبعهء دولتين عليتين مأذون باشند كه به آزادى و امنيت تمام به مملكت يكديگر آمدوشد نمايند و معامله و تجارت و سياحت كنند خانه و دكان و حجره و انبار به قدر ضرورت امور خود كرايه نمايند و از طرف مباشرين ديوان به هيچ‌وجه ممانعت نرود بلكه پيوسته احوال ايشان را مراعات نموده دقت كنند كه به سياحان و تجار طرفين خوش‌رفتارى شود به قدر مقدور به استراحت و آرام آنها بيفزايد و در وقت ضرورت احكام و باشبرد عبور به آنها مرحمت شود كه كسى مانع نشده ممانعت از آنها كند .\r\n\r\nمادهء سوم :\r\nدر حق تبعهء دولتين ذى شوكتين كه به عنوان معامله و تجارت و يا به طريق سياحت به مملكت يكديگر تردد مىنمايند از زمان ورود تا وقت خروج لازمهء احترام مرعى شود و از آنها به هيچ اسم و رسم عوارض مطالبه نكرده مگر اين‌كه از امتعهء آنها در حين ورود و خروج در مملكت يكديگر مثال تبعهء دولت متحابه گمرك گرفته شود .\r\n\r\n","description":"","footnote":"","page_name":" 936 ","page_number":984},
  {"content":"\r\n\r\n\r\nمادهء چهارم :\r\nدولتين عليتين به جهت آسايش و اطمينان تبعهء خودشان كه به خاك يكديگر آمدوشد خواهند كرد مأذون خواهند بود كه در دو محل مناسب وكيل تجار اقامت كند . دولت عليهء ايران مأذون خواهند ساخت كه يك نفر وكيل تجار از طرف دولت بهيهء اسپانيول در دار الخلافهء تهران و يك نفر ديگر در دار السلطنهء تبريز مقيم شود . و همچنين دولت بهيهء اسپانيول راضى خواهند گشت كه يك نفر وكيل از طرف دولت عليهء ايران در مدرد [ - مادريد 
  ] پايتخت دولت مزبور و يك نفر ديگر در بندر برصلون [ - بارسلون 
  ] و يا به عوض محل ثانى در بندرى ديگر كه دولت عليهء ايران مناسب دانند وكيل تجار نصب نمايند .\r\n\r\nمادهء پنجم :\r\nهر وقت كه در خصوص معامله و دادوستد و غيره ما بين تبعهء دولتين متعاهدتين گفتگو و نزاعى اتفاق افتد آن نزاع بايد كه به استحضار و اطلاع وكيل تجار و يا ترجمان آن دولت ، موافق عادت و شريعت مملكت قطع و فصل شود و اگر كار يك نفر تاجر از تبعهء دولتين ذى شوكتين عليتين معيوب شود و يا آن شخص ادعاى افلاس نمايد بايد بعد از ملاحظهء دفتر ارسال و مرسول ، اموال و مطالبات او به اطلاع وكيل تجار يا ترجمان آن دولت قسمت غرما « 1 » شود و هرقدر كه از قرض آن مفلس باقى مىماند ارباب طلب او بايد ذمهء او را برى نموده تمسكات او را رد نمايند . و همچنين وقتى كه يك نفر از تبعهء دولتين وفات كند بايد جميع متروكات و دفتر او به وكيل تجار آن دولت تسليم شود و قرض و طلب او به استحضار وكيل تجار موافق شريعت آن مملكت جارى شود .\r\n\r\nمادهء ششم :\r\nاگر يكى از دولتين متعاهدين با دولت ديگر جنگ و محاربه داشته باشد بايد از اين رهگذر به دوستى ابدى دولت عليهء ايران و دولت بهيهء اسپانيول به هيچوجه خلل و قصورى نرسد .\r\n\r\nمادهء هفتم :\r\nاين عهدنامهء دوستى و تجارت كه ما بين دولتين به نهج گذشته در\r\n\r\n\r\n","description":"","footnote":"\r\n( 1 ) - غرما ( به ضم اول و فتح ثانى ) جمع غريم و غريم به معنى وام‌دار و بدهكار است .\r\n","page_name":" 937 ","page_number":985},
  {"content":"\r\n\r\nضمن هفت ماده قرار داده شده است به يارى خداوند يگانه امناى دولتين متعاهدتين جميع مواد آن را دائم مرعى داشته به هيچوجه به اركان آن خلل نخواهد رسانيد و ان شاء الله در مدت پنج ماه يا كمتر عهدنامهء مزبوره به امضا و مهر و امناى دولتين عليتين رسيده در اسلامبول ما بين وكلاى دولتين مبادله خواهد شد .\r\n\r\nخاتمه :\r\nاين هفت ماده كه به تصديق وكلاى طرفين در دو نسخه به طريق واحد انجام‌پذير گشته بعد از مهر و امضاى طرفين در دار الخلافهء اسلامبول به تاريخ سوم چرخ مطابق بيستم محرم الحرام هزار و دويست و پنجاه و هشت هجرى و سنهء هزار و هشتصد و شصت و دو عيسوى عوض و مبادله گرديد .\r\nهم در اين سال خبر سوختن شهر گيلان به دار الخلافه رسيد و حضرت پادشاهى منال ديوانى آنجا را به تخفيف مبذول داشت .\r\nهم در اين سال ، محمود خان پسر شهباز خان دنبلى قوريساول باشى فوت و منصبش به پسرش شهباز خان تفويض شد .\r\nهم در اين سال فرخنده مآل صبيهء محتشمهء شاهزاده احمد على ميرزا بن خاقان فتحعلى شاه را براى شاهنشاه‌زادهء اعظم اكرم حضرت وليعهد دولت جاويد مهد سلطان ناصر الدين ميرزا كه سن مباركش به چهارده رسيده بود عقد مزاوجت و مواصلت بسته چندين شبانه‌روز در باغ نگارستان اساس عيش و جشن چيدند و تمام اهالى دار الخلافه به عشرت و شادمانى مشغول شدند .\r\nهم در اين ايام ژنرال ورانصوف جانشين قفقاز به امر اعلى حضرت امپراطورى به حكومت گرجستان آمده ميرزا جعفر خان مهندس باشى از جانب اعلى حضرت پادشاهى با يك قطعه نشان تمثال همايون و يك رشته تسبيح مرواريد غلطان به تهنيت حكومت او رفت .\r\nپس از مراجعت موكب همايون از ييلاقات به شهر كه سال هزار و دويست و شصت و يك هجرى بود علت مزاج بر وجود مبارك پادشاهى غالب\r\n\r\n","description":"","footnote":"","page_name":" 938 ","page_number":986},
  {"content":"\r\n\r\nآمده موجب وحشت چاكران شد و اين خبر در اكناف مملكت منتشر گشت .\r\nفتنه‌جويان كه از پى فرصت بودند سر به فتنه برداشته پس از رفع علت از وجود مبارك ، احكام به تنبيه مفسدان صادر شد . الله قلى ميرزا بن - موسى خان بن مرحوم حسينقلى خان قاجار صبيه زادهء خاقان مغفور و ربيب « 1 » حاجى ميرزا آقاسى كه به توجهات حاجى مشاراليه ، ايلخانى ايل جليل قاجار شد و به مراتب عاليه رسيد ، در ايام بيمارى پادشاه ، چون از او نيز بعضى سخنان خام به سمع مبارك رسيد به ملاحظهء احترام حاجى او را به حكومت بروجرد كه تا آن زمان با شاهزاده ملك قاسم ميرزا بود فرستادند . محمود خان ولد محمد حسين خان ملك الشعراى كاشانى وزير او پس از چندى به خاكپاى همايون عرضه داشت كه ايلخانى ماليات بروجرد را تلف مىكند و با رعيت به سزا رفتار نمىكند . از حكومت آنجا معزول و حسب الامر روانهء عتبات عاليات شد .\r\nهم در اين سال ، ميرزا حسن مستوفى الممالك به رحمت حق پيوست و اين منصب جليل به ميرزا محمد يوسف فرزند آن مرحوم تفويض شد .\r\nهم در اين سال ، به امر همايون اعلى حضرت محمد شاه از رود كرج تا شهر تهران - كه هفت فرسنگ مسافت است - نهرى بزرگ با مخارج گزاف به‌طرف شهر جارى كرده از بالاى باغ نگارستان گذرانيدند كه از دروازه شميران به شهر مىنشسته و بر سر نهر تيمنا جشنى ملوكانه گرفتند .\r\nهم در اين سال مرض و با در دار الخلافه بروز و طغيان كرد . موكب پادشاهى به لواسان رفت و از شهر و مضافات ، كثيرى تلف شدند . از معارف ، الله‌ويردى بيك مهردار گرجى و قاسم خان صاحب جمع قزوينى و فتح الله خان ما فى و جمعى ديگر درگذشتند .\r\nهم در اين ايام ، چون رحيم قلى خان خوارزمى درگذشته و محمد امين خان بن الله قلى خان بر مسند حكومت خوارزم نشسته بود ، حضرت پادشاهى به قاعدهء مقرره به تعزيت و تهنيت او ميرزا رضاى ميزان آقاسى را با يك قبضه شمشير مرصع مامور فرمودند .\r\n\r\n\r\n","description":"","footnote":"\r\n( 1 ) - ربيب ( به فتح اول ) به معنى پسرى است كه زن از شوهر سابق خود به خانهء شوهر آورده باشد ( فرهنگ فارسى معين ) .\r\n","page_name":" 939 ","page_number":987},
  {"content":"\r\n\r\nهم در اين ايام غراف مدم وزيرمختار دولت بهيهء روس مقيم دار الخلافه تهران به دربار آن دولت احضار و كينياز دالغوركى « 1 » به‌جاى او به دار الخلافه آمده مقيم شد .\r\nحاجى ميرزا موسى خان برادرزادهء مرحوم قائم‌مقام كه متولى باشى مشهد مقدس بود رحلت كرد و امر توليت به خود آصف الدوله والى خراسان تفويض شد .\r\nنيز خبر رسيد كه حشمة الدوله محمد حسين ميرزا بن دولتشاه مغفور در تبريز وداع جان گفت .\r\nهم در اين سال ميرزا تقى خان فراهانى وزير نظام آذربايجان با جمعى اتباع و صاحب‌منصب نظامى كه قريب دويست نفر مىشدند مأمور به سفارت ارزنة الروم شدند كه حسب المقرر با وكيل دولت عليهء عثمانى در باب قتل كربلا و اتلاف نفوس تبعهء دولت عليه گفتگو كنند و هم در باب يورش و غارت محمره و خسارت تجار ايران كه هنگام توجه موكب همايون به هرات به دست كارگزاران دولت عثمانى شده بود و آن دولت دعوى مالكيت آنجا را مىكردند و وكلاى دولتين بهيتين انگليس و روس نيز مقرر رفته بود كه ، در مجالس استنطاق و قرارداد ، واسطهء امر و مصدق قول باشند . بالجمله اين گفتگو به طول انجاميد و مدت توقف وزير نظام چهار سال امتداد يافت و روزى چنان اتفاق افتاد كه يكى از گماشتگان وزير نظام را اهل شهر عمدا متهم به لواط با طفلى كرده عامهء شهر هجوم به سفارتخانه آورده قصد قتل ميرزا تقى خان و همراهانش نموده جمعى را مجروح و مقتول و خود وزير نظام را نيز زخم‌دار كردند . عاقبت فريق پاشا « 2 » با افواج خود كه در ارزنة الروم ساخلو بود آمده فتنه را فرونشاند و وزير نظام و اتباعش را از مهلكه بيرون برد . پس از آن پانزده هزار تومان به رسم ترضيه از دولت عثمانى به جهت وزير نظام ايصال داشته اسعد پاشا والى ارزنة الروم را كه در دفع شورشيان اهمال ورزيده بود معزول و فريق پاشا را به ولايت منصوب كردند و سران مفسدان و شورشيان را سياست و تنبيه و حبس و اخراج كردند و فريق پاشا پس از چندى كه پاشاى ديگر\r\n\r\n\r\n","description":"","footnote":"\r\n( 1 ) -  Dalghorouky \r\n( 2 ) - « بحرى پاشا كه منصب فريقى يعنى اميرتومانى داشت . . . » ( منتظم ناصرى ج 3 ص 189 چاپ سنگى ) .\r\n","page_name":" 940 ","page_number":988},
  {"content":"\r\n\r\nمأمور ساخلوى آنجا شد او را استقبال كرده در سر سوارى تير ناگهانى كه فاعل آن غير معلوم بود خورده هلاك شد و قليل زمانى بعد از اين واقعات به توسط وكيلين متوسطين دولتين روس و انگليس احكام مصالحه و معاهده از دولتين عليتين رسيد و وزير نظام ميرزا تقى خان فارغ شده مراجعت به دار الخلافهء تهران كرد و عهدنامه را به نظر همايون رسانده مورد مرحمت گرديد .\r\n\r\nصورت عهدنامه [ ايران و عثمانى 
  ]\r\nغرض از ترقيم و نگارش اين كلمات خجسته دلالات آن‌كه از مدتى به اين طرف چون فى ما بين سلطنت جاويد آيت سنيه و دولت دوران مدت عليه ابدى الدوام با دولت عليهء عثمانى بعضى عوارض و مشكلات حدوث و وقوع يافته بود بر مقتضاى التيام اساس دوستى و الفت و ضوابط سلم و صفوت و جهت جامعهء اسلاميه كه ميان دولتين عليتين در كار و افكار سلميه كه طرفين عليتين بدان متصف مىباشند بالسويه اين‌گونه مواد نزاعيه را بر وجه موافق و مناسب فخامت شان دولتين عليتين به تجديد تاكيد بنيان صلح و مسالمه و تشييد اركان و موالات و مودت از جانب دولتين عليتين اظهار رغبت و موافقت شده براى تعظيم و مذاكرهء مواد عارضيه و تحرير و تسطير اسناد مقتضيه برحسب فرمان همايون اعلى حضرت قدر قدرت كيوان حشمت مملكت مدار ملك‌گير ، آرايش تاج و سرير ، جمال الاسلام و المسلمين ، جلال الدنيا و الدين ، غياث الحق و اليقين ، قهرمان - الماء و الطين ، ظل الله المدود فى الارضين ، حافظ حوزهء مسلمانى ، داور جمشيد جاه دارا دستگاه انجم سپاه اسلام پناه ، زيب‌بخش تخت كيان ، افتخار ملوك جهان ، خديو دريادل كامران ، شاهنشاه ممالك ايران ، السلطان بن السلطان بن السلطان و الخاقان بن الخاقان بن الخاقان محمد شاه ادام الله تعالى زمام سلطنته فى فلك الاجلال وزين فلك قدره بمصابيح كواكب الاقبال بندهء درگاه آسمان جاه ميرزا محمد تقى خان وزير عساكر منصورهء نظام و غير نظام كه حامل نشان شير و خورشيد مرتبهء اول سرتيپى و حمايل افتخار سبز است به وكالت مخصوص و مباهى گشته و نيز از طرف اعلى حضرت كيوان منزلت ، شمس فلك تاجدارى ، بدر افق شهريارى ،\r\n\r\n","description":"","footnote":"","page_name":" 941 ","page_number":989},
  {"content":"\r\n\r\nپادشاه اسلام پناه ، سلطان البرين و خاقان البحرين ، خادم الحرمين الشريفين ، ذو الشوكة و الشهامه ، السلطان بن السلطان بن السلطان عبد المجيد خان جناب مجدت مآب عزت نصاب انورىزاده السيد محمد انورى سعد الله افندى كه از اعاظم رجال دولت عليهء عثمانيه و حائز صنف اول و رتبهء اولى و حامل نشان مخصوص به آن رتبه است مرخص و تعيين شده بر وجه اصول عاديه بعد از نشان دادن و ملاحظه و مبادلهء وكالتنامه‌هاى مباركه ، انعقاد معاهدهء مباركه در ضمن نه فقرهء آتيه قرارداد شده كه در اين كتاب مستطاب بيان و در مجلس منعقدهء ارزنة الروم مبادله مىشود :\r\n\r\nفقرهء اول :\r\nدولتين اسلام قرار مىدهند كه مطلوبات نقديهء طرفين را كه تا به حال از يكديگر ادعا مىكردند كلها ترك كنند و لكن با اين قرار به مقاولات تسويهء مخصوصهء مندرجه در فقرهء چهارم خللى راه نيابد .\r\n\r\nفقرهء دوم :\r\nدولت ايران تعهد مىكند كه جميع اراضى بسيطهء ولايت زهاب يعنى اراضى جانب غربى آن را به دولت عثمانى ترك كند و دولت عثمانى نيز تعهد مىكند كه جانب شرقى ولايت زهاب يعنى جميع اراضى جباليهء آن را مع درهء كرند به دولت ايران ترك كند و دولت ايران قويا تعهد مىكند كه در حق شهر و ولايت سليمانيه از هرگونه ادعا صرف‌نظر كرده به حق تملكى كه دولت عثمانيه در ولايت مذكور دارد وقتا من الاوقات يك طور دخل و تعرض ننمايد و دولت عثمانى نيز قويا تعهد مىكند كه شهر و بندر محمره و جزيرة الخضر و لنگرگاه و هم اراضى ساحل شرقى يعنى جانب يسار شط العرب را كه در تصرف عشاير متعلقهء معروفهء ايران است به ملكيت در تصرف دولت ايران باشد و علاوه‌بر اين حق خواهند داشت كه كشتيهاى ايران به آزادى تمام از محلى كه به بحر مصب مىشود تا موضع التحاق حدود طرفين در شهر مذكور آمد و رفت نمايند .\r\n\r\nفقرهء سيم :\r\nطرفين متعاهدتين تعهد مىكنند كه به اين معاهدهء حاضره ساير ادعاشان را در حق اراضى ترك كرده از دو جانب بلا تأخير مهندسين و مامورين را تعيين نموده براى اين‌كه مطابق مادهء سابقه حدود ما بين دولتين را قطع نمايد .\r\n\r\n","description":"","footnote":"","page_name":" 942 ","page_number":990},
  {"content":"\r\n\r\n\r\nفقرهء چهارم :\r\nطرفين قرار داده‌اند كه خساراتى كه بعد از قبول اخطارات دوستانهء دو دولت بزرگ واسطه كه در شهر جمادى الاولى سنهء هزار و دويست و شصت و يك تبليغ و تحرير شده به طرفين واقع شده و هم رسومات مراعى از سالى كه تأخير افتاده براى اين‌كه مسائل آنها از روى عدالت ، وصول و احقاق شود از دو جانب بلاتأخير مامورين را تعيين نمايند .\r\n\r\nفقرهء پنجم :\r\nدولت عثمانى وعده مىكند كه شاهزادگان فرارى ايران را در برسا اقامت داده غيبت آنها را از محل مذكوره و مراودهء مخفيهء آنها را به ايران رخصت ندهد و از طرف دولتين عليتين تعهد مىشود كه ساير فراريان به موجب معاهدهء سابقهء ارزنة الروم عموما رد شوند .\r\n\r\nفقرهء ششم :\r\nتجار ايران ، رسم گمرك اموال تجارت خود را موافق قيمت حاليه و جاريهء اموال مذكوره نقدا يا جنسا به وجهى كه در عهدنامهء منعقدهء ارزنة الروم در سنهء هزار و دويست و سى و هشت در مادهء ششم كه داير به تجارت است مسطور شده ادا كنند و از مبلغى كه در عهدنامهء مذكوره تعيين شده زياده وجهى مطالبه نشود .\r\n\r\nفقرهء هفتم :\r\nدولت عثمانيه وعده مىكند كه به موجب عهدنامه‌هاى سابقه امتيازاتى كه لازم باشد در حق زوار ايرانى اجراء دارد تا از هر نوع تعديات برى بوده بتوانند به كمال امنيت محلهاى مباركه را كه كائن در ممالك دولت عثمانى است زيارت كنند و همچنين تعهد مىكنند كه به مزاد استحكام و تاكيد روابط دوستى و اتحاد كه لازم است فى ما بين دو دولت اسلام و تبعهء طرفين برقرار باشد مناسب‌ترين مسائل را استحصال نمايند تا چنان كه زوار ايرانى در ممالك دولت عثمانى به جميع امتيازات نايل مىباشند ساير تبعهء ايرانى نيز از امتيازات مذكوره بهره‌ور بوده خواه در تجارت و خواه در مواد سايره از هر نوع ظلم و تعدى و بىحرمتى محفوظ باشند و علاوه‌بر اين باليوزهائى كه از طرف دولت ايران براى منافع تجارت و حمايت تبعه و تجار ايرانيه به جميع محلهاى ممالك عثمانيه كه لازم باشد نصب و تعيين شود به غير از مكهء مكرمه و مدينهء منوره دولت عثمانيه\r\n\r\n","description":"","footnote":"","page_name":" 943 ","page_number":991},
  {"content":"\r\n\r\nقبول مىكند و وعده مىنمايد كه كافهء امتيازاتى كه شايستهء منصب و مأموريت باليوزهاى مذكوره باشد و در حق قنسولهاى ساير دول متحابه جارى مىشود در حق آنها نيز جارى بشود . و نيز دولت ايران تعهد مىكند كه باليوزهائى كه از طرف دولت عثمانيه به جميع محلهاى ممالك ايرانيه كه لازم بيايد نصب و تعيين شود در حق آنها و در حق تبعه و تجار دولت عثمانيه كه در ممالك ايران آمدوشد مىكنند معاملهء متقابله را كاملا اجرا دارد .\r\n\r\nفقرهء هشتم :\r\nدولتين عليتين اسلام تعهد مىكنند كه براى دفع و رفع و منع و غارت و سرقت عشاير و قبايلى كه در سرحد مىباشند تدابير لازمه اتخاذ و اجرا كنند و به‌همين خصوص در محلهاى مناسب عسكر اقامت خواهند داد . دولتين عليتين تعهد مىكنند كه از عهدهء هر نوع حركات تجاوزيه مثل غصب و غارت كه در اراضى يكديگر وقوع مىيابد برآيند قرار دادند عشايرى كه متنازع فيه باشد و صاحب آنها معلوم نيست به خصوص انتخاب و تعيين كردن محلى كه بعد از اين دائما اقامت خواهند كرد يك دفعه به اراده و اختيار خودشان حواله شود و عشايرى كه تبعيت آنها معلوم است جبرا به اراضى دولت متبوعهء آنها و اصل شوند .\r\n\r\nفقرهء نهم :\r\nجميع مواد و فصول معاهدات سابقه خصوصا معاهده‌اى كه در سنهء هزار و دويست و سى و هشت در ارزنة الروم منعقد شده كه بخصوصه با اين معاهدهء حاضره الغا و تغيير نشده مثل آن‌كه كلمه به كلمه در اين صحيفه مندرج شده باشد كافهء احكام و قوت آن ابقا شده و فى ما بين دو دولت عليه قرارداد شده است كه بعد از مبادلهء اين معاهده در ظرف دو ماه يا كمتر مدتى از جانب دولتين قبول و امضاء شده تصديق‌نامه‌هاى آن را مبادله خواهند كرد . و كان ذلك فى يوم سادس عشر « 1 » شهر جمادى الثانيه سنهء هزار و دويست و شصت و سه « 2 » .\r\nهم در اين سال ، چون ابو الحسن خان برادر آقا خان محلاتى در حدود كرمان فتنه‌انگيزى و شرارت مىكرد فضلعلى خان بيگلر بيگى او را\r\n\r\n\r\n","description":"","footnote":"\r\n( 1 ) - متن : « عشرون » . تصحيح از تاريخ قاجاريه سپهر و منتظم ناصرى .\r\n( 2 ) - متن : دو .\r\n","page_name":" 944 ","page_number":992},
  {"content":"\r\n\r\nدستگير كرده به دار الخلافهء تهران فرستاد و امر به حبس او رفت .\r\nاز وقايع خراسان هم در اين سال اين بود كه محمد حسين خان نردينى حكمران نردين كه به واسطهء عدم موافقت با خوانين خراسان معروف دربار دولت شده و اعتبارى يافته و اين قضيه بيشتر مايهء خصومت خوانين خراسان و بىلطفى و عداوت آصف الدوله نسبت به او شده بود جعفر قلى خان ايلخانى به اشارهء آصف الدوله بغتة بر سر او تاخته او را مقتول و مال و عيالش را غارت و اسير كرد . امناى دولت امر به احضار ايلخانى كردند . آصف الدوله در فرستادن تعلل و دفع الوقت كرد . پس از آن خود آصف الدوله را خواسته عذر اشتغال به معاملات سركار فيض آثار را آورد . حاجى ميرزا عبد الله خوئى منشى را از دار الخلافه مامور به امر توليت فرموده آصف الدوله را طوعا كرها به دار الخلافه احضار و پس از ورود ، مأمور به زيارت مكهء معظمه و توقف در عتبات فرمودند . و محض اين‌كه حكومت خراسان از خانوادهء آصف الدوله منتزع نشده باشد حاجى ميرزا محمد خان بيگلر بيگى فرزند آصف الدوله را كه صهر حضرت پادشاهى بود به ايالت خراسان فرستادند كه هم حسن خان سالار برادر خود را كه در آن وقت حكمرانى آن مملكت مىكرد استمالت كرده از خودرائى و بدهوائى بازدارد و هم به معيت اشتغال به امر ولايت نمايند . رفتن او بيشتر سبب اقتدار و سركشى سالار شده موافقت سالار و مخالفت دولت را اختيار كرد .\r\nهم در اين سال از فارس خبر رسيد كه سيد على محمد نام ملقب به « باب » پسر ميرزا رضا نام شيرازى كه آباء و اعمامش به تجارت و بزازى اشتغال داشتند و خودش مدتى در عتبات به تحصيل و رياضت پرداخته و از رياضات شاقه دماغش خللى به‌هم رسانيده بود نخست خود را نايب امام عصر و باب علم خوانده رفته رفته خود مدعى امام عصر بلكه نبوت شده و سرعت تحرير خود را اعجاز و خارق عادت نام نهاده و جمعى بلها را فريفته بود . حسين خان صاحب اختيار او را گرفته پس از اثبات اباطيل و سفاهت او نزد علما او را سياست كرد . پس از آن به اصفهان آمد و چندى نزد معتمد الدوله محترما بزيست . در سال هزار و دويست و شصت و سه كه معتمد الدوله درگذشت حال سيد على محمد آشكار شد و به حكم دولت به چهريق آذربايجانش برده حبس كردند . مريدان او در بلاد متفرق\r\n\r\n","description":"","footnote":"","page_name":" 945 ","page_number":993},
  {"content":"\r\n\r\nشده به اغوا و تضليل حمقا و عوام مشغول شدند و شرح حال او در موقع خود بيايد .\r\nهم در اين تاريخ محمد تقى خان بختيارى - بزرگ طايفهء چهار لنگ - چون طريق خودسرى و شرارت پيش گرفته و با اعراب رامهرمز و فلاحيه نيز متحد و معاهد شده بود ، منوچهر خان معتمد الدوله حاكم اصفهان و عربستان و لرستان عزيمت دفع او را كرده محمد تقى خان تاب مقاومت او را نياورده ملتجى به شيخ ثامر خان عرب حاكم كعب و فلاحيه شد . آخر الامر او را به تدابير و زحمات دستگير كرده با ميرزا قوام الدين بن - ميرزا سلطان محمد خان كه پس از برادر خود ميرزا منصور خان حكومت كوهگيلويه داشت و او نيز منشأ شرارت و بىنظمى بود به دار الخلافهء تهران فرستاد و شفيع خان كارگزار محمد تقى خان و بعضى ديگر از اشرار را بكشت و شرح خدمات معتمد الدوله و خيانات طايفهء بختيارى و تزويرات شيخ ثامر خان حاكم كعب و فلاحيه كه در دستگيرى محمد - تقى خان و كسان او نيز مسامحت و خدعه‌ها كرده بود به عرض حضور پادشاهى رسيد . محبعلى خان ماكوئى « 1 » با چند فوج به معاونت معتمد الدوله مأمور شد و آقا اسماعيل پيشخدمت خاصه نيز با كمر و شمشير مرصع و خلعت و نشان مخصوص دولتى روانه نزد معتمد الدوله گرديد و معتمد الدوله با محبعلى خان انتظامى كامل به صفحات عربستان و لرستان و بختيارى داده پس از آن محبعلى خان مأمور تنبيه و تاديب مقصرين كرمانشاهان شده حكمرانى آنجا نيز به او تفويض و عبد الحسين خان جوانشير معزول شد و عبد الله پاشاى بابان كه در حدود كردستان خودسرى و شرارت مىكرد ، محبعلى خان به امر اولياى دولت او را گوشمالى داده متوجهات ديوانى را از او مأخوذ و ايصال دار الخلافه داشت . و چون عشاير و ايلات كرمانشاهان شرارت را از حد برده بودند ، محمد على - خان ماكوئى و فضل الله خان همدانى و كلبعلى خان افشار به معاونت محبعلى خان رفته نظمى تمام در آن حدود دادند و حكومت محبعلى خان قوام گرفت .\r\nهم در اين سال چون آثار خلاف و خودسرى حسن خان سالار والى\r\n\r\n\r\n","description":"","footnote":"\r\n( 1 ) - وى در اوائل سلطنت محمد شاه دختر فتحعلى شاه به نام « ماه باجى خانم » را به زنى گرفته بود .\r\n","page_name":" 946 ","page_number":994},
  {"content":"\r\n\r\nخراسان مشهود امناى دولت افتاد و رفته‌رفته معلوم و محقق شد كه خيال سرورى در سرش قوت گرفته و جعفر قلى خان ايلخانى و ساير خوانين و رؤساى خراسان را با خود متفق كرده سپاهى فراهم آورده آهنگ دار الخلافه كرده است ابراهيم خليل خان سرتيپ از دار الخلافه مأمور به دفع ايشان شد . ايلخانى از طرف سالار به قهيج آمد و ابراهيم خليل خان با عساكر منصوره به بسطام رسيد . در آنجا يك دو نوبت محاربت سخت كرده ايلخانى را شكست و هزيمت داد . ايلخانى نزد سالار كه با لشكر به مزينان آمده بود شتافت و محمد خان بغايرى به معاونت او روانه شد . از اين طرف هم محمد على خان ماكوئى به تقويت ابراهيم خليل خان از دار الخلافه در رسيد و چون بسيارى از تراكمه در ركاب سالار بودند شاهزاده اردشير ميرزا حكمران مازندران به دشت گرگان و اترك مأمور شده قريب يك سال در آن حدود توقف كرده جميع تركمانان را مطيع و منقاد كرده از حمايت سالار بازگردانيد . از اين طرف هم اعلى حضرت پادشاهى ولايت و حكمرانى خراسان را به شاهزاده حمزه ميرزا تفويض كرده به استعدادى تمام در رمضان هزار و دويست و شصت و سه به مدافعهء سالار مأمور و روانه داشته ابراهيم خليل خان خوئى و محمد على خان ماكوئى در دامغان به اردوى شاهزاده حمزه ميرزا ملحق شد [ ند 
  ] در عرض راه نيز كثيرى از همراهان سالار خوفا از او روگردان شده به خدمت شاهزاده پيوسته سالار كه در ميامى بود از خبر مأموريت حمزه ميرزا بيمناك شده بىمحاربت با ايلخانى فرار كرده و لشكر شاهزاده او را تعاقب نموده رو به قلعهء بوزنجرد برد . و مژدهء اين فتوحات را شاهزاده حمزه ميرزا به دار الخلافه فرستاد و در اندك زمانى قلعهء بوزنجرد و اسفراين و كلات و مشهد مقدس و تربت و خبوشان را به تصرف درآورده و سالار با ايلخانى از قلعهء بوزنجرد به ميان تراكمهء اخال روى نهادند و شاهزاده به مشهد مقدس آمده بر مسند ولايت مستقر شد و حكومت عربخانه يعنى قاينات را به ابراهيم خليل خان خوئى و كردخانه يعنى بوزنجرد را به محمد على خان ماكوئى سرتيپ مقرر داشت .\r\nمحمد على خان به اقتضاى جوانى از كار حكومت و رعيت‌دارى و حراست به عيش و طرب پرداخت . سالار و ايلخانى مخبر شده نيمه شبى مستعدا بر او تاخته او را مقتول و سربازان ساخلو را اسير و شهر بوزنجرد را تصرف كردند . شاهزاده حمزه ميرزا از مشهد به بوزنجرد رو كرد . سالار و ايلخانى\r\n\r\n","description":"","footnote":"","page_name":" 947 ","page_number":995},
  {"content":"\r\n\r\nصلاح در توقف نديده به مأمن اول فرار كردند . دراين حال زمستان در رسيد . و شاهزاده به مانه و سملقان شده روزى بغتة بر سر جعفر قلى خان ايلخانى تاخته ايلخانى به‌سمت هرات فرار كرده پناه به يار محمد خان برد .\r\nشاهزاده به گرفتن سالار عزم را جزم نمود و چند مرتبه سپاه منصور با لشكر سالار محاربه كرده او را هزيمت دادند . در اين بين شاهزاده را مرضى سخت عارض و سالار را كه در سرخس بود فرصتى به دست افتاده به برادرش ميرزا محمد خان كه در شهر مشهد محروس قراول بود پيغام داد كه تدبيرى كرده اهالى شهر را در غياب شاهزاده بر او و مامورين دولت بشوراند . لهذا دوستان سالار و بيگلر بيگى شهر به تحريض حاجى ميرزا محمد خان برادر سالار متفق شده شب بيست و پنجم رمضان نخست به خانهء حاجى ميرزا عبد الله خوئى متولىباشى ريخته او را مقتول و پس از آن داروغه و جمعى ديگر و قريب هفتصد نفر سرباز را كشته شورشى تمام برپا كردند . اين اخبار موحش به دار الخلافه رسيده جمعى به مدد حمزه ميرزا و دفع طاغيان مامور شدند . شاهزاده با حالت بيمار به دور شهر آمده با شهريان آغاز مدافعه و محاربه كرد و اهل شهر از عالم و جاهل بر شاهزاده شوريده جنگ و كوشش سخت شد . سالار با جمعى وافر ايلغار كرده خود را به شهر مشهد رسانيد و از دو طرف همه روزه جنگ برپا بود . در اردوى شاهزاده آذوقه تنگ و كار سخت شد و كار سالار قوت و قوام گرفت . اما ارك در تصرف توپچيان و سپاه دولت بود . روزى حسن خان كرد چنارانى و اهل شهر يورش به ارك آورده حسن خان و جمعى به دست توپچيان و مستحفظين مقتول شدند و سالار را وهنى بزرگ روى داد . بالجمله مدت محاربت چندين ماه طول كشيد و هيچ طرف غالب يا مغلوب نمىشدند و سواى ارك و سپاه دولت ، تمام اهالى خراسان به متابعت سالار بودند .\r\nهم در اين سال ، ميرزا جواد غلام پيشخدمت همشيره‌زادهء ميرزا - [ محمد على 
  ] « 2 » خان وزير امور دول خارجه حامل صلح‌نامهء دولتين عليتين ايران و عثمانى شده به اسلامبول مأمور شد و كلنل شيل صاحب « 3 » وزيرمختار انگليس به جهت عروسى به مملكت خود رفته فرنت صاحب « 4 » برجاى او مقرر شد .\r\nآقا مير محمد مهدى امام جمعهء دار الخلافه در دوازدهم ربيع الثانى\r\n\r\n\r\n","description":"","footnote":"\r\n( 2 ) - متن : ابو الحسن خان .\r\n( 3 ) -  Col . Sheil \r\n( 4 ) -  Ferrant \r\n","page_name":" 948 ","page_number":996},
  {"content":"\r\n\r\nهزار و دويست و شصت و سه به رحمت الهى پيوست و آقا ميرزا ابو القاسم برادرزاده و داماد آن مرحوم به شغل امامت اختصاص يافت .\r\nشاهزاده عبد الله ميرزا متخلص به دارا نيز وفات يافت .\r\nميرزا محمد على خان برادرزاده و نايب ميرزا ابو الحسن خان وزير امور خارجه به سفارت پاريس مأمور شد . محمد قلى خان برادر اكبر سالار را نيز به مراغه فرستاده نزد فتحعلى خان عمويش متوقف داشتند .\r\nهم در اين اوان معروض افتاد كه رضا قلى خان والى كردستان در خدمات ديوان تسامح مىورزد و خود را به بهمن ميرزا برادر حضرت پادشاهى بسته هواى ديگر در سر دارد و چون ما بين بهمن ميرزا و سالار به مكاتيب و مراسلت رسم الفت برقرار و چنين مسموع افتاده بود كه سالار او را وعدهء سلطنت داده حاجى ميرزا آقاسى به اقتضاى حزم ، خسرو خان گرجى را خفية مامور تبريز و كردستان نمود . از حركت خسرو خان ، بهمن ميرزا حكمران آذربايجان را آگاهى رسيده چون بر خود بيمناك بود مختصرا و معجلا با كمال وحشت به دار الخلافه آمده چندان التفاتى از حضرت پادشاهى نديد . پس از چند يوم از خوف محاسبه و باقى آذربايجان پناه به سفارت روس برد و به شفاعت وزيرمختار آن دولت ، اعلى حضرت پادشاهى او را معفو فرموده و به توسط آن دولت فخيمه به مملكت روس رفته ساكن شد و خسرو خان به كردستان رفته رضا قلى خان را ماخوذ و روانهء تهران داشت و خود به ولايت كردستان مستقر شد .\r\nهم در اين سال حاجى ميرزا آقاسى چون در امر زراعت ساعى بود و هزار و چهارصد و سى و هشت بلوك و قريه و مزرعه كه قيمت آنها به تصديق مقوم معادل دو كرور تومان بود در مدت چهارده سال وزارت آباد و احداث نموده بود تمام آنها را در حال صحت به اعلى حضرت محمد شاه قاجار هبهء شرعى نمود و معروض داشت كه توپ زيادى ريخته شده و تخمينا قيمت توپخانه و قورخانه به هشت كرور رسيده است . خلوص نيت و حسن خدمت او مقبول خاطر پادشاهى افتاد .\r\nهم در اين سال ، به قانون مقرره دولت عليهء قاجاريه ادام الله دولتهم به امر اعلى حضرت همايون پادشاهى حضرت شاهنشاه‌زادهء اعظم افخم وليعهد دولت جاويد مهد تشريف‌فرماى تبريز و مقر صاحب اختيارى و حكمرانى آذربايجان شدند . ميرزا فضل الله نصير الملك علىآبادى به‌سمت\r\n\r\n","description":"","footnote":"","page_name":" 949 ","page_number":997},
  {"content":"\r\n\r\nوزارت و جمعى ديگر از رجال دولت و مؤتمنان و مقربان حضرت شهريارى و خالوهاى كرام آن حضرت و غيرهم هريك به شغل و خدمتى در حضرتش روانه شدند و اميرزاده محمد محسن ميرزا پسر عبد الله ميرزاى دارا شرف منادمت آن حضرت يافت و در هفدهم صفر موكب و الا از تهران حركت فرمود .\r\nهم در اين سال چون فصل گرما و موسم ييلاق نزديك و نياوران شميران كه مقر ييلاقى شهريارى بود آب‌وهواى خوشى نداشت به امر اعلى حضرت محمد شاه در حوالى اسدآباد و باغ فردوس ، معير الممالك مكانى معين نموده عمارتى سلطنتى مشتمل بر بيوتات و عمارات بيرونى و اندرونى و حمامها و مساجد و مسالك و قلعه‌اى كه سيصد ذرع طول و يك‌صد ذرع عرض و دو دروازه و برج و خندق داشت بنا كردند و چندين هزار تومان به مصارف بناى آن رسيد و هنوز ناتمام بود كه اعلى حضرت شهريارى از نگارستان به واسطهء گرمى هوا عزيمت آنجا فرمود . نيمهء شعبان مزاج مبارك پادشاه رو به بىاعتدالى گذاشته رفته‌رفته مرض سخت و جسم مبارك ضعيف شد و معالجات سودمند نيفتاده دو ساعت و كسرى از شب سه‌شنبه ششم شوال همين سال گذشته دعوت حق را اجابت فرموده به جوار رحمت الهى و اصل شد . اغتشاشى برخاست و اختلاف ما بين رجال دولت افتاد . حاجى ميرزا آقاسى سه روز قبل از وفات پادشاه چون مرض را لاعلاج ديد چاپار به اخبار حضرت شاهنشاه‌زادهء معظم وليعهد مكرم و عزيمت به سوى دار الخلافه روانه داشت و پس از فوت پادشاه بعضى فتنه‌جويان و مفسدان او را متهم كردند كه رجال دولت خيال مخالفت با تو و قصد قيد و اخذ تو كرده‌اند . حاجى از اين سخن متوحش شده بىاين‌كه بر سر نعش پادشاه بيايد به حضرت عبد العظيم فرار كرده بستى و منتظر ورود موكب پادشاه از آذربايجان شد و در مدت فترت و غياب موكب همايون پادشاهى ، رجال دولت مهام دولتى را به مشاوره گذرانده و اتفاق در اجراى امرى نموده احكام صادره را جملگى مهر كرده به توسط خواجه‌سرايان به خدمت نواب مستطاب مهد عليا و ستر كبرى والدهء معظمهء حضرت اقدس وليعهد فرستاده به امضاء و مهر مبارك معظم اليها رسانده مجرى مىداشتند . بالجمله روز سوم رحلت پادشاهى كه توقف و عدم معاودت حاجى ميرزا آقاسى از بست محقق شد ، اركان دولت و اهالى\r\n\r\n","description":"","footnote":"","page_name":" 950 ","page_number":998},
  {"content":"\r\n\r\nدار الخلافه نعش مبارك پادشاه را از قصر جديد ناميمون شميران به احترام تمام در تخت روان گذاشته با مراسم عزادارى به شهر آورده در باغ لاله‌زار امانت گذاشته چند شبانه‌روز به تعزيت و سوگوارى قيام كردند .\r\nمدت سلطنت پادشاه مرحوم چهارده سال و سه ماه ، سن مباركش چهل و دو سال و كسرى بود و سواى اعلى حضرت اقدس سلطان كامكار عصر ناصر الدين شاه ادام الله ملكه و دولته چهار پسر ديگر پادشاه مرحوم را بودند : عباس ميرزا ، عبد الصمد ميرزا عز الدوله ، محمد تقى ميرزا ركن الدوله ، ابو القاسم ميرزا .\r\nتمام شد جلد اول كتاب مرآة البلدان ناصرى به تاريخ غرهء شهر ربيع الاول سنهء 1294 حرره اقل السادات سيد محمد على .\r\nبه تاريخ 19 صفر المظفر 1294 جلد اول اين كتاب مستطاب به اتمام رسيد اميدوار است كه مطالعه‌كنندگان را مقبول افتد . العبد الفانى محمد حسن بن على المراغه‌اى الملقب به صنيع الدوله .\r\n\r\n","description":"","footnote":"","page_name":" 951 ","page_number":999},
  {"content":"\r\n . \r\n\r\n","description":"","footnote":"","page_name":" 952 ","page_number":1000}
  ]