[
  {"content":"\r\n\r\nقاعدة لاضرر\r\nترجمهء القواعد الفقهية\r\nآية الله العظمى مكارم شيرازى\r\nترجمه و تحقيق :\r\nسيد محمد جواد بنى سعيد لنگرودى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفهرستنويسى پيش از انتشار : توسط انتشارات امام على بن ابى طالب عليه السلام .\r\nمكارم شيرازى ، ناصر ، 1305 -\r\nقاعدة لاضرر / تأليف [ ناصر 
  ] مكارم شيرازى ؛ ترجمه و تحقيق : سيد محمد جواد بنى سعيد لنگرودى . - قم : انتشارات امام على بن ابى طالب ( ع ) ، 1390 .\r\n248 ص .\r\nISBN : 978 - 964 - 533 - 155 - 7\r\nفهرست نويسى براساس اطلاعات فيپا .\r\n1 . قاعدة لا ضرر . 2 . فقه - قواعد . الف . بنى سعيد لنگرودى ، محمد جواد ، مترجم . ب . عنوان .\r\n7 م 2 ل / 52 / 169 bp\r\n324 / 297\r\nق 732 م\r\n1390\r\nناشر برتر\r\nنوزدهمين نمايشگاه بين المللى كتاب تهران\r\nقاعدهء \" لاضرر \"\r\nتأليف : حضرت آيت الله العظمى مكارم شيرازى\r\nترجمه و تحقيق : سيد محمد جواد بنى سعيد لنگرودى\r\nتيراژ : 1000 نسخه\r\nنوبت چاپ : اول\r\nصفحه و قطع : 248 / رقعى\r\nتاريخ انتشار : 1390\r\nچاپخانه : سليمانزاده\r\nناشر : انتشارات امام على بن ابى طالب ( ع )\r\nشابك : 7 - 155 - 533 - 964 - 978\r\nقم - ابتداى خيابان شهدا - كوى آمار ( 22 ) - پلاك 15\r\nتلفن : 7732478 دورنگار : 7840099\r\nwww . amiralmomeninpub . com\r\nقيمت : 2000 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدّمه مترجم\r\nكتاب حاضر ، ترجمه « قاعدهء لا ضرر » از كتاب « القواعد الفقهيّة » اثر استاد گرانمايه حضرت آيت‌اللَّه العظمى مكارم شيرازى ( دام ظلّه ) است كه در سال 1379 ( ه . ق ) به رشته تحرير در آمده ، و اكنون پس از 50 سال از تاريخ تأليف آن ، حسب الأمر معظّم‌له جهت ترجمهء آن به زبان فارسى اقدام گرديد تا در اختيار طلّاب و دانشجويان رشته‌هاى مرتبط با فقه و حقوق اسلامى قرار گيرد بلكه اين عزيزان بتوانند با سهولت بيشترى به مطالب اين مباحث دسترسى پيدا كنند .\r\nدر ترجمهء اين اثر سعى بر آن بوده تا علاوه بر انتقال مفهوم به صورت سليس و روان ، از چارچوب كلى عبارات نيز خارج نشويم ، تا قابل تطبيق بر متن عربى هم باشد . در كل متن ، علاوه بر آدرس روايات از مصدر اصلى و از كتاب وسائل الشيعه - چاپ اسلاميه و چاپ بيروت - ، متن كامل آن روايت نيز آورده شده\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاست . كليهء ارجاعات و شواهد و نقل قول‌هاى مستقيم و غير مستقيم ، از منابع اصلى آن استخراج شده ، و علاوه بر آدرس ، مقدارى از متن كتاب مورد نظر نيز ، جهت سهولت مراجعه و بررسى متن اصلى ، آورده شده است .\r\nلازم به ذكر است كه كتاب « القواعد الفقهيّة » شامل 30 قاعدهء فقهى است ، كه ان‌شاءاللَّه به فضل الهى قواعد ديگر آن نيز به تدريج ترجمه و در اختيار علاقمندان قرار خواهد گرفت .\r\nمن اللَّه التّوفيق وعليه التّكلان\r\nسيّد محمّد جواد بنىسعيد لنگرودى\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدّمه\r\n\r\nجايگاه قواعد فقهى بين فقه و اصول\r\nاز مهم‌ترين مسائلى كه تحقيق و بحث دربارهء آن بر فقيه واجب است ، « قواعد فقهى » است كه وسيله‌اى براى رسيدن به احكام فراوانى در تمام ابواب فقه بوده ، و در مباحث و ابواب مختلف فقه ، فروع مهمّى بر آن مبتنى است .\r\nولى علىرغم اين جايگاه مهم ، آن‌گونه كه شايسته آن است مورد بحث واقع نشده - نه در فقه و نه در اصول فقه - مگر بخش ناقصى از آن ، مانند « قاعدهء لا ضرر » ؛ و بعضى قواعد ديگر مانند « قاعدهء تجاوز » و « قاعدهء فراغ » كه در كتب اصوليون متأخر به عنوان بحث تبعى و جنبى مطرح شده ، و به طور مستقل از آن بحث نكرده‌اند .\r\nدر نتيجه اين قواعد فقهى همانند آوارگانى شده‌اند كه نه مسكنى مىيابند و نه قرارى مىگيرند ، چرا كه نه در فقه جاى دارند و نه در اصول . از يك طرف امكان ندارد اين قواعد را به صورت كامل در علم فقه مورد بحث قرار داد ، زيرا هر يك از مسائل فقهى مربوط به\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبحث خاصى است ؛ از طرف ديگر ، بسيارى از اين قواعد ربطى به مسائل اصولى ندارند تا بتوان از آن‌ها در علم اصول بحث كرد . حق اين است كه براى آن علم مستقلّى در نظر گرفته شود ، چرا كه در كتب فقهى به اين قواعد نياز مبرم داريم .\r\nالبته گروه اندكى از متأخرين ، رسالاتى تأليف كرده‌اند كه دربردارندهء بعضى از اين قواعد مىباشد ؛ مانند :\r\nعالم فاضل ، محمّد باقر يزدى حائرى ( م 1300 ) ؛ محمّد جعفر استرآبادى ( م 1263 ) ، كه نام كتاب خود را « مقاليد جعفريه » گذارده ؛ و سيد محمّد مهدى قزوينى ( م 1300 ) ؛ ولى متأسفانه هيچ يك از اين كتب به دست ما نرسيده است .\r\nامّا كتاب « القواعد » كه شهيد اوّل ( قدّس اللَّه نفسه ) آن را تصنيف نموده ، مختص به بيان قواعد فقهى نيست ؛ بلكه هم شامل مسائل مختلف فقهى از ابواب گوناگون مىشود ، و هم شامل مسائل اصولى ، و بعضى وقت‌ها برخى مسائل كلامى و لغوى نيز در آن مشاهده مىشود ، كه در مجموع به كتاب فقهى شبيه‌تر است .\r\nهمچنين است كتاب « تمهيد القواعد » شهيد ثانى ؛ اين كتاب همان‌گونه كه در مقدّمهء آن ذكر شده ، در بردارندهء 100 قاعدهء اصولى ، و احكام متفرع بر آن ؛ و صد قاعده ادبى ، و احكام فرعى متناسب با آن‌هاست .\r\nامّا كتاب « عوائد الايّام فى بيان قواعد الاحكام و امّهات مسائل\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nالحلال و الحرام » ، تأليف محقّق نراقى ؛ همان‌گونه كه از نام آن پيداست هر چند بعضى از قواعد فقهى را در بر دارد ، ولى تمام قواعد را ذكر نكرده ، و مختص به بيان قواعد فقهى هم نيست .\r\nاز تمام آن‌چه گفتيم نتيجه مىگيريم كه در كتاب‌هاى ما ، كتابى كه در بردارنده تمام قواعد مهم فقهى باشد و به گونه‌اى شايسته قواعد فقهى را در آن‌ها مطرح كرده باشد ، وجود ندارد .\r\nبه همين خاطر شكى براى من باقى نماند كه قيام به اين امر مهم - با جمع آورى آن قواعد در مجموعه‌اى مستقل ، و بحث شايسته در مورد آن - خدمتى است به علم و اهل علم ؛ بنابراين با كمىِ بضاعت ، اقدام به آن كرده و از خداوند متعال تقاضاى توفيق و راهنمايى در اين راه دارم ، و عاجزانه از او مىخواهم كه ياريم نمايد تااين كار را به پايان رسانده ، و آن را ذخيره‌اى براى اين‌جانب و مايهء تذكّرى براى غير من قرار دهد ، إن‌شاءاللَّه ؛ ( انّه خير ناصر و معين ) .\r\nهر چند قواعد فقهى كه در ابواب مختلف فقه به آن استناد مىشود بسيار زياد است ، ولى ما در اين كتاب از مهم‌ترين آن‌ها بحث خواهيم كرد ، و آن‌ها 30 قاعده‌اند ، كه به ترتيب اهميّت به شرح ذيل خواهد بود :\r\n1 . قاعدهء لا ضرر .\r\n2 . قاعدهء لا حرج .\r\n3 . قاعدهء صحت .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n4 . قاعدهء قرعه .\r\n5 . قاعدهء تجاوز و فراغ .\r\n6 . قاعدهء يد .\r\n7 . قاعدهء ميسور ( الميسور لا يسقط بالمعسور ) .\r\n8 . قاعدهء لا تعاد ( لا تعاد الصلاة الا من خمس إلخ ) .\r\n9 . قاعدهء جبّ ( الإسلام يجبّ عمّا قبله ) .\r\n10 . قاعدهء إلزام ( إلزام المخالفين بما ألزموا به أنفسهم ) .\r\n11 . قاعدهء تقيه .\r\n12 . قاعدهء حجّيت قول ذى اليد .\r\n13 . قاعدهء حجّيت قول عدل واحد در موضوعات .\r\n14 . قاعدهء حجّيت بيّنه .\r\n15 . قاعدهء خراج به ضمان .\r\n16 . قاعدهء طهارت .\r\n17 . قاعدهء تبعيّة العقود للقصود .\r\n18 . قاعدهء حيازت ( من حاز ملك ) .\r\n19 . قاعدهء سبق ( من سبق الى ما لم يسبق إليه أحد فهو أحق به ) .\r\n20 . قاعدهء تسلّط ( الناس مسلّطون على أموالهم ) .\r\n21 . قاعدهء غرور ( المغرور يرجع الى من غره ) .\r\n22 . قاعدهء اتلاف ( من أتلف مال الغير فهو له ضامن ) .\r\n23 . قاعدهء ضمان يد ( على اليد ما أخذت حتى تؤدى ) .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n24 . قاعدهء اقرار ( من ملك شيئاً ملك الإقرار به ) .\r\n25 . قاعدهء عدم ضمان أمين .\r\n26 . قاعدهء ثبوت بيّنه بر مدّعى و يمين بر منكر .\r\n27 . قاعدهء ما يضمن و ما لا يضمن ( ما يضمن بصحيحه يضمن بفاسده ؛ و بالعكس ) .\r\n28 . قاعدهء تلف در زمان خيار ( التلف فى زمن الخيار ممن لا خيار له ) .\r\n29 . قاعدهء تلف قبل از قبض ( كل مبيع تلف قبل قبضه فهو من مال بايعه ) .\r\n30 . قاعدهء لزوم در معاملات ( كل معاملة لازمة الا ما خرج بالدليل ) .\r\nلازم به ذكر است كه در بيان مطالب و نقل اقوال ، رعايت اختصار را نموده ، و تنها در صورتى متعرّض آن‌ها شده‌ايم كه طى بحث به آن نياز شده باشد ، كه در اين صورت اسامى آن‌ها و نام كتاب‌هايشان را ذكر نموده‌ايم ، و از اقوال و صاحبان آن به كنايه سخن به ميان نياورده‌ايم - به آن‌گونه‌اى كه اين ايّام متداول شده - مگر در جايى كه ضرورتى اقتضا كرده باشد ، حال يا به جهت حفظ حقوق عظيمى كه بر ما دارند ، و يا به جهت اصرار بر درك حقيقت ؛ شايد ناظر در اين مطالب با مراجعه به كلمات آن‌ها چيزى بفهمد غير آن‌چه ما فهميده‌ايم ، و نظر صحيح‌ترى را از آن كتاب دريابد .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nقبل از شروع در بحث ، مراد از « قاعدهء فقهى » ، و وجه تمايز آن از « مسائل اصولى » و « مسائل فقهى » را بيان مىكنيم .\r\n\r\nقواعد فقهى چيست ؟\r\nدر اصطلاح اصوليون متأخر ، عنوان « قاعدهء فقهى » بر احكام عامى كه به بسيارى از مسائل فقهى مرتبط باشد اطلاق مىشود . و از آن‌جا كه مقصود ايشان از ارائهء اين تعريف ، تمايز قاعدهء فقهى از مسائل اصولى و مسائل فقهى است ، لازم است قبلًا تعريف مسائل اصولى و مسائل فقهى را بدانيم ؛ بنابراين ابتدا به تعريف اجمالى اين دو مىپردازيم :\r\n\r\nمسائل اصولى\r\nعلما تعريف‌هاى مختلفى از مسائل اصولى ارائه داده‌اند كه ما به جهت اين‌كه از موضوع بحث خارج نشويم از نقل و ردّ و نقد آن‌ها خوددارى كرده ، و تنها آن‌چه در نظر ما صحيح است را بيان مىكنيم ، و معيارى به دست مىدهيم تا زمانى كه در مصداقى شك كرديم ؛ با آن معيار بتوان مسائل اصولى را از غير آن تشخيص داد .\r\nبدين منظور مقدّمه‌اى را ذكر مىكنيم و آن اين‌كه ، علم اصول در زمان ما مسائل مختلفى را در خود جاى داده است :\r\n1 . مسائلى كه در آن از كليات مرتبط با دلالت الفاظ به كار رفته\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدر كتاب و سنّت ، و موارد اجماع ، بحث مىشود ؛ و به آن « مباحث الفاظ » مىگويند .\r\n2 . مسائلى كه در آن از حجيّت ادلّه ، و جواز استناد به آن‌ها در به دست آوردن احكام شرعى ، بحث مىشود و به آن « مباحث امارات و ادلّهء اجتهادى » مىگويند .\r\n3 . مسائلى كه در آن از وظيفهء مكلّف هنگام شك در حكم واقعى و نداشتن راهى براى به دست آوردن آن ، بحث مىشود ؛ و به آن « اصول عمليّه » مىگويند .\r\n4 . مسائلى كه در آن از حكم تعارض ادله شرعى و راه حل اين تعارضات بحث مىشود ؛ و به آن بحث « تعادل و ترجيح » مىگويند .\r\n5 . مباحثى كه حول « اجتهاد و تقليد » ، و حجّيت قول مجتهد بر مقلد ، و حدود و شرايط آن ، دور مىزنند . اين مبحث قسمتى از مباحث حجّت‌هاى شرعى است ، با اين تفاوت كه اين مورد مخصوص مقلّدين است ؛ همان‌گونه كه مبحث قبل ( تعادل و ترجيح ) نيز به مباحث حجيّت بر مىگردد ؛ زيرا بازگشت آن به اين است كه بين دو دليل متعارض كدام حجّت است .\r\nشكّى نيست كه اوّلًا علم اصول از ابتدا تمام اين مسائل را در بر نداشت ، - آن‌چنان كه با مراجعه به كتب اصوليون متقدّم اين امر معلوم مىشود - بلكه به تدريج به آن اضافه شده تا به آن‌چه امروز مىبينيم رسيده است ؛ ثانياً بين اين مسائل نوعى ارتباط وجود دارد ،\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو طبع انسان ابا ندارد از اين‌كه همه را علم واحدى بداند ؛ ثالثاً اين مسائل اثر مشتركى دارند و آن اين‌كه قدرت كشف احكام شرعى از مدارك آن را به فقيه مىدهد ؛ و اشتراك آن‌ها در اين اثر نيز قابل انكار نيست . علاوه بر اين‌ها ، بين اين مسائل و ساير علومى كه در فقه به آن نياز است ، مانند : رجال ، حديث ، لغت و . . . ، فرق واضح وجود دارد ، به نحوى كه اگر بعضى از اين مسائل را به ما ارائه دهند ، شك نمىكنيم كه از مسائل اصول است و ربطى به ساير مباحث ندارد .\r\nبنابراين اين امور كه عبارت شدند از : ارتباطى كه بين اين مسائل يافت مىشود ؛ و اثر خاصى كه در آن اثر با يكديگر متحدند ؛ و تمايز شان از مسائل ساير علوم ، حاكى از آن است كه نوعى وحدت بين اين مسائل وجود دارد ، كه به گونه هاى مختلفى خود را نشان مىدهد ؛ پر واضح است كه جمع كردن بين اين مسائل به اين نحو و قرار دادن آن به عنوان يك علم واحد - همان‌گونه كه گروهى از محققين اين كار را كرده و ديگران نيز آن را تأييد نموده‌اند - به صورت اتفاقى و بى جهت نبوده ، بلكه ربط واقعى بين اين مسائل منجر به اين امر شده است .\r\nلذا نمىتوانيم بگوييم بعضى از اين ابحاث از مسائل اصولى نيست و آن را بحث جنبى تلقى كنيم همان‌گونه كه بسيارى چنين كرده‌اند ؛ حتى محقّق قمى قدس سره اكثر اين مباحث را خارج از علم اصول\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمىداند و مىگويد جزو مبادى علم اصول است ، به اين دليل كه اين بحث‌ها بحث از عوارض ادلّهء اربعه نيست ، بلكه بحث از خود ادلّه است .\r\nو كاش مىدانستيم اگر همهء مباحث الفاظ ، و تمامى مباحث ادلّهء اجتهاديه ، و همچنين اصول عمليّه از علم اصول خارج باشند ، پس علم به اين مهمى كه صداى آن هميشه به گوش رسيده و كتابها را پر كرده ، چه علمى است ؟ آيا علم اصول فقط بحث از تعارض دو دليل است ؟ ! چه انگيزه‌اى وجود دارد كه اين مسائل مهم را از علم اصول خارج كنيم ؟\r\nقول ضعيف ديگر ، قول كسى است كه تمامى مباحث الفاظ را جزو مبادى علم اصول مىداند ، با اين‌كه تقريباً نيمى از مسائل علم اصول را شامل شده ، و از جهت هدفى كه به آن توجّه دارند ، هيچ فرقى بين اين مباحث با ساير مباحثى كه در اين علم ديده مىشود ، وجود ندارد .\r\nنتيجه اين‌كه تصحيح تعريفهايى كه از علم اصول ارائه داده‌اند آسان‌تر از جدا سازى بين مسائل اين علم است .\r\nتعريف جامعى كه تمام آن مسائل و مسائل شبيه به آن را در برگيرد ، و حكايت از وحدت آن‌ها كند ، اين است كه بگوييم : مسائل اصولى ، قواعدى عمومى است كه فقيه در تشخيص وظايف كلّى مكلّفين به آن‌ها نياز دارد .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nوجه تمايز مسائل اصولى\r\nوجه تمايز مسائل اصولى از مسائل فقهى و قواعد فقهى و ساير علوم ، امور زير است :\r\n1 . اين مسائل به جهت نياز فقيه در تشخيص وظايف كلى مكلّفين آماده شده است ؛ و به اين وجه از علوم ادبى و امثال آن ، كه فقيه بىنياز از آن‌ها نيست جدا مىشود ؛ چرا كه اين علوم براى نياز فقيه آماده نشده‌اند . به همين وجه بحث از صيغه امر و ماده امر ، و همچنين مشتق و امثال آن ، جزو ابحاث اصولى تلقى مىگردند ؛ زيرا اين مباحث به جهت نياز فقيه آماده شده‌اند ، هر چند شبيه مباحث لغوى و ادبى هستند .\r\n2 . نتايج مباحث اصولى ، احكام و وظايف كلّى است . بنابراين بحث از حجّيت استصحاب در شبهات موضوعيه ، و همچنين برائت و احتياط كه در شبهات موضوعيه جارى مىشود ، و امثال آن ، از مباحث اصولى نيست ، زيرا نتايج آن ، احكام و وظايف شخصى است .\r\n3 . اين مسائل اختصاص به باب و موضوع معينى ندارند ، بلكه تمام موضوعات در تمام ابواب فقه - هر كجا مصداقى براى آن پيدا شود - را در بر مىگيرند . پس بحث از هيأت امر ، و مادّهء آن ، و مباحث عموم و خصوص ، و مباحث ادلّهء اجتهاديه و اصول عمليّه ، و احكام تعارض ، و غير اين‌ها ، اختصاص به موضوع يا باب\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nخاصى از فقه ندارند ؛ و به اين وجه از قواعد فقهى جدا مىشوند .\r\nاز آن‌چه گفتيم معلوم شد كه شرط مسألهء اصولى اين نيست كه در طريق استنباط حكم واقع شود - همان‌گونه كه بسيارى از بزرگان بر اين نظرند - زيرا در بسيارى از مسائل علم اصول ، بحث از خود حكم شرعى است نه از آن‌چه در طريق استنباط حكم شرعى قرار مىگيرد . مانند بحث از برائت شرعيّه در شبهات حكميّه ، كه از قول امام عليه السلام : « كلّ شئ لك حلال » استفاده شده است - بنابر اين نظر كه شبهات حكميه را هم در بر بگيرد - اين بحث ، بحث از حكم شرعى عامى است كه همان اباحه باشد ؛ نهايت اين‌كه به باب يا موضوع خاصى اختصاص ندارد ، بر خلاف احكامى كه در فقه از آن بحث مىشود .\r\nهمچنين است سخن از غير برائت از ساير اصول عمليّه ، خواه عقلى باشند يا شرعى ، آن‌چه از اين اصول عمليّه در بر گيرنده حكم ظاهرى شرعى است ، بحث از آن ، بحث از خود حكم شرعى است .\r\n\r\nمسائل فقهى\r\nمسائل فقهى مسائلى است كه از احكام و وظايف عملى شرعى ، و آن‌چه به آن باز گشت دارد ، و از موضوعات شرعى آن احكام بحث مىكند .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبنابر اين تعريف ، مسائلى كه از احكام پنج‌گانهء مشهور ، و از احكام وضعيّه ، و ماهيت عبادات بحث مىكند ، و همچنين بحث از طهارت و نجاست كه بر موضوعات خاص خود ثابت مىشود ، آن‌ها كه به احكام تكليفى يا وضعى متعلق به مكلّفين بازگشت دارد ، همگى داخل در مسائل فقهى مىباشند . آن‌چنان كه بحث از عبادات صبى و ساير احكام مربوط به آن را نيز شامل مىشود .\r\nپس موضوع مسألهء فقهى ، صرف افعال ، يا افعال مكلّفين نيست ؛ زيرا اگر اين قول را بپذيريم ، بسيارى از مسائل فقهى حالت جنبى پيدا مىكند ، مانند بحث‌هاى متعلق به عبادات صبى و ساير افعال او ( زيرا صبى مكلّف نيست ) ؛ و همچنين مسائلى كه از احكام وضعيّه متعلق به اعيان خارجى بحث مىكند ، مانند احكام آب‌ها و مطهرات و نجاسات . و لزومى ندارد كه همهء اين مسائل را از دائره فقه خارج كنيم ؛ همان‌گونه كه وجهى ندارد ، مسائل فقهى را از ظاهر آن منصرف كرده و آن را با زحمت و تكلّف صرفاً به بحث از افعال مكلّفين باز گردانيم .\r\nاز اين‌جا معلوم شد ، قواعد فقهى - كه همان احكام عام فقهى است كه در ابواب مختلف جارى است - و موضوعات آن هرچند اخص از مسائل اصولى است ، ولى نسبت به مسائل فقهى اعم است ، و همانند برزخ بين اصول و فقه است ؛ چرا كه از جهتى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمختص به بعضى از ابواب فقهى است نه همه ابواب ، مثل « قاعده طهارت » كه تنها در ابواب طهارت و نجاست جارى است ؛ و « قاعده لاتعاد » كه فقط در ابواب نماز جارى است ؛ و « قاعده مايضمن و ما لا يضمن » كه در ابواب معاملات بالمعنى الاخص جارى است . و از جهتى مختص به موضوعات معين خارجى است ، هر چند تمام ابواب فقه را در بر بگيرد ، مثل دو قاعده « لا ضرر » و « لا حرج » كه اين دو هر چند در تمام ابواب فقه جارى است ، ولى به موضوعات خاص كه همان موضوعات ضررى و حرجى باشد مربوط مىشوند .\r\nو اين بر خلاف مسائل اصولى است ، چرا كه آن‌ها يا اساساً حكم شرعى در بر ندارند ، بلكه تنها در طريق استنباط حكم شرعى واقع مىشوند ؛ و يا در بر دارندهء حكم عامى مانند برائت شرعيّه هستند كه در تمام آن‌چه نص ندارد جارى مىشود و اختصاص به موضوع خاصى ندارد .\r\nاگر گفته شود كه در اين صورت نيز مختص موضوع خاصى مىشود ، و آن موضوعى است كه نص ندارد ؛ در پاسخ مىگوييم اين خصوصيّت ، خصوصيّت خارجى كه مربوط به ذات موضوع باشد نيست ، بلكه خصوصيّتى است كه از ملاحظه حكم شرعى ناشى شده است .\r\nهدف ما از ذكر تعريف براى مسأله اصولى و فقهى و قاعده\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nفقهى اين است كه بعضى مسائل متشابهى كه مورد بحث واقع مىشود و معلوم نيست كه از مسائل اصولى است يا از قواعد فقه يا از مسائل فقه را تشخيص دهيم ؛ و واضح است تشخيص اين‌كه فلان مسئله مربوط به چه علمى مىشود ، تأثير تامّى در نحوهء ورود به بحث در مورد آن و چگونگى استفاده راه حل آن از مبادى خاص خود دارد ؛ چرا كه هر يك از اين علوم روش بحث خود را دارد كه در علم ديگر جارى نمىباشد .\r\n\r\nفايده\r\nدر بين گروهى از اصوليون چنين مشهور شده كه مسائل اصولى به درد مجتهد مىخورد نه مقلّد ، به خلاف مسائل فقهى كه مربوط به هر دو مىشود ، و همين را راهى براى جدا سازى مسائل فقهى از اصولى دانسته‌اند .\r\nاز نتايج اين گفته - همان‌گونه كه به آن تصريح نيز كرده‌اند - اين مىشود كه تطبيق كبراى مسائل فقهى بر مصاديق جزئى آن شأن ، فقيه نيست ، بلكه وظيفهء او بيان احكام فرعى كلّى است كه دائرمدار موضوع است ، و اما تشخيص مصداق آن حكم و تطبيق حكم بر موضوع خارجى در موارد حاجت ، به عهدهء مقلّد است ، و فقيه به آن كارى ندارد ، مگر در مورد عمل خودش . بنابراين اگر\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nتشخيص مقلّد در بعضى موضوعات با تشخيص مجتهدش مخالف باشد ، قول مجتهد در حق او حجّت نيست ، و هر كس به وظيفه خود عمل مىكند .\r\nدر اين قول اشكال واضحى است و آن اين‌كه مخالف با روش فقها در كتب فقهى است ، زيرا بسيار مشاهده مىشود كه از تشخيص مصاديق خارجى ، و صدق و عدم صدق عناوين عرفى وارد در ادلّهء احكام شرعى بر مصاديق مشكوك آن بحث مىكنند ، سپس بر اساس نتيجه‌اى كه مىگيرند فتوا مىدهند .\r\nمثلًا از « تغيير » ى كه موجب نجاست آب مىشود ، و اين‌كه آيا « تغيير » بر تغيير تقديرى نيز صادق است تا اگر تغيير تقديرى ايجاد شد ، حكم به نجاست كنيم يا نه ، بحث مىكنند ؛ يا آبى كه اندكى از كر كمتر است ، آيا اطلاق كر بر آن از باب مجاز و مسامحه است ، يا در نظر عرف حقيقت است ، تا احكام كر بر آن جارى شود ؟ و همچنين امثال اين امور از حدود مشخصى كه در شريعت وارد شده . يا سنگهايى كه از معدن به دست مىآيد ، آيا عنوان « أرض » بر آن صدق مىكند تا به عنوان مسجد سجده بر آن صحيح باشد ؟ و اين‌كه آيا سجده بر پوست ميوه‌ها به طور مطلق ، يا پس از جدا شدن از ميوه ، جايز است يا نه ؛ به اين اعتبار كه آيا عنوان « خوردنى » كه در اخبار اين باب آمده بر آن صدق مىكند يا نه ؟\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nتمام اين موارد به تشخيص موضوعات عرفى خارجى بازگشت مىكند . و اگر اين تطبيقات به نظر فقيه وابسته نباشد لازم مىآيد كه فقيه تنها فتواى به كليات بدهد ، به اين‌كه بگويد آب اگر با نجاست تغيير كرد نجس است ؛ كُر پاك و پاك كننده است ؛ واجب است سجده بر زمين و آن‌چه از آن مىرويد باشد به جز خوردنىها و پوشيدنىها ؛ و مقلّد را در تشخيص مصاديق اين كبراهاى كلّى رها كند .\r\nسرّ اين‌كه سيرهء فقها در فقه اين‌گونه است كه به موضوعات مىپردازند ، اين است كه ملاك تقليد - كه همان لزوم رجوع جاهل به عالم است - اختصاص به احكام كليه ندارد ؛ بلكه تطبيق بسيارى از موضوعات عرفى بر مصاديق آن ، احتياج به دقت نظر و فكر عميق دارد كه از قدرت عوام خارج است .\r\nپس لازم است كه در اين موارد نيز به نظر مجتهد و رأى او رجوع كنند ؛ و مجتهد براى اين تشخيص ، به امور نهفته و پنهان در اذهان اهل عرف رجوع كرده و اين ملاك‌ها را استخراج نموده و به واسطه آن مطابقت اين عناوين بر مصاديق مشكوك را به دست مىآورد و بر طبق آن فتوا مىدهد .\r\nبله ، در مفاهيم واضحى كه فرقى بين مجتهد و عامى نيست ، مثل مفهوم آب ، و خون ، و امثال آن ، هركس به تشخيص خود رجوع\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nمىكند ، و تشخيص هر يك در حق ديگرى حجّت نخواهد بود .\r\nاز اين بيان وجه عدم جواز واگذارى امر در استصحاب و ديگر اصول عمليّه در شبهات موضوعيّه به مقلّدين ، ظاهر مىشود ؛ با اين‌كه اين امر از مسائل اصولى نيست . وجه آن ، اين است كه تشخيص مجارى اصول عمليّه ، و معارضات آن ، و حاكم و محكوم آن ، از امورى است كه مقلد قادر بر آن نيست ، و نسبت به آن جاهل است ، و لازم است كه به عالم رجوع كند . « 1 »\r\n\r\nاقسام قواعد فقهيه\r\nقواعد فقهى به اقسام مختلفى تقسيم مىشود :\r\n1 . قواعدى كه اختصاص به باب خاصى از فقه ندارد ، بلكه در تمامى ابواب فقهى جارى است ، مگر مانعى در كار باشد ؛ مثل قاعده لا ضرر ، و قاعده لا حرج ، و قواعد قرعه و صحت ، بنابر\r\n\r\n\r\n","description":"","footnote":"\r\n( 1 ) . به نظر مىرسد در اين بحث بين موضوع ، مفهوم ، و مصداق ، خلط شده است ؛ آن‌چه در حيطهء نظر فقيه نيست ، مصاديق است نه موضوعات ؛ هر موضوعى خود مفهومى دارد و مصداقى ، تحليل مفهوم موضوعات و تبين حد و مرز آن با فقيه است و شكى در آن نيست ؛ ولى بعد از آن‌كه موضوع را فقيه مشخص كرد و حكم آن را بر آن حمل كرد و فتوا داد ، اين‌كه در خارج كدام مورد خارجى مصداق اين موضوع در اين حكم هستند ، كار فقيه نيست ، و تشخيص آن با مكلّف است . مگر اين‌كه بگوييم با اين وجود نيز تشخيص بعضى از مصاديق موضوعات بر عهدهء فقيه است .\r\n","page_name":" 27 ","page_number":27},
  {"content":"\r\n\r\nقولى ؛ اين گروه از قواعد فقهى را قواعد عامه مىناميم .\r\n2 . قواعدى كه مختص ابواب معاملات بالمعنى الأخص است ، و در غير اين ابواب جارى نمىشود ؛ مانند قاعده تلف در زمان خيار ، و قاعده ما يضمن و ما لا يضمن ، و قاعده عدم ضمان امين ، و امثال آن .\r\n3 . قواعدى كه مختص ابواب عبادات است ، مثل قاعده لا تعاد ، و قاعده تجاوز ، و فراغ ، بنابر قول معروف ؛ و امثال آن .\r\n4 . قواعدى كه در ابواب معاملات بالمعنى الأعم جارى است ؛ مانند قاعده طهارت ، و امثال آن .\r\n5 . قواعدى كه براى كشف موضوعات خارجى كه در ادلّهء احكام واقع شده ، ايجاد شده‌اند ؛ مثل حجيّت بيّنه ، و حجيّت قول ذى اليد ، و كافى بودن يا نبودن قول يك عادل در موضوعات ؛ اين قواعد همانند اماراتى است كه در باب احكام به آن‌ها استناد مىشود ، و فرق بين اين دو اين است كه آن امارات براى كشف احكام كلّى ايجاد شده ، و اين قواعد فقهى براى كشف موضوعات . اقسام ديگرى نيز در قواعد فقهى وجود دارد .\r\nبهتر اين است كه در مورد هر قسم ، بحث مستقلى مطرح كرده ، و قواعدى كه از هر قسم هستند را به خاطر قرابتى كه به يكديگر دارند يك‌جا بحث كنيم ؛ زيرا اين كار اثبات آن قواعد و درك حقيقتشان و حل مشكلاتش را آسان تر مىكند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nقاعدهء « لا ضرر »\r\nقاعدهء « لا ضرر » يكى از مشهورترين قواعد فقهى است كه در همه ابواب فقه از عبادات تا معاملات به آن استدلال مىشود ، و در بسيارى از مسائل تنها مدرك براى اثبات حكم است .\r\nبه همين خاطر بسيارى از علماى بزرگ متأخر دربارهء آن بحث كرده و رساله هاى مستقلى در مورد آن تأليف نموده و در آن رساله ها معنا ، مدرك ، فروع ، و نتايج اين قاعده را بيان كرده‌اند .\r\nاز جملهء اين بزرگان :\r\n1 . العلّامة الأكبر شيخنا الأعظم ، شيخ مرتضى انصارى قدس سره است .\r\nايشان علاوه بر آن‌كه در كتاب « فرائد الاصول » در ذيل قاعده اشتغال به مناسبت ، بحثى از قاعدهء « لا ضرر » نموده « 1 » ، رساله مستقلى\r\n\r\n\r\n","description":"","footnote":"\r\n( 1 ) . كتاب « فرائد الاصول » ، ج 2 ، ص 533 . اثر مرتضى بن محمّد امين ، شيخ انصارى . متوفاى 1281 ه . ق .\r\n","page_name":" 29 ","page_number":29},
  {"content":"\r\n\r\nنيز در اين بحث دارد « 1 » كه در ملحقات كتاب مكاسب نيز به چاپ رسيده است .\r\n2 . العلّامة المحقّق شيخ الشريعة اصفهانى قدس سره . « 2 » 3 . العلّامة النحرير النايينى قدس سره . « 3 » 4 . العلّامة النراقى قدس سره . « 4 » كه هر يك از اين بزرگان در اين بحث به نتايج متفاوتى دست يافته‌اند ؛ بعضى آن را به عنوان مدرك پذيرفته و در بسيارى از فروع فقهيه به آن استناد مىكنند .\r\nبعضى ديگر پايه هاى آن را تخريب كرده و بر اين باورند كه نمىتوان به اين قاعده اعتماد كرده و آن را مستقلًا مدركِ حكمى از احكام قرار داد .\r\nبعضى ديگر آن را حكم قضايى دانسته ، و تنها در ابواب قضا آن\r\n\r\n\r\n","description":"","footnote":"\r\n( 1 ) . كتاب « رسائل فقهيه » ، ص 105 . اثر مرتضى بن محمّد امين ، شيخ انصارى . متوفاى 1281 ه . ق .\r\n( 2 ) . كتاب « قاعدة لا ضرر » . اثر فتح اللَّه بن محمّد جواد اصفهانى ، شيخ الشريعه . متوفاى 1339 ه . ق .\r\n( 3 ) . كتاب « رسالة فى قاعدة نفى الضرر » . اثر ميرزا محمّد حسين بن عبدالرحيم غروى نايينى ، متوفاى 1355 ه . ق ( تقرير شيخ موسى بن محمّد نجفى خوانسارى ، متوفاى 1363 ه . ق ) .\r\n( 4 ) . كتاب « عوائد الأيام فى بيان قواعد الأحكام » ، ص 43 . اثر احمد بن محمّد مهدى نراقى . متوفاى 1245 ه . ق .\r\n","page_name":" 30 ","page_number":30},
  {"content":"\r\n\r\nرا معتبر و مورد اعتماد مىدانند .\r\nبر اين اساس شايسته است ، در مورد اين قاعده به بحث بنشينيم و مدارك ، مفاد ، و اشكالات وارد بر آن را مفصلًا بررسى كرده تا تكليف فروعات فقهيّهء فراوانى كه در ابواب مختلف فقهى بر اين قاعده تكيه كرده است روشن شود . « 1 »\r\n* * *\r\n\r\n\r\n","description":"","footnote":"\r\n( 1 ) . علاقمندان مىتوانند براى مطالعه بيشتر به كتب زير نيز مراجعه كنند :\r\n« نخبة الأزهار فى أحكام الخيار » ، ص 170 . اثر فتح اللَّه بن محمّد جواد اصفهانى ، شيخ الشريعه . متوفاى 1339 ه . ق .\r\n« تسهيل المسالك الى المدارك فى رؤوس القواعد الفقهية » . اثر ملا حبيب شريف كاشانى . متوفاى 1340 ه . ق .\r\n« قاعدة لا ضرر » ، اثر آقا ضياء الدين على بن ملا محمّد كبير كزازى ، عراقى . متوفاى 1361 ه . ق .\r\n« تحرير المجلة » ، ص 23 . اثر محمّد حسين كاشف الغطاء . متوفاى 1373 ه . ق .\r\n« القواعد الفقهية » ، ج 1 ، ص 209 . اثر حسن بن آقا بزرگ بجنورى . متوفاى 1395 ه . ق .\r\n« مباحث الاصول » ، ج 4 ، ص 498 . اثر شهيد سيد محمّد باقر صدر متوفاى 1399 ه . ق ( تقرير الحائرى ) .\r\n« بحوث فى علم الاصول » ، ج 5 ، ص 433 . اثر شهيد سيد محمّد باقر صدر متوفاى 1399 ه . ق ( تقرير محمود الهاشمى ) .\r\n« الرسائل » ، ج 1 ، ص 5 . اثر سيد روح اللَّه موسوى ، امام خمينى . متوفاى 1409 ه . ق .\r\n« دراسات فى علم الاصول » ، ج 3 ، ص 495 . اثر سيد ابوالقاسم موسوى خوئى متوفاى 1413 ه . ق ( تقرير السيد على الشاهرودى ) .\r\n","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\n\r\nمقام اوّل : مدرك قاعدهء « لا ضرر »\r\nشكّى نيست كه نفى ضرر و ضرار ، از امورى است كه عقل مستقلًا به آن حكم مىكند « 1 » ؛ علاوه بر آن‌كه مواردى از آيات قرآن نيز شاهد بر آن بوده ، و بسيارى از روايات نيز بر آن دلالت دارند . « 2 »\r\n\r\nشواهد قرآنى دلالت كننده بر نفى ضرر\r\nآيهء اوّل : خداوند متعال در آيه 233 سورهء بقره مىفرمايد :\r\n« « . . . لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ . . . » ؛ . . . نبايد بر\r\n\r\n\r\n","description":"","footnote":"\r\n( 1 ) . شك نيست كه موارد فراوانى از قاعده لا ضرر ، تحت قاعده عقلى قبح ظلم داخل‌مىشود - مانند خيار غبن فاحش - ولى نمى توان ادعا كرد كه عقل ، در فهم قبح تمام موارد قاعده لا ضرر مستقل باشد ؛ بنابراين دليل عقل تمام موارد آن را پوشش نمىدهد .\r\n( 2 ) . و اما اجماع ، در بعضى از موارد ، قاعده لا ضرر مجمع عليها است - مانند خيار غبن - ولى اجماعى بر تمام موارد قاعده وجود ندارد ؛ علاوه بر اين‌كه بر فرض وجود اجماع ، اجماع مدركى است و حجّت نمىباشد .\r\n","page_name":" 33 ","page_number":33},
  {"content":"\r\n\r\nمادر و فرزندش به خاطر يكديگر زيانى وارد شود ؛ و نه بر پدر و فرزندش ( از ناحيهء يكديگر ضررى وارد آيد ) ، . . . » .\r\nدر اين آيه خداوند سبحان ، مادر را نهى فرموده از اين‌كه به خاطر اختلافاتى كه با پدر بچه دارد ، لج بازى كرده و شيردادن به بچه را رها كند ، تا بدين‌وسيله به بچه ضرر وارد شود . و همچنين پدر را نهى مىكند از اين‌كه به خاطر اختلافاتى كه با مادر بچه دارد ، لج بازى كرده و خرج زن را در مدت شير دهى او ندهد ، كه در اين صورت نيز زن نمىتواند به وظيفه خود عمل كرده و به بچه ضرر وارد مىشود .\r\nاين معنايى كه ذكر كرديم بهترين احتمال در معانى و تفاسيرى است كه براى آيهء مزبور ذكر شده ، و توجّه به ابتداى آيه نيز اين معنا را تأييد مىكند : « « وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ . . . » ؛ مادران ، فرزندان خود را دو سال تمام شير دهند ، ( اين ) براى كسى است كه بخواهد دوران شير دادن را تكميل كند .\r\nو آن كس كه فرزند براى او متولد شده [ پدر 
  ] بايد خوراك و پوشاك مادر را به طور شايسته ( در مدّت شير دادن ) تأمين كند . . . » .\r\nاين بخش از آيه در بر دارنده دو حكم است : يكى حكم شير دادن مادر دو سال كامل ؛ و ديگرى حكم تأمين مخارج مادر در\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nطول مدّت شير دهى ؛ و ذيل آيه كه شاهد ما در اين بحث است ، مؤيد همين دو حكم است ؛ به اين بيان كه : اگر يكى از اين دو ( پدر و مادر ) از انجام وظيفه خود سر باز زد ( مادر شير نداد ، يا پدر خرجى نداد ) ديگرى حق ندارد وظيفه خود را ترك كند ، چرا كه در اين وسط به بچه ضرر وارد مىشود . [ مراقب باشيد كه هر يك از اين دو ( پدر و مادر ) از انجام وظيفه خود سر باز نزنند ، و مادر به واسطه شير ندادن و پدر به واسطه خرجى ندادن به بچه ضرر وارد نكنند 
  ] .\r\nادامه آيه : « « . . . وَعَلَى الْوارِثِ مِثْلُ ذلِكَ . . . » ؛ و بر وارث او ( نيز ) لازم است مثل اين كار را انجام دهد ( و هزينه مادر را در دوران شير دادن تأمين نمايد ) . . . » ، نيز مؤيد همين معناست .\r\nدر اين صورت ، كلمهء « لا تضار » به صيغهء معلوم است و « با » در « بولدها » زائده خواهد بود ؛ چرا كه ماده « مضارة » متعدى است و براى متعدى شدن نيازى به « با » ندارد .\r\nاحتمال ديگر در معناى آيه اين است كه كلمه « لا تضار » را به صيغه مجهول بخوانيم ، كه در اين صورت « با » در « بولدها » باى سببيت است ، و معنايش اين مىشود كه مراقب باشيد ، مادر به سبب فرزندش متضرّر نشود ( لا تضار والدة بولدها ) ؛ يعنى اين‌گونه نباشد كه به خاطر ترس از فرزند دار شدن ، آميزش با همسر را ترك\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكنيد و به اين واسطه به او ضرر وارد شود . همچنين به عكس ، مراقب باشيد پدر به سبب فرزندش متضرّر نشود ( و لا مولود له بولده ) ؛ يعنى اين‌گونه نباشد كه مادر به خاطر ترس از بچه دار شدن آميزش با همسر را ترك كند و به اين واسطه به او ضرر وارد شود . « 1 » بر اساس اين احتمال ، آيه بر نهى پدر از ضرر زدن به مادر ، و نهى مادر از ضرر زدن به پدر دلالت دارد ؛ و بر اساس احتمال اوّل ، آيه بر نهى پدر و مادر از ضرر زدن به فرزند دلالت دارد ؛ و در هر دو صورت دلالت بر نفى ضرر ، و نهى از ضرر زدن دارد ، كه مطلوب ما نيز همين مقدار است . « 2 » و تحقيق در فهم دقيق معناى آيه را به محل آن واگذار مىكنيم .\r\nآيهء دوم : خداوند در مورد زنان مطلّقه در آيهء 6 سوره طلاق مىفرمايد :\r\n« « أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ وَ لا تُضآرُّوهُنَّ لِتُضَيِّقُوا عَلَيْهِنَّ . . . » ؛ آن‌ها [ زنان مطلقه 
  ] را هر جا كه خودتان\r\n\r\n\r\n","description":"","footnote":"\r\n( 1 ) . اين احتمال را مرحوم جمال الدين مقداد بن عبداللَّه ، فاضل مقداد ؛ در كتاب « كنزالعرفان فى فقه القرآن » ، ج 2 ، ص 223 آورده است : « الثانى : أنّ المراد ، لا يضارّ الوالدة بأن يترك جماعها خوفاً من الحمل ، ولا هى تمتنع من الجماع ، خوفا من الحمل أيضاً فتضر بالأب ، عن الباقر والصادق عليهما السلام » .\r\n( 2 ) . در اين صورت آيه مزبور حاكم بر عمومات « عدم وجوب شير دادن مادر » ، و عمومات « ولايت پدر بر فرزند » خواهد بود .\r\n","page_name":" 36 ","page_number":36},
  {"content":"\r\n\r\nسكونت داريد و در توانايى شماست سكونت دهيد ؛ و به آن‌ها زيان نرسانيد تا آن‌ها را در تنگنا قرار دهيد ( و مجبور به ترك منزل شوند ) . . . » . در آيه شريفه از اين‌كه در مسكن و نفقه زنان مطلقه در ايام عدّه ، تنگ گرفته و از اين جهت به آن‌ها ضرر وارد شود ، نهى شده است . « 1 » آيهء سوم : در آيه 231 سوره بقره مىفرمايد :\r\n« « وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِراراً لِتَعْتَدُوا . . . » ؛ و هنگامى كه زنان را طلاق داديد و به پايان عدّهء خود رسيدند ، يا به طور شايسته آن‌ها را نگهداريد ( و آشتى كنيد ) و يا به طرز پسنديده‌اى آن‌ها را رها سازيد ؛ و آن‌ها را به خاطر زيان رساندن نگاه نداريد تا ( به حقوقشان ) تجاوز كنيد . . . » .\r\nدر اين آيه شريفه نهى فرموده از اين‌كه مرد بدون ميل و رغبت به زن در ايام عدّه رجوع كند ؛ و رجوع او صرفا به خاطر ضرر زدن به زن باشد ، و اين ضرر زدن - همان‌گونه كه در « كنزالعرفان » به آن اشاره كرده « 2 » - يا به جهت اين است كه در نفقهء او كوتاهى كند ، و يا اين‌كه بخواهد به اين بهانه مدّت طلاق و جدايى را آن قدر طولانى\r\n\r\n\r\n","description":"","footnote":"\r\n( 1 ) . در اين صورت آيهء مزبور حاكم بر عموم « اكتفاى به اقل در مقدار نفقه زن » خواهد بود .\r\n( 2 ) . كنزالعرفان فى فقه القرآن ، ج 2 ، ص 282 .\r\n","page_name":" 37 ","page_number":37},
  {"content":"\r\n\r\nكند كه زن مجبور شود مهريهء خود را ببخشد . « 1 » آيهء چهارم : در آيه 12 سوره نساء مىفرمايد :\r\n« « . . . مِنْ بَعْدِ وَصِيّةٍ يُوصَى بِهَا أَوْ دَيْنٍ غَيْرَ مُضَارٍّ . . . » ؛ . . . پس از انجام وصيتى كه به آن سفارش شده ، و اداى دين ؛ به شرط آن‌كه ( از طريق وصيت و اقرار به دين ) به ورثه ضرر نزند . . . » .\r\nدر اين آيهء شريفه نهى كرده از اين‌كه وصيت كننده در وصيت نامه خويش به وارث ضرر وارد كند و مانع از حقوق او شود ، بدين نحو كه وصيت هايى كند كه اجحاف در حق ورثه باشد ، يا باعث شود بعضى از آن‌ها به حق خود نرسند ؛ يا به نيّت اين‌كه مال به ورثه نرسد اقرار به دينى كند كه مديون نيست ! « 2 » . تعبير به « جنف » « 3 » در آيهء 182 سوره بقره نيز اشاره به همين معنا دارد ، آن‌جا كه مىفرمايد :\r\n« « فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ . . . » ؛ و كسى كه از انحرافِ وصيت‌كننده ( و تمايل يك جانبه او به بعض ورثه ) ، يا از گناه او ( كه مبادا وصيّت به كار خلافى كند ) بترسد ، و ميان آن‌ها را اصلاح دهد ، گناهى بر او نيست ( و مشمولِ حكم\r\n\r\n\r\n","description":"","footnote":"\r\n( 1 ) . در اين صورت آيهء مزبور حاكم بر عمومات « جواز رجوع در ايام عدّه » خواهد بود .\r\n( 2 ) . در اين صورت آيهء مزبور حاكم بر عمومات « تسلّط مردم بر اموالشان » خواهد بود .\r\n( 3 ) . تعبير به « جنف » ( بر وزن كنف ) كه به معناى انحراف از حق و تمايل يك جانبه است ، اشاره به انحرافاتى است كه ناآگاهانه دامن‌گير وصيت كننده مىشود . و تعبير به « إثم » اشاره به انحرافات عمدى است .\r\n","page_name":" 38 ","page_number":38},
  {"content":"\r\n\r\nتبديلِ وصيّت نمىباشد ) » . « 1 » آيهء پنجم : در آيه 282 بقره مىفرمايد :\r\n« « . . . وَلا يُضَارَّ كاتِبٌ وَ لا شَهيدٌ . . . » ؛ . . . و نبايد به نويسنده و شاهد ، ( به خاطر حقگويى ) زيانى برسد . . . » .\r\n\r\n\r\n","description":"","footnote":"\r\n( 1 ) . براى روشن شدن مطلب در مورد آيه شريفه ، مى گوييم : اين حكم اسلامى كاملًا روشن است كه هر گونه تغيير و تبديل در وصيت‌ها به هر صورت و به هر مقدار باشد گناه است ؛ اما از آن‌جا كه هر قانونى استثنايى دارد ، در اين آيهء شريفه مىگويد : هر گاه وصى بيم انحرافى در وصيت كننده داشته باشد - خواه اين انحراف ناآگاهانه باشد يا عمدى و آگاهانه - و آن را اصلاح كند ، گناهى بر او نيست ( و مشمول قانون تبديل وصيت نمىباشد ) .\r\nبنابراين ، اين استثنا تنها مربوط به مواردى است كه وصيت به طور شايسته صورت نگرفته باشد ، و فقط در اين‌جاست كه وصى حق تغيير دارد ؛ البته اگر وصيت كننده زنده است مطالب را به او گوشزد مىكند تا تغيير دهد ، و اگر از دنيا رفته شخصا اقدام به تغيير مىكند ؛ و اين حكم از نظر فقه اسلامى منحصر به موارد زير است :\r\nالف ) هر گاه وصيت به مقدارى بيش از ثلث مجموع مال باشد ، چرا كه در روايات متعدّدى از پيامبر صلى الله عليه و آله و ائمه اهل بيت عليهم السلام نقل شده كه وصيت تا ثلث مال مجاز است و زايد بر آن ممنوع مىباشد . ( رجوع شود به كتاب وسائل الشيعه ، ج 13 ، ص 361 ؛ كتاب احكام الوصايا ، باب 10 ) . بنابراين آن‌چه در ميان افراد ناآگاه معمول است كه تمام اموال خود را از طريق وصيت ، تقسيم مىكنند به هيچ وجه از نظر قوانين اسلامى صحيح نيست ، و بر شخص وصى لازم است كه آن را اصلاح كند و تا سر حد ثلث تقليل دهد .\r\nب ) در آن‌جا كه وصيت به ظلم و گناه و كار خلاف كرده باشد ، مثل اين‌كه وصيت كند قسمتى از اموالش را صرف توسعه مراكز فساد كنند ؛ و هم‌چنين اگر وصيت موجب ترك واجبى باشد .\r\nج ) آن‌جا كه وصيت موجب نزاع ، فساد و خونريزى گردد ، كه در اين‌جا بايد زير نظر حاكم شرع اصلاح شود . ( تفسير نمونه ، ج 1 ، ص 618 ) .\r\n","page_name":" 39 ","page_number":39},
  {"content":"\r\n\r\nدر اين آيهء شريفه نهى شده از اين‌كه كسانى كه براى دِين يا معامله‌اى ، كاتب يا شاهد مىشوند موجب ضرر شوند ، به اين‌كه چيزى را بنويسند كه واقع نشده ، يا بر امرى شهادت دهند كه شاهد آن نبوده‌اند ؛ اين معنا در صورتى است كه فعل « لا يضار » به صورت معلوم خوانده شود . اما اگر آن را به صورت مجهول بخوانيم ، معنايش اين مىشود كه هيچ‌گاه نبايد نويسندهء سند و شهود به خاطر بيان حق و عدالت مورد ضرر و آزار قرار گيرند ؛ و همان‌گونه كه در ترجمهء آيه آورده‌ايم به نظر ما معناى صحيح تر همين معناى دوم است . « 1 »\r\n\r\nروايات دلالت كننده بر نفى ضرر\r\nدر اثبات اين قاعده آن‌چه بيشتر بر آن تكيه شده ، روايات زيادى - در حدّ تواتر - است كه از طريق شيعه و سنى نقل شده است . هر چند اين روايات از نظر عبارت و حتى مضمون مختلف‌اند ؛ بعضى عام و بعضى خاص هستند ، ولى در مجموع براى اثبات كلّيّت اين قاعده كفايت مىكنند .\r\n\r\n\r\n","description":"","footnote":"\r\n( 1 ) . مراجعه شود به كتاب تفسير نمونه ، ج 2 ، ص 390 .\r\nدر اين صورت آيه مزبور حاكم بر عموم « وجوب كتابت و شهادت » خواهد بود : « وَلْيَكْتُبْ بَيْنَكُمْ كاتِبٌ بِالْعَدْلِ » و « وَلا يَأْبَ الشُّهَداءُ إِذا ما دُعُوا » .\r\n","page_name":" 40 ","page_number":40},
  {"content":"\r\n\r\nو از آن‌جا كه در استقصاء اين روايات ، فوائد فراوانى است كه در بررسى موردى برخى از آن‌ها حاصل نمىشود ، لازم ديديم ابتدا تمام رواياتى كه در اين مسأله در كتب بزرگان به آن استناد شده را ذكر كنيم ؛ ازاين‌رو سعى ما بر اين است كه همهء آن‌چه محقّقان در رساله‌هايى كه در اين باب گرد آورده‌اند را جمع كرده ، و آن‌چه در منابع ديگر نيز به آن دست يافته‌ايم را ضميمه كنيم ؛ ولى باز هم امكان دارد رواياتى وجود داشته باشد كه ما بر آن دست نيافته باشيم ، و با جست‌وجوى بيشتر بتوان موارد ديگرى نيز يافت .\r\nدر هر حال ما ابتدا رواياتى كه بزرگان علماى اماميّه ( رضوان اللَّه تعالى عليهم ) آن را ذكر كرده‌اند ، نقل كرده ، وسپس آن‌چه در كتب اهل سنت روايت كرده‌اند را بيان خواهيم كرد .\r\n\r\nروايات عام از طريق شيعه\r\n1 . مرحوم كلينى رحمه الله ، در كتاب « الكافى » « 1 » ، از ابن مسكان ، از زراره ،\r\n\r\n\r\n","description":"","footnote":"\r\n( 1 ) . الكافى ( ط الإسلامية ) ، ج 5 ، ص 294 ، ح 8 از باب الضرار : « عَلِى بْنُ مُحَمَّدِ بْنِ بُنْدَارَ ، عَن‌ْأَحْمَدَ بْنِ أَبِى عَبْدِاللَّهِ ، عَنْ أَبِيهِ ، عَنْ بَعْضِ أَصْحَابِنَا ، عَنْ عَبْدِاللَّهِ بْنِ مُسْكَانَ ، عَنْ زُرَارَةَ ، عَنْ أَبِى جَعْفَرٍ عليه السلام ، قَالَ : إِنَّ سَمُرَةَ بْنَ جُنْدَبٍ كَانَ لَهُ عَذْقٌ ، وَكَانَ طَرِيقُهُ إِلَيْهِ فِى جَوْفِ مَنْزِلِ رَجُلٍ مِنَ الْأَنْصَارِ ، فَكَانَ يَجِىءُ وَيَدْخُلُ إِلَى عَذْقِهِ بِغَيْرِ إِذْنٍ مِنَ الْأَنْصَارِيِّ ؛ فَقَالَ لَهُ الْأَنْصَارِي يَا سَمُرَةُ لَاتَزَالُ تُفَاجِئُنَا عَلَى حَالٍ لَانُحِبُّ أَنْ تُفَاجِئَنَا عَلَيْهَا ، فَإِذَا دَخَلْتَ فَاسْتَأْذِنْ ؛ فَقَالَ لَاأَسْتَأْذِنُ فِى طَرِيقٍ وَهُوَ طَرِيقِى إِلَى عَذْقِى ؛ قَالَ فَشَكَا الْأَنْصَارِى إِلَى رَسُولِ اللَّهِ صلى الله عليه و آله ، فَأَرْسَلَ إِلَيْهِ رَسُولُ اللَّهِ صلى الله عليه و آله فَأَتَاهُ فَقَالَ لَهُ : إِنَّ فُلَاناً قَدْ شَكَاكَ وَزَعَمَ أَنَّكَ تَمُرُّ عَلَيْهِ وَعَلَى أَهْلِهِ بِغَيْرِ إِذْنِهِ ، فَاسْتَأْذِنْ عَلَيْهِ إِذَا أَرَدْتَ أَنْ تَدْخُلَ ؛ فَقَالَ يَا رَسُولَ اللَّهِ أَسْتَأْذِنُ فِى طَرِيقِى إِلَى عَذْقِى ؟ ! فَقَالَ لَهُ رَسُولُ اللَّهِ صلى الله عليه و آله : خَلِّ عَنْهُ وَلَكَ مَكَانَهُ عَذْقٌ فِى مَكَانِ كَذَا وَكَذَا ؛ فَقَالَ لَا ؛ قَالَ : فَلَكَ اثْنَانِ ؛ قَالَ لَاأُرِيدُ ؛ فَلَمْ يَزَلْ يَزِيدُهُ حَتَّى بَلَغَ عَشَرَةَ أَعْذَاقٍ ؛ فَقَالَ لَا ؛ قَالَ : فَلَكَ عَشَرَةٌ فِى مَكَانِ كَذَا وَكَذَا ؛ فَأَبَى ؛ فَقَالَ : خَلِّ عَنْهُ وَلَكَ مَكَانَهُ عَذْقٌ فِى الْجَنَّةِ ؛ قَالَ لَاأُرِيدُ ؛ فَقَالَ لَهُ رَسُولُ اللَّهِ صلى الله عليه و آله : إِنَّكَ رَجُلٌ مُضَارٌّ وَلَا ضَرَرَ وَلَا ضِرَارَ عَلَى مُؤْمِنٍ ؛ قَالَ ثُمَّ أَمَرَ بِهَا رَسُولُ اللَّهِ صلى الله عليه و آله فَقُلِعَتْ ثُمَّ رُمِى بِهَا إِلَيْهِ ، وَقَالَ لَهُ رَسُولُ اللَّهِ صلى الله عليه و آله : انْطَلِقْ فَاغْرِسْهَا حَيْثُ شِئْتَ » . [ به جهت اين‌كه در وسايل الشيعه ، عين عبارت اين روايت را ذكر نكرده ، ما اصل روايت را از كتاب كافى نقل كرده‌ايم 
  ] .\r\n","page_name":" 41 ","page_number":41},
  {"content":"\r\n\r\nاز ابىجعفر امام باقر عليه السلام نقل كرده است كه فرمود : سَمُرَة بن جُندَب « 1 »\r\n\r\n\r\n","description":"","footnote":"\r\n( 1 ) . وى از اصحاب رسول خدا صلى الله عليه و آله ، از قبيله بنى شمخ بن فزاره ، مردى سنگدل و ازدشمنان سر سخت اهل بيت عليهم السلام بود . نقل داستان زير از ابن ابى الحديد معتزلى ، براى شناخت شخصيت او كافى است : ابن ابى الحديد در شرح نهج البلاغة ، ج 4 ، ص 73 نقل مىكند : معاويه ، صد هزار درهم به سمرة بن جندب داد تا از پيامبر صلى الله عليه و آله روايت كند كه آيات شريفه 204 و 205 سوره بقره : « « وَ مِنَ النَّاسِ مَنْ يُعْجِبُكَ قَوْلُهُ فِى الْحَيَاةِ الدُّنْيَا وَيُشْهِدُ اللَّهَ عَلَى مَا فِى قَلْبِهِ وَهُوَ أَلَدُّ الْخِصَامِ * وَإِذَا تَوَلَّى سَعَى فِى الْأَرْضِ لِيُفْسِدَ فِيهَا وَيُهْلِكَ الْحَرْثَ وَالنَّسْلَ وَاللَّهُ لَا يُحِبُّ الْفَسَادَ » ؛ و از مردم كسانى هستند كه گفتار آنان در زندگى دنيا مايه اعجاب تو مىشود - در ظاهر اظهار محبت شديد مى كنند - و خدا را بر آنچه در دل دارند گواه مى گيرند - در حالى كه - آنان سر سخت ترين دشمنان‌اند . و هنگامى كه روى بر مى گردانند - و از نزد تو خارج مى شوند - در راه فساد در زمين كوشش مىكنند و زراعتها و چارپايان را نابود مى سازند با اينكه مىدانند خدا فساد را دوست نمىدارد » ، در مورد على عليه السلام نازل شده است ! و آيه شريفه 207 سوره بقره : « « وَمِنَ النَّاسِ مَنْ يَشْرِى نَفْسَهُ ابْتِغَاءَ مَرْضَاةِ اللَّهِ وَاللَّهُ رَءُوفٌ بِالْعِبَادِ » ؛ بعضى از مردم - با ايمان و فداكار ، همچون على عليه السلام در « ليلة المبيت » به هنگام خفتن در جايگاه پيغمبر صلى الله عليه و آله - ، جان خود را به خاطر خشنودى خدا مىفروشند و خداوند نسبت به بندگان مهربان است » در مورد ابن ملجم نازل شده است ! سمره نپذيرفت ؛ معاويه قيمت را بالا برد تا اينكه سمره به چهارصد هزار درهم راضى شد !\r\n","page_name":" 42 ","page_number":42},
  {"content":"\r\n\r\nدرخت نخلى ( عذق ) « 1 » داشت كه براى سركشى به اين درخت بايد از داخل منزل مردى از انصار عبور كند . به همين جهت هر زمان كه مىخواست به نخل خود سركشى كند ، بدون اين‌كه از مرد انصارى اجازه بگيرد ، وارد خانه اين شخص مىشد . مرد انصارى به سمره گفت : تو هميشه سر زده و بى خبر وارد منزل ما مىشوى ، و گاه مىشود ما در حالتى هستيم كه دوست نداريم در آن حال بى خبر بر ما وارد شوى ، هر وقت خواستى وارد شوى اعلام كن و اجازه بگير .\r\nسمره گفت : اين راه من به درخت نخلم مىباشد و من براى راه از كسى اجازه نمىگيرم !\r\nمرد انصارى خدمت رسول اكرم صلى الله عليه و آله آمد و از سمره شكايت كرد . رسول خدا صلى الله عليه و آله او را فراخواند ؛ وقتى كه آمد به او فرمود : فلانى از تو شكايت كرده و مىگويد تو بدون اجازه بر او و خانواده او وارد مىشوى ؛ از اين پس هر وقت خواستى وارد شوى اجازه بگير .\r\nسمره گفت : اى رسول خدا صلى الله عليه و آله براى راهى كه به سمت نخل\r\n\r\n\r\n","description":"","footnote":"\r\n( 1 ) . العذق : النخلة عند أهل الحجاز . قال الجوهرى : العذق بالفتح ، النخلة بعملها .\r\n","page_name":" 43 ","page_number":43},
  {"content":"\r\n\r\nخود مىروم اجازه بگيرم ؟ ! ( اين كار را نخواهم كرد ) .\r\nرسول خدا صلى الله عليه و آله فرمود : بيا و آن نخل را رها كن ، بجاى آن در فلان جا يك نخل به تو مى دهم . سمره گفت : نه ، نمىخواهم .\r\nرسول خدا صلى الله عليه و آله فرمود : بجاى يك نخل ، دو نخل در جاى ديگر به تو مىدهم . سمره گفت : نمىخواهم . رسول خدا صلى الله عليه و آله يكى يكى تعداد نخل ها را اضافه فرمودند تا به ده ( 10 ) نخل رسيد .\r\nسمره گفت : نه ! .\r\nرسول خدا صلى الله عليه و آله فرمود : 10 نخل در فلان جا براى توست ! سمره نپذيرفت .\r\nپيامبر صلى الله عليه و آله فرمود : اين نخل را رها كن بجاى آن نخلى در بهشت براى تو خواهد بود . سمره گفت : نمىخواهم ! .\r\nدر اين هنگام رسول خدا صلى الله عليه و آله به او فرمودند : « إنّك رجل مُضار ولا ضرر و لا ضرار على مؤمن ؛ تو قصد ضرر زدن دارى ، و ضرر و ضرر زدن بر مؤمن نداريم » .\r\nسپس دستور دادند نخل او را از ريشه كنده و به سويش انداختند ؛ سپس رسول خدا صلى الله عليه و آله فرمود : برو و هرجا كه دوست دارى آن را به كار . « 1 »\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 341 ، ح 4 ، باب 12 ، از ابواب إحياء الموات .\r\nوسايل الشيعه ( بيروت ) ، ج 25 ، ص 429 ، ح 32282 : « وَعَنْ عَلِى بْنِ مُحَمَّدِ بْنِ بُنْدَارَ ، عَنْ أَحْمَدَ بْنِ أَبِىعَبْدِاللَّهِ ، عَنْ أَبِيهِ ، عَنْ بَعْضِ أَصْحَابِنَا ، عَنْ عَبْدِ اللَّهِ بْنِ مُسْكَانَ ، عَنْ زُرَارَةَ ، عَنْ أَبِى جَعْفَرٍ عليه السلام نَحْوَهُ ، إِلَّا أَنَّهُ قَالَ : فَقَالَ لَهُ رَسُولُ اللَّهِ صلى الله عليه و آله : إِنَّكَ رَجُلٌ مُضَارٌّ - وَلا ضَرَرَ وَلا ضِرَارَ عَلَى مُؤْمِنٍ - قَالَ : ثُمَّ أَمَرَ بِهَا فَقُلِعَتْ ( وَرُمِى ) بِهَا إِلَيْهِ ؛ فَقَالَ لَهُ رَسُولُ اللَّهِ صلى الله عليه و آله : انْطَلِقْ فَاغْرِسْهَا حَيْثُ شِئْتَ » .\r\n","page_name":" 44 ","page_number":44},
  {"content":"\r\n\r\n2 . در كتاب « الكافى » « 1 » ، از عبد اللَّه بن بكير ، از زراره ، از ابى جعفر ، امام باقر عليه السلام نقل كرده كه فرمود : سمرة بن جندب در باغ مردى از انصار درخت نخلى داشت ، و منزل شخص انصارى دم درب باغ بود .\r\nسمره براى سر زدن به نخلش از داخل حياط منزل اين شخص عبور مىكرد بدون اين‌كه اجازه بگيرد ؛ مرد انصارى با او صحبت كرد كه وقتى مىخواهد وارد شود اجازه بگيرد ، ولى سمره نپذيرفت .\r\nمرد انصارى نزد پيامبر صلى الله عليه و آله آمده شكايت كرده و قضيه را بيان نمود . پيامبر صلى الله عليه و آله به دنبال سمره فرستاد و داستان شكايت مرد انصارى را به او گفته و فرمود : هر وقت مىخواهى وارد خانه شوى اجازه بگير . سمره نپذيرفت . وقتى سمره اين درخواست را نپذيرفت ، پيامبر صلى الله عليه و آله پيشنهاد خريد داد و هر چه قيمت را بالا مىبرد او از فروش درخت امتناع مىكرد .\r\n\r\n\r\n","description":"","footnote":"\r\n( 1 ) . الكافى ( ط - إسلاميه ) ، ج 5 ، ص 292 ، ح 2 از باب الضرار .\r\n","page_name":" 45 ","page_number":45},
  {"content":"\r\n\r\nدر نهايت فرمود : به جاى اين نخل ، نخلى در بهشت به تو مىدهم ؛ سمره قبول نكرد .\r\nپس پيامبر صلى الله عليه و آله به مرد انصارى فرمود : برو نخلش را از ريشه در آور و بيانداز جلوى او ؛ « فإنّه لا ضرر ولا ضرار ؛ ضرر و ضرر زدن نداريم » . « 1 » البته مخفى نيست كه اين روايت و روايت قبلى ، يك روايت و يك داستان را نقل مىكند ، كه زراره آن را از امام باقر عليه السلام روايت كرده ؛ ولى فرق مهمى كه در اين دو روايت وجود دارد ، قيد « على مؤمن » در روايت اوّل است كه فرمود « لا ضرر و لا ضرار على مؤمن » ، كه اين قيد در روايت دوم وجود ندارد ؛ و خواهيم گفت اين قيد در فهم دقيق معناى حديث ، مؤثر است .\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 341 ، ح 3 ، باب 12 ، از ابواب إحياء الموات .\r\nوسايل الشيعه ( بيروت ) ، ج 25 ، ص 428 ، ح 32281 : « وَعَنْ عِدَّةٍ مِنْ أَصْحَابِنَا ، عَنْ أَحْمَدَ بْنِ مُحَمَّدِ بْنِ خَالِدٍ ، عَنْ أَبِيهِ ، عَنْ عَبْدِاللَّهِ بْنِ بُكَيْرٍ ، عَنْ زُرَارَةَ ، عَنْ أَبِى جَعْفَرٍ عليه السلام قَالَ : إِنَّ سَمُرَةَ بْنَ جُنْدَبٍ كَانَ لَهُ عَذْقٌ فِى حَائِطٍ لِرَجُلٍ مِنَ الْأَنْصَارِ ، وَكَانَ مَنْزِلُ الْأَنْصَارِى بِبَابِ الْبُسْتَانِ ، فَكَانَ يَمُرُّ بِهِ إِلَى نَخْلَتِهِ وَلَا يَسْتَأْذِنُ ؛ فَكَلَّمَهُ الْأَنْصَارِى أَنْ يَسْتَأْذِنَ إِذَا جَاءَ ؛ فَأَبَى سَمُرَةُ ؛ فَلَمَّا تَأَبَّى ، جَاءَ الْأَنْصَارِى إِلَى رَسُولِ اللَّهِ صلى الله عليه و آله فَشَكَا إِلَيْهِ وَخَبَّرَهُ الْخَبَرَ ؛ فَأَرْسَلَ إِلَيْهِ رَسُولُ اللَّهِ صلى الله عليه و آله وَخَبَّرَهُ بِقَوْلِ الْأَنْصَارِى وَمَا شَكَا ، وَقَالَ إِذَا أَرَدْتَ الدُّخُولَ فَاسْتَأْذِنْ ؛ فَأَبَى ؛ فَلَمَّا أَبَى ، سَاوَمَهُ حَتَّى بَلَغَ بِهِ مِنَ الثَّمَنِ مَا شَاءَ اللَّهُ ؛ فَأَبَى أَنْ يَبِيعَ ؛ فَقَالَ لَكَ بِهَا عَذْقٌ يُمَدُّ لَكَ فِى الْجَنَّةِ ؛ فَأَبَى أَنْ يَقْبَلَ ؛ فَقَالَ رَسُولُ اللَّهِ صلى الله عليه و آله لِلْأَنْصَارِى اذْهَبْ فَاقْلَعْهَا وَارْمِ بِهَا إِلَيْهِ ، فَإِنَّهُ لَاضَرَرَ وَلَا ضِرَارَ » .\r\n","page_name":" 46 ","page_number":46},
  {"content":"\r\n\r\n3 . مرحوم صدوق ، در كتاب « من لا يحضره الفقيه » « 1 » ، با سند خود ، از حسن صيقل ، از أبى عبيدة الحذاء ، از ابو جعفر امام باقر عليه السلام نقل مىكند كه فرمود : سمرة بن جندب در باغ فلانى نخلى داشت ، وقتى مىخواست كه به نخل خود سر بزند ، به خانه و خانواده او نيز ديد مىزد ، و آن مرد از اين كار خوشش نمىآمد ؛ نزد پيامبر صلى الله عليه و آله رفته و شكايت كرد و گفت : اى پيامبر ، سمره بدون اجازه وارد خانه من مىشود ؛ اگر لطف كنيد كسى را به دنبال او بفرستيد و به او دستور دهيد كه هنگام ورود ، اجازه بگيرد تا خانواده من حجاب خود را حفظ كنند . پيامبر به دنبال سمره فرستاد و او را خواسته به او فرمود : اى سمره ، قضيه فلانى چيست كه از تو شكايت دارد ؟\r\nمىگويد بدون اذن او داخل مىشوى و اهل و خانواده او را در حالتى مىبينى كه او دوست ندارد ! وقتى مىخواهى داخل شوى اجازه بگير .\r\nسپس پيامبر صلى الله عليه و آله فرمود : دوست دارى كه به جاى اين نخل ، يك نخل در بهشت داشته باشى ؟ سمره گفت : نه ؛ پيامبر صلى الله عليه و آله فرمود : سه نخل چطور ؟ سمره گفت : نه ؛ پيامبر فرمود : « ما أراك يا سمره إلّا مُضاراً ؛ اى سمره ، قصدى جز ضرر زدن ندارى » ؛ [ سپس رو به آن\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 3 ، ص 103 ، ح 3423 ، باب حكم التحريم .\r\n","page_name":" 47 ","page_number":47},
  {"content":"\r\n\r\nمرد كرده و فرمود : 
  ] فلانى ، برو و نخل او را از ريشه در آور و پرت كن جلوى او . « 1 » همان‌گونه كه مشاهده مىكنيد اين روايت ، كبراى كليه « لا ضرر و لا ضرار » را ندارد ، ولى صغراى قضيه را در بر دارد و آن هم جمله « ما أراك يا سمره إلا مضاراً » مىباشد .\r\nدر هر حال شك نيست كه اين 3 روايت ، - كه گاهى زراره آن را نقل كرده ، و گاهى ابوعبيدة الحذاء - هرچند عبارات آن مختلف است و در بعضى از خصوصيات با هم تفاوتهايى دارند ، ولى از داستان واحدى حكايت مىكنند ؛ و از مجموع اين‌گونه بر مىآيد كه :\r\nسمرة بن جندب از درب باغى كه خانه شخصى انصارى جلوى آن بود حق عبور به سمت نخل خود را داشت ، ولى استفاده از اين\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 340 ، ح 1 ، باب 12 ، از ابواب إحياء الموات .\r\nوسايل الشيعه ( بيروت ) ، ج 25 ، ص 427 ، ح 32279 : « مُحَمَّدُ بْنُ عَلِى بْنِ الْحُسَيْنِ ، بِإِسْنَادِهِ عَنِ الْحَسَنِ الصَّيْقَلِ ، عَنْ أَبِى عُبَيْدَةَ الْحَذَّاءِ ، قَالَ : قَالَ أَبُو جَعْفَرٍ عليه السلام : كَانَ لِسَمُرَةَ بْنِ جُنْدَبٍ نَخْلَةٌ فِى حَائِطِ بَنِى فُلَانٍ ؛ فَكَانَ إِذَا جَاءَ إِلَى نَخْلَتِهِ يَنْظُرُ إِلَى شَيْءٍ مِنْ أَهْلِ الرَّجُلِ يَكْرَهُهُ الرَّجُلُ ؛ قَالَ : فَذَهَبَ الرَّجُلُ إِلَى رَسُولِ اللَّهِ صلى الله عليه و آله فَشَكَاهُ ، فَقَالَ يَا رَسُولَ اللَّهِ إِنَّ سَمُرَةَ يَدْخُلُ عَلَى بِغَيْرِ إِذْنِى ، فَلَوْ أَرْسَلْتَ إِلَيْهِ فَأَمَرْتَهُ أَنْ يَسْتَأْذِنَ حَتَّى تَأْخُذَ أَهْلِى حِذْرَهَا مِنْهُ ؛ فَأَرْسَلَ إِلَيْهِ رَسُولُ اللَّهِ صلى الله عليه و آله ، فَدَعَاهُ فَقَالَ : يَا سَمُرَةُ مَا شَأْنُ فُلَانٍ يَشْكُوكَ وَيَقُولُ يَدْخُلُ بِغَيْرِ إِذْنِى ، فَتَرَى مِنْ أَهْلِهِ مَا يَكْرَهُ ذَلِكَ ؛ يَا سَمُرَةُ اسْتَأْذِنْ إِذَا أَنْتَ دَخَلْتَ ؛ ثُمَّ قَالَ رَسُولُ اللَّهِ صلى الله عليه و آله : يَسُرُّكَ أَنْ يَكُونَ لَكَ عَذْقٌ فِى الْجَنَّةِ بِنَخْلَتِكَ ؟ قَالَ لَا ؛ قَالَ : لَكَ ثَلَاثَةٌ ؛ قَالَ لَا ؛ قَالَ : مَا أَرَاكَ يَا سَمُرَةُ إِلَّا مُضَارّاً ؛ اذْهَبْ يَا فُلَانُ فَاقْطَعْهَا وَاضْرِبْ بِهَا وَجْهَهُ » .\r\n","page_name":" 48 ","page_number":48},
  {"content":"\r\n\r\nحق ، همراه با ضرر زدن به مرد انصارى بود ، و راضى نشد كه بين حق خود و حق مرد انصارى جمع كند به اين‌كه يا هنگام وارد شدن اجازه بگيرد ، يا نخل خود را با نخل ديگرى عوض كند ؛ پس پيامبر صلى الله عليه و آله شرّ او را دفع كرده ، و امر كرد كه نخل او را از ريشه در آوردند ؛ چرا كه تنها راه خلاصى مرد انصارى از ظلم و اجحافى كه در حق او مىشد ، همين راه بود .\r\nدر فهم دقيق‌تر اين روايت ، بحث‌هايى وجود دارد كه به زودى به آن خواهيم پرداخت .\r\n4 . در كتاب « الكافى » « 1 » ، از عقبة بن خالد ، از ابى عبد اللَّه امام صادق عليه السلام ، نقل شده كه فرمود : پيامبر صلى الله عليه و آله بين كسانى كه در زمين يا خانه شريك هستند ، حكم به شفعه نمود و فرمود : « لا ضرر و لا ضرار » ؛ و فرمود : هنگامى كه نشانه‌ها گذاشته شد ، و حدود مشخص گشت ، حق شفعه برداشته مىشود .\r\nدر كتاب « وسائل الشيعه » ، پس از نقل روايت فوق از كتاب « الكافى » ، به همين روايت از مرحوم شيخ ، و مرحوم صدوق ، به طريق خودشان اشاره كرده ، و مىنويسد كه در روايت صدوق « 2 » اضافه بر آن‌چه ذكر شد عبارت « و لا شُفعة إلا لشريك غير مُقاسم »\r\n\r\n\r\n","description":"","footnote":"\r\n( 1 ) . الكافى ، ج 5 ، ص 280 ، ح 4 ، باب الشفعه .\r\n( 2 ) . من لا يحضره الفقيه ، ج 3 ، ص 77 ، ح 3369 ، باب الشفعة\r\n","page_name":" 49 ","page_number":49},
  {"content":"\r\n\r\nنيز وجود دارد . « 1 » از اين حديث چند نكته معلوم مىشود ، يكى اين‌كه علت يا حكمت در جعل حق شفعه براى شريك ، اين است كه نبودن چنين حقى موجب ضرر و إضرار مىشود ، و ديگر انسان راضى به شراكت در ملكى نخواهد شد .\r\nدوم اين‌كه از عبارات « إذا ارِفت الارَف « 2 » ، و حُدّت الحدود ، فلا شفعة » ، و هم‌چنين از عبارتى كه در طريق صدوق ، وجود داشت يعنى « و لا شفعة إلا لشريك غير مُقاسم » ، مىتوان فهميد حق شفعه در ملك مشاع و قبل از تقسيم است ، ولى بعد از تقسيم ، ديگر حق شفعه وجود ندارد .\r\nدر اين‌كه عبارت « لا ضرر و لا ضرار » روايت مستقلى است كه\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 319 ، ح 1 و 2 ، باب 5 ، از ابواب الشفعة .\r\nوسايل الشيعه ( بيروت ) ، ج 25 ، ص 399 و 400 ، ح 32217 و 32218 : « مُحَمَّدُ بْنُ يَعْقُوبَ ، عَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، عَنْ مُحَمَّدِ بْنِ عَبْدِ اللَّهِ بْنِ هِلَالٍ ، عَنْ عُقْبَةَ بْنِ خَالِدٍ ، عَنْ أَبِى عَبْدِاللَّهِ عليه السلام قَالَ : قَضَى رَسُولُ اللَّهِ صلى الله عليه و آله بِالشُّفْعَةِ بَيْنَ الشُّرَكَاءِ فِى الْأَرَضِينَ وَالْمَسَاكِنِ ؛ وَقَالَ : لَاضَرَرَ وَلَا ضِرَارَ ؛ وَقَالَ : إِذَا أُرِّفَتِ الْأُرَفُ ، وَحُدَّتِ الْحُدُودُ ، فَلَا شُفْعَةَ .\r\nوَرَوَاهُ الشَّيْخُ بِإِسْنَادِهِ عَنْ مُحَمَّدِ بْنِ يَحْيَى ، مِثْلَهُ .\r\nوَرَوَاهُ الصَّدُوقُ ، بِإِسْنَادِهِ عَنْ عُقْبَةَ بْنِ خَالِدٍ ، وَزَادَ : وَلَا شُفْعَةَ إِلَّا لِشَرِيكٍ غَيْرِ مُقَاسِمٍ » .\r\n( 2 ) . ارف ، الارفةُ : الحدّ ، و فصل ما بين الدور و الضياع . و الارَفُ : جمع ارفَة ، وهى الحدودُوالمعالمُ . ( لسان العرب ، ج 9 ، ص 4 ) .\r\n","page_name":" 50 ","page_number":50},
  {"content":"\r\n\r\nراوى آن را ضميمهء حكم شفعه كرده ، يا اين‌كه اين عبارت جزو همين روايت شفعه است ، محل بحث است ؛ كه به زودى به آن خواهيم پرداخت .\r\nدر كتاب « مجمع البحرين » « 1 » ، در ماده « ضرر » ، همين روايت را تا عبارت « لا ضرر و لا ضرار » نقل كرده ، با اين تفاوت كه قيد « فى الإسلام » را بعد از « لا ضرار » آورده است ؛ ( لا ضرر و لا ضرار فى الإسلام ) .\r\n5 . در كتاب « الكافى » « 2 » ، از عقبة بن خالد ، از ابى عبد اللَّه امام صادق عليه السلام ، نقل كرده كه فرمود :\r\nپيامبر صلى الله عليه و آله ميان اهل مدينه در مورد آب خورگاه « 3 » درختان نخل ، اين‌گونه حكم كرد كه نبايد مانع نفع رساندن « 4 » چيزى شد . و ميان اهل باديه چنين حكم كرد كه نبايد از زيادى آب مانع شود تا مانع زيادى گياهان نشود ، پس فرمود : « لا ضرر و لا ضرار » « 5 » .\r\n\r\n\r\n","description":"","footnote":"\r\n( 1 ) . مجمع البحرين ، ج 3 ، ص 283 ، باب ما أوّله الضاد .\r\n( 2 ) . الكافى ، ج 5 ، ص 293 ، ح 6 ، باب الضرار .\r\n( 3 ) . مشربة ، مشارب : زمين نرم دائما سبز ؛ جاى آبخورگاه ؛ به معناى اطاق يا سكوى جلوىاطاق نيز آمده است .\r\n( 4 ) . عبارت روايت « لايمنع نفع الشىء » است ؛ ولى صحيح‌تر - آن‌گونه كه در بعضى نسخ آمده - آن است كه « نقع » خوانده شود . و نقع ، بمعنى زيادى آب است ؛ ( نقع البئر ، أى فاضل مائها ) .\r\n( 5 ) . وسايل الشيعه ( اسلاميه ) ، ج 17 ، ص 333 ، ح 2 ، باب 7 ، از ابواب احياء الموات .\r\nوسايل الشيعه ( بيروت ) ، ج 25 ، ص 420 ، ح 32257 : « وَعَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، عَنْ مُحَمَّدِ بْنِ عَبْدِ اللَّهِ بْنِ هِلَالٍ ، عَنْ عُقْبَةَ بْنِ خَالِدٍ ، عَنْ أَبِى عَبْدِاللَّهِ عليه السلام قَالَ : قَضَى رَسُولُ اللَّهِ صلى الله عليه و آله بَيْنَ أَهْلِ الْمَدِينَةِ فِى مَشَارِبِ النَّخْلِ ، أَنَّهُ لَايُمْنَعُ نَفْعُ الشَّيْءِ ؛ وَقَضَى بَيْنَ أَهْلِ الْبَادِيَةِ ، أَنَّهُ لَايُمْنَعُ فَضْلُ مَاءٍ لِيُمْنَعَ فَضْلُ كَلَإٍ ؛ وَقَالَ : لَاضَرَرَ وَلَا ضِرَارَ » .\r\n","page_name":" 51 ","page_number":51},
  {"content":"\r\n\r\nچند نكته درباره اين روايت :\r\nالف ) علّامه شيخ الشريعه اصفهانى قدس سره مىنويسد ، در نسخه تصحيح شده كتاب « الكافى » كه نزد او موجود است اين‌گونه آمده :\r\n« و قال : لا ضرر و لا ضرار » ، يعنى اين عبارت با « واو » به ما قبل خود عطف شده است ، نه با « فاء » . « 1 » ب ) در كتاب احياء موات ، مسأله‌اى عنوان شده و در حكم آن ميان علما اختلاف است كه مالك چاه آب ، اگر نياز خود و حيوانات و زارعتش از آب چاه بر طرف شد ، آيا واجب است كه زيادى آب چاه را در اختيار كسانى كه براى آشاميدن خود يا حيواناتشان يا زراعتشان به آن نياز دارند بگذارد ؛ - حال خواه بلا عوض باشد ، يا در مقابل عوضى اين كار را انجام دهد - يا واجب نيست ؟ قول معروف آن است كه واجب نيست . ولى از شيخ الطائفه ، در\r\n\r\n\r\n","description":"","footnote":"\r\n( 1 ) . قاعدة لا ضرر / 16 : ( . . . وليعلم ، ان ما فى بعض النسخ من عطف قوله : « فقال لا ضرر ولا ضرار » بالفاء تصحيف قطعا ، والنسخ الصحيحة المعتمدة من الكافى متفقة على الواو ، فليكن على ذكر » .\r\n","page_name":" 52 ","page_number":52},
  {"content":"\r\n\r\n« مبسوط » « 1 » و « خلاف » « 2 » ؛ و از ابن جنيد « 3 » و سيد ابى المكارم ابن زهره ، حكايت شده كه واجب است آن را در اختيار كسى كه براى آشاميدن خود يا حيواناتش به آن احتياج دارد بگذارد . و ما در تأييد نظر شيخ قدس سره ، و تضعيف قول مشهور ، سخنى داريم كه به زودى خواهيم گفت .\r\nج ) در معناى عبارت « لا يمنع فضل ماء ، ليمنع فضل كلأ « 4 » » احتمالاتى وجود دارد :\r\nاوّل : صاحب چاه وقتى زيادى آب چاه را از اهل باديه منع كند ، و آن‌ها نتوانند حيوانات خود را كه بعد از چرا تشنه شده‌اند سيراب كنند ، ديگر نمىتوانند حيوانات خود را اطراف اين چاه به چرا ببرند و از گياهان اين منطقه محروم مىشوند ، و نتيجه اين مىشود كه منع استفاده از زيادى آب ، مانع استفاده از زيادى گياهان مىشود .\r\n\r\n\r\n","description":"","footnote":"\r\n( 1 ) . المبسوط فى فقه الاماميه ، ج 3 ، ص 281 : « . . . فاذا فضل بعد ذلك شىء ، وجب عليه بذله‌بلا عوض ، لمن احتاج اليه لشربه وشرب ماشيته . . . » .\r\n( 2 ) . الخلاف ، ج 3 ، ص 531 : « . . . و ما يفضل عن ذلك ، يجب عليه بذله لغيره ، لحاجته اليه لشرب له ولماشيته . . . » .\r\n( 3 ) . مختلف الشيعه فى احكام الشريعه ، ج 6 ، ص 203 : « . . . و ما يفضل عن ذلك ، وجب عليه بذله لغيره ، لحاجته إليه للشرب له ولماشيته ؛ ولا يجب عليه بذله لسقى زرعه ، بل يستحب ؛ و به قال ابن الجنيد » .\r\n( 4 ) . كلأ ؛ اكلاء : گياه تر ، يا خشك .\r\n","page_name":" 53 ","page_number":53},
  {"content":"\r\n\r\nدوم : وقتى صاحب چاه ، اهل باديه را از زيادى آب چاه منع كند ، اهل باديه نيز مانع او از زيادى گياهانشان مىشوند .\r\nسوم : صاحب چاه وقتى مانع استفاده از آب چاه شود ، موجب مىشود ، اهل باديه كه براى كشاورزى و گياهان به آن نياز دارند دست از كشت بر دارند ؛ به همين جهت دستور داد كه صاحب چاه از زيادى آب منع نكند تا مانع كشت گياهان نشود .\r\nشايد بتوان گفت بهترين احتمال ، همان احتمال اوّل است .\r\n6 . مرحوم صدوق قدس سره « 1 » ، در روايت مرسله‌اى از پيامبر صلى الله عليه و آله ، نقل كرده كه فرمود : اسلام زياد مىكند و كم نمىكند . و فرمود : ضرر و ضرر زدن در اسلام نيست . پس اسلام براى مسلمان خير را زياد مىكند و شرّ او را افزايش نمىدهد . و فرمود : اسلام برتر است و چيزى برتر از آن نيست . « 2 » ظاهر اين عبارات اين است كه مرحوم صدوق ، سه روايت\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 4 ، ص 334 ، ح 5715 ، باب ميراث اهل الملل .\r\n( 2 ) . وسايل الشيعه ( اسلاميه ) ، ج 17 ، ص 376 ، ح 9 و 10 و 11 ، باب 1 ، از ابواب موانع الارث .\r\nوسايل الشيعه ( بيروت ) ، ج 26 ، ص 15 ، ح 32381 و 32382 و 32383 : « قَالَ الصَّدُوقُ : وَقَالَ النَّبِى صلى الله عليه و آله : الْإِسْلَامُ يَزِيدُ وَلَا يَنْقُصُ » .\r\n« قَالَ : وَقَالَ عليه السلام : لَاضَرَرَ وَلَا ضِرَارَ فِى الْإِسْلَامِ ؛ فَالْإِسْلامُ يَزِيدُ الْمُسْلِمَ خَيْراً وَلَا يَزِيدُهُ شَرّاً » .\r\n« قَالَ : وَقَالَ عليه السلام : الْإِسْلَامُ يَعْلُو وَلَا يُعْلَى عَلَيْهِ » .\r\n","page_name":" 54 ","page_number":54},
  {"content":"\r\n\r\n- « الإسلام يزيد و لا ينقص » ، و « لا ضرر و لا ضرار فى الإسلام » ، و « الإسلام يعلو و لا يُعلى عليه » - را كه از طرق مختلف رسيده است يك‌جا جمع كرده ، تا بر اين حكم كه مسلمان از غير مسلمان ارث مىبرد استدلال كند ؛ اما اين عبارت : « فالإسلام يزيد المسلم خيرا و لا يزيده شرا » ، به نظر مىرسد كه فرع و نتيجه روايت اوّل باشد .\r\nو آن‌چه اين سخن را تأييد مىكند ، روايتى است كه در كتاب وسائل‌الشيعه ، در همين باب « 1 » ، از معاذ ، نقل كرده : زمانى كه در يمن بود ، به مسلمانى از برادر يهودى اش ارث داد ، و گفت از رسول خدا صلى الله عليه و آله شنيدم كه فرمود : « الإسلام يزيد و لا ينقص » ؛ سپس معاذ به اين روايت استدلال كرد بر اين‌كه مسلمان از برادر يهودى خود ارث مىبرد .\r\nبنابراين ، مجموعه آن‌چه مرحوم صدوق نقل كرده ، روايت مستقلى نيست كه در باب ارث وارد شده باشد و دربردارندهء حكم « لا ضرر و لا ضرار » باشد ، تا بتوان آن را روايتى مستقل و جداى از روايات ديگر دانست .\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 376 ، ح 8 ، باب 1 ، از ابواب موانع الارث .\r\nوسايل‌الشيعه ( بيروت ) ، ج 26 ، ص 14 ، ح 32380 : « وَبِإِسْنَادِهِ ، عَنْ أَبِى الْأَسْوَدِ الدُّؤَلِى ، أَنَّ مُعَاذَ بْنَ جَبَلٍ كَانَ بِالْيَمَنِ ، فَاجْتَمَعُوا إِلَيْهِ وَقَالُوا يَهُودِى مَاتَ وَتَرَكَ أَخاً مُسْلِماً ؛ فَقَالَ مُعَاذٌ : سَمِعْتُ رَسُولَ اللَّهِ صلى الله عليه و آله يَقُولُ : الْإِسْلامُ يَزِيدُ وَلَا يَنْقُصُ ؛ فَوَرَّثَ الْمُسْلِمَ مِنْ أَخِيهِ الْيَهُودِى » .\r\n","page_name":" 55 ","page_number":55},
  {"content":"\r\n\r\nاين سخن را آن‌چه حاكم ، در « المستدرك » « 1 » ، از قول پيامبر صلى الله عليه و آله نقل كرده كه فرمود : « الإسلام يزيد و لا ينقص » تأييد مىكند ؛ در حالى كه عبارت « لا ضرر و لا ضرار » در ذيل اين روايت نيست .\r\n7 . محدث نورى ، در « مستدرك الوسايل » « 2 » ، نقل كرده كه از ابى عبداللّه امام صادق عليه السلام سؤال كردند كه ديوار خانهء مردى كه حايل بين خانه او و خانه همسايه بوده فرو ريخته ، و او از بازسازى آن خوددارى مىكند ؛ امام فرمود : نمىتوان آن شخص را مجبور به بازسازى ديوار كرد ، مگر در صورتى كه وجود ديوار به عنوان حقى براى همسايه ، يا شرط ضمن عقد هنگام معامله ملك ، در نظر گرفته شده باشد . ولى مىتوان به صاحب منزل گفت كه اگر مىخواهى در قسمت خودت براى خودت ديوار بكش .\r\nبه امام عرض شد : حال اگر ديوار خانه خودش فرو نريخته\r\n\r\n\r\n","description":"","footnote":"\r\n( 1 ) . المستدرك على الصحيحين ، ج 18 ، ص 381 ، ح 8122 .\r\n( 2 ) . مستدرك الوسايل ، ج 17 ، ص 118 ، ح 20927 ، باب 9 ، از كتاب احياء الموات : « دَعَائِم‌ُالْإِسْلامِ ، رُوِّينَا عَنْ أَبِى عَبْدِ اللَّهِ عليه السلام : أَنَّهُ سُئِلَ عَنْ جِدَارٍ لِرَجُلٍ وَهُوَ سُتْرَةٌ بَيْنَهُ وَبَيْنَ جَارِهِ ، سَقَطَ فَامْتَنَعَ مِنْ بُنْيَانِهِ ؛ قَالَ : لَيْسَ يُجْبَرُ عَلَى ذَلِكَ إِلَّا أَنْ يَكُونَ وَجَبَ ذَلِكَ لِصَاحِبِ الدَّارِ الْأُخْرَى بِحَقٍّ أَوْ بِشَرْطٍ فِى أَصْلِ الْمِلْكِ ، وَلَكِنْ يُقَالُ لِصَاحِبِ الْمَنْزِلِ اسْتُرْ عَلَى نَفْسِكَ فِى حَقِّكَ إِنْ شِئْتَ . قِيلَ لَهُ : فَإِنْ كَانَ الْجِدَارُ لَمْ يَسْقُطْ وَلَكِنَّهُ هَدَمَهُ أَوْ أَرَادَ هَدْمَهُ إِضْرَاراً بِجَارِهِ لِغَيْرِ حَاجَةٍ مِنْهُ إِلَى هَدْمِهِ ؛ قَالَ : لَايُتْرَكْ ؛ وَذَلِكَ أَنَّ رَسُولَ اللَّهِ صلى الله عليه و آله قَالَ : لَاضَرَرَ وَلَا ضِرَارَ وَإِنْ هَدَمَهُ كُلِّفَ أَنْ يَبْنِيَهُ » .\r\n","page_name":" 56 ","page_number":56},
  {"content":"\r\n\r\nباشد ، بلكه صاحب خانه - به دليلى - آن را عمداً خراب كرده ، يا قصد دارد عمداً خراب كند به جهت اين‌كه به همسايهء خود ضرر وارد كند ، در حالى كه نيازى به خراب كردن آن ندارد ، چه حكمى دارد ؟ امام فرمود : نبايد او را به حال خود واگذارند ؛ به اين دليل كه رسول خدا صلى الله عليه و آله فرمودند : « لا ضرر و لا ضرار » ، و اگر خراب كند ، او را مجبور به بازسازى ديوار مىكنند .\r\nولى از اين روايت بر نمىآيد كه عبارت « لا ضرر و لا ضرار » ، به طور مستقل در كلام پيامبر صلى الله عليه و آله وجود داشته ؛ و امكان دارد كه امام عليه السلام اين سخن پيامبر صلى الله عليه و آله را از همان قضيهء سمرة بن جندب گرفته ، و به عنوان كبراى كليه در اين مورد به آن استدلال كرده‌اند ؛ و چنين كارى براى امام عليه السلام جايز است همان‌گونه كه براى ديگران نيز اشكال ندارد ؛ بنابراين استشهاد به اين روايت به عنوان روايت مستقل و قضيه‌اى جديد ، صحيح نيست .\r\n8 . محدث نورى ، در « مستدرك الوسايل » « 1 » از امام صادق ، از پدرش ، و او از پدرانش ، از امير المؤمنين عليهم السلام نقل كرده كه رسول خدا صلى الله عليه و آله فرمود : « لا ضرر و لا ضرار » .\r\n\r\n\r\n","description":"","footnote":"\r\n( 1 ) . مستدرك الوسايل ، ج 17 ، ص 118 ، ح 20928 ، باب 9 ، از كتاب احياء الموات : « وَرُوِّينَاعَنْ أَبِى عَبْدِ اللَّهِ عَنْ أَبِيهِ عَنْ آبَائِهِ عَنْ أَمِيرِ الْمُؤْمِنِينَ عليه السلام أَنَّ رَسُولَ اللَّهِ صلى الله عليه و آله قَالَ : لَاضَرَرَ وَلَا ضِرَارَ » .\r\n","page_name":" 57 ","page_number":57},
  {"content":"\r\n\r\nاين روايت نيز - همانند روايت سابق - دلالت ندارد كه اين سخن ، كلام مستقلى از پيامبر صلى الله عليه و آله ، و چيزى غير از همان قضيه سمره باشد .\r\n9 . شيخ طوسى ، در « التهذيب » « 1 » ، با سند خود ، از هارون بن حمزة الغنوى ، از امام صادق عليه السلام ، در مورد اين قضيه كه شخصى شاهد معامله‌اى بود كه در آن شتر مريضى را در معرض فروش گذاشته بودند ، مردى آمد و شتر را به ده درهم خريد . شخص ديگرى آمد و گفت در اين معامله شريك مىشوم ، دو درهم مىدهم ، سر و پوست شتر مال من باشد ؛ از قضا بيمارى شتر بهبود يافت ، و قيمت آن به چندين دينار افزايش يافت ؛ نقل كرده كه امام عليه السلام فرمود : يك پنجم افزايش قيمت شتر براى آن شريك است ؛ و اگر شريك بگويد : سر و پوست شتر را مىخواهم « 2 » ، از او پذيرفته نمىشود ؛ زيرا اين ضرار است . اگر يك پنجم قيمت به او داده شود ، حق او داده شده . « 3 »\r\n\r\n\r\n","description":"","footnote":"\r\n( 1 ) . تهذيب الاحكام ، ج 7 ، 80 ، ح 56 ، باب ابتياع الحيوان .\r\n( 2 ) . و بديهى است كه اين درخواست مستلزم كشتن شتر است .\r\n( 3 ) . وسايل الشيعه ( اسلاميه ) ، ج 13 ، ص 49 ، ح 1 ، باب 22 ، از ابواب بيع الحيوان .\r\nوسايل الشيعه ( بيروت ) ، ج 18 ، ص 275 ، ح 23659 : « مُحَمَّدُ بْنُ الْحَسَنِ ، بِإِسْنَادِهِ عَنْ مُحَمَّدِ بْنِ أَحْمَدَ بْنِ يَحْيَى ، عَنْ مُحَمَّدِ بْنِ الْحُسَيْنِ ، عَنْ يَزِيدَ بْنِ إِسْحَاقَ شَعِرٍ ، عَنْ هَارُونَ بْنِ حَمْزَةَ الْغَنَوِى ، عَنْ أَبِى عَبْدِاللَّهِ عليه السلام ، فِى رَجُلٍ شَهِدَ بَعِيراً مَرِيضاً وَهُوَ يُبَاعُ ، فَاشْتَرَاهُ رَجُلٌ بِعَشَرَةِ دَرَاهِمَ ، وَأَشْرَكَ فِيهِ رَجُلًا بِدِرْهَمَيْنِ بِالرَّأْسِ وَالْجِلْدِ ؛ فَقُضِى أَنَّ الْبَعِيرَ بَرَأَ فَبَلَغَ ثَمَنُهُ دَنَانِيرَ ؛ قَالَ فَقَالَ : لِصَاحِبِ الدِّرْهَمَيْنِ خُمُسُ مَا بَلَغَ ؛ فَإِنْ قَالَ أُرِيدُ الرَّأْسَ وَالْجِلْدَ ؛ فَلَيْسَ لَهُ ذَلِكَ ؛ هَذَا الضِّرَارُ ؛ وَقَدْ أُعْطِى حَقَّهُ إِذَا أُعْطِى الْخُمُسَ .\r\nوَبِإِسْنَادِهِ عَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، مِثْلَهُ » .\r\n","page_name":" 58 ","page_number":58},
  {"content":"\r\n\r\nروايت فوق را مىتوان جزو روايات عام اين بحث قرار داد ، به اعتبار اين‌كه عبارت « هذا الضرار » صغرى باشد براى كبراى كليه‌اى كه حذف شده و از عبارت فهميده مىشود ؛ گويا اصل استدلال اين‌گونه بوده كه : اين عمل ضرار است ( صغرى ) ، و هيچ ضرارى جايز نيست ( كبرى ) ، پس اين كار جايز نيست ( نتيجه ) .\r\nو اين احتمال كه كبراى كلى محذوف ، ممكن است مقيد به قيودى بوده باشد كه در اين‌جا آن قيود ذكر نشده ، احتمال بعيدى است ؛ علاوه بر اين‌كه تعليل به « هذا الضرار » ظاهر در اين است كه تعليلى ارتكازى وعقلى است ، و در نظر عقل اين حكم قيدى ندارد .\r\nدر هر حال ، اين روايت دلالت بر نفى « ضرار » دارد ، و اگر قائل شويم به اين‌كه بين « ضرار » و « ضرر » تفاوت وجود دارد - همان‌گونه كه قائل به اين تفاوت هستيم - روايت ، دلالتى بر نفى « ضرر » نخواهد داشت .\r\nتا اين‌جا رواياتى بود كه به طور عام دلالت بر نفى ضرر داشت ، و امّا رواياتى كه به‌طور خاص وارد شده ومؤيّد عمومات سابق است :\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nروايات خاص از طريق شيعه\r\n10 . در كتاب « الكافى » « 1 » ، از محمد بن حفص ، از مردى ( ناشناس ) ، از ابى عبد اللَّه امام صادق عليه السلام نقل شده كه از حضرت سؤال كردم ، گروهى از افراد هستند كه در منطقه‌اى چاههاى آبى نزديك به هم دارند ، يكى از اين افراد مىخواهد چاهش را عميق تر از حد موجود حفر نمايد ، در بعضى موارد اگر چنين كارى انجام شود به چاههاى ديگر ضرر وارد مىشود ( آب آن چاهها كم مىشود ) ، و در بعضى موارد هم كه زمين سخت باشد چنين اتفاقى نمىافتد . حضرت فرمودند : اگر چاه در زمين سخت باشد اشكالى ندارد ، و اگر در زمين نرم جلگه مانند باشد اشكال دارد . ( سائل مىپرسد ) اگر شخص به همسايه‌اش بگويد كه او هم چاهش را همانند او ، و به يك اندازه حفر كند ، حكم چيست ؟ حضرت فرمودند : اگر تراضى كنند اشكالى ندارد ؛ و فرمودند كه فاصله بين دو چاه ، هزار ذراع است . « 2 »\r\n\r\n\r\n","description":"","footnote":"\r\n( 1 ) . الكافى ، ج 5 ، ص 294 ، ح 3 ، باب الضرار .\r\n( 2 ) . وسايل الشيعه ( اسلاميه ) ، ج 17 ، ص 342 ، ح 1 ، باب 13 ، از ابواب احياء الموات .\r\nوسايل الشيعه ( بيروت ) ، ج 25 ، ص 430 ، ح 32284 : « مُحَمَّدُ بْنُ يَعْقُوبَ ، عَنْ عَلِى بْنِ إِبْرَاهِيمَ ، عَنْ أَبِيهِ ، عَنْ مُحَمَّدِ بْنِ حَفْصٍ ، عَنْ رَجُلٍ ، عَنْ أَبِى عَبْدِاللَّهِ عليه السلام قَالَ : سَأَلْتُهُ عَنْ قَوْمٍ كَانَتْ لَهُمْ عُيُونٌ فِى أَرْضٍ قَرِيبَةٍ بَعْضُهَا مِنْ بَعْضٍ ، فَأَرَادَ رَجُلٌ أَنْ يَجْعَلَ عَيْنَهُ أَسْفَلَ مِنْ مَوْضِعِهَا الَّذِى كَانَتْ عَلَيْهِ ، وَبَعْضُ الْعُيُونِ إِذَا فُعِلَ بِهَا ذَلِكَ ، أَضَرَّ بِالْبَقِيَّةِ مِنَ الْعُيُونِ ؛ وَبَعْضُهَا لَايَضُرُّ مِنْ شِدَّةِ الْأَرْضِ ؛ قَالَ فَقَالَ : مَا كَانَ فِى مَكَانٍ شَدِيدٍ فَلَا يَضُرُّ ، وَمَا كَانَ فِى أَرْضٍ رِخْوَةٍ بَطْحَاءَ فَإِنَّهُ يَضُرُّ ؛ وَإِنْ عَرَضَ رَجُلٌ عَلَى جَارِهِ أَنْ يَضَعَ عَيْنَهُ كَمَا وَضَعَهَا وَهُوَ عَلَى مِقْدَارٍ وَاحِدٍ ؛ قَالَ : إِنْ تَرَاضَيَا فَلَا يَضُرُّ . وَقَالَ يَكُونُ بَيْنَ الْعَيْنَيْنِ أَلْفُ ذِرَاعٍ » .\r\n","page_name":" 60 ","page_number":60},
  {"content":"\r\n\r\nاز اين روايت ظاهر مىشود كه ضرر زدن به غير جايز نيست ، حتى در صورتى كه منشأ اين ضرر ، تصرف شخص در اموال شخصى خودش باشد ؛ اموالى كه به مقتضى قاعدهء « الناس مسلّطون على اموالهم » « 1 » اختيار تصرف در آن را به هر نحوى كه بخواهد دارد .\r\nدر اين قضيه ، صاحب چاه مىخواهد در چاهى كه در تملك اوست تصرف كند و آن را پايين تر از عمقى كه دارد ، حفر نمايد امام عليه السلام او را از اين كار منع مىكند ، به دليل اين‌كه به چاههاى نزديك به آن ضرر وارد مىشود .\r\nولى نكته‌اى كه بايد به آن توجّه داشت اين است كه مورد روايت عموميّت ندارد تا بتوان به عموم آن تمسّك كرد و حكم را در غير اين مورد نيز جارى دانست .\r\n\r\n\r\n","description":"","footnote":"\r\n( 1 ) . يكى از قواعد مسلّم فقهى ، « قاعده سلطنت » است كه گاهى از آن به « قاعده تسلّط » يا « قاعده تسليط » ، نيز تعبير مىشود ؛ اين قاعده مستند به حديث « الناس مسلّطون على اموالهم » بوده ، و مفاد آن اين است كه هر مالكى ، نسبت به مال خود تسلّط كامل دارد ، و مىتواند در آن هر گونه تصرفى اعم از مادى و حقوقى بكند ، و هيچ كس نمىتواند او را بدون مجوز شرعى از تصرفات منع كند .\r\n","page_name":" 61 ","page_number":61},
  {"content":"\r\n\r\nالبته ممكن است حكم را به اين مقدار تعميم دهيم كه غير از چاه ، تصرفات ديگر كه موجب ضرر است ، هم‌چنين ساير همسايگان و املاك نزديك به هم را نيز شامل شود .\r\nفقها اين مسئله را در باب حريم چاه ، در كتاب احياء موات ، عنوان كرده‌اند ؛ و مشهور بين فقها اين است كه حريم چاه و قنات در زمين نرم ، هزار ذراع ؛ و در زمين سخت ، پانصد ذراع است ؛ ولى از مرحوم اسكافى و از « مختلف » « 1 » و « مسالك » « 2 » نقل شده كه حريم چاه به مقدارى است كه به چاه اوّل ضرر نزند .\r\nبه هر حال اين اختلاف در فتوا تأثيرى در آن‌چه ما به دنبال آن هستيم ندارد ؛ چرا كه شك نيست كه حكمت يا علت تعيين محدوده به هزار يا پانصد ذراع ، رفع ضرر از ديگران است ؛ و بعيد نيست كه هر كدام از اين معيار ها ( دورى به مقدار هزار يا پانصد ذراع ، و يا علم به عدم ضرر براى همسايه ) كه حاصل شد كافى باشد ؛ و تفصيل بحث را به محل خودش وا مىگذاريم .\r\nنكته ديگر اين‌كه ، روايت مزبور منصرف است به موردى كه\r\n\r\n\r\n","description":"","footnote":"\r\n( 1 ) . مختلف الشيعه ، ج 6 ، ص 208 : « . . . والاعتبار الذى ذكره ابن الجنيد من الضرر ، جيّد لماذكره . . . » .\r\n( 2 ) . مسالك الافهام ، ج 12 ، ص 415 : « . . . ولضعف المستند ، حده ابن الجنيد بما ينتفى معه الضرر ، و مال اليه فى المختلف ، جمعا بين ما دل على نفى الإضرار و على جواز الإحياء من غير تحديد . وهذا أظهر ، و ان كان الاول أشهر » .\r\n","page_name":" 62 ","page_number":62},
  {"content":"\r\n\r\nترك تصرف در چاه ، باعث شود كه مالك از بعضى از منافعى كه زايد بر اصل منفعت چاه است محروم شود ؛ و موردى را كه ترك تصرف مزبور ، موجب ضرر مالك چاه شود را شامل نمىشود ؛ زيرا در اين صورت تعارض ضررين ايجاد مىشود ( ضرر صاحب چاه ، و ضرر همسايه ، با يكديگر تعارض پيدا مىكند ) كه در همين كتاب به آن خواهيم پرداخت ، ان‌شاءاللَّه تعالى .\r\n11 . مرحوم كلينى ، در كتاب « الكافى » « 1 » ، با سند خود ، از محمد بن حسين ، نقل كرده كه او گفت : به ابى محمد امام حسن عسگرى عليه السلام ، نوشتم كه شخصى در روستايى قناتى دارد ، شخص ديگرى مىخواهد قنات ديگرى براى روستاى خودش حفر كند ، در هر دو نوع زمين نرم و سخت ، چقدر فاصله بين اين دو قنات بايد باشد تا يكى به ديگرى ضرر وارد نكند ؟ امام عليه السلام ، مرقوم داشتند : به مقدارى كه يكى به ديگرى ضرر وارد نكند ، ان‌شاءاللَّه . « 2 »\r\n\r\n\r\n","description":"","footnote":"\r\n( 1 ) . الكافى ، ج 5 ، ص 293 ، ح 5 ، باب الضرار .\r\n( 2 ) . وسايل الشيعه ( اسلاميه ) ، ج 17 ، ص 342 ، ح 1 ، باب 14 ، از ابواب احياء الموات .\r\nوسايل الشيعه ( بيروت ) ، ج 25 ، ص 430 ، ح 32285 : « مُحَمَّدُ بْنُ يَعْقُوبَ ، عَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، قَالَ : كَتَبْتُ إِلَى أَبِى مُحَمَّدٍ عليه السلام ، رَجُلٌ كَانَتْ لَهُ قَنَاةٌ فِى قَرْيَةٍ ، فَأَرَادَ رَجُلٌ أَنْ يَحْفِرَ قَنَاةً أُخْرَى إِلَى قَرْيَةٍ لَهُ ، كَمْ يَكُونُ بَيْنَهُمَا فِى الْبُعْدِ حَتَّى لَاتُضِرَّ إِحْدَاهُمَا بِالْأُخْرَى فِى الْأَرْضِ إِذَا كَانَتْ صُلْبَةً أَوْ رِخْوَةً ؛ فَوَقَّعَ عليه السلام : عَلَى حَسَبِ أَنْ لَاتُضِرَّ إِحْدَاهُمَا بِالْأُخْرَى إِنْ شَاءَ اللَّهُ ؛ الْحَدِيثَ » .\r\n","page_name":" 63 ","page_number":63},
  {"content":"\r\n\r\nاين روايت دلالت دارد بر اين‌كه اصل حكم عدم جواز اضرار به ديگرى - هر چند اين اضرار به واسطه تصرّف در ملك مباح خود شخص باشد - براى راوى معلوم بوده ، به همين خاطر از جواز يا عدم جواز اضرار سؤال نكرده ، بلكه سؤال از اين است كه چه مقدار فاصله شود تا اضرار صورت نگيرد ؟\r\nاين كه عدم جواز اضرار براى راوى مفروغ عنه بوده ، ممكن است به دليل يكى از امور ذيل باشد :\r\n1 . اين حكم حكمى متعارف بين عقلاست ، و در اين‌گونه موارد عرف عقلا اضرار به غير را جايز نمىداند .\r\n2 . عمومات « لا ضرر » كه در روايات سابق به آن اشاره كرديم بين مسلمانان شايع بوده و همه مىدانستند .\r\n3 . رواياتى از ائمه قبلى عليهم السلام در خصوص اين‌كه لازم است بين دو چاه ، هزار يا پانصد ذراع فاصله باشد ، باعث شده راوى اصل حكم را بداند .\r\nدر هر حال ، نحوهء استدلال به اين روايت نيز ، مانند روايت سابق است ؛ تنها وجه تفاوت اين است كه در روايت سابق ، مورد سؤال تصرف در چاههاى موجود بود ، و در اين روايت سخن بر سر احداث چاه جديد است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n12 . مرحوم كلينى ، در كتاب « الكافى » « 1 » با سند خود ، از محمد بن حسين ، نقل كرده كه او گفت : به ابى محمد امام حسن عسگرى عليه السلام ، نوشتم كه شخصى بر روى نهر روستا آسيابى دارد ؛ مالك اين روستا شخصى است و مىخواهد آب را از غير اين نهر موجود ، به روستا برساند ، كه اگر چنين كارى كند آسياب از كار مىافتد ، آيا حق چنين كارى دارد ؟ امام عليه السلام مرقوم داشتند : از خدا بترسد و مطابق عرف عمل كند و به برادر مؤمنش ضرر وارد نكند . « 2 » ظاهر اين روايت اين است كه صاحب آسياب قبلًا حق بهره‌بردارى از نهر را داشته ، چرا كه در غير اين صورت استفاده او از نهر بدون اجازه ، تصرف عدوانى محسوب شده ، و صاحب روستا حق دارد كه مانع اين كار او شود و آسيابش را تعطيل كند ، هر چند نخواهد مسير آب را هم تغيير دهد ، چرا كه « الناس مسلطون على اموالهم » .\r\n\r\n\r\n","description":"","footnote":"\r\n( 1 ) . الكافى ، ج 5 ، ص 293 ، ح 5 ، باب الضرار .\r\n( 2 ) . وسايل الشيعه ( اسلاميه ) ، ج 17 ، ص 343 ، ح 1 ، باب 15 ، از ابواب احياء الموات .\r\nوسايل الشيعه ( بيروت ) ، ج 25 ، ص 431 ، ح 32286 : « مُحَمَّدُ بْنُ يَعْقُوبَ ، عَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، قَالَ : كَتَبْتُ إِلَى أَبِى مُحَمَّدٍ عليه السلام رَجُلٌ كَانَتْ لَهُ رَحًى عَلَى نَهَرِ قَرْيَةٍ ، وَالْقَرْيَةُ لِرَجُلٍ ، فَأَرَادَ صَاحِبُ الْقَرْيَةِ أَنْ يَسُوقَ إِلَى قَرْيَتِهِ الْمَاءَ فِى غَيْرِ هَذَا النَّهَرِ ، وَيُعَطِّلَ هَذِهِ الرَّحَى ، أَلَهُ ذَلِكَ أَمْ لَا ؟ فَوَقَّعَ عليه السلام : يَتَّقِى اللَّهَ وَيَعْمَلُ فِى ذَلِكَ بِالْمَعْرُوفِ ( وَلَا يَضُرُّ ) أَخَاهُ الْمُؤْمِنَ » .\r\n","page_name":" 65 ","page_number":65},
  {"content":"\r\n\r\nاگر اين‌گونه باشد كه صاحب آسياب از قبل حق بهره بردارى داشته ، منحرف كردن مسير آب مزاحم حق صاحب آسياب ، و تجاوز به حق او خواهد بود . بنابراين ، نهى امام از كار او ربطى به بحث ما پيدا نمىكند .\r\nولى آن‌چه باعث مىشود روايت فوق دلالت بر بحث ما داشته باشد اين است كه امام نهى خود را مستند به اين جهت ( تجاوز به حق صاحب آسياب ) نفرمودند ، بلكه حضرت حكم را مستند به عنوان « إضرار » كرده و فرمودند : « لا يضر أخاه المؤمن » . از اين اسناد استفاده مىشود كه عدم جواز اضرار مؤمن نسبت به برادرش ، حكم عامى است كه در همهء موارد جارى است . و اين حكم گرچه در ابتدا به نظر مىرسد كه حكم تكليفى « 1 » باشد ، ولى مىتوان با تأمل بيشتر حكم وضعى نيز از آن بر داشت نمود .\r\n13 . مرحوم كلينى ، در كتاب « الكافى » « 2 » ، از عقبة بن خالد ، از ابىعبداللَّه امام صادق عليه السلام ، در مورد مردى كه در منطقه‌اى قناتى حفر كرده كه باعث شده آب قنات اوّل از بين برود ، سؤال شد . حضرت\r\n\r\n\r\n","description":"","footnote":"\r\n( 1 ) . حكمى كه از طرف شارع انشاء شده و تحت يكى از عناوين پنجگانه : وجوب ، حرمت ، استحباب ، كراهت ، و اباحه ، داخل باشد ، حكم تكليفى ناميده مىشود . تمام امور اعتبارى كه قابل جعل و اعتبار باشد و اسم حكم بر آن اطلاق شود و از احكام تكليفى نباشد ، حكم وضعى ناميده مىشود ؛ مانند صحت ، فساد ، زوجيت ، ملكيت ، نجاست ، طهارت ، و . . . .\r\n( 2 ) . الكافى ، ج 5 ، ص 294 ، ح 7 ، باب الضرار .\r\n","page_name":" 66 ","page_number":66},
  {"content":"\r\n\r\nفرمودند : هر شب انتهاى ( خروجى ) چاهها را با هم مقايسه كنند و ببينند كدام يك باعث ضرر به ديگرى مىشود ، اگر چاه جديد به اولى ضرر زده ، آن را پر كنند . « 1 » مرحوم صدوق ، نيز اين روايت را به سند خود ، از عقبة بن خالد ، نقل كرده ، و اين اضافه در روايت او مشاهده مىشود : رسول خدا صلى الله عليه و آله چنين حكم كرد و فرمود : اگر چاه اوّل ، آب چاه جديد را گرفته ، صاحب چاه جديد حقى بر اوّلى ندارد . « 2 » در « مجمع البحرين » ، « حقائب‌البئر » را انتهاى چاه ، ترجمه كرده است . « 3 » اين روايت نيز دلالت بر عدم جواز اضرار به غير دارد ، هر چند\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 344 ، ح 1 ، باب 16 ، از ابواب احياء الموات .\r\nوسايل الشيعه ( بيروت ) ، ج 25 ، ص 432 ، ح 32287 : « مُحَمَّدُ بْنُ يَعْقُوبَ ، عَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، عَنْ مُحَمَّدِ بْنِ عَبْدِ اللَّهِ بْنِ هِلَالٍ ، عَنْ عُقْبَةَ بْنِ خَالِدٍ ، عَنْ أَبِى عَبْدِ اللَّهِ عليه السلام فِى رَجُلٍ أَتَى جَبَلًا ، فَشَقَّ فِيهِ قَنَاةً ، فَذَهَبَتْ قَنَاةُ الْآخَرِ بِمَاءِ قَنَاةِ الْأَوَّلِ . قَالَ فَقَالَ : يَتَقَاسَمَانِ بِحَقَائِبِ الْبِئْرِ لَيْلَةً لَيْلَةً فَيُنْظَرُ أَيَّتُهُمَا أَضَرَّتْ بِصَاحِبَتِهَا ، فَإِنْ رَأَيْتَ الْأَخِيرَةَ أَضَرَّتْ بِالْأُولَى فَلْتُعَوَّرْ » .\r\n( 2 ) . من لا يحضره الفقيه ، ج 3 ، ص 102 ، ح 3420 ، باب حكم الحريم .\r\n( 3 ) . مجمع البحرين ، ج 2 ، ص 46 : « . . . وحقائب البئر ، أعجازها ؛ ومنه الحديث سائقان بحقائب البئر . . . » .\r\nلسان العرب ، ج 5 ، ص 370 : « . . . وأعجاز الأمور : أواخرها . عَجزُ الشىء ، وعِجزُه ، وعُجُزُه ، وعَجُزُه ، وعَجِزُه : آخره » .\r\n","page_name":" 67 ","page_number":67},
  {"content":"\r\n\r\nاين اضرار به وسيله استفاده از زمين مباح حاصل شده باشد ؛ تا جايى كه امام عليه السلام ، امر به آزمايش و مقايسه نموده كه آب هر دو قنات را هر شب نگاه كنند ، اگر ثابت شد كه قنات جديد به اولى ضرر زده ، آن را پر كنند .\r\nو اما اين‌كه نفرمود اگر اولى به دوّمى ضرر زده ، دوّمى را پر كنند ، وجه آن واضح است ؛ زيرا اضرار در اين‌جا صدق نمىكند ، چرا كه دومى خودش اقدام كرده و قنات را در نزديك اولى حفر كرده ، و عادتاً چنين كارى باعث از دست رفتن آب قنات مىشود . از اين روايت حكم وضعى نيز استفاده مىشود .\r\n14 . مرحوم كلينى ، در كتاب « الكافى » « 1 » ، از طلحة بن زيد ، از ابى عبداللَّه امام صادق عليه السلام ، نقل كرده كه فرمودند : همسايه مانند خود شخص است ، نبايد به او ضرر وارد شود و يا در مورد او كار نا شايستى انجام شود . « 2 » اين روايت دلالت دارد بر اين‌كه اضرار به همسايه جايز نيست ، همان‌گونه كه اضرار به خود جايز نيست .\r\n\r\n\r\n","description":"","footnote":"\r\n( 1 ) . الكافى ، ج 5 ، ص 292 ، ح 1 ، باب الضرار .\r\n( 2 ) . وسايل الشيعه ( اسلاميه ) ، ج 17 ، ص 341 ، ح 2 ، باب 12 ، از ابواب احياء الموات .\r\nوسايل الشيعه ( بيروت ) ، ج 25 ، ص 428 ، ح 32280 : « مُحَمَّدُ بْنُ يَعْقُوبَ ، عَنْ مُحَمَّدِ بْنِ يَحْيَى ، عَنْ أَحْمَدَ بْنِ مُحَمَّدٍ ، عَنْ مُحَمَّدِ بْنِ يَحْيَى ، عَنْ طَلْحَةَ بْنِ زَيْدٍ ، عَنْ أَبِى عَبْدِاللَّهِ عليه السلام قَالَ : إِنَّ الْجَارَ كَالنَّفْسِ غَيْرَ مُضَارٍّ وَلَا آثِمٍ » .\r\n","page_name":" 68 ","page_number":68},
  {"content":"\r\n\r\nو عبارت « لا آثِم » شايد به اين معناست كه ارتكاب گناه در حق همسايه جايز نيست ، و هر اضرارى گناه است ( پس اضرار جايز نيست ) . يا به اين معناست كه اداى حق همسايگى به اين است كه به همسايه ضرر وارد نكند ، همين كه اين حق را ادا كرد ، ديگر گناهى بر او نيست . ( كه در اين صورت بايد « لا إثم » خوانده شود ) .\r\nمحدث كاشانى قدس سره ، بعد از نقل حديث فوق در كتاب « الوافى » « 1 » ، مىنويسد : « شايد منظور از اين حديث اين است كه همان گونه كه شخص به خود ضرر وارد نمىسازد ، و خود را به گناه نمىافكند ، و كارها را به حساب گناه خود نمىگذارد ، هم‌چنين سزاوار است كه به برادرش ضرر وارد نكند ، و او را در گناه نيفكند ، و كارها را به حساب گناه او نگذارد . گفته شده : « أثمه » ، يعنى او را در اثم واقع كرد . و « أثمه اللَّه فى كذا » ، يعنى عدّه عليه إثماً . « 2 » 15 . مرحوم طبرسى ، در « مجمع البيان » « 3 » ، در تفسير آيه : « . . . مِنْ بَعْدِ وَصِيَّةٍ يُوصَى بِهَا أَوْ دَيْنٍ غَيْرَ مُضَارٍّ . . . » « 4 » ، گفته است ، در حديث ( مرسل ) آمده است كه : ضرر وارد كردن در وصيت ، از گناهان\r\n\r\n\r\n","description":"","footnote":"\r\n( 1 ) . الوافى ، ج 5 ، ص 519 ، ح 162487 .\r\n( 2 ) . لسان العرب ، ج 12 ، ص 5 : « . . . اثِم فلان ، بالكسر ، يأثَم إثماً ومأثماً ، أى وقع فى الإثم ؛ فهو آثِم وأثيم وأثوم أيضاً . وأثَمَه اللَّه فى كذا ، يأثمُه ويأثِمُه ، أى عدّه عليه إثماً ، فهو مأثومٌ » .\r\n( 3 ) . مجمع البيان ، ج 3 ، ص 29 .\r\n( 4 ) . سورهء نساء ( 4 ) ، آيهء 12 .\r\n","page_name":" 69 ","page_number":69},
  {"content":"\r\n\r\nكبيره « 1 » است .\r\nظاهر اين روايت به قرينهء ساير رواياتى كه در اين باب وارد شده اين است كه ضرر وارد كردن در وصيت به اين است كه تمام مال يا بيش از ثلث را وصيت كند ؛ كه از اين روايت - خصوصاً با توجّه به آيه شريفه كه تنها بر حكم تكليفى دلالت ندارد ، بلكه حكم وضعى را هم شامل مىشود - استفاده مىشود كه چنين وصيتى صحيح نبوده ونافذ نيست .\r\n16 . مرحوم صدوق ، در كتاب « ثواب الأعمال » « 2 » ، با سند خود ، از پيامبر صلى الله عليه و آله نقل مىكند : كسى كه به زنى ضرر وارد كند ، تا جايى كه آن زن ، طلاق خُلعى خود را بخواهد ، خدا به كمتر از آتش او را عذاب نمىكند - تا آن‌جا كه مىفرمايد - هر كس به مسلمانى ضرر وارد كند از ما نيست و ما از او نيستيم ، نه در دنيا و نه در آخرت . « 3 »\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 13 ، ص 359 ، ح 4 ، باب 8 ، از ابواب كتاب الوصايا .\r\nوسايل الشيعه ( بيروت ) ، ج 19 ، ص 268 ، ح 24564 : « الْفَضْلُ بْنُ الْحَسَنِ الطَّبْرِسِى ، فِى مَجْمَعِ الْبَيَانِ ، قَالَ جَاءَ فِى الْحَدِيثِ : إِنَّ الضِّرَارَ فِى الْوَصِيَّةِ مِنَ الْكَبَائِرِ » .\r\n( 2 ) . ثواب الاعمال ، ص 285 .\r\n( 3 ) . وسايل الشيعه ( اسلاميه ) ، ج 15 ، ص 489 ، ح 1 ، باب 2 ، از ابواب كتاب الخلع و المبارات .\r\nوسايل الشيعه ( بيروت ) ، ج 22 ، ص 282 ، ح 28597 : « مُحَمَّدُ بْنُ عَلِى بْنِ الْحُسَيْنِ ، فِى عِقَابِ الْأَعْمَالِ ، بِسَنَدٍ تَقَدَّمَ فِى عِيَادَةِ الْمَرِيضِ ، عَنِ النَّبِى صلى الله عليه و آله فِى حَدِيثٍ قَالَ : وَمَنْ أَضَرَّ بِامْرَأَةٍ حَتَّى تَفْتَدِى مِنْهُ نَفْسَهَا ، لَمْ يَرْضَ اللَّهُ لَهُ بِعُقُوبَةٍ دُونَ النَّارِ ؛ . . . وَمَنْ ضَارَّ مُسْلِماً فَلَيْسَ مِنَّا وَلَسْنَا مِنْهُ فِى الدُّنْيَا وَالْآخِرَةِ . . . » .\r\n","page_name":" 70 ","page_number":70},
  {"content":"\r\n\r\nو معلوم است كه قطعه آخر حديث ، مطلق است ، و به طور مطلق بر عدم جواز اضرار به مسلمان دلالت دارد .\r\n17 . مرحوم كلينى ، در كتاب « الكافى » « 1 » ، با سند خود ، از حلبى ، از ابى عبد اللَّه امام صادق عليه السلام ، نقل كرده كه فرمود : . . . ( خداوند متعال ) نهى كرد از اين‌كه به بچه يا به مادرش در مدت شير دادن ضرر وارد شود . « 2 » در ذيل اين باب ، روايت ديگرى نزديك به اين مضمون وجود دارد . « 3 » 18 . مرحوم كلينى ، در كتاب « الكافى » « 4 » ، با سند خود ، از حلبى ، از\r\n\r\n\r\n","description":"","footnote":"\r\n( 1 ) . الكافى ، ج 6 ، ص 41 ، ح 6 ، باب الرضاع .\r\n( 2 ) . وسايل الشيعه ( اسلاميه ) ، ج 15 ، ص 177 ، ح 3 ، باب 70 ، از ابواب احكام الاولاد .\r\nوسايل الشيعه ( بيروت ) ، ج 21 ، ص 454 ، ح 27565 : « مُحَمَّدُ بْنُ يَعْقُوبَ ، عَنْ عَلِى بْنِ إِبْرَاهِيمَ ، عَنْ أَبِيهِ ، عَنِ ابْنِ أَبِى عُمَيْرٍ ، عَنْ حَمَّادٍ ، عَنِ الْحَلَبِى ، عَنْ أَبِى عَبْدِ اللَّهِ عليه السلام فِى حَدِيثٍ : أَنَّهُ نَهَى أَنْ يُضَارَّ بِالصَّبِى أَوْ تُضَارَّ أُمُّهُ فِى رَضَاعِهِ . . . » .\r\n( 3 ) . وسايل الشيعه ( اسلاميه ) ، ج 15 ، ص 178 ، ح 7 ، باب 70 ، از ابواب احكام الاولاد .\r\nوسايل الشيعه ( بيروت ) ، ج 21 ، ص 455 ، ح 27569 : « وَبِإِسْنَادِهِ عَنْ عَلِى بْنِ أَبِى حَمْزَةَ ، عَنْ أَبِى بَصِيرٍ ، عَنْ أَبِى عَبْدِ اللَّهِ عليه السلام قَالَ : سَمِعْتُهُ يَقُولُ : الْمُطَلَّقَةُ الْحُبْلَى يُنْفَقُ عَلَيْهَا حَتَّى تَضَعَ حَمْلَهَا ، وَهِى أَحَقُّ بِوَلَدِهَا أَنْ تُرْضِعَهُ بِمَا تَقْبَلُهُ امْرَأَةٌ أُخْرَى ؛ يَقُولُ اللَّهُ عَزَّوَجَلَّ : « لا تُضَارَّ والِدَةٌ بِوَلَدِها وَلا مَوْلُودٌ لَهُ بِوَلَدِهِ وَعَلَى الْوارِثِ مِثْلُ ذلِكَ » . لَايُضَارَّ بِالصَّبِى وَلَا يُضَارَّ بِأُمِّهِ فِى رَضَاعِهِ . . . » .\r\n( 4 ) . الكافى ، ج 7 ، ص 349 ، ح 2 ، باب ما يلزم من يحفر البئر . . . .\r\n","page_name":" 71 ","page_number":71},
  {"content":"\r\n\r\nابىعبداللَّه امام صادق عليه السلام ، نقل مىكند : از حضرت سؤال كردم از چيزى كه در راه گذاشته شده ، و وقتى چهارپايى به آن مىرسد ترسيده و صاحب خود را مجروح مىكند ؛ حضرت فرمودند : هر چيزى كه در راه مسلمانان موجب ضرر شود ، صاحب آن ضامن پيامدهاى آن است . « 1 » در اين روايت ، امام عليه السلام حكم كردند به اين‌كه تصرف در راهى كه مباح است اگر به نحوى باشد كه موجب ضرر زدن به ديگران شود موجب ضمان است ؛ و عمومى بودن راه ، مانع اين حكم نيست .\r\n19 . مرحوم شيخ « 2 » ، با سند خود ، از ابى الصباح كنانى ، از ابىعبداللَّه امام صادق عليه السلام نقل مىكند كه حضرت فرمود : هر كس در راه مسلمانان ضررى وارد كند ، ضامن آن خواهد بود . « 3 »\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 19 ، ص 181 ، ح 1 ، باب 9 ، از ابواب موجبات الضمان .\r\nوسايل الشيعه ( بيروت ) ، ج 29 ، ص 243 ، ح 35543 : « محَمَّدُ بْنُ يَعْقُوبَ ، عَنْ عَلِى بْنِ إِبْرَاهِيمَ ، عَنْ أَبِيهِ ، عَنِ ابْنِ أَبِى عُمَيْرٍ ، عَنْ حَمَّادٍ ، عَنِ الْحَلَبِى ، عَنْ أَبِى عَبْدِ اللَّهِ عليه السلام قَالَ : سَأَلْتُهُ عَنِ الشَّيْءِ يُوضَعُ عَلَى الطَّرِيقِ ، فَتَمُرُّ الدَّابَّةُ ، فَتَنْفِرُ بِصَاحِبِهَا فَتَعْقِرُهُ . فَقَالَ : كُلُّ شَيْءٍ يُضِرُّ بِطَرِيقِ الْمُسْلِمِينَ ، فَصَاحِبُهُ ضَامِنٌ لِمَا يُصِيبُهُ » .\r\n( 2 ) . تهذيب الاحكام ، ج 10 ، ص 230 ، ح 38 ، باب ضمان النفوس و غيرها .\r\n( 3 ) . وسايل الشيعه ( اسلاميه ) ، ج 19 ، ص 181 ، ح 2 ، باب 9 ، از ابواب موجبات الضمان .\r\nوسايل الشيعه ( بيروت ) ، ج 29 ، ص 243 ، ح 35544 : « وَقَدْ تَقَدَّمَ حَدِيثُ أَبِى الصَّبَّاحِ ، عَنْ أَبِى عَبْدِ اللَّهِ عليه السلام : كُلُّ مَنْ أَضَرَّ بِشَيْءٍ مِنْ طَرِيقِ الْمُسْلِمِينَ فَهُوَ لَهُ ضَامِنٌ » .\r\n","page_name":" 72 ","page_number":72},
  {"content":"\r\n\r\n20 . مرحوم صدوق « 1 » ، با سند خود ، از حسن بن زياد ، از ابىعبداللَّه امام صادق عليه السلام ، نقل مىكند كه حضرت فرمود : سزاوار نيست ، مرد زنش را طلاق دهد ، سپس بدون اين‌كه به او نيازى داشته باشد مراجعه كند ، و مجدداً او را طلاق دهد ؛ اين كار ضرر زدنى است كه خداوند از آن نهى كرده است ؛ مگر اين‌كه طلاق دهد و به نيت اين‌كه او را نگهدارد رجوع كند . « 2 » اين سخن حضرت كه فرمود : « فهذا الضرار الذى نهى اللَّه عزّوجلّ عنه » اشاره به قول خداوند است كه فرمود : « . . . وَلَا تُمْسِكُوهُنَّ ضِرَاراً لِتَعْتَدُوا . . . » . « 3 » در اين باب ( باب 34 از ابواب اقسام الطلاق ) روايات ديگرى نيز به اين معنا وجود دارد كه مىتوانيد به آن مراجعه كنيد .\r\nتا اين‌جا رواياتى كه از طرق شيعه به دست ما رسيده - عام و خاص - را نقل كرديم ؛ روايات خاص ديگرى هم در ابواب\r\n\r\n\r\n","description":"","footnote":"\r\n( 1 ) . من لا يحضره الفقيه 3 / 502 ، ح 4762 ، باب طلاق العده .\r\n( 2 ) . وسايل الشيعه ( اسلاميه ) ، ج 15 ، ص 402 ، ح 1 ، باب 34 ، از ابواب اقسام الطلاق .\r\nوسايل الشيعه ( بيروت ) ، ج 22 ، ص 172 ، ح 28309 : « مُحَمَّدُ بْنُ عَلِى بْنِ الْحُسَيْنِ ، بِإِسْنَادِهِ عَنِ الْبَزَنْطِى ، عَنْ عَبْدِ الْكَرِيمِ بْنِ عَمْرٍو ، عَنِ الْحَسَنِ بْنِ زِيَادٍ ، عَنْ أبِى عَبْدِ اللَّهِ عليه السلام قَالَ : لَايَنْبَغِى لِلرَّجُلِ أَنْ يُطَلِّقَ امْرَأَتَهُ ثُمَّ يُرَاجِعَهَا وَلَيْسَ لَهُ فِيهَا حَاجَةٌ ، ثُمَّ يُطَلِّقَهَا ؛ فَهَذَا الضِّرَارُ الَّذِى نَهَى اللَّهُ عَزَّ وَجَلَّ عَنْهُ إِلَّا أَنْ يُطَلِّقَ ثُمَّ يُرَاجِعَ وَهُوَ يَنْوِى الْإمْسَاكَ » .\r\n( 3 ) . سورهء بقره ( 2 ) ، آيهء 231 .\r\n","page_name":" 73 ","page_number":73},
  {"content":"\r\n\r\nمختلف وجود دارد كه با تتبع مىتوان به آن‌ها دست يافت ؛ ولى روايات مهم و عمده در اين بحث همان روايات عام است كه نقل آن گذشت .\r\n\r\nروايات از طريق اهل تسنّن\r\nاما رواياتى كه از طريق اهل تسنّن در اين موضوع وارد شده :\r\n1 . احمد ، در « مسند » « 1 » خود ، از « عبادة » ، نقل كرده كه گفت : از احكام رسول خدا صلى الله عليه و آله اين بود كه مىفرمود :\r\nمعدن جُبار است ؛ چاه جُبار است ؛ آسيب رساندن چارپايان جُبار است « 2 » ؛ [ عجماء ، يعنى چارپا ؛ و جُبار ، يعنى باطل و بيهوده‌اى\r\n\r\n\r\n","description":"","footnote":"\r\n( 1 ) . مسند احمد بن حنبل ، ج 5 ، ص 326 : « حَدَّثَنَا عَبْدُ اللهِ ، حَدَّثَنَا أَبُو كَامِلٍ الْجَحْدَرِى ، حَدَّثَنَا الْفُضَيْلُ بْنُ سُلَيْمَانَ ، حَدَّثَنَا مُوسَى بْنُ عُقْبَةَ ، عَنْ إِسْحَاقَ بْنِ يَحْيَى بْنِ الْوَلِيدِ بْنِ عُبَادَةَ بْنِ الصَّامِتِ ، عَنْ عُبَادَةَ قَالَ : إِنَّ مِنْ قَضَاءِ رَسُولِ اللهِ صلى الله عليه و آله : أَنَّ الْمَعْدِنَ جُبَارٌ ، وَالْبِئْرَ جُبَارٌ ، وَالْعَجْمَاءَ جَرْحُهَا جُبَارٌ ، وَالْعَجْمَاءُ : الْبَهِيمَةُ مِنَ الأَنْعَامِ وَغَيْرِهَا ، وَالْجُبَارُ : هُوَ الْهَدْرُ الَّذِى لَا يُغَرَّمُ . وَقَضَى فِى الرِّكَازِ الْخُمُسَ . وَقَضَى أَنَّ تَمْرَ النَّخْلِ لِمَنْ أَبَّرَهَا إِلَّا أَنْ يَشْتَرِطَ الْمُبْتَاعُ . وَقَضَى أَنَّ مَالَ الْمَمْلُوكِ لِمَنْ بَاعَهُ إِلَّا أَنْ يَشْتَرِطَ الْمُبْتَاعُ . . . . وَقَضَى لِلْجَدَّتَيْنِ مِنَ الْمِيرَاثِ بِالسُّدُسِ بَيْنَهُمَا بِالسَّوَاءِ . وَقَضَى أَنَّ مَنْ أَعْتَقَ شِرْكًا فِى مَمْلُوكٍ ، فَعَلَيْهِ جَوَازُ عِتْقِهِ إِنْ كَانَ لَهُ مَالٌ . وَقَضَى أَنْ لَا ضَرَرَ وَلَا ضِرَارَ . وَقَضَى أَنَّهُ لَيْسَ لِعِرْقٍ ظَالِمٍ حَقٌّ . وَقَضَى بَيْنَ أَهْلِ الْمَدِينَةِ فِى النَّخْلِ لَا يُمْنَعُ نَفْعُ بِئْرٍ ، وَقَضَى بَيْنَ أَهْلِ الْبَادِيَةِ أَنَّهُ لَا يُمْنَعُ فَضْلُ مَاءٍ لِيُمْنَعَ فَضْلُ الْكَلَأِ . . . » .\r\n( 2 ) . معنى اين احكام اين است كه ، اگر معدن بر سر معدنچى فرو بريزد و كشته شود ، خون اوهدر است و كسى ضامن نيست ؛ هم‌چنين اگر كسى در چاه معمولى سقوط كند و كشته شود ، خون او تاوان ندارد ؛ و هم‌چنين اگر چارپايى هنگام چرا به انسانى يا شيئ صدمه وارد كند ، آن نيز هدر است و كسى ضامن نيست .\r\n","page_name":" 74 ","page_number":74},
  {"content":"\r\n\r\nكه جبران و تاوان ندارد 
  ] ؛ و حكم كرد كه گنج خمس دارد ؛ و حكم كرد كه ثمره نخل ، ملك كسى است كه آن را تلقيح كرده ، مگر اين‌كه فروشنده شرط كند « 1 » ؛ و حكم كرد كه مال مملوك براى فروشنده است ؛ . . . ( روايت ادامه دارد تا جايى كه مىگويد : ) و حكم كرد كه براى جد و جدّه ، يك ششم از ميراث به طور مساوى است ؛ و حكم كرد كه اگر كسى بخش‌هايى از عبد را آزاد كرد ، بر اوست كه اگر عبد مالى دارد اجازه آزادى كامل را به او بدهد « 2 » ؛ و حكم كرد كه « لا ضرر و لا ضرار » ؛ و حكم كرد براى ريشه‌اى كه ظلماً كاشته شده حقى نيست « 3 » ؛ و حكم كرد كه اهل شهر در مورد نخل ، مانع زيادى آب\r\n\r\n\r\n","description":"","footnote":"\r\n( 1 ) . معنى آن اين است كه ، اگر كسى نخلى را بفروشد كه بار دارد ، ثمره آن در بيع داخل‌نيست ، و بر ملك فروشنده باقى مى ماند .\r\nلسان العرب ، ج 3 ، ص 4 : « أبر : أبر النخل و الزرع . . . : أصلحه . و زمن الأبار ، زمن تلقيح النخل واصلاحه . تأبير النخل ، تلقيحه . ( درخت را پيوند زد ، يا گرد نرى زد ) . التأبير : التشقيق والتلقيح » .\r\n( 2 ) . من اعتق شركاً له فى عبد ؛ أى حصة و نصيباً .\r\n( 3 ) . معنى آن اين است كه ، اگر كسى در زمين شخصى كه قبلًا آن را احياء كرده وارد شود ، و در آن درختى يا زراعتى بكارد كه به اين واسطه داراى حقى شود ، چنين حقى براى او ايجاد نمىشود .\r\nابن اثير مىگويد : ( عبارت حديث : « ليس لعرق ظالم حق ) » عرقٍ ظالمٍ ( با تنوين ) خوانده مىشود ، كه در اين صورت مضاف آن حذف شده ، و در اصل ، ذى عرقٍ ظالمٍ بوده ؛ يعنى براى صاحب ريشه‌اى كه ظالم است و ملك ديگرى را غصب كرده ، حقى نيست .\r\n","page_name":" 75 ","page_number":75},
  {"content":"\r\n\r\nچاه نشوند ؛ و حكم كرد كه اهل باديه مانع زيادى آب نشوند تا زيادى سبزه از بين برود ؛ . . .\r\nشك نيست كه اين احكام ، در وقايع مختلفى صادر شده ، ولى « عباده » ، متن احكام را جداى از موارد صدور آن‌ها ذكر كرده ؛ و مضمون حديث ، شاهد خوبى بر اين مدعا است . بر اين اساس ، طبيعى به نظر مىرسد كه قول حضرت صلى الله عليه و آله : « لا ضرر و لا ضرار » ، به طور مستقل صادر نشده باشد ، بلكه اين حكم نيز در قضيه خاص يا موارد متعدّدى از حضرت صادر شده ، ولى عباده آن را جداى از مورد آن در اين‌جا نقل كرده است . و احتمال هم دارد كه دقيقاً همان قضيّهء سمرة بن جندب باشد ، يا آن‌كه مربوط به قضيّهء شفعه ، يا قضيّهء منع زيادى آب ، باشد . در اين صورت ما نمىتوانيم به اين جمله به عنوان حكمى مستقل ، كه به صورت كلّى از حضرت صادر شده نگاه كنيم .\r\n2 . ابن اثير ، در « النهاية » « 1 » ، به صورت مرسل از پيامبر صلى الله عليه و آله نقل كرده كه فرمود : « لا ضرر و لا ضرار فى الإسلام » . « 2 »\r\n\r\n\r\n","description":"","footnote":"\r\n( 1 ) . النهايه فى غريب الحديث و الاثر ، ج 3 ، ص 172 .\r\n( 2 ) . الضرُّ : ضد النفع . ضَرَّه يَضُرُّه ضَراً وضِراراً وأضرِّ به يُضِرُّ إضراراً . فمعنى قوله : لا ضرر ، أى لا يَضُرُّ الرجل أخاه فَيَنْقُصَه شيئاً من حقه . والضِّرارُ : فَعالٌ من الضر ، أى لا يجازيه على إضراره بإدخال الضَّرَر عليه . والضَّرَرُ : فعل الواحد . والضِّرارُ : فعل الإثنين . والضَّرَر : ابتداء الفعل . والضِّرارُ : الجزاء عليه . وقيل الضَّررُ : ما تضرُ به صاحبك وتنتفع به أنت . والضِّرَار : أن تَضُرُّه من غير أن تنتفع به . وقيل هما بمعنى ، و تَكرَارُهُما للتأكيد .\r\n","page_name":" 76 ","page_number":76},
  {"content":"\r\n\r\nاحتمال اين‌كه ابن اثير ، اين كلام را تقطيع كرده باشد و از اصل حديث جدا كرده باشد ، زياد است ؛ بنابراين به عنوان يك حكم مستقل نمىتوان به آن اعتماد نمود .\r\n\r\nكلمات علماى اصحاب\r\nمحققين از علماى اماميه ( رضوان اللَّه تعالى عليهم ) ، در كتب خود عبارات مختلفى دارند كه بر اين معنا دلالت مىكند كه اين حديث بين عامّه و خاصه ، مورد اتفاق است .\r\n1 . علّامه قدس سره ، در « التذكرة » « 1 » ، در مسئله اوّل از خيار غبن ، مىنويسد : بنابر نظر علماى ما ، غبن سبب خيار براى مغبون مىشود ؛ مالك و احمد نيز به استناد قول پيامبر صلى الله عليه و آله : « لا ضرر و لا ضرار فى الاسلام » ، همين قول را قبول دارند .\r\nاز عبارت علّامه معلوم مىشود كه مستند مالك و احمد نيز در اين حكم ، حديث نفى ضرر است . البته احتمال دارد كه حديث نفى ضرر ، فقط دليل مختار او و اصحاب اماميه باشد ، كه در اين صورت\r\n\r\n\r\n","description":"","footnote":"\r\n( 1 ) . تذكرة الفقهاء ، ج 11 ، ص 69 .\r\n","page_name":" 77 ","page_number":77},
  {"content":"\r\n\r\nترجمهء عبارت اين‌گونه مىشود : علماى ما به استناد قول پيامبر صلى الله عليه و آله :\r\n« لا ضرر و لا ضرار فى الاسلام » قائلند به اين‌كه غبن ، سبب خيار براى مغبون مىشود ؛ مالك و احمد نيز همين نظر را دارند . به هر حال ، تمسّك علّامه به اين حديث در اين‌جا ، شاهد بر اين است كه اين حديث نزد عامّه و خاصّه ، مورد اعتماد است .\r\n2 . سيّد ابوالمكارم ابن زهرة ، در كتاب « الغنية » « 1 » ، در اواخر ابواب خيار از كتاب بيع ، براى اثبات حكم ارش ، مىنويسد : براى ردّ قول مخالف به حديث « لا ضرر و لا ضرار » احتجاج شده است .\r\n3 . شيخ الطائفه ، در كتاب « خلاف » « 2 » ، در مسئله 60 از كتاب بيع ، باب حكم خيار غبن ، مىنويسد : دليل ما حديثى است كه از پيامبر صلى الله عليه و آله روايت شده كه فرمود : « لا ضرر و لا ضرار » .\r\nدر اين‌جا ايشان قيد « فى الاسلام » را نياورده ، در حالى كه در كتاب شفعه « 3 » ، در مسئله 14 ، مىنويسد : و قول پيامبر صلى الله عليه و آله كه فرمود :\r\n« لا ضرر و لا ضرار فى الاسلام » ، دلالت بر اين حكم دارد . بنابراين ، پذيرش اين‌كه قيد « فى الاسلام » جزو روايت باشد ، مشكل به نظر مىرسد .\r\n\r\n\r\n","description":"","footnote":"\r\n( 1 ) . غنية النزوع الى علمى الاصول و الفروع ، ص 223 .\r\n( 2 ) . الخلاف ، ج 3 ، ص 42 .\r\n( 3 ) . الخلاف ، ج 3 ، ص 440 .\r\n","page_name":" 78 ","page_number":78},
  {"content":"\r\n\r\nنتيجه اين‌كه ، امثال اين‌گونه تعبيرات در كتب عامّه و خاصّه ، دلالت مىكند بر اين‌كه اين روايت به نحوى مورد اجماع علما بوده ، به‌گونه‌اى كه آن را مسلّم مىگرفته‌اند .\r\nتوجّه به اين نكته لازم است كه صاحب وسائل قدس سره اين بخش از روايت ، يعنى عبارت « لا ضرر و لا ضرار » را به طور مجزا در ابواب مختلف « وسائل الشيعه » ، - مثل باب 17 از ابواب خيار « 1 » - روايت كرده ، كه ممكن است اين شبهه را به ذهن بياورد كه آن‌ها روايات ديگرى است كه مىتوان براى اثبات اين عبارت « لا ضرر و لا ضرار » به آن‌ها استناد كرد ؛ ولى با اندك تأملى در أسناد آن روايات مىتوان فهميد كه سند آن‌ها همان سند روايت زراره ، در قضيهء سمرة بن جندب ؛ و روايت عقبه ، در قضيهء منع زيادى آب است .\r\nآن‌چه از روايات كه به نحو عام و خاص دلالت بر اين قاعده\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 12 ، ص 364 ، ح 3 و 4 و 5 ، باب 17 ، از ابواب الخيار .\r\nوسايل الشيعه ( بيروت ) ، ج 18 ، ص 32 ، ح 23073 و 23074 و 23075 : « وَعَنْهُمْ ، عَنِ ابْنِ خَالِدٍ ، عَنْ أَبِيهِ ، عَنِ ابْنِ بُكَيْرٍ ، عَنْ زُرَارَةَ ، عَنْ أَبِى جَعْفَرٍ عليه السلام ، فِى حَدِيثٍ أَنَّ رَسُولَ اللَّهِ صلى الله عليه و آله قَالَ : لَاضَرَرَ وَلَا ضِرَارَ » .\r\n« وَعَنْ مُحَمَّدِ بْنِ يَحْيَى ، عَنْ مُحَمَّدِ بْنِ الْحُسَيْنِ ، عَنْ مُحَمَّدِ بْنِ عَبْدِ اللَّهِ بْنِ هِلَالٍ ، عَنْ عُقْبَةَ بْنِ خَالِدٍ ، عَنْ أَبِى عَبْدِ اللَّهِ عليه السلام ، فِى حَدِيثٍ أَنَّ رَسُولَ اللَّهِ صلى الله عليه و آله قَالَ : لَاضَرَرَ وَلَا ضِرَارَ » .\r\n« وَعَنْ عَلِى بْنِ مُحَمَّدِ بْنِ بُنْدَارَ ، عَنْ أَحْمَدَ بْنِ أَبِى عَبْدِ اللَّهِ ، عَنْ أَبِيهِ ، عَنْ بَعْضِ أَصْحَابِنَا ، عَنْ عَبْدِ اللَّهِ بْنِ مُسْكَانَ ، عَنْ زُرَارَةَ ، عَنْ أَبِى جَعْفَرٍ عليه السلام ، فِى حَدِيثٍ أَنَّ رَسُولَ اللَّهِ صلى الله عليه و آله قَالَ : لَاضَرَرَ وَلَا ضِرَارَ عَلَى مُؤْمِنٍ » .\r\n","page_name":" 79 ","page_number":79},
  {"content":"\r\n\r\nمىكند و ما در كتب فريقين بر آن دست يافتيم را نقل كرديم ، و نتيجه اين شد كه عبارت « لا ضرر و لا ضرار » را زراره ، و ابوعبيده حذاء ، از امام باقر عليه السلام ؛ و عقبة بن خالد ، از امام صادق عليه السلام ؛ و مرحوم صدوق ، و قاضى نعمان مصرى ، به صورت مرسل ؛ روايت كرده‌اند ، و مرحوم شيخ ، و علّامه ، و ابن زهره ، در كتب خود آن را مسلّم گرفته‌اند ؛ و از عامّه ، احمد ، به صورت مسند ؛ و ابن اثير ، به صورت مرسل نقل كرده‌اند .\r\nعلاوه بر اين ، روايات خاصّهء ديگرى در مواضع پراكنده‌اى در كتب فقهى ، مضمون اين روايت را تأييد مىكند . بنابراين اگر ادعاى تواتر نكنيم - آن‌گونه كه صاحب كتاب « الايضاح » « 1 » ، در باب رهن ، از فخرالدين ادعاى اجماع را حكايت كرده - لا اقل اين است كه اين روايت از روايات مستفيضه است كه جاى شكى در اعتماد بر آن نيست ، حتى براى كسانى كه قائل به عدم حجّيت خبر واحد مىباشند .\r\n* * *\r\n\r\n\r\n","description":"","footnote":"\r\n( 1 ) . ايضاح الفوائد فى شرح مشكلات القواعد ، ج 2 ، ص 48 : « . . . والضرر منفى بالحديث‌المتواتر . . . » .\r\n","page_name":" 80 ","page_number":80},
  {"content":"\r\n\r\n\r\nمقام دوم : مفاد قاعدهء « لا ضرر »\r\nقبل از شروع در بيان مضمون و محتواى قاعده ، دو مقدّمه ، كه در فهم مفاد قاعده ، تأثير بسزايى دارد را ذكر مىكنيم .\r\n\r\nمقدّمه اوّل : وجود قيد « فى الإسلام »\r\nاز آن‌چه در فصل سابق گذشت ، معلوم شد كه حديث « لا ضرر و لا ضرار » ، در بعضى از روايات ، عبارت « فى الاسلام » « 1 » را نيز به دنبال خود داشت ، سوال اين است كه آيا وجود اين عبارت ، به\r\n\r\n\r\n","description":"","footnote":"\r\n( 1 ) . از بعضى كلمات مرحوم شيخ الشريعة اصفهانى قدس سره استفاده مىشود كه اين قيد فقط درنقل ابن اثير وجود دارد ؛ [ قاعدة لا ضرر ، ص 12 : « . . . لا أدرى من أين جاء ابن الأثير - فى النهاية - بهذه الزيادة ! . . . » . 
  ] و در مقابل بعضى معاصران او ادعاى تواتر در وجود اين قيد كرده‌اند ! ؛ كه هر دو قول خلاف واقع است .\r\n","page_name":" 81 ","page_number":81},
  {"content":"\r\n\r\nطرق صحيحه اثبات شده است تا بتوان به آن اعتماد كرد ، و اگر معنايى از آن استفاده شد مطابق آن حكم كرد ، يا نه ؟\r\nپاسخ اين است كه ، آن‌چه بعد از تأمل دقيق در أسناد اين روايات ظاهر مىشود ، اين است كه وجود عبارت « فى الاسلام » به دنبال حديث « لا ضرر و لا ضرار » ثابت نيست ؛ زيرا از ميان روايات ، آن‌هايى كه اين عبارت را در پى داشت ، موارد زير بود :\r\n1 . مرسله صدوق « 1 » ؛\r\n2 . مرسله ابن اثير « 2 » ؛\r\n3 . مرسله طريحى « 3 » ؛ در ماده « ضرر » ، ذيل حديث شفعه ؛ « 4 » 4 . در كلام شيخ ، در « الخلاف » « 5 » ، در مسئله 14 از كتاب شفعه ؛ « 6 » 5 . در كلام علّامه ، در « تذكرة » « 7 » ، در مسئله 1 ، از خيار غبن .\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 3 ، ص 77 ، ح 3369 ، باب الشفعة .\r\n( 2 ) . النهايه فى غريب الحديث و الاثر ، ج 3 ، ص 172 .\r\n( 3 ) . مجمع البحرين ، ج 3 ، ص 283 ، باب ما أوّله الضاد .\r\n( 4 ) . كه البته به نظر مى رسد سهو قلم از جانب ايشان باشد ؛ زيرا حديث شفعه در جوامع روايى ما آمده ، و عبارت « فى الاسلام » را ندارد ؛ و شك نيست كه مرحوم طريحى نيز حديث را از اين مجامع نقل كرده است .\r\n( 5 ) . الخلاف ، ج 3 ، ص 440 .\r\n( 6 ) . اين در حالى است كه خود ايشان در مسئله 60 كتاب بيع ، حديث را بدون عبارت « فى الاسلام » نقل كرده است . ( الخلاف ، ج 3 ، ص 42 ) .\r\n( 7 ) . تذكرة الفقهاء ، ج 11 ، ص 69 .\r\n","page_name":" 82 ","page_number":82},
  {"content":"\r\n\r\nانصاف حكم مىكند كه هيچ يك از اين مرسلات ، با وجود احتمال سهو و اشتباه در بعضى از موارد آن ، در حدّى نيست كه بتوان به آن اعتماد كرد ؛ و بر اين اساس نوبت به ملاحظه تعارض بين طرق اين روايات ( رواياتى كه قيد « فى الاسلام » را دارد ، با رواياتى كه اين زيادى را ندارد ) نمىرسد .\r\nلازم به ذكر است كسانى كه به اين روايات اعتماد كرده‌اند ، براى رفع تعارض بين اين روايات و رواياتى كه قيد « فى الاسلام » را ندارند ، مىگويند : در مقام چنين تعارضى ، آن روايتى كه دربردارنده زيادى است مقدم است ، به دليل اين‌كه در جاى خود ثابت شده كه « اصالة عدم الزيادة » « 1 » بر « اصالة عدم النقيصة » مقدم است ؛ زيرا خيلى كم اتفاق مىافتد كه راوى از روى سهو چيزى را اضافه كند ، بلكه آن‌چه معمول است اين است كه سهواً عبارت يا كلمه‌اى را جا مىگذارند ؛ نتيجه اين‌كه در اين‌جا روايتى كه قيد « فى الاسلام » را دارد مقدم است ، و بايد مطابق آن عمل كرد .\r\nمرحوم نايينى « 2 » قدس سره در جواب اين استدلال مىگويد : مبناى اين\r\n\r\n\r\n","description":"","footnote":"\r\n( 1 ) . « اصالة عدم الزيادة » يعنى اين‌كه اگر در متن روايتى شك كرديم كه فلان كلمه جزوروايت است يا بعداً به آن اضافه شده ؟ اصل اين است كه بعداً چيزى اضافه نشده ، و آن‌چه الآن وجود دارد همان است كه از ابتدا بوده ؛ مگر خلاف آن ثابت شود .\r\n( 2 ) . رسالة فى قاعدة نفى الضرر ( خوانسارى ) ، ص 192 : « . . . فيختصّ بالزّيادات البعيدة عن‌الأذهان ، دون المعانى المأنوسة والأمور المألوفة ، فمثل كلمة فى الإسلام ، أو على مؤمن ، لاتدخل تحت القاعدة المسلّمة عند أهل الحديث والدّراية . . . » .\r\n","page_name":" 83 ","page_number":83},
  {"content":"\r\n\r\nاستدلال ( مقدم كردن اصالة عدم الزيادة ) ، چيزى جز سيره عقلا نيست ؛ و در امثال اين موارد كه احتمال قوى مىدهيم زيادى در روايت ، توسط خود رواى هنگام نقل به معنا حاصل شده - چرا كه راوى ، اولًا به خاطر تناسب حكم و موضوع ، و ثانيا به خاطر وجود موارد مشابه آن در روايات ، مانند « لا رهبانية فى الاسلام » و « لا إخصاء فى الاسلام » ، سابقه ذهنى اين قيد را دارد - معلوم نيست بناى عقلا بر تقديم « اصالة عدم الزيادة » باشد .\r\nعلاوه بر اين ، به نظر ما نيز هيچ دليلى بر اعتبار اين اصل ( تقدم اصالة عدم الزيادة ) و امثال آن ، كه به بناى عقلا نسبت داده مىشود نداريم ؛ و عقلا هيچگاه چنين اصل هايى را در امور خود به كار نمىبرند ، بلكه آن‌چه از سيره عقلا مشاهده مىكنيم اين است كه در اين‌گونه موارد اگر در كار خودشان دچار ترديد شده باشند به هر راهى كه موجب اطمينان شود اعتماد مىكنند ؛ و اگر بخواهند براى ديگرى دليل بياورند ، بر قراين لفظيه و حاليه و مقاميه‌اى كه به طور معمول موجب اطمينان مىشود تكيه مىكنند ؛ واصرار خاصّى بر مقدم كردن « اصالة عدم الزيادة » بر « اصالة عدم النقيصه » ندارند . آيا هنگام مطالعه كتاب‌هايى كه به دست شما مىرسد ، به « اصالة عدم الزيادة »\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبه عنوان يك اصل عقلايى استناد مىكنيد ؟ هر چند مطمئن نباشيد ؟ !\r\nانصاف اين است كه ، عقلا با بسيارى از اين اصول كه به آن‌ها نسبت مىدهند ، آشنايى ندارند ؛ و بنايشان در اين موارد ، تكيه بر هر قرينه‌اى است كه موجب اطمينان خاطر آن‌ها شود .\r\n\r\nوجود قيد « على مؤمن »\r\nو اما عبارت « على مؤمن » ، كه در برخى از روايات ، به دنبال حديث « لا ضرر و لا ضرار » آمده است ؛ از آن‌چه گذشت معلوم شد كه اين قيد در روايت ابن مسكان « 1 » ، از زراره ، وجود دارد ؛ در حالى كه ابن بكير « 2 » ، همين روايت را از زراره ، بدون اين قيد روايت كرده است . با اين وصف ، چگونه مىتوان براى اثبات اين قيد به يك روايت از زراره استناد كرد ، در حالى كه روايت ديگر از زراره ، و روايت ابوعبيدة « 3 » ، اين قيد را ندارد !\r\n\r\nاهميّت وجود اين قيود\r\nبايد توجّه داشت كه اگر ثابت شود قيد « فى الاسلام » يا « على\r\n\r\n\r\n","description":"","footnote":"\r\n( 1 ) . رجوع شود به روايت 1 ، از روايات عام از طريق شيعه .\r\n( 2 ) . رجوع شود به روايت 2 ، از روايات عام از طريق شيعه .\r\n( 3 ) . رجوع شود به روايت 3 ، از روايات عام از طريق شيعه .\r\n","page_name":" 85 ","page_number":85},
  {"content":"\r\n\r\nمؤمن » در روايت وجود دارد ، فوايد مهمى برآن مترتب خواهد شد ؛ از جملهء اين فوايد ، تأييد نافيه بودن « لا » است كه شيخ انصارى قدس سره ، براى اثبات اين‌كه اين قاعده بر عمومات حكومت دارد ، به آن استناد كرده است ؛ و ناهيه بودن « لا » را كه موجب مىشود معناى حديث صرفا يك حكم فرعى - به عدم اضرار مردم به يكديگر - باشد را رد مىكند .\r\nتوضيح اين‌كه ، جار و مجرور در « فى الاسلام » ، متعلق به فعل عام مقدر است ، و به اصطلاح علماى علم نحو ، ظرف مستقَر « 1 » است ، بنابراين تقدير عبارت اين مىشود كه : « لا ضرر موجود فى الاسلام » ضرر در اسلام وجود ندارد ؛ به اين معنا كه در احكام\r\n\r\n\r\n","description":"","footnote":"\r\n( 1 ) . علماء علم نحو ، ظرف و جار و مجرور را به دو قسم تقسيم كرده‌اند : مُستقَرّ و لغو .\r\nظرف مستقر آنست كه متعلق آن « كون عام » يا « وجود عام » است كه صرفا دلالت بر وجود و استقرار دارد و بيش از وجود مطلق معناى ديگرى در بر ندارد ؛ مانند : « الولد فى البيت » ، كه متعلق « فى البيت » موجودٌ يا مستقرٌ مى باشد ؛ يعنى « الولد موجود فى البيت » يا « الولد مستقر فى البيت » . چنين متعلقى هميشه محذوف است .\r\nظرف لغو آنست كه متعلق آن « كون خاص » يا « وجود خاص » باشد كه دلالت بر وجودى خاص دارد ؛ مانند : « الفارسُ فوق الحصان » كه متعلق « فوق » ، « راكبٌ » مى باشد ( كه وجود خاصى است كه علاوه بر معناى وجود داشتن در بر دارنده معناى « ركوب » نيز هست ) ؛ يعنى « الفارس راكب فوق الحصان » . چنين متعلقى هميشه بايد در جمله ذكر شود مگر اين‌كه قرينه اى بر آن دلالت كند .\r\n و أخبروا بظرف أو به حرف جرّ * ناوين معنا « كائنٌ » أو « إستقرّ » \r\n","page_name":" 86 ","page_number":86},
  {"content":"\r\n\r\nاسلام ، حكم ضررى وجود ندارد ؛ و اين معنا با حكومت قاعده بر عمومات احكام موافق است . و مناسب نيست كه « لا » را ناهيه بگيريم ، كه در اين صورت معناى عبارت اين مىشود كه « لا تضروا فى الاسلام » در اسلام ضرر نزنيد ؛ زيرا اسلام ظرف ضرر زدن مردم به يكديگر نيست .\r\nو تعجب از محقّق نايينى قدس سره « 1 » است كه اين اشكال را قبول نكرده و معتقد است با وجود قيد « فى الاسلام » نيز مىتوان « لا » را ناهيه گرفت .\r\nمنشأ اين شبهه ، خلط بين معناى اصطلاحى ظرف ، و معناى عرفى ظرف و مظروف است كه در آينده توضيح تكميلى آن خواهد آمد .\r\n\r\nمقدّمهء دوم : عدم استقلال فقره « لا ضرر و لا ضرار »\r\nبا ملاحظهء روايات اين باب ، معلوم مىشود كه حديث « لا ضرر\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 193 : « . . . هذا مضافا إلى أنّ الحكومة مبنيّةعلى أن يكون الظرف لغواً ومتعلّقاً بالضّرر المنفى ، فيكون معنى الحديث أنّ الضّرر فى الإسلام ليس . وأمّا لو كان الظّرف مستقرّاً ، كما فى « لا نجش فى الإسلام » الّذى لا شبهة فى أنّ الظّرف فيه ظرف للنّفى ، لا للمنفى ، فيمكن إرادة النّهى منها أيضا . . . »\r\n","page_name":" 87 ","page_number":87},
  {"content":"\r\n\r\nو لا ضرار » در جريان قضيه سمرة بن جندب وارد شده است ؛ از طرفى ظاهر بسيارى از روايات اين بود كه اين حديث به طور مستقل هم وارد شده ؛ ولى انصاف اين است كه اين ظهور ، ظهورى ابتدايى بوده كه با تأمل بيشتر زايل مىشود ؛ زيرا در مورد اين روايت ، احتمال تقطيع در حديث ، جداً قوى است ؛ و ما هنگام نقل اخبار به بعضى از مواردى كه تقطيع در آن معلوم بود ، اشاره كرديم .\r\nاين احتمال ، به علاوه عدم اعتبار سندى رواياتى كه عبارت « لا ضرر و لا ضرار » را به طور مستقل نقل كرده بود ، باعث مىشود كه ما نتوانيم به آن به عنوان حديثى مستقل اعتماد كنيم .\r\nدر مورد حديث شفعه ، و حديث منع زيادى آب ، كه از عقبة ابن خالد ، روايت شده بود ، اختلاف وجود دارد ، به اين بيان كه ظاهر اين دو حديث مىرساند كه عبارت « لا ضرر و لا ضرار » در ادامه حكم پيامبر صلى الله عليه و آله در مورد شفعه ، و منع زيادى آب ، وارد شده ، ولى بعضى از محققين « 1 » در اين ظهور تشكيك كرده و اصرار دارند بر اين‌كه عبارت مزبور در ادامه آن جريان نيست ، و از باب جمع بين دو حديث است كه راوى به مناسبت آن را در ذيل حكم پيامبر صلى الله عليه و آله در مورد شفعه و منع زيادى آب ، آورده است . و تلاش زيادى\r\n\r\n\r\n","description":"","footnote":"\r\n( 1 ) . فتح اللَّه بن محمد جواد اصفهانى ، شيخ الشريعه ؛ در كتاب « قاعده لا ضرر » ، ص 22\r\n","page_name":" 88 ","page_number":88},
  {"content":"\r\n\r\nكرده‌اند كه قراينى براى اثبات قول خود جمع آورى كنند ؛ و در پى ايشان محقّق نايينى قدس سره « 1 » همين راه را ادامه داده و قراين ديگرى بر آن افزوده است .\r\nثمرهء اين نزاع ، در تحقيق مفاد حديث خود را نشان مىدهد كه آيا مفاد حديث ، نفى احكام ضررى است و در نتيجه حاكم بر عمومات ادلّه احكام مىباشد ؟ ، يا نهى از ضرر زدن مردم به يكديگر است ؟ ؛ اگر ثابت شود كه عبارت « لا ضرر و لا ضرار » در ادامه دو حديث شفعه ، و منع زيادى آب ، وجود دارد ، به مثابه علت تشريع حكم مىشود ، و در اين صورت مناسبتى با نهى ندارد ، بلكه دلالت بر نفى مىكند .\r\n\r\nنظر شيخ الشريعه اصفهانى\r\nمهمترين دليلى كه مرحوم شيخ الشريعه اصفهانى قدس سره در اثبات ادعاى خود در مخالفت با ظاهر روايت ، به آن استناد كرده ، مقايسهء نقل اين قضيه از طرق عامّه - كه منتهى به عبادة بن صامت مىشود - با نقل آن از طرق خاصّه - كه در اكثر موارد منتهى به عقبة بن خالد\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 194 : « . . . ولكنّه يمكن أن يقال أنّ لا ضررولا ضرار ، حكم مستقلّ منه صلى الله عليه و آله وليس من تتمّة حكمه فى الشّفعة ، وحكمه فى منع نقع البئر وفضل الماء ، وذلك من وجوه ، الأوّل . . . »\r\n","page_name":" 89 ","page_number":89},
  {"content":"\r\n\r\nمىشود - مىباشد .\r\nبه اين بيان كه هر دو بزرگوار ، قضاياى شفعه ، و منع زيادى آب ، را نقل كرده‌اند و در هر دو طريق عبارات نقل شده ، همانند و متحد با يكديگر است ؛ جز اين‌كه روايت عباده ، عبارت « لا ضرر و لا ضرار » را ندارد !\r\nاين امر باعث مىشود كه اعتماد ما نسبت به ظهور ابتدايى در پيوستگى حديث ، ضعيف شود ؛ و ظن ما به اين‌كه اين دو فقره ، دو روايت جداست كه راوى از باب جمع بين دو روايت ، دركناريكديگر قرار داده قوت بگيرد ؛ خصوصاً اين‌كه عباده ، فردى ضابط و محكم در نقل احاديث بوده ، و طبق گفتهء برخى ، از بزرگان شيعه است .\r\nو استشهاد به ظهور لفظ « فا » ، در عبارت « فلا ضرر و لا ضرار » در ذيل حديث منع زيادى آب ، به اين‌كه « فا » به معناى تفريع است و دلالت دارد كه ما بعد آن متفرع بر ما قبل و متصل به آن مىباشد ، نيز صحيح نيست ؛ زيرا قبلًا گفتيم كه نسخهء تصحيح شده كتاب كافى ، « فا » ندارد ، بلكه بجاى « فا » ، « واو » ضبط كرده است .\r\nاين بود خلاصه آن‌چه علّامه شيخ الشريعه اصفهانى قدس سره ، در رساله خود آورده است . « 1 »\r\n\r\n\r\n","description":"","footnote":"\r\n( 1 ) . قاعدة لا ضرر ، ص 22 : « . . . وقد مرّ أنّ ما فى بعض النسخ من عطف قوله : « وقال » بالفاء تصحيف ، فإذا تبيّن هذه الجملة ، فنقول : قد عرفت بما نقلنا مطابقة ما روى فى طرقنا لما روى فى طرق القوم من . . . »\r\n","page_name":" 90 ","page_number":90},
  {"content":"\r\n\r\n\r\nپاسخ شيخ الشريعه اصفهانى\r\nانصاف اين است كه ظهور روايت عقبة بن خالد ، در اتصال فقره « لا ضرر و لا ضرار » به حكم رسول خدا صلى الله عليه و آله در قضيه شفعه ، و منع زيادى آب ، از ظهور روايت عباده ، در انفصال و استقلال فقره « لا ضرر و لا ضرار » ، بسيار قوى تر است ؛ به اين بيان كه :\r\nشك نيست كه هر كس در روايت عبادة بن صامت ، دقت كند متوجّه مىشود كه او قضاياى مختلف پيامبر صلى الله عليه و آله را تلخيص كرده ، و روايات را تقطيع نموده ، و احكام پيامبر صلى الله عليه و آله را بدون اين‌كه مورد روايت را بيان كند نقل كرده است ؛ زيرا به طور قطع مشخص است كه اين احكامى كه از رسول خدا صلى الله عليه و آله صادر شده ، بدون مقدّمه نبوده ، بلكه هر كدام در مورد خاصى از آن حضرت صادر شده است ، همانند مورد سمرة بن جندب ، و امثال آن ؛ ولى عباده آن‌ها را تلخيص كرده ، و ما حصل حكم را در يك عبارت آورده است .\r\nبنابراين ، اين احتمال بسيار نزديك است كه فقره « لا ضرر و لا ضرار » را از ذيل قضيه منع زيادى آب ، حذف كرده است ، چرا كه با اين حذف معنا تفاوتى نمىكند و از حدود نقل به معنا - كه عملى متداول بين راويان است - خارج نمىشود . و اين فقره « لا ضرر و لا\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nضرار » را چون در موارد متعددى وارد شده ، به عنوان حكم مستقلى ذكر كرده است .\r\nآن‌چه اين احتمال را تقويت مىكند اين است كه شكّى نيست كه « لا ضرر و لا ضرار » ، در ادامه قضيه سمره وارد شده است ، ولى عباده ، در اين‌جا نيز اصل قضيه و مورد روايت را نقل نكرده ، و تنها به نقل حكم « لا ضرر و لا ضرار » اكتفا كرده است . از اين‌جا معلوم مىشود كه عباده ، به نقل خصوصيات قضايا ، اعتنايى نداشته ، پس احتمال اين‌كه اين فقره را به طور مستقل و بدون اين‌كه در ادامه قضيهء شفعه ، و منع زيادى آب باشد ، نقل كند ، احتمال قريبى است .\r\nعلاوه بر اين‌ها ، سند روايت عبادة بن صامت ، نيز محل بحث است ؛ چرا كه به مجرد توثيق عباده ، - اگر ثابت شود كه او فردى ثقه بوده - نمىتوان به اين روايت اعتماد كرد ، زيرا رجال ديگرى نيز در سند اين روايت وجود دارد كه وثاقت آن‌ها براى ما ثابت نشده . « 1 » گذشته از اين ، جمع بين دو روايت در يك نقل ، به اين صورت كه يكى را به عنوان كبرى ، به روايت خاصه‌اى به عنوان صغرى ، ضميمه كنند ، در بيان راويان احاديث ، معهود نيست ؛ بلكه اين كار بيشتر شبيه فتاوا و اجتهاداتى است كه بعد از عصر راويان متداول شده است .\r\n\r\n\r\n","description":"","footnote":"\r\n( 1 ) . قبلًا معلوم شد كه احمد ، در مسندش اين روايت را با 6 واسطه از عبادة نقل كرده است\r\n","page_name":" 92 ","page_number":92},
  {"content":"\r\n\r\nنتيجه اين‌كه با اين احتمالات نمىتوانيم از ظهور روايت عقبة بن خالد ، كه تمام فقرات روايت او در قضيه واحده‌اى صادر شده ، و صدر و ذيل روايت به هم مرتبط است ، صرف نظر كنيم .\r\nهم‌چنين وجود « فا » تفريع در نقل « فلا ضرر و لا ضرار » ، هر چند مؤيّد اين اتصال و ارتباط است ، ولى اين‌گونه نيست كه اگر « فا » نبود ، دلالت بر عدم اتصال كند ؛ زيرا ظاهر عطف به « واو » نيز اتصال وارتباط را مىرساند ، هرچند ظهورش كمتر از ظهور « فا » است .\r\n\r\nنظر محقّق نايينى قدس سره\r\nهمان‌گونه كه قبلا اشاره كرديم محقّق نايينى ، نظر علّامه شيخ الشريعه اصفهانى ( قدّس سرّهما ) در استقلال فقره « لا ضرر و لا ضرار » را پذيرفته ، وعلاوه بر استدلالات ايشان ، قراين ديگرى براى تأييد اين نظر ذكركرده كه دراين‌جا آن‌ها را بيان كرده وپاسخ مىدهيم :\r\n1 . قضاياى پيامبر صلى الله عليه و آله نزد اماميه و اهل تسنّن ، ثبت و ضبط شده است ؛ وقتى مشاهده مىكنيم كه اين قضيه را كه اهل تسنّن از پيامبر صلى الله عليه و آله ، و اصحاب ما از امام صادق عليه السلام ، نقل كرده‌اند ، كاملًا همانند هم است ، در عين حال حكم « لا ضرر » را آن‌ها به صورت مستقل روايت كرده‌اند ، اين حدس را در ما تقويت مىكند كه « لا ضرر » در روايت ما نيز حكم مستقلى است و ربطى به دو حديث شفعه ، و منع زيادى آب ، ندارد ؛ و اين عقبة بن خالد بوده كه از باب\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nجمع بين دو روايت ، اين دو را در كنار هم نقل كرده است .\r\n2 . جمله « و لا ضرار » بنابر آن‌چه از معناى آن خواهيم گفت مناسبتى با حديث شفعه ، و حديث منع زيادى آب ، ندارد ؛ بنابراين ، احتمال ندارد كه در ادامهء كلام پيامبر صلى الله عليه و آله آمده باشد .\r\n3 . اين‌كه شريكى سهم خود را بدون رضايت شريك ديگر بفروشد ، مقتضى ضرر هم نيست ، چه برسد به اين‌كه علت ضرر باشد ؛ بنابراين ، تعليل فساد چنين بيعى به حديث « لا ضرر » ، صحيح نيست . هم‌چنين « لا ضرر » را نمىتوان به عنوان علت كراهت داشتن منع زيادى آب - بنابر نظر اقوى كه اين حديث دلالت بر تحريم ندارد - لحاظ كرد . بنابراين از اين قراين كشف مىشود كه عبارت « لا ضرر » ، تتمّهء اين دو حديث نبوده ، بلكه روايت مستقلى است كه راوى ، آن را به آن دو قضيه ضميمه كرده است .\r\nسپس مرحوم نايينى اين اشكال را مطرح مىكند كه ، امكان دارد « لا ضرر » در دو روايت مزبور ، از قبيل علت در تشريع ( يعنى حكمت حكم ) باشد ؛ و پاسخ مىدهد كه حكمت احكام اگر در همه موارد نباشد ، لا اقل بايد در غالب موارد وجود داشته باشد ؛ در حالى كه وجود ضرر در موارد شفعه ، و منع زيادى آب ، غالبى نيست .\r\nاين بود خلاصهء آن‌چه مرحوم نايينى بيان كرده‌اند . « 1 »\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 194 و 195 : « . . . وبالجملة مقتضى ما نقله شيخنا الأستاد ( مد ظلّه ) عن علّامة عصره شيخ الشّريعة الإصبهانى قدس سره أنّ أكثر أقضية النّبى صلى الله عليه و آله . . . . . . الثالث ، ان كلمة لا ضرار . . . . . . الرابع ، انه لا شبهة ان بيع الشريك . . . . . . وان قلت عدم استقامة كونه علة للحكم . . . »\r\n","page_name":" 94 ","page_number":94},
  {"content":"\r\n\r\n\r\nپاسخ محقّق نايينى قدس سره\r\nپاسخ قرينه اوّل :\r\nهمان‌گونه كه قبلا گفتيم ، قراين ، شاهد بر اين است كه فقره « لا ضرر » حكم مستقلى نيست ، بلكه ظاهر اين است كه عباده ، در نقل خود ، مورد روايت را حذف كرده و آن را به عنوان حكم مستقلى ذكر كرده است ؛ و براى اين كار نمىتوان بر او خورده گرفت چرا كه در صدد بيان جميع خصوصيات روايات مزبور نبوده است .\r\nو شاهد بر اين مطلب اين است كه در داستان سمره - كه « لا ضرر » در ذيل آن آمده - نيز اصل داستان را نقل نكرده است .\r\nهم‌چنين عقبة بن خالد ، داستان سمره و حكم پيامبر صلى الله عليه و آله در آن جريان را نقل نكرده است ؛ حال علت اين عدم نقل ، يا شهرت داستان سمره بوده ، يا اين‌كه او قصد استقصاى جميع قضاياى پيامبر صلى الله عليه و آله را نداشته است . پس نه عقبة بن خالد در صدد جمع تمام قضاياى پيامبر صلى الله عليه و آله بوده ، و نه عباده در صدد بيان تمام خصوصيات روايت بوده است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nپاسخ قرينه دوم :\r\nممكن است ذكر « لا ضرار » بعد از « لا ضرر » از باب استشهاد به قضاياى مشهوره باشد . براى روشن شدن مطلب به اين دو مثال توجّه كنيد :\r\nمثال اوّل ؛ حديث رفع ، در روايت بزنطى ، و صفوان ، از ابى الحسن امام رضا عليه السلام « 1 » ، در مورد شخصى وارد شده كه او را بر انجام قسم اكراه كرده بودند ، و او در مورد طلاق ، و عتق ، و صدقه ما يملك ، قسم ياد كرده بود . امام عليه السلام در پاسخ ، تمام فقرات سه گانه حديث رفع را ذكر مىكند ، در حالى كه مورد سوال ، تنها رفع اكراه بوده است ؛ و وقتى مىخواهند به قضيه معروفى استشهاد كنند ، اين كار معمول ومتعارف است كه كل آن قضيه را ذكر مىكنند . پس در حديث رفع ، امام براى استشهاد به يك سوم حديث ، تمام حديث را نقل فرموده‌اند .\r\nمثال دوم ؛ گاهى كه از حكم نائم سؤال مىشود ، در جواب ، حديث « رفع قلم » « 2 » را بيان مىكنند ، در حالى كه مورد استشهاد تنها بخشى\r\n\r\n\r\n","description":"","footnote":"\r\n( 1 ) . بحار الأنوار ، ج 101 ، ص 154 : « المحاسن ، أَبِى ، عَنْ صَفْوَانَ ، عَنْ أَبِى الْحَسَنِ ، وَالْبَزَنْطِى ، مَعاً عَنْ أَبِى الْحَسَنِ عليه السلام قَالَ : سَأَلْتُهُ عَنِ الرَّجُلِ يُسْتَكْرَهُ عَلَى الْيَمِينِ - فَيَحْلِفُ بِالطَّلَاقِ وَالْعَتَاقِ وَصَدَقَةِ مَا يَمْلِكُ - أَ يَلْزَمُهُ ذَلِكَ ؟ فَقَالَ : لَا ؛ فَقَالَ رَسُولُ اللَّهِ صلى الله عليه و آله وُضِعَ عَنْ أُمَّتِى مَا أُكْرِهُوا عَلَيْهِ وَلَمْ يُطِيقُوا وَمَا أَخْطَئُوا »\r\n( 2 ) . وسايل الشيعه ( اسلاميه ) ، ج 1 ، ص 32 ، ح 11 ، باب 4 ، از ابواب مقدمة العبادات .\r\nوسايل الشيعه ( بيروت ) ، ج 1 ، ص 45 ، ح 81 : « وَفِى الْخِصَالِ ، عَنِ الْحَسَنِ بْنِ مُحَمَّدٍ السَّكُونِى ، عَنِ الْحَضْرَمِى ، عَنْ إِبْرَاهِيمَ بْنِ أَبِى مُعَاوِيَةَ ، عَنْ أَبِيهِ ، عَنِ الْأَعْمَشِ ، عَنِ ابْنِ ظَبْيَانَ قَالَ : أُتِى عُمَرُ بِامْرَأَةٍ مَجْنُونَةٍ قَدْ زَنَتْ ؛ فَأَمَرَ بِرَجْمِهَا . فَقَالَ عَلِى عليه السلام ، أَ مَا عَلِمْتَ أَنَّ الْقَلَمَ يُرْفَعُ عَنْ ثَلَاثَةٍ ، عَنِ الصَّبِى حَتَّى يَحْتَلِمَ ، وَعَنِ الْمَجْنُونِ حَتَّى يُفِيقَ ، وَعَنِ النَّائِمِ حَتَّى يَسْتَيْقِظَ » .\r\n","page_name":" 96 ","page_number":96},
  {"content":"\r\n\r\nاز اين حديث است .\r\nدر مورد بحث ما نيز عيناً به همين صورت است ؛ ذكر « لا ضرار » در كلام پيامبر صلى الله عليه و آله به دنبال « لا ضرر » از باب استشهاد به قضيه معروف « لا ضرر و لا ضرار » است ؛ و هيچ اشكالى ندارد اگر مورد استشهاد تنها بخشى از اين حكم باشد . پس عدم انطباق « لا ضرار » با مورد شفعه ، و منع زيادى آب ، مشكلى ايجاد نمىكند . علاوه بر اين‌كه عدم انطباق و منافات داشتن « لا ضرار » با مورد حديث نيز امر روشنى نيست ، كه إن شاء اللَّه در بحث از معناى « ضرر » و « ضرار » به آن خواهيم پرداخت .\r\nپاسخ قرينه سوم\r\nامّا حديث « منع از زيادى آب »\r\nاين‌كه نهى در مسئله « منع زيادى آب » را حمل بر كراهت كرده‌ايد ، دليل محكمى ندارد . به اين بيان كه ، قدر متيقّن از مورد روايت آنست كه شخصى كه از زيادى آب منع شده ، حاجت شديد به آب دارد ، و تهيه آب ديگرى براى او يا براى حيواناتش با مشقت\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nهمراه است ، به نحوى كه اگر از زيادى آب چاه منع شود ، در ضرر شديد ، و عسر و حرج ، و فشار در زندگى واقع مىشود ؛ و از آن‌جا كه روايت در خصوص اهل بيابانهاى مدينه و امثال آن‌ها وارد شده است ، بنابراين اطلاقى ندارد كه غير قدر متيقّن را نيز شامل شود .\r\nو لا اقل اين است كه شك داريم غير آن را نيز شامل مىشود يا نه ، كه در اين صورت نيز نمىتوان از مورد روايت تعدى كرد .\r\nعلاوه بر اين ، از مذاق شارع مقدّس بعيد نيست كه به خاطر رعايت مصلحت گروهى از مسلمين كه نياز به آب دارند ، به مالك چاه امر كند كه در اين‌گونه موارد ، مانع زيادى آب نشود ، و - به صورت مجانى ، يا در قبال دريافت مبلغى ( بنابر اختلافى كه بين قائلين به وجوب بذل آب وجود دارد ) - آب را در اختيار آن‌ها بگذارد . و قاعده « الناس مسلّطون على أموالهم » ، هر چند نزد عقلا و شرع ، قاعده‌اى مسلّم و ثابت است ، ولى مانعى ندارد كه در بعضى موارد از جانب شارع به خاطر مصالح مهمى ، محدود شود ؛ همان‌گونه كه اين محدوديت از جانب عقلا نيز در بعضى موارد واقع شده است . و در شرع نمونه هاى ديگرى نيز از محدود كردن اين قاعده از جانب شارع وجود دارد ، مانند مورد احتكار ، و اكل در مخمصه ، و امثال اين دو .\r\nو مانعى ندارد كه بگوييم بذل زيادى آب ، در اين‌جا واجب\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nاست ؛ آن‌گونه كه جمعى از فقها به آن حكم كرده‌اند . مثلًا شيخ الطائفه ، بذل زيادى آب ، به صورت مجانى را بر مالك چاه واجب دانسته است ؛ مطابق آن‌چه از كتاب « مبسوط » « 1 » ايشان نقل شده كه گفته است : « در تمام مواردى كه گفته‌ايم شخص مالك چاه مىشود ، به اين معنا است كه حق اولويت نسبت به آب چاه دارد به اندازهء شرب خود و حيوانات و زراعتش ، و اگر بعد از اين آبى زياد بيايد ، واجب است آن را به كسانى كه براى شرب خود يا حيواناتشان نياز دارند ، بلاعوض بذل كند ؛ - تا جايى كه مىفرمايد - اما بذل آب براى زراعت افراد ديگر واجب نيست ، ولى مستحب است . » . در كتاب « خلاف » « 2 » ، نيز همين گونه آورده است ؛ و در كتاب « مختلف » « 3 » از ابن جنيد ، و غنيه ، نيز همين گونه نقل كرده است .\r\nبله ، ظاهر قول مشهور اين است كه بذل زيادى آب ، واجب نيست ؛ و شايد وجه حكم به عدم وجوب از جانب مشهور ، ترديد در صحت أسناد رواياتى باشد كه دلالت بر وجوب بذل دارد - آن‌گونه كه از « مسالك » « 4 » نقل شده - ؛ يا اين‌كه به عموم قاعده تسليط\r\n\r\n\r\n","description":"","footnote":"\r\n( 1 ) . المبسوط فى فقه الاماميه ، ج 3 ، ص 281 .\r\n( 2 ) . الخلاف ، ج 3 ، ص 531 : « . . . و ما يفضل عن ذلك يجب عليه بذله لغيره . . . » .\r\n( 3 ) . مختلف الشيعه ، ج 6 ، ص 203 : « . . . و به قال ابن الجنيد » .\r\n( 4 ) . مسالك الافهام ، ج 12 ، ص 446 : « . . . وهذه الاخبار كلها عامية . . . » .\r\n","page_name":" 99 ","page_number":99},
  {"content":"\r\n\r\nاستنادكرده‌اند ، وتخصيص آن باامثال اين روايات رادرست نمىدانند .\r\nبحث كامل از ادلّه قول مشهور ، و مخالفان را ، موكول مىكنيم به محل خود در كتاب احياى موات .\r\nاز مجموع آن‌چه گفتيم معلوم مىشود كه ، قول به حرمت منع از زيادى آب ، قول بعيدى نيست ؛ همان‌گونه كه انطباق عنوان ضرر ، بر قدر متيقّن از مورد روايت ، در نظر عرفى امر معقولى است ؛ - همانند انطباق عنوان ضرر در مورد احتكار و امثال آن - پس انطباق « لا ضرر » بر مورد روايت ، امر معقولى است ؛ بنابراين وجهى نمىماند كه قايل شويم ذيل روايت ، حديث مستقلى است كه راوى حديث از باب جمع بين احاديث آن را ذكر كرده است .\r\nو عجيب است كه محقّق نايينى قدس سره ، انطباق « لا ضرر » بر مورد روايت را حتى به عنوان حكمت حكم نيز نپذيرفته است ! در حالى كه به نظر ما انطباق آن بر قدر متيقن از مورد روايت را ، به عنوان علت حكم نيز مىشود پذيرفت ، چه برسد به حكمت حكم .\r\nگذشته از همه اين‌ها ، بر فرض كه بپذيريم حكم مورد روايت ، كراهت است ؛ و نهى آن ، دلالت بر حرمت ندارد ؛ با اين وجود نيز منعى ندارد كه به جهت تاكيد بر استحباب يا كراهت ، يك حكم الزامى به عنوان علّت اوامر استحبابى يا نواهى تنزيهى آورده شود ؛ و صرف اين‌كه حكم اولى ( معلّل ) غير الزامى است ، دليل بر اين\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nنمىشود كه حكم الزامىاى كه به عنوان علت بدنبال آن آمده ، مربوط به اين روايت نباشد .\r\nامّا حديث « شفعه »\r\nهيچ مانعى ندارد كه « لا ضرر » در حديث شفعه ، به عنوان حكمت حكم ، در نظر گرفته شود ؛ و اين سخن كه گفته مىشود حكمت حكم بايد امرى غالبى باشد ، در حالى كه ضرر حاصل از ترك شفعه و معتبر دانستن بيع شريك ، امرى غالبى نيست ؛ را قبول نداريم . به دليل اين‌كه هيچ لزومى ندارد حكمت حكم ، امرى غالبى باشد ، بلكه اگر كثير الوقوع نيز باشد كافى است كه حكمت حكم قرار گيرد ، حتى مىتوان گفت همين كه نادر الوقوع نباشد كفايت مىكند . موارد فراوانى در مورد حكمت بسيارى از مناهى وجود دارد كه ارتكاب آن‌ها موجب جنون يا برص و امثال آن معرفى شده ؛ در حالى كه اين لوازم ، دائمى و غالبى نيست .\r\nو ضعيف تر از سخن فوق اين است كه گفته شود ضرر ناشى از ترك شفعه ، اتفاقى و نادر الوقوع است ! - آن‌گونه كه از بعضى كلمات محقّق نايينى قدس سره ، گرايش به اين قول مشاهده مىشود « 1 » - .\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 195 : « . . . لأنّ وقوع الضّرر على الشّريك ، والممنوع من فضل الماء ، اتّفاقى و . . . » .\r\n","page_name":" 101 ","page_number":101},
  {"content":"\r\n\r\nچرا كه مشاهده حال مردم ، نشان مىدهد كه راضى به مشاركت با هر شريكى نمىشوند ، و كسانى كه شخص ، حاضر به شراكت با آن‌ها مىشود بسيار كمتر از كسانى است كه شرايط شراكت با او را در آن‌ها نمىبيند ؛ و اگر حق شفعه نبود و افرادى كه در مسكن يا زمين يا ساير چيزها با هم شريكند مىتوانستند بدون رضايت شريك خود سهم خود را به ديگران بفروشند ، نزاع و دعوا و اختلاف و كينه هايى بوجود مىآمد و موجب فساد در اموال و انفس مىشد ، كه از مصاديق بارز ضرر است .\r\nبله ، مىتوان گفت اين ضرر دائمى نيست تا بتواند علّت حكم قرار گيرد ، ولى بدون شك مىتواند حكمت حكم باشد .\r\nاشكالى كه ممكن است در اين‌جا مطرح شود ، اين است كه ، چگونه ممكن است يك حكم واحد ( مثل لا ضرر ) ، در يك جا علت حكم شود ( مثل قضيه سمره ) ، و در جاى ديگر حكمت حكم ( مثل قضيه شفعه ) ؟ « 1 » پاسخ اين است كه ، هيچ منعى ندارد كه حكم واحدى در جايى علت باشد ، و در جاى ديگر حكمت ، همان‌گونه كه حفظ نفوس ، در باب قصاص و ديات ، حكمت حكم است ، و در باب وجوب بذل طعام در سال قحطى ، علت حكم است . حتى مىتوان پذيرفت\r\n\r\n\r\n","description":"","footnote":"\r\n( 1 ) . محقّق نايينى به اين اشكال اشاره كرده و آن را پسنديده است .\r\n","page_name":" 102 ","page_number":102},
  {"content":"\r\n\r\nكه حكم واحد ، در يك جاى واحد ، از جهتى حكمت باشد ، و از جهتى علت ؛ مثل اين‌كه فقهاء از يك جهت « مست كنندگى » را علت حرام بودن خمر مىدانند ، و به همين دليل حكم حرمت را در ساير مست كننده ها نيز جارى مىكنند ؛ و از جهت ديگر ، در حكم حرمت براى مقدار كم از مشروبات ، كه مست كننده نيست « 1 » ، همين « مست كنندگى » را حكمت حكم مىدانند . بنابر اين اكنون كه قول شارع كه فرمود : « لأنّه مسكر » ، در جاى واحد ، از جهتى علت حكم ، و از جهت ديگر حكمت حكم است ؛ چه مانعى دارد كه همين قول در يك جا علت حكم ، و در جاى ديگر حكمت حكم ، باشد .\r\nاشكال ديگر اين‌كه ، اين سخن كه « لا ضرر » گاهى حكمت باشد و گاهى علت ، موجب مىشود معناى اين جمله تغيير كند ، و استعمال يك لفظ در دو معنا صحيح نيست ( هر چند در دو جاى مختلف باشد ) .\r\nپاسخ اين است كه ، معناى اين جمله در همه موارد يكى است ، و هيچ اختلافى در معناى آن به وجود نمىآيد ؛ و اختلاف ، از جهت چگونگى تعليل به آن ، و نحوه ارتباط اين كبراى كليه با صغراى قياس است ، كه گاهى به عنوان علت تشريع ، حكمى عام لحاظ مىشود ، كه در اين صورت حكمت خواهد بود ، و واجب نيست آن\r\n\r\n\r\n","description":"","footnote":"\r\n( 1 ) . مىگويند : « آن‌چه مقدار زياد آن مست كننده است ، مقدار كمش نيز حرام است » .\r\n","page_name":" 103 ","page_number":103},
  {"content":"\r\n\r\nحكم ، دائرمدار اين علت باشد ، و ممكن است در مواردى از آن تخلف كند ، همانند حكم شفعه ؛ و گاهى به عنوان ضابطه كليه‌اى كه حكم داير مدار آن است لحاظ مىشود .\r\nو براى اين‌كه تشخيص دهيم علت حكم به صورت اوّل ( حكمت ) بيان شده ، يا به صورت دوم ( علت ) ، بايد به قراين لفظى و مقامى مراجعه كنيم . بنابراين اين اشكال به حديث وارد نيست .\r\nاز تمام آن‌چه گفتيم به اين نتيجه مىرسيم ؛ اين اشكال كه « لا ضرر » با مورد اين دو حديث ( حديث منع زيادى آب ، و حديث شفعه ) مناسبتى ندارد اشكال ضعيفى است . و اگر بنابر اين باشد كه به اين‌گونه تشكيكات ترتيب اثر داده شود ، در بسيارى از ظواهر كه با يكديگر مرتبطند اين اشكال وارد مىشود . انصاف اين است كه اگر خوب تأمل كنيم بين اين دو حديث ، و ساير مواردى كه روايات وارده در وقايع مختلف ، در بر دارنده تعليل و كبراى قياس هستند ، تفاوتى نمىيابيم .\r\nبعد از بيان اين دو مقدّمه ، اكنون به بيان مفاد عبارت « لا ضرر و لا ضرار » كه مدرك اصلى در اين قاعده است مىپردازيم ، كه ابتدا معناى مفردات آن ، يعنى كلمه « ضرر » و كلمه « ضرار » را بررسى كرده ، و سپس معناى جمله « لا ضرر و لا ضرار » را بيان مىكنيم .\r\n* * *\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nمعناى « ضرر » و « ضرار »\r\nاهل لغت در معناى اين دو كلمه اختلاف دارند .\r\n\r\nمعناى « ضرر »\r\nدر معناى ضرر ، كلمات لغويين به اين شرح است :\r\nصحاح : إنه خلاف النفع ؛ ( مخالف نفع را ضرر گويند ) .\r\nالقاموس : إنه ضد النفع و إنّه سوء الحال ؛ ( ضرر ، به معنى ضد نفع ، و بد حالى است ) .\r\nالنهايه ، و مجمع البحرين : إنه نقص فى الحق ؛ ( به نقصى كه در حق وارد شود ضرر گويند ) .\r\nالمصباح : إنه فعل المكروه بأحد ، و النقص فى الأعيان ؛ ( ضرر ، انجام كار ناپسند در مورد افراد ، و ايراد نقص در مورد اشياست ) .\r\nمفردات : إنه سوء الحال . . . ، ( ضرر به معناى بدحالى است ؛ و بد\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nحالى در نفس به خاطر كمى دانش و فضل است ، و در بدن به خاطر آسيب يا نقص است ، و در روحيه به خاطر كمى جاه و مقام است ) .\r\nبه نظر مىرسد اختلاف در اين تعبيرات به سبب وضوح معناى كلمه ضرر است ، نه به جهت اختلاف در معناى آن ؛ و اساساً مراجعه به اهل لغت - اگر قايل شويم كه قول لغوى حجّيت دارد - در امثال اين موارد كه معناى كلمه نزد اهل عرف معلوم است و هر كسى كه با عرف مأنوس باشد هر چند اهل اين زبان هم نباشد معناى آن را مىفهمد ، كار صحيحى نيست ؛ زيرا اعتبار مراجعه به اهل لغت ، از باب اعتبار رجوع جاهل به عالم و اهل خبره است ، و در اين جا اين‌گونه نيست ؛ زيرا هر كسى با اين لغت سر و كار دارد نسبت به اين‌گونه لغات متداول ، از اهل خبره محسوب مىشود ؛ به نحوى كه از تتبع در موارد استعمال اين معنا ، معنايى در ذهن او حاصل مىشود كه هنگام شك در بعضى از مصاديق آن مىتواند به آن معنا رجوع كند .\r\nعلاوه بر اين‌كه لغويين نيز به خاطر وضوح معنا ، به خصوصيات معناى اين‌گونه لغات نمىپردازند . پس راه صحيح اين است كه به آن چه در ذهن ما و ذهن اهل عرف از معناى اين كلمه وجود دارد مراجعه كنيم . و آن‌چه از تتبع موارد استعمال اين كلمه در ذهن حاصل مىشود اين است كه ضرر يعنى : از دست دادن هر آن‌چه از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمواهب حيات مىيابيم و از آن نفع مىبريم ، اعم از جان و مال و آبرو و . . . .\r\nو اين گفته كه در موارد از دست دادن آبرو ، ضرر صدق نمىكند ، حرف صحيحى نيست . بله ، مىتوان گفت كه كلمه ضرر در اين مورد كمتر استفاده شده است ؛ و بيشتر در مواردى به كار مىرود كه اسباب حصول مطلوب وجود داشته و مقتضى موجود بوده ، سپس مانعى ايجاد شود كه از رسيدن به آن منافع محروم شويم ؛ و اين معنا از بسيارى از آيات قرآن نيز استفاده مىشود ، چرا كه در موارد زيادى ضرر را در مقابل نفع به كار برده است ؛ مانند : « . . . وَيَتَعَلَّمُونَ مَا يَضُرُّهُمْ وَ لَا يَنْفَعُهُمْ . . . » « 1 » و « يَدْعُو مِنْ دُونِ اللَّهِ مَا لَا يَضُرُّهُ وَ مَا لَا يَنْفَعُهُ . . . » « 2 » و « يَدْعُو لَمَنْ ضَرُّهُ أَقْرَبُ مِنْ نَفْعِهِ . . . » « 3 » و « وَلَا يَمْلِكُونَ لِأَنْفُسِهِمْ ضَرّاً وَ لَا نَفْعاً » . « 4 »\r\nبا توجّه به آن‌چه گفته شد ، با وجود امكان رجوع به آن‌چه در ذهن بعد از تتبع موارد استعمال حاصل مىشود ، نيازى نيست خود را به زحمت بياندازيم تا ضابطه كليه براى معناى ضرر به دست\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 102 .\r\n( 2 ) . سورهء حج ( 22 ) آيهء 12 .\r\n( 3 ) . سورهء حج ( 22 ) ، آيهء 13 .\r\n( 4 ) . سورهء فرقان ( 25 ) ، آيهء 3 .\r\n","page_name":" 107 ","page_number":107},
  {"content":"\r\n\r\nآوريم ؛ و مىتوانيم هنگام شك در بعضى از مصاديق آن ، به همان معناى ارتكازى ذهنى مراجعه كنيم .\r\n\r\nمعناى « ضرار »\r\n« ضرار » ، مصدر باب مُفاعله ، از ماده « ضرر » ، مىباشد ؛ ضارّه ، يضارّه ، ضِرار « 1 » ؛ كه معانى متعددى براى آن ذكر كرده‌اند :\r\n1 . ضرار ، فعل دو نفرى است ؛ و ضرر ، فعل شخص واحد است .\r\n2 . ضرار ، مجازات و تلافى ضرر است .\r\n3 . ضرار ، ضرر زدن به ديگرى با چيزى است كه نفعى ندارد ؛ در مقابل ضرر ، كه ضرر زدن به ديگرى با چيزى است كه نفع دارد .\r\n4 . ضرار ، و ضرر به يك معناست .\r\nاين معانى چهارگانه در « النهاية » « 2 » ذكر شده ، و ظاهر آن اين است كه ضرار ، مشترك لفظى بين اين معانى است .\r\n5 . ضرار ، به معناى ضيق و تنگى است .\r\n6 . ضرار ، ضرر زدن عمدى است ؛ در مقابل ضرر ، كه اعم از آن است و عمدى و غير عمدى را شامل مىشود .\r\n\r\n\r\n","description":"","footnote":"\r\n( 1 ) . فاعَلَ ، يفاعِلُ ، مُفاعَلَة ؛ فِعال ؛ و فيعال ؛ - فِعال و فيعال ، از مصادر باب مفاعله مى باشد .\r\n( 2 ) . النهاية فى غريب الحديث و الاثر ، ج 3 ، ص 172 .\r\n","page_name":" 108 ","page_number":108},
  {"content":"\r\n\r\nمحقّق نايينى قدس سره در پايان كلامش اين معنا را پسنديده « 1 » ؛ هر چند در ابتداى كلام ، ضرر و ضرار را به يك معنا دانسته است . به نظر ما همين معناى اخير به ثواب نزديكتر است ، و از تتبع موارد استعمال آن در قرآن و روايات ، همين معنا استفاده مىشود .\r\n\r\nموارد استعمال ماده « ضرار » در قرآن\r\n1 . آيهء 231 ، سورهء بقره ، مىفرمايد : « وَإِذَا طَلَّقْتُمُ النِّسَاءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَلَا تُمْسِكُوهُنَّ ضِرَاراً لِتَعْتَدُوا . . . » ؛ كلمه « تعتدوا » از قوى ترين شواهدى است كه دلالت مىكند بر اين‌كه ضرار در اين‌جا به معناى تعمد در ضرر زدن به قصد تجاوز است . و در روايت بيستم از روايات گذشته ، آن‌چه مؤيّد اين معنا است گذشت .\r\n2 . در آيهء 233 ، سورهء بقره ، مىفرمايد : « . . . لَا تُضَارَّ وَالِدَةٌ بِوَلَدِهَا وَ لَا مَوْلُودٌ لَهُ بِوَلَدِهِ . . . » ؛ در معناى آيه شريفه گفتيم كه تفسير معروف آن اين است كه خداوند از ضرر زدن مادر به فرزندش به اين‌كه به خاطر دشمنى با پدر بچه ، از شير دادن به بچه امتناع كند نهى كرده ؛ و هم‌چنين از ضرر زدن پدر به فرزندش - به اين‌كه به\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 199 : « . . . وأمّا إن كان عن قصد إلى ورودالضّرر و تعمّد عليه فهو الضّرار و . . . » .\r\n","page_name":" 109 ","page_number":109},
  {"content":"\r\n\r\nخاطر ضرر زدن به مادر ، بچه را از مادرش بگيرد - نهى كرده است .\r\n3 . در آيهء 102 ، سورهء بقره ، مىفرمايد : « . . . وَمَا هُمْ بِضَارِّينَ بِهِ مِنْ أَحَدٍ إِلَّا بِإِذْنِ اللَّهِ . . . » ؛ اين‌كه اين‌جا منظور ضرر زدن عمدى به واسطه سحر است ، معناى واضحى است .\r\n4 . در آيهء 12 ، سورهء نساء ، مىفرمايد : « . . . مِنْ بَعْدِ وَصِيَّةٍ يُوصَى بِهَا أَوْ دَيْنٍ غَيْرَ مُضَارٍّ . . . » ؛ در تفسير آيه مزبور نيز گذشت كه مفهوم آيه ، نهى از ضرر زدن به ورثه است ، به اين‌كه موصى به خاطر اين‌كه ورثه را از ارث محروم كند اقرار به دِينى مىكند كه بر گردن او نيست .\r\n5 . در آيهء 6 ، سورهء طلاق ، مىفرمايد : « « . . . وَ لَا تُضَارُّوهُنَّ لِتُضَيِّقُوا عَلَيْهِنَّ . . . » ؛ در اين آيه نيز از ضرر زدن به زنان مطلقه و تنگ گرفتن بر ايشان در مورد نفقه ، به نيت ضرر زدن به آن‌ها نهى فرموده است .\r\n\r\nاستعمال مادهء « ضرار » در روايات\r\n1 . در حديث نهم از احاديث گذشته ، كه از هارون بن حمزه الغنوى ، از امام صادق عليه السلام ، نقل شد كه اگر شتر مريض خوب شود و شريك سر و پوست را طلب كند ، اين كار ضرر زدن محسوب مىشود ؛ معلوم است كه وقتى به واسطه خوب شدن مرض حيوان ،\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nقيمت آن افزايش مىيابد ، اگر صرفا سر و پوست را طلب كند چيزى جز قصد ضرر زدن نمىتواند باشد ، و ضرر عمدى محسوب مىشود .\r\n2 . در قضيه سمره نيز كه حضرت فرمودند : « انت رجل مضار » ( تو فردى ضرر زننده هستى ) ، ناظر به همين عمدى بودن ضرر زدن است ؛ و قراين و شواهد حاكى از اين است كه به واسطه آن عمل ، قصدى جز ضرر زدن به شخص انصارى را نداشت .\r\nبنابراين ، معناى ضرر زدن عمدى ( معناى ششم ) نزديك ترين معنا براى « ضرار » است .\r\nاما احتمال معناى اوّل ، كه گفته شد به ضرر زدن طرفينى ضرار گفته مىشود ، ظاهراً به اين خاطر است كه ضرار از باب مفاعله است . ولى اين معنا صحيح نيست زيرا در هيچ يك از مواردى كه ذكر كرديم در اين معنا به كار برده نشده .\r\nاما معناى دوم ، كه گفته شد به معناى مجازات و تلافى ضرر است ، به نظر مىرسد كه از معناى اوّل ( باب مفاعله ) گرفته شده باشد و احتمال ضعيفى است ، زيرا در اين معنا استعمال نشده است .\r\nاما معناى سوم ، كه گفته شد به معناى ضرر زدن به واسطه چيزى است كه نفعى ندارد ، ظاهراً اين معنى در بسيارى از موارد از لوازم معناى ضرر زدن عمدى است ؛ بنابراين اين معنا را از باب ذكر\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nملزوم و اراده لازم ، مىتوان پذيرفت .\r\nاما معناى چهارم ، كه گفته شد « ضرر » و « ضرار » به يك معنا هستند ، نيز به وجهى معناى درستى است زيرا گفتيم كه « ضرر » اعم از عمدى و غير عمدى است ؛ بنابراين در ضرر عمدى ، با ضرار هم معنا مىشود .\r\nو اما معناى پنجم ، كه گفته شد به معناى تنگى است « 1 » ؛ اگر به معناى قرار دادن در حرج و سختى باشد ، در مقابل اين‌كه « ضرر » به معناى وارد كردن نقص در اموال و انفس باشد ، معناى قابل دفاعى نيست ، چرا كه با موارد استعمال آن در آيات و روايات مطابقت ندارد ؛ همانند قول خداوند كه فرمود : « . . . أَوْ دَيْنٍ غَيْرَ مُضَارٍّ . . . » كه در اين آيه « ضرار » به معنى ضرر زدن مالى به ورثه است به اين‌كه وصيتى كند يا اقرار به دِينى كند به جهت اين‌كه ورثه از حق شان محروم شوند . و اگر گفته شود كه اين كار عين قرار دادن در تنگى و سختى است ؛ مىگوييم تمام موارد وارد كردن نقص بر اموال و انفس همينگونه است ( پس همين معنا نيز از لوازم آن معنا است ) .\r\nو هم‌چنين آيه شريفه : « . . . وَمَا هُمْ بِضَارِّينَ بِهِ مِنْ أَحَدٍ . . . » كه به معناى ضرر بر اموال و انفس به كار رفته ، چرا كه از واضح‌ترين مصاديق سحر است .\r\n\r\n\r\n","description":"","footnote":"\r\n( 1 ) . كما ذكره فى القاموس المحيط ، ص 550 : « الضرر : الضيق . . . » .\r\n","page_name":" 112 ","page_number":112},
  {"content":"\r\n\r\nهمان‌گونه كه ضرر در آيه شريفه « . . . وَيَتَعَلَّمُونَ مَا يَضُرُّهُمْ وَلَا يَنْفَعُهُمْ . . . » نيز عينا در همين معنا به كار رفته .\r\nعلاوه بر آيات مذكور ، در روايت پانزدهم نيز گذشت كه فرمود :\r\n« إن الضرار فى الوصية من الكبائر » ، واضح است كه « ضرار » به همين معناى وارد كردن نقص مالى بر غير استعمال شده است .\r\nدر روايت هارون بن حمزة الغنوى ( روايت دهم ) نيز در مورد ضرر مالى استعمال شده .\r\nخلاصه آن‌كه از قراين فراوانى كه از موارد استعمال اين كلمه به دست مىآيد ، استفاده مىشود كه « ضرار » به معنى تعمّد در ضرر است . و معانى ديگر كه يا ناشى از تطبيق به باب مفاعله بود ، و يا از لوازم اين معنا بود ، چندان قابل اعتماد نيست .\r\n* * *\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\nاحتمالات چهارگانه معناى حديث و مفاد آن\r\nدر معناى حديث احتمالاتى وجود دارد :\r\nاحتمال اوّل : نفى ضرر ، به معناى نفى احكام ضررى است ؛ كه در اين صورت « لا ضرر » يعنى اين‌كه ما حكم ضررى نداريم .\r\nمجوّز چنين معنايى يكى از امور زير مىتواند باشد :\r\nالف ) اين‌كه بگوييم اطلاق ضرر بر حكمى كه موجب ضرر است ، مجاز است ، از باب ذكر مسبّب و اراده سبب .\r\nبه اين بيان كه ، حكم به لزوم بيعى كه با زيان ( غبن ) همراه است ، حكمى است كه لازمه‌ى آن وارد شدن ضرر بر زيان ديده ( مغبون ) است ، پس سبب اين‌كه به زيان ديده ضرر وارد مىشود اين است كه حكم به لزوم بيع همراه با زيان كرده ايم ؛ و منظور از نفى ضرر كه مسبّب است ، نفى لزوم بيع است كه سبب اين ضرر شده . در\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمثال سمره نيز حكم به جواز داخل شدن سمره در باغ مرد انصارى ، سبب مىشود كه به صاحب باغ ضرر وارد شود ؛ پس نفى ضرر در اين‌جا ( مسبب ) به معنى نفى آن حكم وضعى يا تكليفىاى است كه سبب اين ضرر مىشود . شيخ انصارى قدس سره اين نظر را پذيرفته‌اند . « 1 » ب ) اين‌كه بگوييم اطلاق ضرر بر حكمى كه موجب ضرر است ، از باب حقيقت ادعاييه باشد ؛ همان‌گونه كه در تمام مجازات اين چنين است .\r\nج ) اين‌كه بگوييم اطلاق ضرر بر حكمى كه موجب ضرر است ، از باب اطلاق حقيقى است بدون نياز به ادعا ، كه محقّق نايينى قدس سره اين نظر را پذيرفته‌اند . « 2 » احتمال دوم : معناى حديث نفى ضرر ، همانند مواردى است كه براى نفى حكم ، موضوع را نفى مىكنند . بنابراين نفى ضرر ، كنايه از نفى احكام ضررى در شريعت است . اين قول را محقّق خراسانى قدس سره\r\n\r\n\r\n","description":"","footnote":"\r\n( 1 ) . رسائل فقهية ( شيخ انصارى ) ، ص 114 : « . . . الثالث : أن يراد به نفى الحكم الشرعى الذى هو ضرر على العباد . . . » .\r\n( 2 ) . رسالة فى قاعدة نفى الضرر ( خوانسارى ) ، ص 208 : « . . . وبالجملة نفس ورود القضيّة فى مقام التّشريع وإنشاء نفى الضّرر ، حقيقة تقتضى أن يكون المنفى هو الحكم الضّررى ، لا أنّه استعمل الضّرر و أريد منه الحكم الّذى هو سببه » .\r\n","page_name":" 116 ","page_number":116},
  {"content":"\r\n\r\nدر « كفايه » « 1 » و در حاشيه بر « فرائد » پذيرفته است ؛ ولى به نظر مىرسد بين نظر ايشان در اين دو كتاب تفاوتى وجود داشته باشد .\r\nبه اين بيان كه ، در كفايه ، نفى ضرر كنايه از نفى جميع احكام ضررى است ؛ و در فرائد ، نفى ضرر كنايه از نفى اضرار به غير و تحمل ضرر از غير است .\r\nاحتمال سوم : نفى ضرر به معناى نفى صفتى از صفات ضرر - كه « جبران نشدن » است - مىباشد . بنابراين « لا ضرر » يعنى ضرر جبران نشده در شريعت وجود ندارد . اين قول را شيخ انصارى قدس سره در رساله‌اش كه در ملحقات مكاسب چاپ شده آورده « 2 » و قائل آن را ذكر نكرده است . « 3 » اين سه احتمال مبنى بر اين است كه « لا » در « لاضرر » لاء نافيه باشد .\r\nاحتمال چهارم : معناى حديث ، نهى از ضرر زدن مردم به يكديگر است ؛ كه در اين صورت « لا » ناهيه است . اين قول را جمعى از\r\n\r\n\r\n","description":"","footnote":"\r\n( 1 ) . قاعدة الضرر و الاجتهاد و التقليد ( كفاية الأصول ) ، ص 381 : « . . . كما أن الظاهر أن يكون‌لا لنفى الحقيقة كما هو الأصل فى هذا التركيب حقيقة أو ادعاء كناية عن نفى الآثار . . . » .\r\n( 2 ) . رسائل فقهية ( شيخ انصارى ) ، ص 114 : « . . . الثانى : الضرر المجرّد عن التدارك . . . . . . . ثمّ إن‌ّأردأ الاحتمالات هو الثانى ، وان قال به بعض الفحول . . . » .\r\n( 3 ) . قائل اين قول ، فاضل تونى قدس سره است . در الوافيه فى الاصول ، ص 149 : « . . . اذ نفى الضرر غير محمول على نفى حقيقته ، لأنه غير منفى ، بل الظاهر أن المراد به نفى الضرر من غير جبران بحسب الشرع . . . » .\r\n","page_name":" 117 ","page_number":117},
  {"content":"\r\n\r\nمتأخرين و پيشاپيش ايشان شيخ الشريعة اصفهانى ( قدّس اللَّه أسرارهم ) پذيرفته‌اند . « 1 » اگر تفاوت نظر محقّق خراسانى در دو كتاب « كفايه » و « حاشيه فرائد » را دو احتمال مجزا در نظر نگيريم ، اين چهار احتمال در معناى حديث وجود دارد ، كه بر اساس هر يك از آن‌ها مفاد و نتايج حديث متفاوت مىشود :\r\nبنابر احتمال اخير ( چهارم ) ، حديث مزبور صرفاً يك حكم فرعى تكليفى را بيان مىكند ، به اين مضمون كه جايز نيست مردم به يكديگر ضرر وارد كنند . و ديگر صلاحيت استدلال به آن در ابواب مختلف فقه را نخواهد داشت .\r\nبنابر احتمال سوم ، حديث مزبور صرفاً دلالت بر اين معنا دارد كه در موارد ضرر ، لازم است تاوان آن پرداخته شود ، و ضرر وارده جبران گردد .\r\nامّا بنابر احتمال اوّل و دوم ، حديث مزبور دربردارندهء قاعدهء عامّى است كه بر تمام عمومات احكام اوّليه حكومت دارد ؛ با بيانى كه در آينده به آن خواهيم پرداخت ؛ ان‌شاءاللَّه . و اما بين قول اوّل و دوم ثمره مهمى ظاهر نيست .\r\n\r\n\r\n","description":"","footnote":"\r\n( 1 ) . قاعدة لا ضرر ( لشيخ الشريعة ) ، ص 24 و 25 : « . . . أحدها : أن يراد به النهى عن الضرر ، . . . . . . والظاهر الراجح عندى بين المعانى الأربعة ، هو الأوّل . . . » .\r\n","page_name":" 118 ","page_number":118},
  {"content":"\r\n\r\n\r\nمختار ما در معناى حديث\r\nقبل از بيان نظر مورد قبول خودمان در معناى حديث ، ابتدا آن‌چه در تبيين و توجيه احتمالات گذشته گفته شده يا مىتوان گفت را شرح مىدهيم تا بينش بهترى نسبت به آن معانى پيدا كنيم ؛ سپس مختار خود را بيان مىكنيم .\r\n\r\nتبيين و توجيه احتمال چهارم\r\nبهترين بيان در توجيه احتمال چهارم در معنى حديث « لا ضرر » ، بيان شيخ الشريعة اصفهانى قدس سره است ، كه عين عبارت ايشان را در اين‌جا نقل مىكنيم :\r\n« در معناى حديث « لا ضرر » احتمالاتى وجود دارد ؛ يكى از آن احتمالات اين است كه مراد ، نهى از ضرر است . كه در اين صورت نظير قول خداوند متعال در آيات : « . . . فَلَا رَفَثَ وَ لَا فُسُوقَ وَ لَا جِدَالَ فِى الْحَجِّ . . . » « 1 » و « . . . فَإِنَّ لَكَ فِى الْحَيَاةِ أَنْ تَقُولَ لَا مِسَاسَ . . . » « 2 » ؛ و نظير قول پيامبر صلى الله عليه و آله در احاديث زير مىشود :\r\n\r\n\r\n","description":"","footnote":"\r\n( 1 ) . سورهء بقره ( 2 ) ، آيهء 197 .\r\n( 2 ) . سورهء طه ( 20 ) ، آيهء 97 .\r\nتوضيح اين‌كه ، سامرى به حالتى دچار شد كه در ميان موجودات ، همراه وحوش و درندگان سرگردان بود ، احدى با او تماس نداشت و او نيز با احدى تماس نداشت ؛ خداوند او را چنين عقاب كرد و هر زمان با كسى ملاقات مى كرد مىگفت : « لا مساس » ؛ يعنى به من نزديك نشو و به من دست نزن .\r\n","page_name":" 119 ","page_number":119},
  {"content":"\r\n\r\n« لا جَلَبَ ولا جَنَبَ ولا شِغارَ فى الاسلام » « 1 » و « لا جَلَبَ و لا جَنَبَ و لا اعتراض » و « لا إخصاء فى الاسلام و لا بنيان كنيسة » « 2 » و « لا حمى فى الاسلام و لا مناجشه » و « لا حمى فى الاراك « 3 » » و « لا حمى الا ما حمى اللَّه‌و رسوله » « 4 » و « لا سبق الا فى خُفٍّ أو حافرٍ أو نصل » « 5 » و « لا صمات يوم\r\n\r\n\r\n","description":"","footnote":"\r\n( 1 ) . وسايل‌الشيعه ( اسلاميه ) ، ج 14 ، ص 229 ، ح 2 ، باب 27 ، از ابواب عقدالنكاح واولياء العقد .\r\nوسايل الشيعه ( بيروت ) ، ج 20 ، ص 303 ، ح 25680 : « . . . سَمِعْتُ أَبَا عَبْدِ اللَّهِ عليه السلام يَقُولُ : قَالَ رَسُولُ اللَّهِ صلى الله عليه و آله : لَاجَلَبَ وَلَا جَنَبَ وَلَا شِغَارَ فِى الْإِسْلامِ . . . » .\r\n« شغار » نكاح تعويضى است كه در آن دو طرف ، دختر يا خواهر خود را در عوض دختر يا خواهر ديگرى به ازدواج هم در مى آورند .\r\n« جلب » و « جنب » از اصطلاحات مسابقات اسب دوانى است ، كه جهت تحقيق در معناى آن مى توانيد به « لسان العرب ؛ ج 1 ، ص : 269 ) ، مراجعه كنيد .\r\n( 2 ) . اين حديث در مجامع روايى ما به اين عبارت يافت نشد ؛ ولى در كتاب مستدرك‌الوسائل ، ج 8 ، ص 287 ، ح 9463 ، باب 29 ، از ابواب احكام الدواب با اين عبارت وجود دارد كه : « ليس فى الاسلام اخصاء ولا كنيسة محدثة » . يعنى اين‌كه ، در اسلام اخته كردن و ساخت كنيسه نداريم .\r\n( 3 ) . « مناجشه » از نَجْش ، به معناى بالا بردن قيمت جنسى است كه قصد فروش آن را ندارد به‌منظور اين‌كه آن جنس در بازار گران شود .\r\nو « أراك » درخت معروفى است كه از چوب آن مسواك درست مىكنند .\r\n( 4 ) . الوافى ، ج 18 ، ص 1006 : « . . . وقال لا حمى إلا للَّه‌ولرسوله » . يعنى اين‌كه ، در اسلام غُرُق‌كردن چراگاه ( و اختصاصى كردن آن ) نداريم مگر براى دامهاى بيت المال .\r\n( 5 ) . وسايل الشيعه ( اسلاميه ) ، ج 13 ، ص 349 ، ح 4 ، باب 3 ، از ابواب كتاب السبق و الرمايه .\r\nوسايل الشيعه ( بيروت ) ، ج 19 ، ص 253 ، ح 24532 : « . . . قَالَ : قَالَ رَسُولُ اللَّهِ صلى الله عليه و آله لَاسَبَقَ إِلَّا فِى حَافِرٍ أَوْ نَصْلٍ أَوْ خُفٍّ » . يعنى اين‌كه ، مسابقه تنها در اسب دوانى ، تير اندازى ، و شتر سوارى است .\r\n","page_name":" 120 ","page_number":120},
  {"content":"\r\n\r\nإلى الليل » « 1 » و « لا صرورة فى الإسلام » « 2 » و « لا طاعة لمخلوق فى معصيةالخالق » « 3 » و « لا هجر بين المسلمين فوق ثلاثة ايام » « 4 » و « لا غش بين‌المسلمين » . « 5 »\r\n\r\n\r\n","description":"","footnote":"\r\n( 1 ) . سنن أبى داود ، ج 3 ، ص 115 ، ح 2873 ؛ كنزالعمّال ، ج 15 ، ص 180 ، ح 40499 و وسايل الشيعه ( اسلاميه ) ، ج 7 ، ص 390 ، ح 1 ، باب 5 ، از ابواب الصوم المحرم والمكروه .\r\nوسايل الشيعه ( بيروت ) ، ج 10 ، ص 523 ، ح 14023 : « . . . عَنْ أَبِى عَبْدِ اللَّهِ عليه السلام فِى حَدِيثٍ قَالَ : وَلَا صَمْتَ يَوْماً إِلَى اللَّيْلِ » . يعنى اين‌كه ، در اسلام روزه سكوت به اين‌كه طول روز را تا شب ، به نيت روزه سكوت كند ، نداريم .\r\n( 2 ) . مسند احمد بن حنبل ، ج 1 ، ص 312 و مستدرك حاكم نيشابورى ، ج 1 ، ص 448 و ج 2 ، ص 159 .\r\n« صروره » به معنى اصرار بر ترك ازدواج است .\r\n( 3 ) . وسايل الشيعه ( اسلاميه ) ، 8 ، ص 111 ، ح 7 ، باب 59 ، از ابواب وجوب الحج .\r\nوسايل الشيعه ( بيروت ) ، ج 11 ، ص 157 ، ح 14517 .\r\n( 4 ) . وسايل الشيعه ( اسلاميه ) ، ج 8 ، ص 586 ، ح 9 ، باب 144 ، از ابواب احكام العشره .\r\nوسايل الشيعه ( بيروت ) ، 12 ، ص 263 ، ح 16259 : « قَالَ رَسُولُ اللَّهِ صلى الله عليه و آله : لَايَحِلُّ لِلْمُسْلِمِ أَنْ يَهْجُرَ أَخَاهُ فَوْقَ ثَلَاثٍ » . « هجر » به معنى جدايى و رويگردانى است .\r\n( 5 ) . اين حديث در مجامع روايى ما به اين عبارت يافت نشد ؛ ولى در وسايل الشيعه ( اسلاميه ) ، ج 12 ، ص 208 ، ح 2 ، باب 86 ، از ابواب ما يكتسب به .\r\nوسايل الشيعه ( بيروت ) ، ج 17 ، ص 279 ، ح 22520 . به اين عبارت وارد شده : « . . . أَ مَا عَلِمْتَ أَنَّهُ لَيْسَ مِنَ الْمُسْلِمِينَ مَنْ غَشَّهُمْ » .\r\n","page_name":" 121 ","page_number":121},
  {"content":"\r\n\r\nاين‌ها نمونه هايى از كتاب خدا و سنت نبوى صلى الله عليه و آله بود كه ذكر كرديم ، و اگر بخواهيم تمام موارد آن در ساير روايات و استعمالات فصحا در شعر و نثر را جمع كنيم ، كلام طولانى شده و موجب خستگى مىشود . و همين مقدار براى اثبات شيوع استعمال تركيب « لا » - كه براى نفى جنس است - در معناى نهى كفايت مىكند . و در ردّ سخن كسانى كه براى ابطال احتمال نفى ، گفته‌اند نفى به معنى نهى است ؛ بايد گفت هر چند استعمال در اين معنا كم نيست ؛ ولى اين تركيب براى اين معنا نيست » « 1 » .\r\nدر تأييد اين سخن در جاى ديگر از رساله اش اين‌گونه آمده است :\r\n« اكنون بعضى از كلمات اهل لغت و زبان شناسان ماهر را نقل مىكنيم تا ببينيد كه همه آن‌ها متفق‌اند بر اين‌كه از « لا ضرر » ، نهى اراده شده ، و شكى در آن نكرده و احتمال خلاف آن را هم نداده‌اند :\r\nدر « النهاية الأثيرية » : لا ضرر ، يعنى نبايد شخصى به برادرش ضرر وارد كند و در حق او نقصى وارد كند ؛ و « لا ضرار » بر وزن فِعال از ماده « الضرر » ، يعنى اگر برادرش به او ضررى وارد كرد ، او را با ضرر متقابل مجازات نكند .\r\nدر « لسان العرب » كه كتاب لغت ارزشمندى است در 20 جلد :\r\n\r\n\r\n","description":"","footnote":"\r\n( 1 ) . قاعدة لا ضرر ( شيخ الشريعة ) ، ص 24 .\r\n","page_name":" 122 ","page_number":122},
  {"content":"\r\n\r\n« لا ضرر » يعنى شخص نبايد به برادرش ضرر بزند ، و ضرر ضد نفع است . و « لا ضرار » يعنى هر كدام از آن دو نبايد به ديگرى ضرر وارد كند .\r\nدر « الدر المنثور » : « لا ضرر » يعنى شخص نبايد به برادرش ضرر بزند و در حق او نقصى وارد كند ؛ و « لا ضرار » يعنى ضرر زدن او را ، با ضرر زدن مجازات نكند .\r\nدر « تاج العروس » و هم‌چنين « مجمع البحرين » عين همين عبارات فوق آمده است » « 1 » .\r\nانصاف اين است كه آن‌چه شيخ جليل القدر ، علّامه مدقّق ، شيخ الشريعة اصفهانى قدس سره ، در اثبات احتمال چهارم در معناى حديث « لا ضرر » ذكر كرده‌اند كافى به نظر نمىرسد ؛ زيرا به نمونه هايى از قرآن و حديث استناد كرده‌اند كه ناهيه بودن « لا » در آن‌ها نه تنها معلوم نيست ، بلكه با اندكى تأمل ظاهر مىشود كه « لا » در تمام آن موارد حتى در آيهء « فَلَا رَفَثَ وَ لَا فُسُوقَ وَ لَا جِدَالَ فِى الْحَجِّ » و آيهء « لَا مِسَاسَ » در معناى نفى به كار رفته است .\r\nبه اين بيان كه ، معناى « فَلَا رَفَثَ وَ لَا فُسُوقَ وَ لَا جِدَالَ فِى الْحَجِّ » ، « لا ترفثوا و لا تفسقوا و لا تجادلوا فى الحج » ، نيست . بلكه مفاد آن ، نفى وجود اصل اين امور در حج است ، هر چند لازمه آن ،\r\n\r\n\r\n","description":"","footnote":"\r\n( 1 ) . قاعدة لا ضرر ( شيخ الشريعة ) ، ص 27 .\r\n","page_name":" 123 ","page_number":123},
  {"content":"\r\n\r\nنهى از آن‌ها است ؛ ولى بين لازمه معنا ، و اين كه بگوييم « لا » در نهى به كار رفته فرق واضحى است كه آثار و ثمرات آن را در آينده بيان خواهيم كرد .\r\nشاهد بر ادعاى ما اين است كه در عرف عادى نيز آن‌چه از معناى اين تركيب ها به ذهن متبادر مىشود همان نفى است ، و در عرف كسى معناى مطابقى « لَا رَفَثَ وَ لَافُسُوقَ وَ لَاجِدَالَ فِى الْحَجِّ » را « لا ترفثوا و لا تفسقوا ولا تجادلوا » ، نمىداند . و احتمال دارد كه منشأ اين شبهه همان باشد كه گفتيم نفى در بسيارى از اين تركيب ها كنايه از نهى است ؛ به همين خاطر معناى كنايى را با معناى مطابقى اشتباه گرفته‌اند .\r\nالبته بايد توجّه داشت كه اين تعبير كنايى ، زيبايى خاص خود را دارد و مراد متكلم را به نحو احسن مىرساند . همانند سخن شخصى كه به خادمش بگويد : در خانه من دروغ و خيانت وجود ندارد ؛ با اين سخن به بهترين وجه و رساترين سخن ، به او مىفهماند كه هرگز نبايد چنين امورى را مرتكب شود و هر كه مرتكب دروغ و خيانت شود از اهل اين خانه نيست . و اين معنا با رجوع به فهم عرفى از امثال اين تركيب ها در زبان عربى و حتى ساير زبانها ، روشن مىشود ؛ و بعد از تأمل در موارد استعمال ، شكى باقى نمىماند كه « لا » و معادلهاى آن در زبانهاى ديگر ، در همان\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمعناى نفى كه معناى اصلى آنست به كار مىرود . « 1 » از قوىترين شواهدى كه سخن ما را تأييد مىكند اين است كه در اين موارد مىتوان « لا » را حذف كرده و ساير ادوات نفى را بجاى آن گذاشت ؛ مثلا مىتوان بجاى « لَا رَفَثَ وَ لَا فُسُوقَ وَ لَا جِدَالَ فِى الْحَجِّ » گفت : « ليس فى الحج رفث و لا فسوق و لا جدال » ؛ آيا اين‌جا نيز كسى مىگويد كه « ليس » در معنى نهى استعمال شده است ؟ !\r\nعلاوه بر اين ، در بعضى از موارد گذشته اساساً اراده معناى نهى امكان ندارد ؛ مثلًا در عبارت « لا إخصاء فى الإسلام » « 2 » ، آيا كسى مىگويد كه معنى آن « لا تخصوا فى الإسلام » است ؟ اساساً چنين تعبيرى را كسى به كار مىبرد ؟ و اسلام مىتواند ظرف براى اخصاء « 3 » باشد ؟ !\r\nاما آن‌چه مرحوم شيخ الشريعه قدس سره از اهل لغت نقل كرده ، بعيد نيست كه مراد آن‌ها نتيجه و مقصود از كاربرد اين تركيب بوده و معناى مطابقى را نگفته‌اند . همان گونه كه ما نيز مشكلى نداريم از\r\n\r\n\r\n","description":"","footnote":"\r\n( 1 ) . معناى اصلى « لا » زمانى كه بر سر اسم مىآيد ، نفى است .\r\n( 2 ) . در اسلام ، اخته كردن نداريم .\r\n( 3 ) . لسان العرب ، ج 14 ، ص 229 و 230 : « الخُصْى والخِصْى والخُصْيَةُ والخِصْيَة ، من أَعضاء التناسل : واحدة الخُصى ، والتثنية خِصْيتانِ [ خُصْيتانِ وخُصْيانِ وخِصْيانِ . . . 
  ] . وخَصى الفحلَ خِصاءً ، ممدود : سَلَّ خُصْيَيْه ، يكون فى الناس والدواب والغنم . . . » .\r\n","page_name":" 125 ","page_number":125},
  {"content":"\r\n\r\nاين‌كه بگوييم معناى نهى به عنوان معناى كنايى از اين تركيب استفاده مىشود ؛ ولى سخن در اين‌جا بر سر مفاد كلمه « لا » يعنى معناى مطابقى آن است .\r\nحتى اگر قائل به حجّيت قول لغوى باشيم ، اين حجّيت در مورد لغات و تركيب هايى كه بدون رجوع به اهل لغت نيز معناى آن‌ها واضح و روشن است ، محل تأمل است .\r\nعلاوه بر همه اين‌ها ، در مقدمات بحث گفتيم كه احتمال اين‌كه عبارت « لا ضرر » در ذيل روايت شفعه وارد شده باشد احتمال قوىاى است ؛ و اين روايت با نهى هيچ تناسبى ندارد ؛ بلكه ظاهر آن نفى است ، زيرا عبارت « لا ضرر » را به صورت كبراى كليه براى حكمى كه در اوّل روايت آورده به كار برده است ؛ و اگر بپذيريم كه قيد « فى الاسلام » بعد از عبارت « لا ضرر و لا ضرار » نيز وارد شده ، اراده معناى نفى واضح تر خواهد بود .\r\n\r\nتبيين و توجيه احتمال سوم\r\nنهايت چيزى كه در توجيه اين احتمال مىتوان گفت اين است كه بگوييم در نظر عرف ، ضررى كه جبران شود ضرر به حساب نمىآيد ، هر چند با دقت عقلى مىتوان گفت ضرر حاصل شده است . پس اين‌كه شارع به طور مطلق ضرر را نفى مىكند با وجود\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nاين‌كه مىبينيم در خارج ضرر وجود دارد ، دليل بر آنست كه شرع در مورد تمام انواع ضررى كه از طرف مكلّفين ايجاد مىشود ، حكم به جبران كرده است ، و ضرر زننده مأمور است كه آن را جبران كند ؛ در غير اين صورت نفى كردن ضرر ، صحيح نمىباشد .\r\nو اين قيد « عدم تدارك » را ما به دلالت اقتضاء « 1 » از خارج به دست آورده‌ايم .\r\n\r\nاشكال شيخ انصارى و محقّق نايينى\r\nعلّامه انصارى قدس سره « 2 » بعد از اين‌كه اين توجيه را سست‌ترين توجيه\r\n\r\n\r\n","description":"","footnote":"\r\n( 1 ) . « دلالت اقتضاء » ، در مقابل « دلالت اشاره » و « دلالت تنبيه » ، عبارت است از دلالت كلام برلفظ يا معنايى كه از كلام حذف شده است ، ليكن به حسب فهم عرف ، مقصود گوينده مىباشد و صدق يا صحّت كلام منوط به محذوف است ؛ مانند لفظ يا معناى « عقاب » در حديث رفع ؛ زيرا حديث رفع بيانگر برداشته شدن نُه چيز از جمله خطا و فراموشى از امت است ، در حالى كه واضح است كه خود خطا و فراموشى از امت برداشته نشده است بلكه آثار شرعى آن‌ها مانند عقاب اخروى برداشته شده است ؛ در نتيجه صحّت و صدق كلام در آن حديث متوقّف بر تقدير گرفتن لفظ يا معنايى مانند « عقاب » مىباشد . بنابراين در دلالت اقتضا دو چيز معتبر است : 1 . لفظ يا معناى محذوف ، مقصود گوينده باشد . 2 . صدق يا صحّت كلام متوقّف بر محذوف باشد . ( فرهنگ فقه مطابق مذهب اهل‌بيت عليهم السلام ، ج 1 ، ص 616 ) .\r\n( 2 ) . رسائل فقهية ( شيخ انصارى ) ، ص 114 : « . . . لأنّ الضرر الخارجى لا ينزّل منزلة العدم‌بمجرّد حكم الشارع بلزوم تداركه . . . » .\r\n","page_name":" 127 ","page_number":127},
  {"content":"\r\n\r\nدانسته مىگويد : به صرف اين‌كه شارع حكم به جبران ضرر كند ، ضرر ايجاد شده در خارج جبران نمىشود ؛ بلكه هرگاه در خارج اين ضرر جبران شد آن‌گاه مىتوان گفت ضررى وجود ندارد ( لا ضرر ) .\r\nمحقّق نايينى قدس سره « 1 » نظر شيخ انصارى را پسنديده و مىگويد : اين اشكال ارزش بررسى را دارد خصوصاً اگر منظور از حكم به جبران ، وجوب تكليفى باشد ، و ذمه ضرر زننده را مشغول ندانيم ؛ در اين صورت به مجرد حكم شارع براى جبران ضرر ، نمىتوان ضرر را معدوم فرض كرد .\r\n\r\nردّ اشكال شيخ انصارى و محقّق نايينى\r\nانصاف اين است كه اشكال اين دو بزرگوار ( اعلى اللَّه مقامهما ) وارد نيست ؛ زيرا صاحب اين نظر مىتواند اين‌گونه پاسخ دهد :\r\nاين‌كه در اين موارد ضرر را نفى مىكنيم ، نفى به لحاظ عالم تشريع و خارج است ( همان‌گونه كه محقّق نايينى در بيان مختار خودش در احتمال اوّل آن را پذيرفته ) ؛ بنابراين شارع ، آن ضررى را كه حكم به جبران آن كرده ، در عالم تشريع ضرر نمىداند ؛ زيرا به\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 200 : « . . . لا يخفى أنّ ما أفاده من أنّ هذاالوجه أردأ الاحتمالات هو الحرى بالتّحقيق . . . » .\r\n","page_name":" 128 ","page_number":128},
  {"content":"\r\n\r\nلحاظ حكم تشريعى هم اكنون آن ضرر را جبران كرده است و ديگر اثرى از ضرر وجود ندارد ؛ پس جبران ضرر ، فعلى است و در خارج محقّق شده است .\r\nبر اساس اين پاسخ ، ديگر فرقى نمىكند كه حكم به جبران ضرر ، حكم تكليفى باشد يا اين‌كه ذمّه ضرر زننده را مشغول بدانيم ؛ چرا كه در مقام تشريع ، در واقع توجّه شارع به مكلّفى است كه به اوامر عمل مىكند و نواهى را ترك مىكند ! ؛ و اگر فرض كنيم شخص مكلّف ، انسان سركشى است و توجهى به اوامر و نواهى و احكام وضعى و تكليفى شارع ندارد ، ديگر اشتغال ذمّه او نيز اثرى ندارد تا بخواهيم بگوييم چون شارع ذمّه‌اش را مشغول به جبران ضرر كرده ، پس مىتوان گفت ضرر نفى شده است .\r\nولى بر اين احتمال دو اشكال ديگر وارد است كه بنيان آن را از پايه ويران مىكند :\r\nاشكال اوّل : اگر بپذيريم كه مراد از « لا ضرر » ، نفى ضرر به لحاظ عالم تشريع باشد ( كه ظاهراً چاره‌اى جز پذيرش اين توجيه نداريم ) ، ديگر تفاوتى بين ضرر متدارك و غير متدارك نيست ، تا بگوييم معناى حديث اين است كه ضررى كه جبران شود ضرر به‌حساب نمىآيد ؛ بلكه وجود ضرر را به طور مطلق نفى مىكند .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو اين همان احتمال اوّل در معناى حديث است كه جعل احكام ضررى را نفى مىكرد ؛ پس نيازى به احتمال سوم نخواهيم داشت .\r\nخلاصه اين‌كه ؛ با اين توجيه ، دليلى بر مقيد كردن نفى ضرر به ضرر غير متدارك نخواهيم داشت .\r\nاشكال دوم : صرف جبران ضرر در عالم تشريع ، و حتى جبران آن در عالم خارج ، موجب نمىشود كه عنوان ضرر حقيقتاً از آن نفى شود ؛ بلكه نفى ضرر از مصداق آن ، با نوعى تسامح عرفى ، يا نوعى از مجاز ( به لحاظ اين‌كه هر دو - عدم ضرر و جبران ضرر - در بسيارى از آثار با يكديگر اشتراك دارند ) همراه است .\r\nبله ، اگر ضرر ، به‌طور كامل و از هر جهت جبران شود به گونه‌اى كه اهل عرف بين آن‌چه تلف شده و بدل آن هيچ فرقى نبينند ، مثل اين‌كه به مجرد تلف شدن شئ ، بدون هيچ فاصله زمانىاى بدل آن جبران شود ، ممكن است به نظر عرفى بگوييم در اين‌جا حقيقتاً ضرر منفى است ؛ هر چند با دقت نظر عقلى ، ابتدا ضرر حاصل شده و بعد جبران شده است . ولى اين توجيه نيز خالى از اشكال نيست .\r\n\r\nتبيين و توجيه احتمال اوّل\r\nنهايت آن‌چه در توجيه اين احتمال مىتوان گفت ، توجيهى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاست كه محقّق نايينى قدس سره « 1 » به طور مفصّل آن را شرح داده و ما در اين‌جا ، ماحصل آن را بيان مىكنيم :\r\n\r\nنظر محقّق نايينى\r\nنفى ، در بحث ما و موارد مشابه آن - مانند حديث رفع ، و حديث « لا صلاة الّا بطهور » - با توجّه به عالم تشريع بر معناى حقيقى آن حمل مىشود . زيرا اختيار احكام تكليفى و وضعى به دست شارع است ، اگر بخواهد وضع مىكند و اگر بخواهد آن را بر مىدارد ؛ پس اگر نفى ، به يك حكم شرعى تعلق گرفت ، نفى حقيقى است ؛ زيرا در عالم تشريع واقعاً آن حكم برداشته مىشود .\r\nو اما كاربرد عنوان « ضرر » براى احكامى كه مستلزم ضرر هستند نيز كاربردى حقيقى است ؛ زيرا كاربرد عنوان مسبّب - توليدى - براى سبب - مولّد آن - كاربرد شايعى است ؛ مثلًا در مورد كسى كه شيئ را درون آتش انداخته است مىگويند آن را سوزاند ؛ در حالى كه انداختن در آتش ، سبب سوخته شدن ( مسبّب ) است .\r\nحال مىگوييم : همان‌گونه كه اگر شارع حكم شرعى وضعى يا تكليفىاى صادر كند كه موجب ضرر زدن به مكلّفين شود ، درست\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 201 : « . . . أمّا كون هذا المعنى متعيّنا بين‌المحتملات فتوضيحه يتوقف على تمهيد أمور الأوّل . . . » .\r\n","page_name":" 131 ","page_number":131},
  {"content":"\r\n\r\nاست كه بگوييم شارع به مكلّفين ضرر وارد كرده است ، و اين سخن مَجاز نيست ؛ هم‌چنين اگر حكم شرعى وضعى يا تكليفىاى را كه موجب ضرر است نفى كند ، درست است كه بگوييم شارع ضرر را از مكلّفين نفى كرده است .\r\nبله ، اگر آن احكام شرعى موجب ضرر نباشد بلكه صرفاً زمينه ساز ضرر شود ( از قبيل معدّات باشد نه اسباب ) ، يا اين‌كه اگر سبب ضرر است از اسباب توليدى نباشد ، اسناد ضرر به شارع ، مَجاز خواهد بود . ولى احكام شرعى اين‌گونه نيستند و همه آن‌ها - خواه وضعى باشند يا تكليفى - در عالم تشريع از قبيل اسباب توليدى هستند . اما احكام وضعى ، كه سبب توليدى بودن آن واضح است ؛ زيرا وقتى شارع حكم مىكند كه بيع زيان آور ( غبنى ) صحيح است ، موجب مىشود كه به زيان ديده ( مغبون ) ضرر وارد شود . و اما احكام تكليفى ، سبب توليدى بودن آن از اين جهت است كه اين حكم است كه در مكلّف انگيزه و اراده عمل را ايجاد مىكند و سبب انجام عمل مىشود .\r\nاين بود خلاصه نظر محقّق نايينى قدس سره .\r\nاشكالات وارد بر توجيه احتمال اوّل\r\nبر اين توجيه محقّق نايينى قدس سره اشكالاتى وارد است :\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاشكال اوّل : اساساً نفى در عالم تشريع ، خود نوعى از مَجاز است ؛ زيرا الفاظ نفى و اثبات براى وجود و عدم خارجى وضع شده‌اند ، و وجود و عدم تشريعى نوعى اعتبار است و حقيقى نيست . بنابراين حكم به عدم ، بر آن‌چه در آن عالم معدوم است ، و حكم به وجود ، بر آن‌چه در آن عالم موجود است ، و هم‌چنين كاربرد عنوان ضرر بر احكامى كه در آن عالم جعل مىشود ، همگى با نوعى مسامحه همراه است ؛ و حتى كاربرد كلمه « عالم » براى آن مقام فرضى اعتبارى ، نيز كاربردى مَجازى است .\r\nنهايت چيزى كه مىتوان گفت اين‌كه اين كاربردها ، از باب حقيقت ادّعايى باشد ( كه بنا بر نظر ما تمام مجازات يا اكثر آن‌ها از همين باب است ) .\r\nيعنى شارع مقدّس وقتى شيئى را نفياً يا اثباتاً در عالم تشريع اعتبار مىكند ، آن را ادّعاءاً فردى از افراد وجود و عدم خارجى در نظر مىگيرد ، و الفاظ وجود و عدم را به اين اعتبار در مورد آن‌ها به كار مىبرد . نتيجه اين‌كه ، « نفى » در اين‌جا در معناى حقيقى خود به كار نرفته است .\r\nاشكال دوم : بر فرض بپذيريم كه نفى ، در اين‌جا به لحاظ عالم تشريع نيز در معناى حقيقى خود به كار رفته باشد ، ديگر براى توجيه اين‌كه عنوان « ضرر » براى احكام ضررى به كار رفته است ،\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nنيازى به بحث از اسباب توليدى نداريم ؛ زيرا جعل احكام ضررى - خواه وضعى باشد يا تكليفى - خودش مصداق عنوان « اضرار » در عالم تشريع است ، نه اين‌كه سبب اضرار باشد .\r\nچرا كه جعل و اعتبار در عالم تشريع ، همانند ايجاد در عالم تكوين است ، پس كسى كه قانون ضررى را وضع كند ، به واسطهء همين جعل ، به كسانى كه مشمول آن قانون مىشوند ضرر وارد كرده است . به عبارت ديگر ؛ حكم به جايز بودن گرفتن مال ديگرى به نا حق در عالم تشريع ، عيناً مانند گرفتن مال ديگرى به ناحق در عالم خارج است .\r\nو همان‌گونه كه گرفتن مال ديگرى ( زيد ) مصداق ضرر است ، حكم به جايز بودن گرفتن مال زيد در عالم تشريع نيز مصداق ضرر است ؛ و با همين حكم ، مال زيد از او جدا شده و به غير داده شده است . و فرقى هم بين احكام تكليفى و وضعى نيست .\r\nبله ، اگر « نفى » با ملاحظه عالم تكوين باشد ، براى توجيه انطباق عنوان ضرر بر احكام ضررى ، به بحث از اسباب توليدى نيازمنديم .\r\nاشكال سوم : اين‌كه فرمودند سبب توليدى بودن احكام تكليفى ، از اين جهت است كه در مكلّف انگيزه و ارادهء عمل را ايجاد مىكند ، حرف صحيحى نيست ؛ زيرا هر چند افعال مكلّفين مستند به ارادهء آن‌ها است ولى اراده نيز مستند به اختيار مكلّفين است -\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبنابر نظر صحيح در بطلان جبر - پس احكام شرعى ، علت توليدى اراده نيست ؛ بلكه علت آن ، اختيار است ؛ و احكام ، زمينه ساز انگيزه‌اى براى اختيار يكى از دو طرف است .\r\nعلاوه بر اين‌كه اگر اين سخن را بپذيريم ، لازمهء آن اين است كه عنوان ضرر در خارج محقّق شود ، نه در عالم تشريع ؛ زيرا بر انگيخته شدن اراده به واسطه احكام تكليفى ، باعث مىشود كه فعل در خارج تحقّق پيدا كند ، در اين صورت نفى تكليف ضررى ، مستلزم نفى وجود ضرر در خارج خواهد بود ، و لو از طريق از بين بردن اراده مكلّفين كه از حكم نشأت مىگيرد . گويا در كلام مرحوم نايينى بين عالم خارج و تشريع خلط شده است .\r\nاين سه اشكال بر توجيه مرحوم نايينى قدس سره از احتمال اوّل در معناى حديث « لا ضرر » ، وارد است .\r\nاشكال چهارم : اشكال ديگرى نيز - صرف نظر از توجيهات مرحوم نايينى - بر اين احتمال وارد است كه بنيان اين احتمال را از پايه منهدم مىكند ، و آن اشكال اين است كه :\r\nاساس احتمال اوّل در معناى حديث « لا ضرر » ، بر اين عقيده بنا شده كه فاعل ضرر در « لا ضرر و لا ضرار » شارع مقدّس است ، و آن‌چه نفى مىشود ضرر زدن شارع به مكلّفين است ، كه بازگشت آن به نفى احكامى است كه مستلزم ضرر باشد . بنابراين ، معنى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nروايت اين مىشود كه از طرف شارع هيچ ضرر و ضرارى بر مكلّفين وارد نمىشود ، و شارع هيچ حكم وضعى يا تكليفى براى مكلّفين وضع نكرده كه موجب ضرر زدن به آن‌ها شود . همانند لزوم بيع زيان آور ( غبنى ) ، بر زيان ديده ( مغبون ) ؛ و واجب بودن وضو و روزه‌اى كه براى شخص ضرر دارد ؛ و امثال اين‌ها .\r\nبنابراين ، نفى عبادات ضررى به واسطهء قاعده « لا ضرر » بوضوح تمام نشان مىدهد كه فاعل ضرر در اين حديث شارع است ؛ در حالى كه قراين فراوانى داريم كه نشان مىدهد فاعل ضرر ، همان افراد مكلّف نسبت به يكديگراند ، و آن‌چه نفى مىشود ضرر زدن بعضى از افراد به ديگرى است ( وضعى يا تكليفى ) ؛ نمىگوييم كه نفى به معنى نهى است - آنچنانكه علّامهء محقّق شيخ الشريعهء اصفهانى گفته بود - بلكه نفى بر همان معناى اصلى خود است ، ولى آن‌چه نفى مىشود ضرر ناشى از طرف مكلّفين است . ( تحقيق اين معنا و بيان نتايج آن به زودى خواهد آمد ؛ ان شاء اللَّه . )\r\nقراينى كه دلالت دارد بر اين‌كه فاعل ضرر در اين روايت ، مكلّفين هستند نه شارع مقدّس ، امورى است كه به آن اشاره مىكنيم :\r\n1 . جمله پيامبر صلى الله عليه و آله در داستان سمره كه فرمودند : « انك رجل مضار » به منزله صغرى براى كبراى كليه « لا ضرر و لا ضرار »\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nمىباشد ، و شكى نيست كه فاعل اين جمله سمرة بن جندب است ؛ بنابراين ، روايت شاهد روشنى است بر اين‌كه فاعل در « لا ضرر ولاضرار » نيز مكلّفين هستند .\r\n2 . اين‌كه معناى كلمه « ضرار » به معناى ضرر عمدى ناشى از نيّت‌هاى فاسد است - همان‌گونه ما اين معنا را براى « ضرار » تقويت كرديم - با اين‌كه فاعل ضرر ، شارع مقدّس باشد مناسبت ندارد ، زيرا احتمال اين‌كه شارع با اين نيّت به مكلّفين ضرر وارد كند ، به طور مطلق منتفى است ، و نياز به بيان كردن ندارد . بلكه آن‌چه نياز به بيان دارد ، همان نفى ضرر زدن به يكديگر از جانب مكلّفين است .\r\n3 . پيامبر صلى الله عليه و آله در ذيل روايت « منع زيادى آب » كه عقبة بن خالد ، روايت كرده بود ، فرمودند : « انه لا يمنع فضل ماء ليمنع فضل كلاء و لا ضرر و لا ضرار » ؛ بنابر اين نظر كه عبارت « لا ضرر و لا ضرار » در ذيل اين روايت وارد شده باشد - همان‌گونه كه اين نظر را تقويت كرديم - نشان مىدهد كه « لا ضرر و لا ضرار » به منزلهء تعليل است براى نهى از منع زيادى آب ؛ گويا حضرت فرموده‌اند صاحب چاه مانع زيادى آب نشود چرا كه در اين منع ، بر كسى كه آب را بر او منع كرده‌ايد ضرر وارد مىشود ؛ و ضرر زدن به يكديگر در شريعت نفى شده است . ظاهر اين روايت نيز نشان مىدهد فاعل ضرر ، مكلّفين هستند نه شارع .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعلاوه بر اين‌ها ، ظهور كلمات اهل لغت نيز شاهد بر اين است كه فاعل ضرر ، مكلّفين هستند ، چرا كه آن‌ها نيز اين حديث را به گونه‌اى تفسير كرده‌اند كه به نهى از ضرر زدن باز مىگردد ؛ و نهى كردن در صورتى صحيح است كه فاعل ، مكلّفين باشند ؛ و در بيان مختار محقّق اصفهانى شيخ الشريعة قدس سره گفتيم كه از تفسير اهل لغت استفاده مىشود كه لفظ « لا » به معنى نهى باشد ، هر چند كنايه از نهى مىباشد . نتيجه اين‌كه ، تفسير هاى اهل لغت نيز مؤيد قول ما است .\r\nو هم‌چنين كسى كه با كلمات بزرگان و اساتيد فقه آشنا باشد ، مشاهده مىكند كه بيشتر در ابواب معاملات و امثال آن كه مربوط به مناسبات بين مردم است به اين قاعده تمسك كرده‌اند ؛ و تمسك به آن در ابواب عبادات همانند ابواب معاملات نيست .\r\n\r\nتبيين و توجيه احتمال دوم\r\nاز آن‌چه گذشت توجيه احتمال دوم در معناى حديث « لا ضرر » معلوم مىشود ، زيرا در بسيارى از موارد ، شبيه احتمال اوّل است ؛ هر چند قابليت تطبيق با مختار ما در معناى حديث را نيز دارد كه به آن اشاره خواهيم كرد .\r\nتا اين‌جا توجيه و تبيين وجوه و احتمالاتى كه بزرگان در تفسير معنى حديث ارائه كرده‌اند روشن شد ، و از نقدها و ايراداتى كه ما بر\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاين وجوه مطرح كرديم ، نتايج سه‌گانه‌اى به شرح ذيل به دست آمد :\r\nاول : كلمه « لا » به معنى نفى است ، نه نهى .\r\nدوم : فاعل ضرر در « لا ضرر و لا ضرار » مردم‌اند ، نه شارع مقدّس .\r\nسوم : آن‌چه نفى شده ، خود ضرر و ضرار است ، نه احكامى كه منشأ ضرر هستند ؛ هر چند نفى ضرر و ضرار ، كنايه از عدم امضاى اين دو در شرع است . از اين امور سه گانه نظر مختار ما در معناى حديث به دست مىآيد .\r\n\r\nنظر مختار در معناى حديث\r\nظاهر معناى اين حديث ، نفى وجود ضرر و ضرار بين مكلّفين است ، ولى ما به دو دليل ، معناى آن را كنايه از عدم امضاء فعل ضررى ، خواه وضعى باشد يا تكليفى ، در شريعت اسلام مىدانيم :\r\n1 . نفى ضرر و ضرار بين مكلّفين ، در خارج صدق نمىكند ؛ به اين معنى كه ما مىبينيم ضرر و ضرار بين مكلّفين در خارج وجود دارد .\r\n2 . پيامبر صلى الله عليه و آله اين جملهء - لا ضرر و لا ضرار - را در مقام بيان حكم شرعى و قضاوت بين مرد انصارى و سمرة بن جندب ، بيان كردند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبنابراين وقتى پيامبر صلى الله عليه و آله اين امر را امضا نكند ، گويا هيچ اثرى از آن در محيط تشريع باقى نمىماند . همانند سخن شخصى ، كه به خادمش مىگويد : در خانهء من خيانت ، كذب و قول زور نيست .\r\nيعنى اين امور نزد من مجاز نيست ، به گونه‌اى كه گويا هيچ اثرى از اين امور در خانهء خود نمىبينم ! پس نفى اين امور ، كنايه از نفى امضاى آن‌ها ، و اجازه ارتكاب ندادن نسبت به آن‌ها است .\r\nدر موارد مشابه نيز منظور همين است ؛ مانند سخن پيامبر صلى الله عليه و آله :\r\n« لا رهبانية فى الاسلام » و « لا إخصاء فى الإسلام » ؛ درست است كه خود اين افعال - رهبانية و إخصاء - نفى شده ، ولى نفى امضاء و اجازه را به بهترين وجه مىرساند ، آن‌چنان كه شأن تمام كنايات همين است كه ، الكناية أبلغ من التصريح .\r\nاز اين بيان معلوم مىشود كه مفاد حديث ، منحصر در نهى تكليفى از اضرار به غير نيست ، بلكه احكام وضعى را هم در بر مىگيرد ؛ پس همان‌گونه كه وارد شدن سمرة بن جندب بر مرد انصارى بدون اجازه او ، ضررى است كه تكليفاً از آن نهى شده ؛ بيع زيان آور ( غبنى ) نيز اگر لازم شمرده شود ، بنفسه مصداق ضرر و اضرار است ، و مورد امضاى شارع نخواهد بود ؛ و عدم امضاى شارع ، مساوى است با عدم نفوذ و تأثير بيع .\r\nاين معناى مختار ما اگر چه با آن‌چه اكثريّت به آن معتقدند از\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nنظر نتيجه در اكثر موارد موافق است ، ولى با نظر اكثريّت در ابواب عبادات ضررى - مانند وضو و روزهء ضررى و امثال آن - فرق دارد ؛ از اين جهت كه بنا بر نظر اكثريت ، با استناد به اين قاعده مىتوان وجوب عبادات ضررى را نفى كرد ؛ ولى بنابر نظر ما اين كار امكان ندارد ؛ زيرا ضرر در اين موارد ، به ضرر و اضرار ميان مردم بازگشت نمىكند ، و ما گفتيم كه فاعل ضرر مردمند نه شارع مقدّس ؛ و اين فرق واضحى است كه بين نظر ما و نظر اكثريت از نظر نتيجه وجود دارد .\r\nممكن است بگوييد كه هر چند « لا ضرر و لا ضرار » غير از ضرر ناشى از ناحيهء مكلّفين ، ضررهاى ديگر - همانند ضرر ناشى از احكام خداوند - را در بر نمىگيرد ، ولى مىتوان گفت ضرر در احكام خدا را به طريق أولى نفى مىكند ، زيرا شارعى كه مردم را از ضرر زدن به يكديگر نهى مىكند ، چگونه ممكن است راضى شود كه به واسطه اوامر و نواهى خودش مردم را به ضرر بياندازد ؟ ! بنابراين شكى نيست كه تكاليف الهى ، ضررى در بر ندارد ؛ و اگر عموم يا اطلاقى يافت شود كه در بر دارندهء موارد ضررى باشد ، بايد آن را تخصيص يا تقييد زد . و ضرر آن دسته از احكام كه در بر دارنده ضرر دائمى يا غالبى است ، به واسطه مصالح غالبى كه در آن حكم وجود دارد جبران مىشود ؛ و ما از همين دستور شارع به آن\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nحكم ، وجود اين مصلحت را كشف مىكنيم . بنابراين هر چند در ظاهر ، حكم ، ضررى است ، ولى شك نيست كه شارع به خاطر مصالحى كه بر اين ضرر برترى دارد ، به آن حكم كرده است .\r\nبنابراين ، جهاد اگر چه در آن از بين رفتن نفوس و نقص در مال و جان و زندگى مردم است ، ولى باعث عزّت مسلمين و حفظ اصل اسلام و مرزهاى آن و احكام و حدود آن مىشود ، و منافع دور و نزديكى در آن وجود دارد كه قابل شمارش نيست . و واضح است اين‌كه بخواهيم چيزى را نافع يا ضار بدانيم ، تابع جهات قوى تر نفع و ضرر است ، اگر منافع آن بيشتر و قوى تر باشد ، نافع ؛ و اگر مضار آن بيشتر و قوى تر باشد ، ضار خواهد بود . و عقلاى عالم نيز هميشه بر انجام امورى كه در آن از بعض جهات ضرر وجود دارد اقدام مىكنند ، و اين كار به جهت منافع بيشترى است كه بر آن مترتب خواهد شد ، و اسم آن را نيز ضرر و شرّ نمىگذارند ، بلكه نفع و خير مىدانند . بنابراين بايد اطلاقات احكام وارد شده در غير موارد فوق را تقييد كرده و آن را منحصر در غير مورد ضرر نماييم .\r\nدر پاسخ مىگوييم : اگر مىپذيريد كه حكم شارع در مواردى كه ضرر دائمى يا غالبى دارد ، كاشف از اين است كه براى اين حكم مصالحى است كه بر ضررهاى ظاهرى آن برترى دارد ، و با اين وجود ، حكم ضررى نخواهد بود ؛ همين حرف را در عمومات\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nو اطلاقات در مثل روزه و وضو ، كه روزه و وضوى ضررى را نيز در بر مىگيرد بزنيد ؛ در اين‌جا نيز عموم و اطلاق ، كاشف از وجود مصالحى است كه با وجود آن ، عنوان ضرر منتفى است . پس نمىتوانيم به اولويت قطعيّه متمسّك شده و دليل نفى ضرر را به ضرر در احكام گسترش دهيم ؛ زيرا موضوع ضرر در اين احكام احراز نشده ، بلكه عدم ضرر را احراز كرده‌ايم .\r\nاز بهترين مؤيّدات بر اين سخن ما كه گفتيم دليل نفى ضرر ، عبادات ضرريّه و امثال آن از تكاليفى كه در بعضى مصاديق خود ضرر به همراه دارد را شامل نمىشود ، اين است كه قدماى اصحاب و بسيارى از متأخرين با وجود اين‌كه در فهم مفاهيم عرفى از كتاب و سنّت تبحّر داشتند ، از قاعده نفى ضرر چنين چيزى نفهميده‌اند ، و در ابواب عبادات ضررى به آن استناد نكرده‌اند ، و تنها در ابواب معاملات مانند خيار غبن و امثال آن - كه به اضرار مردم به يكديگر باز گشت مىكند - به اين قاعده استناد كرده‌اند . و اين امر مؤيد خوبى است براى نظر ما كه دليل نفى ضرر ، دلالت بر نفى اين احكام ندارد ، نه به معناى مطابقى و نه به اولويت قطعيّه .\r\nاكنون چند نمونه از كلمات فقها را ذكر مىكنيم :\r\n1 . شيخ الطائفه ، در كتاب « خلاف » « 1 » مىگويد : « اگر به خاطر\r\n\r\n\r\n","description":"","footnote":"\r\n( 1 ) . الخلاف ، ج 1 ، 159 ، مسئله 110 ، حكم الجبائر و الدماميل فى الطهارة .\r\n","page_name":" 143 ","page_number":143},
  {"content":"\r\n\r\nاستعمال آب ، ترس از تلف يا زياد شدن مرض را دارد ، بر روى آن مسح كند . . . » .\r\nسپس مىگويد : دليل ما بر اين حكم ، قول خداست كه مىفرمايد : « وَمَا جَعَلَ عَلَيْكُمْ فِى الدِّينِ مِنْ حَرَجٍ » « 1 » ؛ و اين كه اگر حكم به وجوب كندن جبيره كنيم موجب حرج است ؛ سپس به اجماع و به برخى از اخبار استدلال كرده ، ولى به قاعدهء « لا ضرر » استدلال نكرده است . مثل همين استدلال را در بسيارى از مسائل تيمّم مىتوان ديد .\r\n2 . محقّق ، در « معتبر » « 2 » در مسأله ترس از زياد شدن مرض ، يا كندى خوب شدن آن ، يا ظاهر شدن عيبى در اعضاء ، حكم به جواز تيمّم مىدهد ؛ سپس دليل آن را آيهء شريفهء : « وَمَا جَعَلَ عَلَيْكُمْ فِى الدِّينِ مِنْ حَرَجٍ » و ادلّه ديگرى ذكر مىكند ؛ و به قاعده « لا ضرر » استدلال نمىكند .\r\n3 . علّامه در « تذكره » « 3 » براى جواز تيمّم هنگام ترس از ايجاد عيب در بدن به واسطهء استعمال آب ، به آيهء شريفهء : « وَ مَا جَعَلَ عَلَيْكُمْ فِى الدِّينِ مِنْ حَرَجٍ » استدلال كرده ، و به قاعدهء « لا ضرر »\r\n\r\n\r\n","description":"","footnote":"\r\n( 1 ) . سورهء حج ( 22 ) ، آيهء 78 .\r\n( 2 ) . المعتبر فى شرح المختصر ، ج 1 ، ص 365 .\r\n( 3 ) . تذكرة الفقهاء ، ج 2 ، ص 160 .\r\n","page_name":" 144 ","page_number":144},
  {"content":"\r\n\r\nاستناد نكرده است .\r\n4 . صاحب مدارك ، در « مدارك الاحكام » « 1 » در مسئله كسى كه براى وضو به آبى دسترسى دارد كه گرانى قيمت آن مضرّ به حال او است ، حكم به جواز تيمّم مىكند ؛ و در تأييد اين فتوا ، بعد از استدلال به روايات ، آيات « وَ مَا جَعَلَ عَلَيْكُمْ فِى الدِّينِ مِنْ حَرَجٍ » و « يُرِيدُ اللَّهُ بِكُمُ الْيُسْرَ وَ لَا يُرِيدُ بِكُمُ الْعُسْرَ » « 2 » را ذكر مىكند .\r\nو در بسيارى از موارد ضرر ، در ابواب تيمّم ، به قاعدهء نفى حرج استدلال كرده ، و اصلًا متعرض قاعدهء « لا ضرر » نشده است . « 3 » مشاهده مىشود كه اين بزرگان ( رضوان اللَّه عليهم ) با وجود اين‌كه غالباً در ابواب معاملات ، مثل مسئله خيار غبن ، و غير آن ، به قاعدهء « لا ضرر » استناد كرده‌اند ، ولى در ابواب عبادات ضررى ، و غير آن از تكاليفى كه از حقوق اللَّه محسوب مىشود و ربطى به معاملهء مردم با يكديگر ندارد ، به قاعدهء « لا ضرر » استناد نكرده‌اند .\r\nو گمان مىرود كه استناد به اين قاعده در ابواب عبادات ، بين متأخرين از اصحاب و معاصرين شكل گرفته است .\r\nو ما گفتيم كه قرائن فراوان موجود در روايات باب ، فقيه را تا\r\n\r\n\r\n","description":"","footnote":"\r\n( 1 ) . مدارك الاحكام ، ج 2 ، ص 188 .\r\n( 2 ) . سورهء بقره ( 2 ) ، آيهء 185 .\r\n( 3 ) . مدارك الاحكام ، ج 2 ، ص 191 .\r\n","page_name":" 145 ","page_number":145},
  {"content":"\r\n\r\nمرز قطع به عدم شمول روايات در مورد ضرر در احكام ، پيش مىبرد ، و فتاواى اصحاب نيز شاهد بر آن است . اگر هم كوتاه بياييم و به اجمال روايات حكم كنيم ، در اين صورت نيز بايد قدر متيقّن را اخذ كنيم ، كه در اين صورت نيز اطلاقات ادلّه اين تكاليف ، بدون دليل معارض يا دليل حاكم مىماند .\r\nگذشته از اين‌ها ، آن‌چه مسئله را آسان مىكند اين است كه در اكثر اين موارد مىتوان به قاعدهء نفى حرج استناد كرد ، و اين قاعده ما را از غير آن بى نياز مىكند . با اين وجود در موارد نادرى اين اختلاف ، ثمر پيدا مىكند ، و آن جايى است كه عنوان ضرر صدق مىكند ولى حرجى در كار نيست .\r\n\r\nاحتمالى ديگر در معناى حديث\r\nاز بعضى بزرگان معاصر « 1 » ، احتمال ديگرى در معناى حديث « لا ضرر » نقل شده ، به اين عنوان كه مفاد قاعدهء « لا ضرر » حكم حكومتى است . توضيح مطلب اين‌كه ، پيامبر اكرم صلى الله عليه و آله داراى مقامات سه گانه است :\r\n1 . مقام نبوت و تبليغ رسالت ؛ كه از اين جهت مبلّغ از جانب\r\n\r\n\r\n","description":"","footnote":"\r\n( 1 ) . امام روح اللَّه الموسوى الخمينى ، در تهذيب الاصول ، ص 118 . و كتاب البيع ، ج 1 ، ص 421 .\r\n","page_name":" 146 ","page_number":146},
  {"content":"\r\n\r\nخدا ، و بيان كنندهء احكام ظاهرى و واقعى خداوند است ، همانند مجتهدى كه احكام را كه از كتاب و سنّت به دست آورده و بيان مىكند .\r\n2 . مقام قضاوت ؛ كه از اين جهت در دعواهاى حقوقى و مالى مردم وارد مىشود و حكم مىكند ، و دعوا و اختلاف را خاتمه مىدهد .\r\n3 . مقام حكومت و رياست بر مردم از طرف خدا ؛ كه از اين جهت در مواردى كه آن را به مصلحت امّت تشخيص مىدهد - مانند نصب فرماندهان و قضات و امثال آن - اوامر و نواهى او نافذ است .\r\nدر داستان سمره ، ظاهر حكم پيامبر صلى الله عليه و آله به نفى ضرر و ضرار ، اين است كه نه از باب مقام نبوت است ، و نه از باب قضاوت ؛ زيرا نه مرد انصارى و نه سمره هيچكدام در حكم تكليفى يا وضعى مسئلهء خودشان شك نداشتند و جاهل به حكم نبودند ( كه در اين صورت حكم پيامبر صلى الله عليه و آله در مقام نبوت مىشد ) ، و نزاعشان هم بر سر مسأله‌اى نبود كه در تشخيص مصداق يا حكم آن اشتباه كرده باشند ( كه در اين صورت حكم پيامبر صلى الله عليه و آله از مقام قضاوت مىشد ) ؛ بلكه عمل مرد انصارى از باب شكايت و داد خواهى و طلب كمك از پيامبر صلى الله عليه و آله به عنوان والى و حاكم بر مسلمين بود ، در حالى كه حكم و موضوع را مىدانست .\r\nو اين‌كه پيامبر صلى الله عليه و آله دستور داد كه نخل او را از زمين در آوردند و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nسپس فرمود : « لا ضرر و لا ضرار » ، اين فرمايش حضرت ، حكم حكومتى عامّى بود كه بعد از آن دستور خاص صادر شد ، و معناى آن اين است كه در منطقهء حكومت من و حوزهء فرمانروايى من كسى حق ندارد به ديگرى ضرر بزند ؛ و بر همهء امّت اطاعت اين امر او واجب است ، نه به اين عنوان كه حكمى از احكام خدا را بيان كرده ، بلكه به عنوان حكمى از جانب حاكم حكومت اسلام كه مفترض الطاعه مىباشد .\r\nو اين كه در روايت عبادة بن صامت ، كه از طرق عامّه نقل شده ، حكم لا ضرر را با تعبير « قضى . . . » ( حكم كرد . . . ) بيان كرده ، شاهد خوبى است بر اين معنا .\r\nاين بود خلاصه آن‌چه از ايشان نقل شده است .\r\n\r\nاشكال بر احتمال ديگر در معناى حديث\r\nبا تأمل در اين بيان ، معلوم مىشود كه نمىتوان اين معنا را معناى جديدى دانست ، و برمىگردد به احتمال سوم از معانى گذشته كه شيخ الشريعة اصفهانى قدس سره آن را پذيرفته بود ( اراده‌ى نهى از لا ضرر و لا ضرار ) ؛ نهايت امر اين‌كه قائلين به احتمال سوم ، اين نهى را نهى تشريعى همسان ساير احكام شرعى مىدانند ، ولى قائلين به اين قول آن را نوع ديگرى از نهى تلقى مىكنند به نام نهى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nحكومتى ، و با توجّه به اين‌كه بر همهء امت امتثال هر دو اين اوامر واجب است ، تفاوتى بين اين دو حكم از نظر نتيجه حاصل نمىشود . و ظاهراً ايشان نيز در صدد بيان معناى جديدى نبوده ، بلكه غرض بيان تقريب ديگرى در اثبات اين ادعا است كه « لا » براى نهى است ، نه نفى ( بر خلاف نظر شيخ انصارى و همفكران ايشان ) . بنابر اين تقريب ، قضيه سمره ربطى به احكام ضررى ندارد ، و حاكم بر احكام ضررى نيست ، و براى نفى احكام ضررى به طور مطلق نمىتوان به آن استدلال كرد .\r\nبا اين وجود سه ايراد به اين تقريب وارد است :\r\n1 . اين‌كه « لا » ، ناهيه باشد خلاف تحقيق است ، كه شرح آن گذشت .\r\n2 . اگر منظور از مقام حكومت پيامبر صلى الله عليه و آله اين است كه براى ايشان حق تشريع است ، همان‌گونه كه خدا حق تشريع دارد ، و مىتواند احكام كلى براى موضوعات كلى تشريع كند - مانند سلاطين گذشته - و اين حق را خدا به خاطر مقام رفيع او به ايشان عطا كرده است ، كه اين مسئله واضح البطلان است ؛ و گمان نمىرود كه منظور ايشان چنين معنايى باشد .\r\nو اگر منظور از مقام حكومت پيامبر صلى الله عليه و آله اين است كه ايشان مقام ولايت امر و حكومت شرعى دارد ، و امور خاص جزئى مربوط به\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمصالح امت اسلام ، كه تحت ضابطهء كلى قرار نمىگيرد - مانند نصب فرمانداران و فرماندهان نظامى و مأموران جمع ماليات و امثال آن - به دست او است و انجام آن بنابر تشخيص مصلحت ايشان انجام مىشود ، و تعيين مصاديق آن وابسته به نظر اوست ، كلام صحيحى است و قابل ترديد نيست ؛ ولى اين امور شامل « لا ضرر و لا ضرار » از موضوعات كلىاى كه در شرع براى آن‌ها حكم كلى وضع شده است ، نمىشود ؛ و امثال اين موضوعات جزو آن امور خاصى كه تحت قاعده كلى در نمىآمد نيست .\r\nبه عبارت ديگر ، مقام حكومت و فرمانروايى اگر چه از مقامات پيامبر صلى الله عليه و آله و ائمه عليهم السلام ، و بلكه تا حدودى از مقامات حاكمان شرع است ، ولى اين مقام مخصوص امور شخصى و جزئى است كه مربوط به مصالح امّت مىشود و تحت ضابطهء كلّى در نمىآيد و امكان ندارد آن را در ضمن احكام كلى تشريع كرد ، مانند نصب فرماندهان نظامى و قضات و مأمورين جمع آورى ماليات و امثال اين‌ها كه احكام كلى نمىتواند خصوصيات اين افراد را بيان كند و اين خصوصيات به حسب زمانها و مكانهاى مختلف متفاوت است . و اين امور هر چند احكام كلى آن در شرع وارد شده ، - مثل آن‌چه در باب صفات قاضى ، و صفات جمع‌آورى كنندگان صدقات ، آمده - ولى تشخيص موارد آن و تطبيق اين كليّات بر\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمصاديق آن منوط به نظر حاكم و وليّ امر مسلمين است . و غير اين موارد - كه احكام كلّى براى موضوعات كلّى باشد - وضع آن به دست حاكم نيست ، بلكه به دست شارع مقدّس است ؛ و پيامبر صلى الله عليه و آله در مقابل خدا حق تشريع ندارد ، به گونه‌اى كه ما دو منبع تشريع در احكام كلّيه داشته باشيم .\r\nبه تعبير ديگر مىتوانيم بگوييم : هيچ موضوع كلّى وجود ندارد مگر اين‌كه در شرع از جانب خدا حكم كلّى براى آن وضع شده ، و در اين صورت جايى براى تشريع پيامبر صلى الله عليه و آله باقى نمىماند ؛ و حكومت او صلى الله عليه و آله تنها در تعيين مصاديق اين حكم كلّى ، و تطبيق مصالح مسلمين بر موارد آن - در جاهايى كه به واسطهء اختلاف زمان و مكان اين مصالح مختلف مىشود - مىباشد . و واضح است كه ضرر و ضرار از موضوعات كلّى است كه احتياج به حكم كلّى دارد ، و اين كار در حيطه حكومت وليّ امر مسلمين نيست و تنها در حيطه تشريع الهى است .\r\nبله ، اگر حكم پيامبر صلى الله عليه و آله تنها به مورد قطع درخت سمره خلاصه مىشد ، مىتوانستيم بگوييم از قبيل احكام حكومتى است ؛ ولى اين چنين نيست .\r\n3 . ظاهر حكم پيامبر صلى الله عليه و آله در قضيه سمره اين است كه از باب قضاوت است ؛ و مقام ، مقام نزاع در حقوق و اموال بوده است ؛ منتها\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nنزاع گاهى ناشى از جهل به حكم است ، و گاهى ناشى از جهل به مصاديق حكم ؛ و شاهد اين مطلب اين است كه ادعاى سمره اين بود كه اجازه گرفتن از مرد انصارى ، حق عبور او به طرف نخلش را محدود مىكند ، و به اين جهت گفت : براى راه به سمت درخت خودم اجازه بگيرم ؟ ! و مرد انصارى نيز گمان مىكرد حق دارد او را الزام به اجازه گرفتن نمايد . پس به پيامبر صلى الله عليه و آله شكايت كرد و پيامبر صلى الله عليه و آله نيز به نفع او حكم كرده و سپس حكم عام شرعى كه احكام مشابه اين مورد هم از آن استفاده شود را بيان فرمود .\r\nشاهد ديگر اين‌كه در اين روايت تعبير به « قضى » شده ، و در كتب فريقين آن را در باب قضاوتهاى پيامبر صلى الله عليه و آله آورده‌اند ، و از زمان پيامبر صلى الله عليه و آله عنوان « قضاء » - در جايى كه قرينهء دعوا يا شكايت يا نزاعى در كار باشد - در همين معنا استعمال شده است .\r\n* * *\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nتنبيهات\r\nبسيارى از بزرگان ، در مورد قاعدهء « لا ضرر » تنبيهاتى را ذكر كرده‌اند كه در آن تنبيهات به حدود قاعده ، محتواى آن ، مجراى آن ، فروعى كه از آن استنباط مىشود ، و رفع ايراداتى كه بر اين قاعده وارد شده ، پرداخته‌اند .\r\nما در اين‌جا اين تنبيهات ، و نظر خود پيرامون هر يك از آن‌ها را بيان كرده ، سپس به بيان آن‌چه در تحقيق حدود قاعده و فروع آن نقش دارد ، و ديگران آن را بيان نكرده‌اند ، مىپردازيم :\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nتنبيه اوّل : ضعف قاعده به علت كثرت تخصيص\r\nگروهى از محقّقين به تبع شيخ انصارى قدس سره در « فرائد » « 1 » ، معتقدند كه اين قاعده اگر چه قاعده‌اى است كه از نظر سند و دلالت محكم و متين است ، ولى به جهت تخصيص هاى فراوان كه به آن وارد مىشود ، قاعده ضعيفى است ؛ به نحوى كه آن‌چه در ذيل اين قاعدهء كلّى باقى مىماند كمتر از آن مواردى است كه از ذيل آن خارج مىشود ( و اين با حكمت قاعده نمىسازد ) . و اگر بخواهيم بر طبق عموم آن عمل كنيم لازمهء آن تأسيس فقه جديدى است .\r\nاز اين‌جا معلوم مىشود كه معناى قاعده ، غير از چيزى است كه در ابتدا به نظر مىرسد ، و بايد معنايى باشد كه از آن تخصيص اكثر لازم نيايد ؛ بنابراين اين قاعده مجمل مىشود ، و بايد در عمل به آن تنها به مواردى كه اصحاب مدرك مسئله را منحصر در اين قاعده دانسته و به آن عمل كرده‌اند ، اكتفا كنيم و لا غير .\r\nايشان گمان كرده‌اند كه عمل اصحاب جبران اين اجمال را مىكند ؛ گويا آن‌ها قراينى در دست داشته‌اند كه مقصود و مفاد اين\r\n\r\n\r\n","description":"","footnote":"\r\n( 1 ) . ( قاعدة لا ضرر و اليد و الصحة ) فرائد الاصول ، ج 2 ، ص 537 : « ثم إنك قد عرفت بما ذكرناأنه لا قصور فى القاعدة المذكورة من حيث مدركها سندا أو دلالة إلا . . . » .\r\n","page_name":" 154 ","page_number":154},
  {"content":"\r\n\r\nقاعده را بيان مىكرده و به دست ما نرسيده است ؛ در حالى كه با بررسى كلمات اصحاب ، علم قطعى حاصل مىشود كه چيزى جز همين روايات معروف و مشهور به دست آن‌ها نرسيده ، و به ظواهر همين روايات عمل كرده « 1 » ، و در ابواب مختلف فقه بر اساس همين روايات حكم صادر كرده‌اند ؛ با اين حال چگونه عمل اصحاب مىتواند جبران كنندهء اين ضعف ، و دفع كنندهء اين اشكال باشد .\r\nامروزه اين نحو استدلال شايع شده كه در موارد فراوانى وقتى به اشكالاتى در مورد بعضى از قواعد بر مىخورند كه از عهدهء حل آن بر نمىآيند ، خود را با رجوع به عمل اصحاب ، از عهدهء حل آن خلاص مىكنند . در حالى كه تدبّر در كلمات اصحاب نشان مىدهد كه اصحاب پيشين ما در بسيارى از اين مباحث چيزى افزون بر ما نداشته‌اند ، جز اين‌كه صرافت ذهن و دقّت نظر عرفى ايشان موجب مىشده كه مراد و مقصود كلمات معصومين عليهم السلام را كشف كنند . « 2 » و گويا همين سخنى كه به آن اشاره كرديم باعث شده كه شيخ انصارى قدس سره در بعضى از كلماتش براى حل اين اشكال به راه\r\n\r\n\r\n","description":"","footnote":"\r\n( 1 ) . چنانچه به كلام شيخ الطائفه و علّامه ، و غير اين دو از قدما و متأخرين اصحاب ، در ابواب‌بيع غبن و امثال آن ، كه در آن به اين قاعده استناد كرده‌اند مراجعه كنيد ، شاهد خوبى بر درستى ادعاى ما است .\r\n( 2 ) . مغزى الكلام : مقصده . و عرفت ما يغزى من هذا الكلام ، أى ما يراد . الغزو : القصد . لسان‌العرب ، ج 15 ، ص 123 .\r\n","page_name":" 155 ","page_number":155},
  {"content":"\r\n\r\nحل‌هاى ديگرى پناه ببرد ، گاهى اكثر بودن تخصيص را ردّ كرده است ، هر چند كثرت آن را پذيرفته ؛ و گاهى گفته است آن‌چه از ذيل قاعده خارج مىشود تحت عنوان واحدى است كه جامع افراد است . « 1 » به نظر ما اتفاق نظر اين بزرگان بر اين‌كه قاعده « لا ضرر » گرفتار كثرت تخصيص مىباشد ، از اين مسئله سرچشمه گرفته است كه در نظر ابتدايى ، احكام ضررى زيادى در شريعت اسلام مشاهده مىشود ، مانند وجوب خمس و زكات ، و اداى ديه ، و پرداخت خسارت هنگام اتلاف شىء ، و احكام ضمان و امثال اين‌ها كه دربردارندهء ضرر مالى است ؛ و مانند وجوب جهاد و وجوب حج و امثال اين‌ها كه نياز به بذل اموال و انفس دارد ؛ و مانند تحمل حدود شرعى ، قصاص ، و امثال آن كه در بر دارند ضرر نفسى يا عِرضى است ؛ تمامى اين احكام در شريعت ثابت است و همه - عوام و خواص - به آن‌ها آگاهند .\r\nولى بايد توجّه داشت كه اوّلًا ، اگر بپذيريم اين اشكال صحيح\r\n\r\n\r\n","description":"","footnote":"\r\n( 1 ) . در ابواب عموم و خصوص ، نظر ايشان اين است كه كثرت تخصيص اگر با عنوان واحد باشد اشكال ندارد . و محقّق خراسانى قدس سره در بعضى از حواشى خود بر « فرائد » به اين نظر ايراد وارد كرده‌اند به اين‌كه خروج افراد كثير با عنوان واحد ، زمانى تخصيص را مستهجن نمىكند كه افراد عام ، عناوين باشند و نه اشخاص .\r\n","page_name":" 156 ","page_number":156},
  {"content":"\r\n\r\nباشد ( كه خواهيم گفت صحيح نيست ) ، بر كسانى وارد است كه مفاد قاعده « لا ضرر » را نفى احكام ضررى در شريعت اسلام مىدانستند ؛ ولى بنابر نظر ما كه مفاد قاعده « لا ضرر » را نفى ضرر زدن مردم به يكديگر دانستيم و گفتيم كه شارع اجازه ضرر زدن به غير را در عالم وضع و تكليف نداده است ، اين اشكال وارد نيست .\r\nبله ، گفتيم كه اين قاعده به دلالت التزامى و به دلالت اولويت ، دلالت دارد بر اين‌كه از ناحيه احكام شرعى هم ضررى بر كسى وارد نمىشود ؛ و معلوم است كه اين ملازمه ، هيچ يك از احكامى كه در ابتدا ضررى به نظر مىرسند را نفى نمىكند ، بلكه نهايت چيزى كه از اين ملازمه استفاده مىشود اين است كه اين احكام بعد از آن‌كه ثابت و محقّق شدند ، در بر دارنده مصالح فراوانى هستند كه با توجّه به مصالح ، نافع و پسنديده‌اند ، نه اين‌كه ضار و ناپسند باشند . و آن‌چه در ابتدا به نظر ما ضرر ديده مىشود ، به جهت نا آگاهى ما به مصالح و منافع آن‌ها است ، و گرنه كسى كه به فوائد خمس و زكات و ديات و . . . آگاه است آن‌ها را به جهت مصالحى كه دارند به حكم بديهى عقل و فطرت ، لازم مىداند .\r\nو ثانياً ، قبول نداريم كه همهء اين احكام يا اكثر آن‌ها در نظر عرف و عقلا ، ضررى باشد ؛ چرا كه مشابه اين احكام بين عرف و عقلا متداول و شناخته شده است و مطابق آن حكم مىكنند و آن را حق\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو نافع مىدانند نه اين‌كه ضار و باطل . هميشه عقلا حكم به لزوم دادن ماليات كرده‌اند و آن را براى صلاح جامعه‌اى كه صلاح افراد وابسته به آن است - و منافع افراد حفظ نمىشود مگر به واسطه اصلاح آن - لازم دانسته‌اند . « 1 » در مورد حدود و ديات نيز همين گونه است ، و عقلا صلاح جامعه را كه صلاح فرد فرد افراد ، به آن مرتبط است ، در اجراى آن مىدانند ؛ هرچند در نظر ابتدايى و ساده لوحانه ، ضررى به نظر مىرسد .\r\nنتيجه اين‌كه ، اگر اين امور و اشباه آن نزد عقلا موجود است و آن را ضررى نمىدانند بلكه نافع مىدانند ، اين‌كه بگوييم عرف در نظر ابتدايى خود ، آن‌ها را ضررى مىدانند پس قاعده « لا ضرر » آن‌ها را در بر مىگيرد ، حرف باطلى است . زيرا عرف اگر هم اين احكام را مسامحتاً ضررى بداند ، ما ملزم به تبعيت از آن نيستم بعد از آن‌كه با دقت نظر مىفهميم كه اين احكام ضررى نيستند . خلاصه اين‌كه\r\n\r\n\r\n","description":"","footnote":"\r\n( 1 ) . امام اميرالمؤمنين عليه السلام در عهدنامهء مالك اشتر به اين ارتكاز عقلايى اشاره كرده‌و مىفرمايد : « فالجنود بإذن اللّه حصون الرعية وزين الولاة و عز المسلمين و سبل الأمن و ليس تقوم الرعية إلا بهم ، ثمَّ لا قوام للجنود الا بما يخرج اللّه لهم من الخراج الذى يقومون به على جهاد عدوهم و يعتمدون عليه فيما يصلحهم ؛ امّا سپاهيان ، با اذن پروردگار حافظان و پناهگاه رعيت ، زينت زمامداران ، عزت و شوكت دين ، و راههاى امنيتند . قوام رعيت جز بوسيله اينان ممكن نيست ، از طرفى برقرارى سپاه جز بوسيله خراج ( ماليات اسلامى ) امكان‌پذير نمىباشد ، زيرا با خراج براى جهاد با دشمن تقويت مىشوند ، و براى اصلاح خود به آن تكيه مىنمايند » .\r\n","page_name":" 158 ","page_number":158},
  {"content":"\r\n\r\nصغراى قياس را در اكثر مثالهاى گذشته قبول نداريم ، و اگر مواردى هم بماند كه عنوان ضرر بر آن صدق كند ، بدون شك موارد كمى است كه از آن تخصيص اكثر لازم نمىآيد .\r\nو امّا توجيه شيخ انصارى قدس سره كه فرمود اگر افرادى كه از تحت قاعده خارج مىشوند ، تحت عنوان واحدى باشند ، تخصيص اكثر لازم نمىآيد ، و پاسخ محقّق خراسانى در مقابل اين توجيه كه فرمود : اين سخن زمانى صحيح است كه آن‌چه تحت عام قرار دارد عناوين باشد نه افراد ، هر دو سخن ممنوع است ؛ چرا كه در محل خود ثابت كرده‌ايم كه تخصيص در بعضى مراتب آن ، هر چند با عنوان واحد نيز باشد ، يا اين‌كه تحت عناوين عام باشد نه افراد ، باز هم مستهجن خواهد بود .\r\n* * *\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nتنبيه دوم : مخالفت حديث « لا ضرر » با قواعد\r\nاشكال شيخ انصارى\r\nشيخ انصارى قدس سره بعد از نقل داستان سمره ، مىفرمايد : « اشكالى در اين داستان وجود دارد و آن اين‌كه حكم پيامبر صلى الله عليه و آله به كندن نخل ، با قواعد جور در نمىآيد ، و نفى ضرر باعث اين نمىشود كه درخت را از بيخ در آورند . - سپس مىفرمايد - ولى اين اشكال براى استدلال به حديث مشكلى ايجاد نمىكند » . « 1 » حاصل اشكال مرحوم شيخ انصارى اين است كه بعضى فقرات روايت ، با قاعده « لا ضرر » و با قواعد معمول ديگر فقه منطبق نيست ، زيرا نهايت چيزى كه از قاعده « لا ضرر » استفاده مىشود اين است كه بر سمره لازم است از مرد انصارى اجازه بگيرد ، چرا كه ترك اين اجازه موجب ضرر به مرد انصارى است . و اما اين‌كه اگر اجازه نگرفت ، نخل او را از بيخ در آوردند و بسوى او بياندازند ، چنين استفاده‌اى از قاعده « لا ضرر » نمىشود ، با وجود اين‌كه دليل حكم كندن درخت ، همين قاعده « لا ضرر » بيان شده است .\r\n\r\n\r\n","description":"","footnote":"\r\n( 1 ) . رسائل فقهية ( شيخ انصارى ) ، ص 111 : « . . . وفى هذه القصّة إشكال من حيث حكم النبى صلى الله عليه و آله بقلع العذق . . . » .\r\n","page_name":" 160 ","page_number":160},
  {"content":"\r\n\r\nپاسخ اشكال شيخ انصارى\r\nمىتوان در مقابل اين اشكال ، اين‌گونه دفاع كرد كه حكم پيامبر صلى الله عليه و آله به كندن درخت ، از باب احقاق حق ، و ريشه كن كردن ماده ظلم و فساد است ، چرا كه اگر نخل مزبور باقى مىماند ، مرد انصارى دائماً در زحمت و عذاب به سر مىبرد و شايد منشأ مفاسد ديگرى نيز مىشد ، پس براى دفع شرّ سمره و قطع ظلم او بر انصارى - كه بر ولىّ امر مسلمين واجب است - راهى جز كندن نخل و انداختن آن وجود نداشت . بنابراين ، تعليل حكم به نفى ضرر ، تعليل درستى است ؛ زيرا اگر بپذيريم كه دخول سمره بر مرد انصارى بدون اجازهء او ، ضررى است كه در شريعت نفى شده است ، و راه دفع اين ضرر ، منحصر در كندن نخل است ، پس تعليل حكم كندن نخل به « لا ضرر و لا ضرار » صحيح است ، و از باب تعليل به علت سابقه است ، و اين نحو تعليل صحيح است ، و اشكال مزبور وارد نيست .\r\nو اين حكم ، اختصاص به پيامبر صلى الله عليه و آله ندارد ، بلكه حاكمان شرع نيز اگر چاره‌اى در قطع دست ظالم و حفظ حق مظلوم نداشته باشند مىتوانند چنين حكمى كنند .\r\nپس اين‌كه محقّق نايينى قدس سره « 1 » تعليل مزبور را نپذيرفته و فرموده‌اند\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 209 : « . . . فأمر صلى الله عليه و آله بقلع عذقه من باب‌الولاية العامّة حسما للفساد » .\r\n","page_name":" 161 ","page_number":161},
  {"content":"\r\n\r\nكه حكم كندن درخت به خاطر قطع ماده فساد ، و از اين باب است كه پيامبر صلى الله عليه و آله « أولى بالمؤمنين من أنفسهم » مىباشد ؛ حرف صحيحى نيست .\r\n\r\nپاسخ محقّق نايينى قدس سره\r\nمحقّق نايينى « 1 » راه ديگرى براى دفع اين اشكال ذكر كرده و آن اين‌كه :\r\nهر چند ضرر ، از وارد شدن سمره بر مرد انصارى بدون اجازه او نشأت مىگيرد ، ولى منشأ جواز وارد شدن او حقى است كه به واسطه باقى بودن نخل در باغ براى او ايجاد شده است ؛ پس ضرر هر چند از وارد شدن او به باغ نشأت گرفته ، ولى اين ضرر معلول وجود نخل در باغ است ، پس رفع اين حكم - جواز دخول - به واسطه رفع منشأ آن ( استحقاق ابقاى نخل ) ، مانند رفع وجوب مقدّمه به واسطه رفع وجوب ذى المقدّمه خواهد بود .\r\nپس قاعده « لا ضرر » ، استحقاق بقاى نخل را رفع مىكند ، و لازمهء آن جواز كندن درخت است ؛ بنابراين تعليل حكم مزبور به قاعدهء « لا ضرر » ، صحيح است .\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 209 : « . . . إلّاأنّه حيث يكون متفرعا علىإبقاء نخلته فى البستان ، فالضّرر ينتهى و ينشأ بالأخرة من علّة العلل ، فينفى حقّ الإبقاء . . . » .\r\n","page_name":" 162 ","page_number":162},
  {"content":"\r\n\r\n\r\nاشكال بر پاسخ محقّق نايينى\r\nاولًا ، اين سخن مخالف وجدان و مخالف ظاهر روايت است ، زيرا ظاهر روايت اين است كه اگر سمره راضى مىشد براى ورود به باغ ، از مرد انصارى اجازه بگيرد ، مشكلى نداشت ، و كندن نخلش جايز نبود ؛ ولى چون اين كار را نكرد و اصرار بر ضرر زدن به مرد انصارى داشت ، چنين حكمى بر عليه او صادر شد .\r\nدر حالى كه اگر كلام محقّق نايينى قدس سره صحيح باشد ، لازمه آن اين است كه حتى در صورت رضايت سمره به گرفتن اجازه نيز ، كندن نخلش جايز باشد . زيرا فرموده كه استحقاق بقاء نخل ، موجب جواز وارد شدن بدون اجازه بر مرد انصارى است ، و خود اين جواز ورود ، حكم ضررى است ، هر چند به آن عمل نكند و بدون اجازه وارد نشود .\r\nثانياً ، باقى ماندن نخل در باغ ، آثار شرعى مختلفى دارد ، كه يكى از آن آثار جواز وارد شدن به باغ بدون اجازه است ، اگر خصوص اين اثر موجب ضرر باشد ، لازم است خود اين اثر را نفى كنيم ، نه اصل مؤثر با تمام آثارش را .\r\nسرّ مطلب آن است كه ، از طرفى حكم به استحقاق بقاى نخل چون از احكام شرعى است ، وضع و رفع آن با شارع است ، هم‌چنين است آثارى كه شرعاً بر اين حكم مترتب است . از طرف\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nديگر آن‌چه باعث ضرر شده ، مجوّز ورود به باغ است كه از لوازم و آثار إبقاى نخل در باغ است ، پس براى رفع اين ضرر ، حكم جواز ورود بايد لغو شود ، نه اصل إبقاى نخل با تمام لوازم ديگرش . پس صحيح اين است كه حكم به جواز إبقاى نخل كنيم ، و تمام آثار آن به جز داخل شدن بدون اجازه را بر آن مترتب بدانيم .\r\nثالثاً ، قياس اين مسئله با مسئلهء « مقدّمه و ذى المقدّمه » نيز صحيح نمىباشد ، و قياس مع الفارق است ؛ زيرا در باب مقدّمه و ذى المقدمه ، ترتّب يكى بر ديگرى تكوينى است ، و اختيار آن به دست شارع نيست ، و نمىتواند وجوب مقدّمه را بردارد مگر اين‌كه وجوب ذى المقدمه را برداشته باشد . به خلاف مسئله ما كه اختيار هر دو طرف به دست شارع است و حكم هر كدام را بدون ديگرى مىتواند لغو كند . و ظاهراً ايشان بين ترتّب شرعى و ترتّب تكوينى در اين دو مورد خلط كرده‌اند .\r\n* * *\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nتنبيه سوم : وجه تقديم قاعده « لا ضرر » بر ادلّه احكام اوليه\r\nدر وجه تقديم قاعدهء « لا ضرر » بر ادلّهء احكام اوليه ، معروف اين است كه اين تقديم از باب حكومت « 1 » است ؛ و اين دو ( قاعده « لا ضرر » ، و ادلّهء احكام ) از قبيل متعارضين نيستند تا بخواهيم نسبت بين آن دو را بررسى كرده و در پى مرجحات باشيم .\r\nالبته بر مبناى احتمالات گذشته در معناى حديث ، وجوه ديگرى در علت تقديم قاعدهء « لا ضرر » بر ادلّهء احكام ، ذكر كرده‌اند كه در ذيل به آن اشاره مىكنيم :\r\nكسانى كه قائل‌اند معناى حديث ، نفى حكم ضررى است ، بناچار در وجه تقديم ، قائل به حكومت‌اند ؛ زيرا قاعده « لا ضرر » به دلالت لفظى ناظر بر ادلّه احكام اوليه مىباشد ، پس حاكم بر آن است .\r\nو كسانى كه قائل‌اند معناى حديث ، نفى حكم ضررى به واسطه\r\n\r\n\r\n","description":"","footnote":"\r\n( 1 ) . « حكومت » آن است كه يكى از دو دليل ، به دلالت لفظى مطابقى يا تضمنى يا التزامى ، شارح و مفسر دليل ديگر باشد . دليل حاكم ، گاه مفسّر موضوع دليل محكوم است ، و گاه مفسّر محمول آن ؛ چنان كه گاه دايره‌ى موضوع يا محمول دليل محكوم را تنگ مىكند ، و گاه وسعت مىبخشد . براى توضيح بيشتر به كتاب « انوار الاصول » ، ج 3 ، ص 502 مراجعه فرماييد .\r\n","page_name":" 165 ","page_number":165},
  {"content":"\r\n\r\nنفى موضوع آنست نيز همين نظر را دارند و قائل به حكومت‌اند .\r\nاما كسانى كه قائل‌اند در حديث « لا ضرر » ، نفى به معناى نهى است ، جايى براى قول به حكومت براى آن‌ها باقى نمىماند ، و حديث « لا ضرر » در اين فرض ربطى به ادلّهء احكام پيدا نمىكند ، بلكه همانند ساير نهى هاى شرعى است .\r\nو اما بنابر قول كسانى كه نفى ضرر را به معنى نفى صفت « عدم تدارك » از ضرر ، مىدانند ، قاعده « لا ضرر » حكم مستقلى است همانند ساير احكام ، و مربوط به موارد غرامت است ، و دلالت دارد بر اين‌كه ذمّهء كسى كه ضرر مىزند مشغول است و بايد ضرر را جبران كند ؛ و بر اين اساس بايد بر عمومات ، كه دلالت بر برائت ذمّهء ضرر زننده از جبران ضرر دارد ، مقدم شود . و وجه اين تقديم مىتواند يكى از موارد زير باشد : يا اين‌كه بگوييم اين قاعده اخص از مجموع آن عمومات است ؛ يا اين‌كه اگر مقدم نشود موردى براى قاعده باقى نمىماند ؛ يا اين‌كه ادلّه اين قاعده قوى است و تخصيص نمىخورد .\r\nاين وجوهى كه ذكر شد ، بنابر نظرات ديگران در مورد معناى حديث است .\r\nاما بنابر نظر ما كه گفتيم معناى حديث ، نفى امضاى ضرر زدن مردم به يكديگر در عالم وضع و تكليف است ؛ به نظر مىرسد كه\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nوجه تقديم اين قاعده بر ادلّهء احكام ، از باب حكومت نباشد ؛ زيرا در اين صورت ، قاعده ناظر به ادلّهء احكام نيست . به دليل اين‌كه حكومت در جايى است كه يكى از دو دليل ( حاكم ) به دلالت لفظى ناظر بر دليل ديگر ( محكوم ) باشد ، به نحوى كه اگر ديگرى نباشد ، اولى ( حاكم ) لغو و باطل مىشود . و اين ناظر بودن ، يا با تصرف در موضوع دليل محكوم است ، همانند جايى كه مولى حكم كرده بوده :\r\n« أكرم العلماء » ؛ اكنون به بنده‌اش مىگويد : « ان الفاسق ليس بعالم » .\r\nيا با تصرف در متعلق موضوع است ، مانند سخن مولى : « مجرد الإطعام ليس من الإكرام » .\r\nيا با تصرف در حكم است ، مانند سخن مولى : « انما عنيت بذاك الأمر غير الفاسق » .\r\nيا با تصرف در نسبت حكم با موضوع است ، مانند سخن مولى :\r\n« اكرام الفاسق ليس اكراما للعالم » . « 1 » و هيچ يك از اين اقسام در مورد ما ( تقديم قاعدهء « لا ضرر » بر ادلّهء احكام اوليه ) صدق نمىكند .\r\n\r\n\r\n","description":"","footnote":"\r\n( 1 ) . از اين بيان معلوم شد كه حكومت ، منحصر در سه مورد اوّل نيست آنچنانكه محقّق نايينى قدس سره در بعضى از كلماتش به آن اشاره كرده‌اند : رسالة فى قاعدة نفى الضرر ( خوانسارى ) ، ص 215 : « . . . ثم إنّ الحكومة على أقسام منها ما يتعرّض لموضوع المحكوم كما لو قيل بأن زيدا ليس بعالم . . . » .\r\n","page_name":" 167 ","page_number":167},
  {"content":"\r\n\r\nولى دو وجه ديگر در تقديم قاعده « لا ضرر » بر ادلّه ساير احكام بنابر نظر مختار وجود دارد :\r\nوجه اوّل : دلالت قوى دليل قاعده « لا ضرر » است ، كه مشتمل است بر نفى اصل وجود ضرر ، كه دلالت بر نهايت دورى و گريز از ضرر دارد ، خصوصاً زمانى كه قيد « فى الاسلام » به آن اضافه شود .\r\nوجه دوم : اين قاعده به دو دليل از تخصيص ابا دارد ، يكى اين‌كه در مقام امتنان وضع شده است ، و معنا ندارد كه مواردى را از آن جدا كنيم . ديگر مناسبت بين حكم و موضوع كه در اذهان ريشه دارد ، و به همين خاطر طبع انسان از تخصيص اين حكم - ولو با تخصيص متصل - اكراه دارد ؛ مثل اين‌كه گفته شود احدى حق ندارد به ديگرى ضرر بزند مگر در فلان موارد . و اگر مشاهده مىشود كه بعضى از موارد از تحت اين قاعده خارج شده است مانند موردى كه ضرر زدن به حق باشد ، در واقع خروج موضوعى است ؛ زيرا ضرر زدن به حق در حقيقت احقاق است نه اضرار .\r\n* * *\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nتنبيه چهارم : حكم به نفى ضرر رخصت است يا عزيمت ؟\r\nهنگام بيان نظر مختار در مفاد قاعده ، گفتيم كه اين قاعده دلالت بر نفى تكاليف ضررى - مثل وضو و روزه ضررى - ندارد ؛ و در اين‌گونه موارد بايد به قاعدهء « نفى حرج » « 1 » مراجعه كرد .\r\nاما بنابر نظر كسانى كه قائل‌اند به اين‌كه اين قاعده دلالت بر نفى تكاليف ضررى هم مىكند ، اين سؤال پيش مىآيد كه آيا نفى اين‌گونه تكاليف از باب رخصت است - كه انجام آن‌ها جايز باشد - يا - از باب عزيمت است - كه حتماً بايد ترك شود .\r\nبنابر نظر اين آقايان ، در اين‌كه اگر مكلّف عالم به موضوع ضرر باشد ، وضوى ضررى و امثال آن بر او واجب نيست ، اشكالى وجود ندارد ؛ اما بحث بر سر اين است كه اگر چه وضو بر او واجب نيست ، ولى اگر با اين وجود وضو گرفت ، آيا صحيح است يا نه ؟\r\n\r\nنظر قائلين قول به صحت\r\nمحقّق نايينى قدس سره « 2 » قول به صحت را از بعضى از بزرگان - كه نامى\r\n\r\n\r\n","description":"","footnote":"\r\n( 1 ) . قاعدهء نفى حرج ، يكى از قواعد مهم فقهى مى باشد و مفاد آن اين است كه شارع مقدّس ، حكم حرجى و تكليف داراى مشقت شديد تشريع نكرده است .\r\n( 2 ) . رسالة فى قاعدة نفى الضرر ( خوانسارى ) ، ص 216 : « . . . ولو لا توهّم بعض الأعاظم أنّه لوتحمّل المشقة وتوضّأ أو اغتسل حرجيا لصحّ وضوؤه وغسله . . . » .\r\n","page_name":" 169 ","page_number":169},
  {"content":"\r\n\r\nاز آن‌ها نبرده - نقل كرده ، و به دو بيان بر آن استدلال كرده است :\r\nبيان اوّل : « لا ضرر » ، وجوب را به خاطر ضررى بودن بر مىدارد ، اما اصل جواز و مشروعيت را بر نمىدارد ؛ زيرا رفع اين وجوب از باب امتنان است و امتنان بيش از اين اقتضا نمىكند .\r\nبيان دوم : ادلّه وجوب اين‌گونه تكاليف ، به دلالت التزامى دلالت دارد بر اين‌كه ملاكات اين احكام حتى در موارد ضرر هم وجود دارد ؛ و ادلّه نفى ضرر ، تنها با دلالت مطابقى اين احكام بر وجوب ، تعارض پيدا مىكند ، و تعارضى با دلالت التزامى آن بر وجود ملاكات - كه دليل بر مشروعيت آن است - ندارد .\r\nو بعضى از بزرگان معاصر در كتاب « مستمسك » « 1 » خود اين سخن را پسنديده‌اند .\r\n\r\nاشكال محقّق نايينى بر قول به صحت\r\nاولًا ، اين احكام ، امورى بسيط هستند و تركيبى ندارند تا بشود گفت بعضى از اجزاى آن نفى مىشود و بعضى ديگر باقى مىماند . « 2 »\r\n\r\n\r\n","description":"","footnote":"\r\n( 1 ) . مستمسك العروة الوثقى ، ج 1 ، ص 265 : « . . . لكن لو توضأ صح وضوؤه واجتزأ به . . . » .\r\n( 2 ) . رسالة فى قاعدة نفى الضرر ( للخوانسارى ) ، ص 216 و 217 : « . . . فإنّ الحكم بسيط لاتركيب فيه حتى يرتفع أحد جزأيه ويبقى الآخر . . . . . . هذا مضافا إلى أنّه يلزم أن يكون ما فى طول الشّىء فى عرض الشّىء و هذا خلف لأنّ . . . » .\r\n","page_name":" 170 ","page_number":170},
  {"content":"\r\n\r\nثانياً ، لازمه اين حرف آنست كه تكاليفى كه در طول هم قرار دارند ، در عرض هم قرار بگيرند . مثلًا تيمّم در طول وضو قرار دارد ، به اين معنا كه شخص اگر نتواند وضو بگيرد نوبت به تيمّم مىرسد ، حال اگر وقتى وضو ضررى مىشود - و شخص بايد بجاى آن تيمّم كند - وضو هم شرعاً جايز باشد ، لازم مىآيد وضو و تيمّم در عرض هم قرار بگيرند ، و اين حرف باطل است ؛ زيرا مكلّف اگر توان وضو گرفتن داشته باشد ، داخل در حكم اين آيه شريفه كه مىفرمايد : « . . . فَلَمْ تَجِدُوا مَاءً فَتَيَمَّمُوا صَعِيداً طَيِّباً . . . » « 1 » قرار نمىگيرد .\r\n\r\nپاسخ به اشكالات محقّق نايينى\r\nمىتوان اين دو اشكال محقّق نايينى قدس سره را اين‌گونه پاسخ داد :\r\nاما اشكال اوّل ؛ راه توجيه ، تنها منحصر در تجزيهء حكم نيست ، تا بگوييم احكام بسيط هستند و نمىتوان براى آن‌ها جزء و تركيب در نظر گرفت ؛ مىتوان اين مشكل را از راه تقييد اطلاقات نفى ضرر حل كرد ، به اين بيان كه بگوييم ، اطلاقات ادلّه نفى ضرر مقيد است به قيد « عدم اقدام مكلّف بر تكليف ضررى » ، به اين معنا كه تا زمانى كه مكلّف اقدام به وضوى ضررى نكرده ، وجوب آن برداشته\r\n\r\n\r\n","description":"","footnote":"\r\n( 1 ) . سورهء نساء ( 4 ) ، آيهء 43\r\n","page_name":" 171 ","page_number":171},
  {"content":"\r\n\r\nشده است . لازمه اين حرف اين است كه مشروعيت وضوى ضررى به حال خود باقى است ، هر چند واجب نباشد . دليل بر اين توصيه ، انصراف اطلاقات نفى ضرر به مورد عدم اقدام مكلّف است ؛ هرچند ادعاى چنين انصرافى مشكل به نظر مىرسد .\r\nو اما اشكال دوم ؛ دليلى نداريم كه هميشه تيمّم در طول وضو باشد ، و اگر هم بپذيريم كه آيه شريفه ، تمام موارد را در بر مىگيرد - و دلالت دارد بر اين‌كه هميشه تيمّم در طول وضو و بعد از عجز از وضو است - مىگوييم كه اطلاق آيه ، مانند ساير اطلاقات ادلّه احكام ، محكوم قاعدهء « لا ضرر » شده ، يا اين‌كه با قاعدهء « لا ضرر » تخصيص مىخورد ؛ فتأمل .\r\nهر چند پاسخ بهتر از اين اشكال ما اين است كه بگوييم آيه مزبور چنين شمولى ندارد و مورد ما را در بر نمىگيرد ، و لا اقل اين است كه آيه از اين جهت مجمل است و نمىتوان به آن استناد كرد ؛ فتدبّر .\r\nحق اين است كه اين مسئله ، وابسته به مسئلهء حرمت اضرار به نفس به طور مطلق است ؛ اگر بگوييم كه اضرار به نفس حرام است ، با فعل حرام نمىتوان به خدا تقرّب جست ، زيرا حركات وضو با عنوان اضرار به نفس متّحد است ؛ و اگر هم نگوييم متّحد است ، لااقل سبب اضرار به نفس است ، كه در اين صورت نيز نمىتوان با\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nآن به خدا تقرّب جست ؛ زيرا در جاى خود ثابت كرده ايم كه حسن و قبح ، از مسبّبات به اسباب توليدى آن‌ها سرايت مىكند . ولى حرف بر سر اين است كه آيا حرمت اضرار به نفس ، چنين عموميتى دارد يا نه ؟ كه در جاى خود به آن خواهيم پرداخت . هر چند نظر ابتدايى اين است كه چنين وضويى - اگر « لا ضرر » را در نفى تكاليف ضررى معتبر بدانيم - مشروعيت ندارد .\r\n* * *\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nتنبيه پنجم : ملاك ، ضرر واقعى است يا علم به ضرر ؟\r\nاگر شخص جاهل به ضرر بود ، و وضو گرفت در حالى كه در واقع وضو براى او ضرر دارد ، بعضى از جمله محقّق يزدى - در باب وضو ، شرط هفتم از شرائط وضو - گفته‌اند كه وضو صحيح است . ايشان مىفرمايد : « اگر جاهل به ضرر بود ، وضو صحيح است ، هر چند در واقع ضرر تحقّق پيدا كرده باشد ، ولى احتياط آن است كه اعاده كند يا تيمّم كند » « 1 » . و ظاهراً در مسئله 34 همين باب ، از اين نظر بر گشته‌اند ، زيرا مىفرمايد : « اگر اصل استعمال آب ضرر داشته باشد ، ولى از روى ندانستن يا فراموشى وضو بگيرد ، ممكن است حكم به بطلان وضو كنيم ، زيرا وظيفه اصلى او تيمّم بوده است » « 2 » .\r\nدر هر حال بسيارى از بزرگان از محشّين عروه ، فتواى به صحت وضو داده‌اند .\r\n\r\n\r\n","description":"","footnote":"\r\n( 1 ) . العروة الوثقى ( للسيد اليزدى ) ، ج 1 ، ص 232 : « . . . ولو كان جاهلا بالضرر صح وإن كان‌متحققا فى الواقع . . . » .\r\n( 2 ) . العروة الوثقى ( للسيد اليزدى ) ، ج 1 ، ص 246 : « . . . بخلاف ما لو كان أصل الاستعمال مضرا وتوضأ جهلا أو نسيانا . . . » .\r\n","page_name":" 174 ","page_number":174},
  {"content":"\r\n\r\n\r\nدلايل صحت وضو با وجود ضرر واقعى\r\n1 . قاعده « لا ضرر » از باب امتنان بر مكلّفين وضع شده ، و اگر بگوييم اين وضويى كه مكلّف گرفته صحيح نيست ، هيچ لطفى بر مكلّف نكرده ايم ؛ و تنها به زحمت و گرفتارى او افزوده ايم .\r\n2 . ضررى كه در اين‌جا به وجود آمده ، ناشى از جهل مكلّف است ، نه حكم شارع ؛ زيرا غفلت او از واقع باعث شده كه اقدام به وضو كند و به خودش ضرر وارد كند ، و ما مىدانيم آن ضررى را كه اين قاعده نفى مىكند ، تنها ضرر ناشى از حكم شارع است .\r\n\r\nردّ دليل اوّل\r\nاز دو دليل فوق ، دليل اوّل صحيح نيست . زيرا اگر حكمى به لحاظ نوع حكم ، در بر دارنده منّت و لطف باشد ، كافى است ، و نيازى نيست كه به لحاظ تك تك افراد و وقايع شخصى ، منّت صدق كند . پس رفع وضوى ضررى ، اگر به حسب نوع حكم ، منّت بر بندگان باشد ، به طور مطلق داخل در قاعدهء « لا ضرر » مىشود ؛ و اين‌كه گمان كرده‌اند منّت بر مدار اشخاص مىگردد ، و بايد در تمام احكام شخصىاى كه به خاطر ضرر برداشته شده ، منّت صدق كند - و فروع مختلفى را بر آن مترتّب كرده‌اند - گمان باطلى است .\r\nزيرا قدر متيقّن اين است كه ادلّه « لا ضرر » تنها از مواردى كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبحسب نوع ، منّت بر بندگان نيست منصرف است .\r\nشاهد بر اين مدعا « حديث رفع » است ؛ زيرا حديث رفع نيز از باب امتنان بر مكلّفين صادر شده ، و هميشه براى عدم نفوذ معاملاتى كه از سر اكراه انجام شده است به آن استدلال مىكنند ؛ ( امام عليه السلام نيز چنين استدلالى كرده‌اند ) حتى در مواردى كه معاملهء مزبور به نفع مكرَه است ، ولى خودش خبر ندارد كه اين معامله به نفع او است ، باز هم اين معامله را نافذ ندانسته ، و براى عدم نفوذ آن به « حديث رفع » ، استدلال مىكنند . اين امر نشان مىدهد كه ملاك امتنان ، تك تك موارد شخصيه نيست ؛ زيرا اگر ملاك ، وجود امتنان در تمام موارد بود ، استدلال به حديث رفع براى باطل بودن معاملهء مكرَه به طور مطلق ، وجهى نداشت ؛ زيرا در مثال ما معاملهء مزبور به نفع مكرَه است ، و اگر حكم به بطلان آن كنيم ، به ضرر او حكم كرده‌ايم و اين كار ، امتنانى در حق او نيست . و اين‌كه گفته‌اند معاملهء مزبور « 1 » كه بدون رضايت مالك انجام مىشود ، دائماً با ضرر همراه است - هر چند كه در واقع منافع زيادى براى مالك داشته باشد - چرا كه در معتبر دانستن چنين معامله اى ، اختيار مالك سلب شده ، و محدوده سلطه او كم مىشود ؛ حرف بيهوده‌اى است .\r\n\r\n\r\n","description":"","footnote":"\r\n( 1 ) . معامله‌اى كه به نفع مكرَه است و خودش خبر ندارد .\r\n","page_name":" 176 ","page_number":176},
  {"content":"\r\n\r\nهمين سخن در ساير موارد نُه گانه « حديث رفع » ، مانند جهل و نسيان و . . . نيز جارى است ، و در آن‌ها نيز ملاك منّت ، جميع افراد نيست ؛ با وجود اين‌كه با استناد به اين حديث ، به طور مطلق آثار آن موارد را بر مىدارند ؛ و اين نيست مگر به خاطر اين‌كه در صدق ملاك منّت ، نوع حكم و نوع مصاديق كافى است .\r\n\r\nتاييد دليل دوم\r\nدليل درست براى حكم به صحت عبادت ، در جايى كه ضرر واقعى وجود دارد ، همان دليل دوم است ؛ كه مىتوان آن را با بيانى كامل‌تر و قوىتر اين‌گونه تقرير كرد :\r\nدر اين‌كه « ضرر » در اين‌گونه موارد ، از قبيل عناوين ثانويّه‌اى است كه مانع از تاثير ملاك عناوين اوّليه - كه مقتضى حكم‌اند ، نه علت تامّه آن - مىشود حرفى نيست ؛ به اين معنى كه وضوى ضررى فى حدّ ذاته داراى ملاك است ، ولى ملاك عنوان ثانوى ( لا ضرر ) ، مانع تاثير ملاك وضوى ضررى مىشود ؛ و معلوم است كه وقتى مكلّف به خاطر جهل به واقع - چه ما ضرر را نفى بكنيم چه نكنيم - در هر حال گرفتار ضرر مىشود ، نفى حكم در اين‌جا بدون ملاك مىماند ، زيرا غرض شارع از آن تأمين نمىشود ، و چنين حكمى لغو محض خواهد بود . و مثل اين مىماند كه حكم\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nبه بطلان وضوى كسى كنيم كه او را با اكراه مجبور به استعمال آب كرده‌اند ، در حالى كه آب براى او ضرر دارد ؛ كدام وجدان سالمى حكم مىكند كه وضوى چنين كسى باطل باشد ؟ !\r\nاز آن‌چه گفتيم معلوم شد كه در محل بحث ( جايى كه وضو ضرر دارد ، و شخص جاهل به ضرر است ) ، مكلّف مأمور به تيمّم نيست ، بلكه واقعاً مأمور به وضو است . و آن‌چه در « عروه » گفته است كه وضوى چنين شخصى باطل است ، زيرا در واقع امر به وضو نشده بوده ، حرف درستى نيست ؛ مگر اين‌كه بگوييم ايشان در اين تعليل ، به اطلاق روايات خاصّى كه در باب تيمّم - در جايى كه استعمال آب ضرر دارد - وارد شده « 1 » ، نظر داشته‌اند ؛ ولى انصاف اين است كه پذيرش اين‌كه آن روايات ، موردى را كه ضرر واقعاً وجود دارد ، ولى مكلّف جاهل به آن است را نيز شامل شود ، جاى تأمّل دارد .\r\n\r\nحكم وضو در فرض توهّم ضرر\r\nتا اين‌جا فرض مسئله اين بود كه ضرر در واقع وجود دارد ، ولى\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 2 ، ص 966 ، باب 5 ، از ابواب التيمم .\r\nوسايل الشيعه ( بيروت ) ، ج 3 ، ص 346 ، باب 5 : « بَابُ جَوَازِ التَّيَمُّمِ مَعَ عَدَمِ التَّمَكُّنِ مِنِ اسْتِعْمَالِ الْمَاءِ لِمَرَضٍ . . . » .\r\n","page_name":" 178 ","page_number":178},
  {"content":"\r\n\r\nمكلّف جاهل به ضرر است . اما عكس مسئله چطور ؛ يعنى موردى كه مكلّف معتقد است كه استعمال آب ضرر دارد ، و با اين وجود وضو و غسل انجام مىدهد ، سپس معلوم مىشود كه ضرر نداشته ؛ گروهى از فقها ، در اين فرض ، حكم به بطلان وضو كرده‌اند ؛ كه مىتوان براى اطلاع از نظرات آن‌ها به ابواب مسوّغات تيمّم مراجعه كرد « 1 » . وجه باطل بودن اين وضو ، يا به اين است كه مكلّف مأمور به تيمّم بوده ، نه مأمور به وضو ؛ به جهت اين‌كه عدم تمكّن از استعمال آب در حق چنين شخصى صادق است . زيرا منظور از عدم وجدان در آيه شريفه كه مىفرمايد : « . . . فَلَمْ تَجِدُوا مَاءً فَتَيَمَّمُوا صَعِيداً طَيِّباً . . . » « 2 » همان عدم تمكّن از استعمال آب است . و اين عدم تمكّن ، يا به سبب عدم وجود آب است ، يا به اين است كه آب وجود دارد ولى به خاطر مانعى شرعى يا عقلى ، قدرت استفاده از آب را ندارد . به نظر مىرسد مرحوم نايينى قدس سره « 3 » اين وجه را پسنديده‌اند .\r\n\r\n\r\n","description":"","footnote":"\r\n( 1 ) . جواهر الكلام فى شرح شرائع الإسلام ؛ ج 5 ، ص : 75 : « البحث فى التيمم يقع فى أطراف‌أربعة » .\r\n( 2 ) . سوره نساء ( 4 ) ، آيهء 43 .\r\n( 3 ) . رسالة فى قاعدة نفى الضرر ( خوانسارى ) ، ص 216 : « . . . واعتقاد الضّرر موجب لإدراج‌الشّخص فيمن لم يجد الماء لأنّ . . . » .\r\n","page_name":" 179 ","page_number":179},
  {"content":"\r\n\r\nو يا وجه باطل بودن وضو اين است كه چون شخص اعتقاد به باطل بودن و حرام بودن چنين وضويى داشته ( چون معتقد بوده كه استعمال آب ضرر دارد ) ، پس نمىتوانسته قصد قربت داشته باشد ، و به فرض كه بتواند با قصد قربت چنين كارى كند ، چنين فعلى مقرّب نيست ، نه به جهت اين‌كه در واقع حرام است ، بلكه به اين جهت كه فعلى كه با عنوان تجرّى انجام شود همانند معصيت حقيقى ، بنده را از ساحت مولى دور ، و مانع تقرّب به سوى مولا است . صاحب مستمسك « 1 » اين وجه را پسنديده‌اند .\r\nولى انصاف اين است كه هيچكدام از اين دو وجه نمىتواند باطل بودن وضو را اثبات كند .\r\nاما وجه اوّل ، زيرا به مجرد اين‌كه شخص خيال كند استعمال آب ضرر دارد ، باعث نمىشود كه ما او را بدون آب و غير متمكّن از استعمال آب فرض كنيم ، بلكه او خيال مىكرده تمكّن ندارد ، نه اين‌كه واقعاً تمكّن نداشته ؛ - مانند كسى كه در واقع مستطيع است ولى نمىداند كه مستطيع است ؛ يا كسى كه مىتواند ايستاده نماز بخواند ولى گمان مىكند توان آن را ندارد - چنين شخصى واقعاً مأمور به وضو است ، هر چند تا زمانى كه نمىداند ، معذور است .\r\n\r\n\r\n","description":"","footnote":"\r\n( 1 ) . مستمسك العروة الوثقى ، ج 2 ، ص : 441 : « بل الظاهر البطلان ، بناء على استحقاق العقاب على التجرؤ . . . » .\r\n","page_name":" 180 ","page_number":180},
  {"content":"\r\n\r\nو امّا اين‌كه اين شخص را قياس كرده‌اند با كسى كه آب در بساط خود دارد ولى از وجود آن خبر ندارد ، - كه اگر بدون وضو نماز بخواند نمازش صحيح است - قياس مع الفارق است ؛ زيرا در اين مورد ، جهل به وجود آب ، مانع عقلى براى استعمال آب است ؛ ولى در مثال ما ، جهل به مضر نبودن آب ، نه مانع عقلى است و نه شرعى ؛ چگونه مىتوان گفت اين جهل ، مانع استعمال آب است در حالى كه او اقدام به وضو كرده است !\r\nاما وجه دوم ، بدليل اين‌كه عدم توانايى بر قصد قربت ، دائمى نيست ؛ همان‌گونه كه از ملاحظه حال عامّه مردم در اين‌گونه موارد معلوم مىشود كه قصد قربت دارند . و اين‌كه تجرّى ، بنده را از ساحت مولى دور ، و مانع تقرب باشد نيز ثابت نيست .\r\nبله ، اگر بپذيريم كه عنوان « خوف » در ابواب تيمّم ، موضوعيّت دارد ؛ مىتوان آن را دليل خوبى بر بطلان چنين وضويى دانست ؛ زيرا فرض بر اين است كه مكلّف در مثال ما ، خوف ضرر از استعمال آب دارد بلكه علم به ضرر دارد هر چند در واقع ضررى در كار نيست ، و چون نفس خوف از ضرر ، براى عدم جواز وضو كافى است ، پس وضويى كه گرفته باطل است . ولى مشكل اين دليل نيز اين است كه موضوعيّت داشتن « خوف » ، در فقه محل كلام است .\r\n* * *\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nتنبيه ششم : قاعده شامل عدميات ( عدم حكم ) هم مىشود ؟\r\nدر اين كه قاعده « لا ضرر » ، احكام وجودى را در بر مىگيرد شكى نيست ؛ صحبت بر سر اين است كه آيا عدم حكم را هم در بر مىگيرد يا نه ؛ يعنى اين‌كه آيا مىتوان براى اثبات حكمى ، در مواردى كه از عدم آن حكم ، ضررى حاصل مىشود ، به اين قاعده متوسّل شد ؟ به اين‌كه بگوييم نبود اين حكم ، موجب ضرر است ، و به حكم قاعده « لا ضرر » ، نبود اين حكم نفى مىشود ، در نتيجه خود حكم اثبات مىشود .\r\nمثالى كه در اين‌جا مىزنند ، در مورد ضمان كسى است كه انسان حُرّى را حبس كند ، و در نتيجه مقدار كارى در مدّت حبس از او فوت شود ؛ يا كسى قفس پرنده‌اى را باز كند ، و پرنده پرواز كند و برود ؛ در اين دو مورد ، عدم ضمان ، موجب مىشود به شخص حُرّ و صاحب پرنده ، ضرر وارد شود ؛ و اثبات ضمان ، آن ضرر را رفع مىكند . ( عدم حكم به ضمان ، موجب ضرر است ، و به حكم قاعده « لا ضرر » ، ضمان را ثابت مىكنيم ) .\r\nالبته در مثال دوم اشكال روشنى وجود دارد ؛ و آن اين‌كه مثال\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nدوم مشمول « قاعده اتلاف » « 1 » است نه قاعده « لا ضرر » ، زيرا باز كردن قفس پرنده ، سبب تلف شدن پرنده مىشود ، و بى شك ادلّه اتلاف ، آن را در بر مىگيرد . « 2 » و به جهت همين اشكال ، علما در مثال اول ، تنها عمل حرّ را ذكر كرده‌اند ، در حالى كه بين عمل حرّ و عبد از جهت شمول قاعده « لا ضرر » فرقى نيست ، و فرق اين دو در اين است كه عمل عبد مال است ، و اتلاف در مورد آن صدق مىكند ( و طبعاً تحت « قاعده اتلاف » داخل مىشود ) ؛ ولى عمل حرّ مال نيست ، و اتلاف در مورد آن صدق نمىكند ( و تحت قاعده « لا ضرر » كه شاهد مثال ما است داخل مىشود ) .\r\nبه هر حال ، اين بحث ، هم قول كسانى را در بر مىگيرد كه مىگفتند حديث « لاضرر » دلالت بر نفى احكام شرعى ضررى دارد ، و هم قول ما را كه گفتيم حديث « لا ضرر » تنها دلالت بر نفى اضرار مردم نسبت به يكديگر دارد ؛ پس وجوهى را كه براى تعميم قاعده بر امور وجودى و عدمى ذكر مىكنيم ، هر دو قول را در بر مىگيرد .\r\n\r\n\r\n","description":"","footnote":"\r\n( 1 ) . از جمله قواعد مشهور فقهى « قاعدهء اتلاف » است ، كه با عبارت « من أتلف مال الغير فهو له‌ضامن » بيان مىشود . و معناى آن اين است كه ، هر كس مال ديگرى را بدون اجازهء او تلف كند يا مصرف كند و يا مورد بهره‌بردارى قرار دهد ، ضامن صاحب مال است .\r\n( 2 ) . مگر اين‌كه گفته شود : درست است كه حكم اين مسئله با « قاعده اتلاف » روشن مىشود ، ولى منظور ما از اين مثال اين است كه قاعده « لا ضرر » هم اين‌جا را در بر مىگيرد ؛ كه البته توجيه مقبولى نيست .\r\n","page_name":" 183 ","page_number":183},
  {"content":"\r\n\r\n\r\nادلّهء عموميّت قاعده « لا ضرر »\r\nحق اين است كه در شمول قاعدهء « لا ضرر » ، بين امور وجودى و عدمى فرقى نيست ؛ بدليل اين‌كه :\r\nاوّلًا ، آن‌چه در اين‌گونه موارد به آن « حكم عدمى » مىگويند ، در حقيقت « حكم وجودى » است ؛ بنابراين ، عدم ضمان در دو مثال گذشته ، در واقع حكم به برائت ذمّه است ؛ و اين حكم حكمى شرعى است كه نياز به جعل شارع دارد ، همان‌گونه كه حكم به مشغول بودن ذمّه نياز به جعل شارع دارد .\r\nبه عبارت ديگر : حكم به برائت ذمّه در احكام وضعى ، مانند حكم به اباحه در احكام تكليفى است . و همان‌گونه كه اباحه و ترخيص ، از امور وجودى است ، حكم شارع به برائت ذمّه - از پرداخت غرامت - كسى كه شخص حرّى را حبس كرده نيز حكم وضعى و وجودى است .\r\nو توهّم عكس معناى فوق ، به اين‌كه بگوييم اباحهء تكليفى مانند برائت وضعى ، از امور عدمى بوده ، و مطابق اصل است و نيازى به تشريع و جعل ندارد ، توهمى فاسد است ؛ زيرا تمامى احكام خمسه ( وجوب ، حرمت ، استحباب ، كراهت ، و اباحه ) ، امورى وجودى هستند ؛ نهايت اين‌كه بعضى از آن‌ها به بيان نياز دارند ، و بعضى ديگر از عدم بيان كشف مىشوند ؛ و نياز و عدم نياز به بيان ، غير از\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنياز و عدم نياز به جعل است . به همين خاطر در موارد فراوانى ديده شده كه شارع ، انشاى اباحه مىكند ؛ همانند حكم « كلّ شئ حلال . . . » ؛ بنابراين تحليل و ترخيص و اباحه در اين موارد ، امورى وجودى هستند كه شارع آن را انشا مىكند .\r\nثانياً ، آن‌چه از قول « لا ضرر و لا ضرار » به دست مىآيد اين است كه هيچ ضررى از ناحيهء شارع بر كسى وارد نمىشود ( بنابر مختار قوم ) ؛ و يا اين‌كه هيچ ضررى از ناحيهء مكلّفين نسبت به يكديگر وارد نمىشود ( بنابر مختار ما ) ؛ پس آن‌چه نفى شده ، ضرر مستند به شارع ، يا ضرر مستند به مكلّفين است ؛ حال اگر در موردى به واسطه عدم جعل حكم ، ضررى به شارع يا به مكلّفين استناد داده شود - همانند مثال شخص حرّى كه حبس شده - واجب است آن ضرر را با اين قاعده نفى كنند . زيرا در عنوان دليل « لا ضرر » ، گفته نشده « لا حكم ضررى » ، تا بخواهيم در مورد اين‌كه آيا بر امور عدمى صدق مىكند يا نه صحبت كنيم ؛ بلكه ملاك ، صدق نسبت « اضرار » به شارع يا به مكلّفين است .\r\nو اين ادعا كه استناد ضرر - به شارع يا به مكلّفين - تنها در مورد افعال وجودى صحيح است ، ادعاى باطلى است ؛ چرا كه اگر به فرض ، شارع تصريح مىكرد كه « منافع حرّ ضمان ندارد و جبران ضرر آن - به هر مقدار كه باشد - واجب نيست » ، صحيح بود كه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبگوييم شخص حرّى كه حبس شده ، به واسطه اين سخن شارع در چنين خسارت بزرگى گرفتار شده است .\r\nرمز اين نظر در اين است كه محيط تشريع ، در تمام جوانبش ، محيط حكومت شارع است ، و اختيار تمامى حركات مكلّفين به دست شارع است ؛ پس آن ضررى هم كه از ناحيه اهمال در جعل حكم ، حاصل شود ، همانند ضرر ناشى از احكام جعل شدهء از ناحيه او ، مستند به شارع مىشود . مثل اين‌كه والى حكومت ، اگر در وضع قوانين لازم ، و نصب نيروهاى نظامى و انتظامى ، و تشكيل ارتش براى حفظ مردم ، و ادارهء زندگى آن‌ها كوتاهى كند ، و واقعه‌اى اتفاق بيافتد ، همه آن را به سوء تدبير والى ، و كوتاهى او در اداره امور جامعه نسبت مىدهند .\r\nنتيجه اين‌كه ، ترك فعل در مواردى كه انتظار انجام فعل مىرود ، باعث مىشود كه لوازم آن را به تارك فعل نسبت دهيم ؛ و وجودى بودن فعل ، در اين انتساب شرط نيست . و معلوم است آن‌چه از شارع در محيط تشريع انتظار مىرود اين است كه احكام حافظ مصالح و منافع بندگان را جعل كند ، پس اگر در اين كار كوتاهى كند ، بندگان را در ضرر مىاندازد ، و چنين ضررى به مقتضاى حديث « لا ضرر » ، نفى شده است . ( اين بنابر نظر كسانى است كه ضرر را ضرر از ناحيهء شرع مىدانند ) . اما بنابر نظر ما ( كه ضرر را ضرر از\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nناحيهء مكلّفين به يكديگر مىدانيم ) مسئله واضح تر است ؛ زيرا حبس كردن شخص حرّ و اتلاف منافع او ، ضرر از ناحيه مكلّفين به يكديگر است ، كه آن هم در شريعت با تمام آثار تكليفى ووضعىاش نفى شده است ، و اين ضرر رفع نمىشود مگر با ثبوت غرامت .\r\nو شايد بيان شيخ انصارى قدس سره در مقام توجيه شمول قاعدهء « لا ضرر » بر عدميات ، بازگشت به همين سخن ما داشته باشد ، آن‌جا كه مىفرمايد : « آن ضررى كه نفى شده ، صرفاً احكام جعل شده نيست ، بلكه تمامى آن‌چه در شريعت اسلام آن را پذيرفته و بر اساس آن عمل مىكنند را در بر مىگيرد ، خواه وجودى باشد يا عدمى ؛ پس همان‌گونه كه بر شارع حكيم واجب است احكام ضررى را نفى كند ، هم‌چنين واجب است احكامى كه از عدم آن ، ضرر ايجاد مىشود را نيز جعل كند » « 1 » . اين بيان ايشان قدس سره ، بيان خوبى است .\r\nثالثاً ، بر فرض بپذيريم كه قاعدهء « لا ضرر » ، به دلالت لفظى ، عدميات را شامل نمىشود ، لا اقل اين است كه با تنقيح مناط ، و الغاى خصوصيّت ، و مناسبت حكم و موضوع ، مىتوان دلالت آن را پذيرفت . هيچ خصوصيتى براى « وجود » و « عدم » در اين مسئله ،\r\n\r\n\r\n","description":"","footnote":"\r\n( 1 ) . شيخ انصارى ، در « رسائل فقهية » ، ص 119 : « . . . و من ان المنفى ليس خصوص المجعولات . . . » .\r\n","page_name":" 187 ","page_number":187},
  {"content":"\r\n\r\nو در آن‌چه خدا بر بندگان منّت گذارده و ضرر را از آن‌ها نفى كرده ، وجود ندارد ؛ و معلوم است كه هر مصلحت و ملاكى كه در حكم به نفى ضرر و ضرار وجود دارد ، در هر دو طرف وجود و عدم بدون هيچ تفاوتى موجود است ؛ و صِرف اين‌كه امرى وجودى است يا عدمى ، موجب تفاوت در اين‌جا نمىشود . كاش مىدانستيم كه كسانى كه فرق قائل‌اند چه فرقى را تصوّر مىكنند .\r\n\r\nوجوه سه گانه تعميم قاعده « لا ضرر »\r\nبراى تعميم قاعده « لا ضرر » ، بر امور وجودى و عدمى ، سه وجه ديگر نيز ذكر شده كه خالى از اشكال نيست :\r\n1 . هميشه حكم عدمى ، مستلزم احكام وجودى است ، - نه به دليلى كه در وجه اوّل ذكر كرديم بلكه - به اين خاطر كه مثلًا عدم ضمان در مورد آن‌چه از منافع حرّ تلف مىشود ، مستلزم حرمت مطالبهء غرامت ، و حرمت تقاص ، و حرمت تعرض به تالف ، و جواز دفاع او از خود است . « 1 » ( توضيح اين‌كه حرمت مطالبهء غرامت ، و حرمت تقاص ، و حرمت\r\n\r\n\r\n","description":"","footnote":"\r\n( 1 ) . شيخ انصارى ، در « رسائل فقهية » ، ص 119 : « . . . مع أنّ الحكم العدمى يستلزم أحكاما وجوديّة ، فإنّ عدم ضمان ما يفوته من المنافع يستلزم حرمة مطالبته ومقاصّته والتعرّض له ، وجواز دفعه عند التعرّض له » .\r\n","page_name":" 188 ","page_number":188},
  {"content":"\r\n\r\nتعرض به تالف ، از احكام وجودى ضررى است كه با قاعده « لا ضرر » بر داشته مىشود ، و با برداشتن آن ، ضمان ثابت مىشود ) .\r\nاشكال اين وجه اين است كه ، اساسا حرمت مزاحمت مردم در تسلّط بر مال و جانشان ، حكم ضررى نيست ؛ و اين‌كه در اين‌جا ما مىبينم حرمت تعرض به مال تالف و مطالبهء غرامت ، ضررى شده به خاطر اين است كه براى حرّ نسبت به كسى كه منافعش را تلف كرده حقى قائل نشده ايم . بنابراين اگر بتوانيم با استفاده از ادلّه نفى ضرر ، براى حرّ حقى ثابت كنيم ، كه مشكل حل مىشود ؛ و الّا وجهى ندارد كه براى نفى حرمت موارد مذكور ( حرمت مطالبهء غرامت ، و . . . ) به قاعدهء « لا ضرر » استناد كنيم .\r\n2 . از خود داستان سمره نيز مىتوان عموميّت قاعده براى احكام وجودى و عدمى را استفاده كرد ، زيرا رسول اكرم صلى الله عليه و آله مرد انصارى را بر كندن درخت مسلّط كرده ، و دليل آن را نفى ضرر معرفى كردند ، پس منشأ ضرر در اين قضيه عدم سلطه انصارى بر قطع درخت بوده ، كه پيامبر صلى الله عليه و آله اين عدم سلطه را نفى ، و تسلّط او را اثبات كردند . « 1 »\r\n\r\n\r\n","description":"","footnote":"\r\n( 1 ) . شيخ انصارى ، در « رسائل فقهية » ، ص 119 : « . . . مضافاً إلى إمكان استفادة ذلك من مورد رواية سمرة بن جندب ، حيث إنّه صلى الله عليه و آله سلّط الأنصارى على قلع نخل سمره معلّلا بنفى الضرر . . . » .\r\n","page_name":" 189 ","page_number":189},
  {"content":"\r\n\r\nاشكال اين وجه همان اشكالى است كه در تنبيه دوم به آن اشاره شد ، و آن اين‌كه مسلّط كردن مرد انصارى بر كندن نخل ، - بعد از آن‌كه سمره به شدّت از انجام وظيفه خود در مقابل مرد انصارى ابا كرد - از باب دفع منكر ، و مقدّمه‌اى براى حفظ حق ، و ريشه كن كردن مادّه فساد بود . پس آن‌چه دفع شد اوّلًا و بالذات تسلّط سمره بر وارد شدن به نخل اش بدون اذن بود ، زيرا ضرر از اين ناحيه ايجاد مىشد ، و واضح است كه تسلّط او بر اين كار امرى وجودى است نه عدمى .\r\n3 . اين‌كه امام عليه السلام در « حديث شفعه » ، در اثبات حق شفعه براى شريك ، به قاعدهء « لا ضرر » استشهاد مىكند ، در حالى كه ضرر از عدم چنين حقى نشأت مىگيرد ، خود دليلى است بر شمول قاعدهء « لا ضرر » بر عدميات . هم‌چنين است استشهاد امام عليه السلام در حديث « منع زيادى آب » ، براى اثبات حق انتفاع از زيادى آب .\r\nاشكال اين وجه اين است كه آن‌چه در حديث شفعه برداشته شده ، لزوم بيع است ؛ و آن‌چه در حديث منع زيادى آب بر داشته شده ، جواز منع است ؛ و هر دوى اين‌ها امر وجودى هستند .\r\n\r\nادلّهء عدم عموميّت قاعدهء « لا ضرر »\r\nاما دليل‌هايى كه براى عدم عموميّت قاعدهء « لا ضرر » اقامه شده ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nامورى است كه محقّق نايينى قدس سره « 1 » در رساله خود ذكر كرده است و ما آن دليل‌ها را در اين‌جا آورده ، و وجه ردّ آن‌ها را نيز بيان مىكنيم :\r\n1 . امور عدميه را نمىتوان به شارع نسبت داد ؛ كه جواب از اين اشكال گذشت .\r\n2 . اگر قاعدهء « لا ضرر » بخواهد امور عدمى را نيز در بر بگيرد ، لازمه آن تأسيس فقه جديدى است ؛ مثلًا لازم مىآيد در فرضى كه باقى ماندن بر زوجيت ، مضرّ به حال زوجه است - مثل اين‌كه شوهرش غايب شود ، يا نفقه او را به سبب فقر يا عصيان ندهد - امر طلاق به دست زوجه باشد . بلكه لازم مىآيد كه بدون طلاق ، عقد منتفى شود .\r\nهم‌چنين لازم مىآيد كه اگر بنده در شدّت قرار گيرد ، خود به خود آزاد شود .\r\nهم‌چنين لازم مىآيد تمام ضررهايى كه به مسلمان وارد مىشود جبران شود ، خواه از بيت‌المال يا از مال ديگرى .\r\nپاسخ اين اشكال اين است كه ، از اين عموميّت ، فقه جديدى لازم نمىآيد ، اما اين‌كه گفتيد ، اگر شوهر زن غايب شود ، امر طلاق به دست زوجه مىافتد ؛ اين حكم مخالف نصوص خاصّه‌اى است\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 220 و 221 : « . . . فلا معنى لأن يكون‌مستندا إلى الشّارع . . . . . . مضافا إلى أنّ الالتزام بهذا مستلزم لتأسيس فقه جديد . . . » .\r\n","page_name":" 191 ","page_number":191},
  {"content":"\r\n\r\nكه در كتاب طلاق وارد شده ؛ و اين مسئله صورتهاى مختلفى دارد كه در آن‌جا ذكر شده است ؛ زيرا زوجه يا علم به حيات زوج دارد يا ندارد ، اگر مىداند كه زنده است ، بايد صبر كند ؛ و اگر نمىداند زنده است يا نه ، يا ولىّ زوج نفقه او را مىدهد يا نمىدهد ، اگر ولىّ زوج نفقه او را مىدهد ، كه در اين صورت نيز بايد صبر كند ؛ و اگر نمىدهد ، به حاكم شرع شكايت مىكند و حاكم به مدت چهار سال در امر او تحقيق مىكند و . . . إلى آخر ؛ و احكام ديگرى كه با مدارك و نصوص آن ، در كتاب طلاق مذكور است .\r\nخلاصه اين‌كه اگر حكم به جواز طلاق زوجه در آن‌جا نمىدهند ، به جهت پيروى از نصوص است ، و اگر اين نصوص نبود ، تمسّك به قاعدهء « لا ضرر » در اين باب مانند ساير ابواب ، بعيد نبود .\r\nگذشته از اين ، از تمسّك به قاعدهء « لا ضرر » در اين‌جا ، لازم نمىآيد كه امر طلاق به دست زوجه بيافتد - آن‌چنان كه محقّق مذكور گمان كرده - بلكه نهايت چيزى كه از اين قاعده در اين‌جا استفاده مىشود ، جواز به هم زدن عقد نكاح است ؛ اما اين‌كه اين كار به دست زوجه باشد ، از اين قاعده استفاده نمىشود ؛ پس مىگوييم كه امر طلاق يا به دست حاكم است ، يا به دست وليّ زوج ، اگر وليّ زوج طلاق داد كه هيچ ، و اگر طلاق نداد ، حاكم او را مجبور به طلاق مىكند . اين حكم ، مقتضاى قواعد مذهب ،\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو مقتضاى جمع بين نصوص است . و گروهى هم قائل شده‌اند به اين‌كه در بعضى صور مسئله ، نيازى به طلاق نيست ؛ بلكه حاكم امر مىكند كه عدّه نگه دارد و با رعايت عدّه از زوج جدا مىشود .\r\nاما فرضى كه زوج حاضر است ، ولى نفقه نمىدهد ، حال يا به خاطر فقر ، يا از سر عصيان ؛ يا اين‌كه غايب است ولى به دليل عدم بسط يد حاكم ، يا موانع ديگر ، امكان جستجو و تحقيق درباره او نيست ، و كسى هم نيست كه نفقهء او را بپردازد ، و راضى به صبر كردن هم نمىشود ، محقّق طباطبايى يزدى قدس سره در « ملحقات عروه » « 1 » ، قائل است به اين‌كه ممكن است بگوييم جايز است حاكم او را طلاق دهد ، خصوصاً اگر جوان باشد و اگر بخواهد تمام مدت عمر خود را صبر كند به مشقّت شديد مىافتد ، به دليل دو قاعده « نفى حرج » و « نفى ضرر » ، و به دليل اخبار فراوانى كه در « باب وجوب نفقه زوجه » وارد شده كه « اگر زوج آن‌چه با آن زوجه خود را بپوشاند به او ندهد و غذاى او تامين نكند ، امام حق دارد كه آن دو را از يكديگر جدا كند » « 2 » ، يا اين‌كه بر زوج لازم است او را طلاق دهد ؛\r\n\r\n\r\n","description":"","footnote":"\r\n( 1 ) . تكملة العروة الوثقى ؛ ج 1 ، ص 75 : « مسألة 33 : فى المفقود الّذى لم يعلم خبره وانّه حىأو ميت . . . » .\r\n( 2 ) . وسايل الشيعه ( اسلاميه ) ، ج 15 ، ص 223 ، ح 2 ، باب 1 ، از ابواب النفقات .\r\nوسايل الشيعه ( بيروت ) ، ج 21 ، ص 509 ، ح 27715 : « . . . سَمِعْتُ أَبَا جَعْفَرٍ عليه السلام يَقُولُ مَنْ كَانَتْ عِنْدَهُ امْرَأَةٌ فَلَمْ يَكْسُهَا - مَا يُوَارِى عَوْرَتَهَا . . . » .\r\n","page_name":" 193 ","page_number":193},
  {"content":"\r\n\r\nكه روايات صحيحه نيز در آن وجود دارد .\r\nو تأييد سخن سيّد اين است كه علما در باب وجوب نفقه زوجه ، به اين روايات استدلال كرده‌اند ، و اين اشكال را مطرح نكرده‌اند كه اين روايات ، با قاعدهء « لا ضرر » مخالفت دارد ؛ اگر چنين بود عادتاً بايد به آن گوشزد مىكردند . براى تأييد گفته‌ها مراجعه كنيد به كتاب « جواهر » « 1 » و « رياض » « 2 » ، باب وجوب نفقه .\r\nدر « مسالك » « 3 » نيز در باب « كسى كه شوهرش غايب است » اين قول را حكايت كرده كه اگر زوج از پرداخت نفقه ناتوان شد ، زن مىتواند از نكاح او خارج شود ، هر چند قائل آن را نام نبرده ؛ و براى جواز طلاق در بعضى از صور مسئله ( مسئلهء زنى كه شوهرش از او غائب است ) علاوه بر نصوص ، به دو قاعده « نفى\r\n\r\n\r\n","description":"","footnote":"\r\n( 1 ) . جواهر الكلام فى شرح شرائع الإسلام ، ج 31 ، ص : 301 : « . . . والقول الآن فى نفقة الزوجةالمدلول عليها مضافا إلى ما عرفت بالكتاب والسنة المتواترة . . . » .\r\n( 2 ) . رياض المسائل ( ط - الحديثة ) ، ج 11 ، ص 294 . ( ط - القديمة ) ؛ ج 2 ، ص 109 : « . . . وللصحيحين ، فى أحدهما : من كانت عنده امرأة ، فلم يكسها ما يوارى عورتها و . . . » .\r\n( 3 ) . مسالك الأفهام إلى تنقيح شرائع الإسلام ، ج 9 ، ص 288 : « . . . و أن للمرأة الخروج من‌النكاح بالجبّ والعنّة لفوات الاستمتاع ، وبالإعسار بالنفقة على قول . . . » .\r\n","page_name":" 194 ","page_number":194},
  {"content":"\r\n\r\nحرج » و « نفى ضرر » استدلال كرده است . « 1 » نتيجه اين‌كه ، مخالفت اين فتوا با فتواى اصحاب معلوم نيست ، خصوصاً كه اين بزرگان به آن قائل شده ، يا به آن تمايل نشان داده‌اند .\r\nاما آن‌چه محقّق نايينى قدس سره بيان داشتند كه احتمال دارد نكاح بدون احتياج به طلاق منفسخ شود ، حرف عجيبى است ؛ زيرا اقتضاى جمع بين احكام شرع و اهداف آن و ملاكات احكام آن ، اين است كه به طريقى رفع ضرر شود كه كمترين محذور پيش آيد ؛ و از طرفى مىدانيم اين دو حكم : 1 . از بين رفتن پيوند ازدواج متوقّف بر طلاق است . 2 . اختيار طلاق به دست زوج است . از احكام ثابت شرع است . حال اگر دفع ضرر تنها با الغاء حكم دوم كه در واقع شرطى از شرائط طلاق است امكان پذير باشد ، - به اين‌كه ما حق طلاق را به وليّ امر كه حافظ نفوس و اموال و آبروى مسلمين است بدهيم - ديگر چه وجهى دارد كه حكم اوّل ، كه اصل طلاق و متوقّف بودن فسخ زوجيت بر آن ، باشد را مهمل بگذاريم و حكم كنيم كه به مجرد ضرر - بدون طلاق - پيوند زوجيت منفسخ مىشود ؟ !\r\n\r\n\r\n","description":"","footnote":"\r\n( 1 ) . مسالك الأفهام إلى تنقيح شرائع الإسلام ، ج 9 ، ص 286 : « . . . فيبقى الطلاق وجاز دفعا للضرر والحرج مضافا إلى النصّ » .\r\n","page_name":" 195 ","page_number":195},
  {"content":"\r\n\r\nنتيجه اين‌كه براى تخصيص زدن عمومات احكام اوليه ، به وسيلهء قاعدهء « لا ضرر » ، تنها بر مورد ضرورت اقتصار مىشود .\r\nهم‌چنين اين مسئله كه مرحوم نايينى قدس سره بيان كردند ضررى كه نه از ناحيه احكام شرع است و نه از ناحيه مكلّفين به يكديگر ، از بيت‌المال جبران شود ، عجيب‌تر از مسئله قبل است ؛ و كاش مىدانستيم كه وجه لزوم تدارك اين ضرر - با اين‌كه نه مستند به شارع است و نه مستند به مكلّف - چيست ؟\r\nو آيا اگر حكم بوجوب تدارك اين ضرر از بيت المال نكنيم ، امكان دارد اين ضرر به شارع و احكام او نسبت داده شود ، تا بخواهيم براى اثبات وجوب تدارك ضرر ، به حديث نفى ضرر استدلال كنيم ؟ و اين مطالب واضح تر از آنست كه از محقّق زبردستى چون ايشان مخفى بماند .\r\n* * *\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nتنبيه هفتم : مراد از ضرر ، ضرر شخصى است يا ضرر نوعى ؟\r\nدر اين‌كه ادلّهء باب ، ظهور در ضرر شخصى دارد ، اشكالى نيست . امّا بنابر نظر مختار ما ، كه امر واضح است ، زيرا نهى از ضرر ، مانند نهى از ساير موضوعات ، تابع وجود مصداق خارجى است كه عين تشخّص است ؛ و اين‌كه ضرر از عناوين ثانويّه است ، با اين ظهور هيچ برخوردى ندارد . و امّا بنابر نظر كسانى كه مفاد « لا ضرر » را نفى احكام ضررى به طور مطلق مىدانند نيز همين گونه است ؛ زيرا تمامى الفاظ ، هر كجا كه تحقّق پيدا كنند ، ظهور در مصاديق خارجى شخصى دارند ؛ پس اگر حكم ، نسبت به بعضى افراد مكلّفين ضررى است و نسبت به برخى ديگر نيست ، قاعده مختص مىشود به آن مكلّفينى كه ضرر در حق آن‌ها صدق مىكند و نه ديگران . و اين ظهور الفاظ متوقف بر اين نيست كه تقدّم قاعدهء « لا ضرر » بر عمومات احكام اوّليه را از باب حكومت بدانيم - آن‌گونه كه اين سخن از بعضى كلمات محقّق نايينى قدس سره « 1 » استفاده مىشود -\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 213 : « التّنبيه الثانى فى بيان نسبة هذه‌القاعدة مع أدلّة الأحكام الدالّة بعمومها على تشريع الحكم الضّررى والأقوى هى الحكومة . . . » .\r\n","page_name":" 197 ","page_number":197},
  {"content":"\r\n\r\nبلكه بر اساس تمامى وجوهى كه براى تقديم قاعده بر عمومات ذكر كرده‌اند نيز جارى است .\r\nبله ، گاهى از ظاهر سخنان بعضى از اصحاب ، ضرر نوعى فهميده مىشود ؛ زيرا براى اين مسئله به خيار غبن استدلال كرده‌اند ، در حالى كه معامله غبنى هميشه با ضرر همراه نيست ، بلكه گاهى مصلحت در فروش كالا است هرچند به كمتر از قيمت ؛ مثل اين‌كه كالا در معرض آتش سوزى يا سرقت قرار دارد ؛ يا مالك عاجز از نگهدارى آن است ، ولى ديگرى توانايى بر حفظ آن را دارد ؛ پس اگر اين كالا را - در حالى كه نمىداند قضيه از اين قرار است - ارزان بفروشد ، از اين معامله ضرر نكرده ، هر چند مغبون است ؛ پس اين معامله غبنى است ، ولى نسبت به اين شخص ضررى نيست .\r\nپاسخ اين سخن اين است كه چنين معامله غبنىاى كه كالا در آن به كمتر از قيمت فروخته شده ، از اين جهت كه معامله است قطعاً ضررى است ، هر چند با ملاحظات ديگرى كه خارج از معامله است سود داشته باشد .\r\nبه عبارت ديگر ، اين معامله از اين جهت كه معامله است غبنى است ، از همين جهت ضررى هم هست ، واين‌كه اين كالا در معرض آتش سوزى يا سرقت است ، امرى خارج از دايرهء معامله است .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nممكن است گفته شود به هر حال فروشنده از اين فروش نفع برده است . در پاسخ مىگوييم انتفاع در بيع ، زمانى است كه كالا را به بيش از قيمت آن بفروشند .\r\nبله ، مىتوان گفت درست است كه فروشنده در اين معامله ضرر كرده ، ولى با ملاحظهء جهات خارجى ، نفع برده است . به همين جهت در امثال اين موارد مىگويند « ضرر كم مانع ضرر زياد شده است » ، يعنى اگر او كالا را با ضرر نمىفروخت ، اصل مال يا چيزى بيش از آن را از دست مىداد ؛ پس وقتى تمام جوانب را در نظر مىگيريم و جمع و تفريق مىكنيم مىبينم كه اين معامله در حق او ضررى نبوده ، پس مغبون هم نيست ؛ ولى اين ملاحظات خارج از حقيقت معامله است ، و صحيح نيست كه آن را معيار براى تشخيص ضررى بودن خود معامله قرار دهيم . پس معاملهء غبنى هميشه ضررى است . نتيجه اين‌كه عنوان « ضرر » بر چنين معامله‌اى صادق است بلا اشكال .\r\nبله ، حكم به فساد در اين معامله ( چون غبنى و ضررى است ) ، موجب منّتى بر مكلّف نمىشود ؛ ولى قبلا گذشت كه امتنان به لحاظ حكم كلى است نه به لحاظ مصاديق شخصى ؛ و اين امر كه ضرر ، دائر مدار اشخاص است ، با اين‌كه دوران امتنان بر مدار نوع است ، منافاتى با هم ندارند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nتنبيه هشتم : ضرر زدن به غير به منظور دفع ضرر از خود\r\nشيخ انصارى قدس سره در ملحقات مكاسب ، در تنبيه چهارم از تنبيهات رسالهء قاعدهء « لا ضرر » ، مىنويسد : « مقتضاى قاعده اين است كه وارد كردن ضرر به ديگرى به منظور دفع ضرر از خود جايز نيست ؛ و هم‌چنين دفع ضرر از ديگرى با كارى كه موجب ضرر به خود مىشود واجب نيست ، زيرا جواز در مورد اوّل ، و وجوب در مورد دوم ، دو حكم ضررى هستند » . « 1 » سپس قول مشهور فقهاء مبنى بر عدم جواز اسناد ديوارى كه خوف فرو ريختن آن مىرود به شاخه نخل « 2 » همسايه را ، فرع بر مورد اوّل ؛ و جواز ضرر زدن به ديگرى به هنگام اكراه يا تقيه را ، فرع بر مورد دوم دانسته است ؛ به اين معنا كه اگر ظالمى امر كند به كسى ضرر وارد كن ، يا تهديد كند كه اگر ضرر وارد نكنى فلان كار را مىكنم ، بر شخص جايز است براى دفع ضررى كه ظالم وعدهء آن را داده ، به آن كس ضرر وارد كند ، و واجب نيست به خاطر دفع\r\n\r\n\r\n","description":"","footnote":"\r\n( 1 ) . رسائل فقهية ( شيخ انصارى ) ، ص 122 : « [ التنبيه 
  ] الرابع ؛ إنّ مقتضى هذه القاعدة أن لايجوز لأحد إضرار إنسان . . . » .\r\n( 2 ) . الجِذع : واحد جُذوع النخلة ، و قيل : هو ساق النخلة ، والجمع أجذاع وجُذوع . ( لسان‌العرب ، ج 8 ، ص 45 ) .\r\n","page_name":" 200 ","page_number":200},
  {"content":"\r\n\r\nضرر از ديگرى ، متحمّل ضرر شود .\r\nو در « فرائد » مىنويسد : « گاهى دو ضرر ، نسبت به يك شخص يا نسبت به دو شخص ، با يكديگر تعارض پيدا مىكنند ، در اين صورت اگر مرجحى وجود نداشته باشد ، به اصول و قواعد ديگر مراجعه مىكنند ؛ مثل اين‌كه از جانب حاكم جائر مجبور به پذيرش حكومت شود ، كه اين كار مستلزم ضرر زدن به مردم است ؛ در اين‌جا به قاعدهء « نفى حرج » مراجعه مىشود ، زيرا مجبور كردن شخص به تحمّل ضرر ، به منظور دفع ضرر از ديگرى حرج است .\r\nو توضيح اين مسئله را در مسئله‌ى قبول ولايت از جانب حاكم جائر ، در كتاب « مكاسب » آورده‌ايم » . « 1 » و ما حصل آن‌چه در آن‌جا « 2 » آورده اين است كه : اگر ضرر متوجه شخص شود ، به اين معنى كه مقتضى ضرر موجود باشد ، دفع مقتضى ضرر ، به واسطه ضرر زدن به ديگرى جايز نيست ؛ مانند اين‌كه ظالمى او را مجبور كند كه مالى از اموالش را بدهد ، براى اين شخص جايز نيست كه مال ديگرى را بگيرد براى اين‌كه مال\r\n\r\n\r\n","description":"","footnote":"\r\n( 1 ) . قاعدة لا ضرر و اليد و الصحة ( فرائد الأصول ) ، ج 2 ، ص 538 : « ثم إنه قد يتعارض الضرران بالنسبة إلى شخص واحد أو شخصين . . . » .\r\n( 2 ) . كتاب المكاسب ( للشيخ الأنصارى ، ط - الحديثة ) ، ج 2 ، ص 87 : « . . . بيان ذلك : أنّه إذا توجّه‌الضرر إلى شخص بمعنى حصول مقتضيه . . . » .\r\n","page_name":" 201 ","page_number":201},
  {"content":"\r\n\r\nخودش را حفظ كند . امّا اگر ضرر اوّلًا و بالذات متوجه ديگرى باشد ، مثل اين‌كه او را مجبور كند كه مال ديگرى را بگيرد ، و تهديد كند كه اگر نكنى مال خودت را مىگيرم ، براى او جايز است كه اين كار را بكند ، و واجب نيست كه مال خود را بذل كند و به جاى ديگرى متحمّل ضرر شود . زيرا ضرر ، بر اساس قصد مكرِه و اراده او متوجه ديگرى بوده ، و مكرَه هر چند مباشر در ضرر زدن است ، ولى عامل ضعيفى است كه « اضرار » ، به او نسبت داده نمىشود به گونه‌اى كه بگويند : به ديگرى ضرر زد تا خودش ضرر نكند . بله ، اگر اين ضرر را تحمّل كند ، و به ديگرى ضرر وارد نكند ، ضرر را از او به سمت خودش متوجه كرده ، لكن شارع چنين كارى را بر او واجب نكرده است ؛ و اين امتنان بر امّت قبحى ندارد .\r\nعلاوه بر اين‌ها ، ادلّه « نفى حرج » براى فرق بين اين دو صورت كفايت مىكند ، چرا كه اگر دفع ضرر از خود به واسطه ضرر زدن به ديگرى ، جايز نباشد ، حرجى ايجاد نمىشود ؛ بر خلاف الزام به تحمّل ضرر از جانب ديگرى به واسطه‌ى ضرر زدن به خود ، كه قطعاً حرجى است . پايان سخن شيخ انصارى قدس سره در مكاسب .\r\n\r\nصورت‌هاى مسأله\r\nدر اين‌جا سه مسئله وجود دارد :\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n1 . ضرر زدن به ديگرى ، براى دفع ضرر از خود ، جايز نيست .\r\nاين حكم از حديث « لاضرر » استفاده مىشود ، و حرفى در آن نيست .\r\n2 . تحمل ضرر از جانب ديگرى ، به واسطهء ضرر زدن به خود ، واجب نيست . اين حكم از ادلّهء برائت به راحتى استفاده مىشود ، و نيازى به قاعدهء « لا ضرر » ندارد ، زيرا هيچ دليلى نداريم كه عموم يا اطلاق آن اقتضا كند كه تحمّل ضرر از جانب ديگرى واجب باشد ، تا براى دفع آن به ادلّهء نفى ضرر نياز پيدا كنيم . بر خلاف مسئله اوّل ، زيرا اطلاقات برائت در آن‌جا دلالت بر جواز دارد ، و براى نفى آن نياز به قاعدهء « لا ضرر » مىباشد .\r\n3 . مسئله تعارض بين دو ضرر ، در حق يك نفر يا در حق دو نفر ؛ كه به دو مسئله‌ى قبلى ارتباطى ندارد ، و ان شاء اللَّه حكم آن در تنبيه نهم خواهد آمد .\r\nو تعجب از شيخ انصارى قدس سره است كه در كتاب « فرائد » « 1 » اين مسائل سه گانه را در يك عبارت واحد جمع كرده است ، ولى در رساله‌اى كه در ملحقات مكاسب به چاپ رسيده ، بينشان فرق قائل شده و مسئلهء اوّل و دوم را در تنبيه چهارم « 2 » ، و مسئلهء تعارض\r\n\r\n\r\n","description":"","footnote":"\r\n( 1 ) . قاعدة لا ضرر واليد والصحة ( فرائد الأصول ) ، ج 2 ، ص 538 : « . . . ثم إنه قد يتعارض‌الضرران بالنسبة إلى شخص واحد أو شخصين . . . » .\r\n( 2 ) . شيخ انصارى ، در « رسائل فقهية » ، ص 122 : « [ التنبيه 
  ] الرابع ؛ إنّ مقتضى هذه القاعدةأن لا يجوز لأحد إضرار إنسان لدفع الضرر المتوجّه . . . » .\r\n","page_name":" 203 ","page_number":203},
  {"content":"\r\n\r\nضررين را در تنبيه ششم « 1 » ، بيان كرده است . و تعجب بيشتر از كلام محقّق نايينى قدس سره « 2 » است كه بر كلام شيخ ايراد گرفته به اين كه وجهى ندارد همه را در يك مسئله بيان كند ، و درست اين است كه براى مسئلهء تعارض ضررين ، يك عنوان مستقل ، و براى مسئلهء اضرار به غير - مانند ولايت از جانب والى جائر - عنوانى ديگر جعل كند . به نظر مىرسد ، ظاهراً ايشان متوجه امر چهارم كه شيخ انصارى در رساله اش ذكر كرده نشده‌اند ، زيرا درست همان چيزيست كه ايشان مىخواهد .\r\nبه هر حال ، باز مىگرديم به بحث از مسئلهء اوّل و دوم كه اين تنبيه در مقام بيان آن دو است . و مسئلهء سوم را در تنبيه آينده بحث خواهيم كرد ، إن‌شاءاللَّه تعالى .\r\nمسئلهء اوّل\r\nو آن اين‌كه براى دفع ضرر از خود ، به ديگرى ضرر بزند ؛ مثل اين‌كه مسير سيل را به سمت خانه ديگرى منحرف كند تا سيل به\r\n\r\n\r\n","description":"","footnote":"\r\n( 1 ) . شيخ انصارى ، در « رسائل فقهية » ، ص 125 : « [ التنبيه 
  ] السادس ؛ لو دار الأمر بين‌حكمين ضرريين بحيث يكون الحكم بعدم أحدهما مستلزما . . . » .\r\n( 2 ) . رسالة فى قاعدة نفى الضرر ( للخوانسارى ) ، ص 223 : « . . . فالصّواب جعل عنوان مسألةتعارض الضّررين بالنّسبة إلى شخصين . . . » .\r\n","page_name":" 204 ","page_number":204},
  {"content":"\r\n\r\nخانه او نرسد ؛ يا اين‌كه براى حفظ جان خود ، شخص ديگرى را جلوى حيوان درنده بياندازد ؛ چنين كارهايى جايز نيست بلا اشكال ؛ و ادلّه نفى ضرر - خصوصاً بنابر نظر مختار ما در معناى آن - به خوبى بر اين حكم دلالت دارد .\r\nممكن است گفته شود كه در اين مسئله ، ترك ضرر زدن به ديگرى هم دربردارندهء ضرر است ؛ چون همان گونه كه فعل او مستلزم ضرر به ديگرى است ، ترك آن فعل نيز مستلزم ضرر به خود او است ، پس اين مسئله نيز داخل در مسئلهء تعارض ضررين مىشود ، و شايد وجه اين‌كه هر سه را در يك مسئله قرار داده‌اند همين باشد .\r\nدر پاسخ مىگوييم : در فرض بحث ، ترك ضرر زدن به ديگرى ، فى حدّ ذاته ضررى نيست ، بلكه تركِ مانعِ مقتضى ضرر است .\r\nتوضيح اين‌كه : در مثال مزبور مقتضى ضرر كه همان سيل يا حيوان درنده باشد ، بر حسب اسباب طبيعى موجود است ، نه به سبب فعل مكلّف ، ولى اين امكان وجود دارد كه در خارج اثر اين مقتضى را دفع كند به اين‌كه مثلا آن را به سمت ديگرى هدايت و از خود دور كند ، حال اگر اين كار را نكند ، مانع مقتضى ضرر را ترك كرده ، نه اين‌كه مقتضى ضرر را ايجاد كرده باشد .\r\nاز اين بيان معلوم مىشود كه ادلّه « لا ضرر » ، اساساً اين ترك را\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nدر بر نمىگيرد ، چرا كه موضوع ضرر در اين‌جا منتفى است . و ديگر نيازى نيست به اين‌كه بگوييم به قرينهء اين كه قاعدهء « لا ضرر » به جهت امتنان وارد شده ، ادلّهء « لا ضرر » از اين مورد منصرف است ؛ زيرا اين انصراف فرع وجود موضوع و مقتضى براى قاعده است ، در حالى كه چنين موضوعى در كار نيست .\r\nمسئلهء دوم\r\nو آن اين‌كه خودش ضرر را تحمّل كند براى اين‌كه به ديگرى ضرر وارد نشود . مثل اين‌كه سيل بر حسب اسباب طبيعى به سمت خانه ديگرى در حركت است ، و او آن را به سمت خانه خود هدايت كند تا به خانه ديگرى ضرر وارد نشود . در اين مورد هم قبلًا معلوم شد هيچ دليلى وجود ندارد كه - هر چند به واسطه اطلاق آن - وجوب چنين عملى را اقتضا كند ، تا نياز به نفى آن - به واسطه قاعدهء « نفى ضرر » يا قاعدهء « نفى حرج » - باشد ؛ بنابراين قاعده « لا ضرر » ربطى به اين مورد ندارد ، و مرجع در اين مورد برائت است .\r\nبله ، اگر عموم يا اطلاقى كه اقتضاى وجوب دارد وجود مىداشت ، ممكن بود براى نفى آن به اين قاعده تمسك جوييم .\r\n\r\nمسئله اضرار به غير در زمان اكراه\r\nو امّا « مسئلهء اضرار به غير در زمان اكراه » ، مثل پذيرش حكومت\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاز جانب حاكم جائر از روى اكراه ، چنانچه مستلزم اضرار و ظلم به مردم باشد . مرحوم شيخ انصارى قدس سره در جاهاى مختلفى « 1 » حكم به جواز آن داده است ؛ به دليل اين‌كه در اين‌جا ضرر اولًا و بالذات و بر اساس اراده مكرِه ، به غير ( مردم ) متوجه است ؛ و دفع اضرار از ديگرى و تحمل ضرر به جاى او واجب نيست . بنابراين اين مسئله نزد شيخ از صغريات مسئلهء دوم به حساب مىآيد ، و بسيارى از متأخرين در اين معنا از او تبعيّت كرده‌اند .\r\nولى آن‌چه ايشان ذكر كرده قابل پذيرش نيست ؛ زيرا ما نمىپذيريم كه اين مسئله ذيل مسئلهء دوم مندرج باشد .\r\nتوضيح اين‌كه : در اين موارد ، ضرر از ناحيه فعل مكرَه متوجّه ديگرى مىشود ، و قطع نظر از فعل او ضررى متوجّه ديگرى نخواهد شد . به عبارت ديگر ، مسئلهء عدم‌وجوب تحمّل ضرربه جاى ديگرى ، در جاهايى است كه مقتضى ضرر بر حسب اسباب طبيعى و خارجى - قطع نظر از فعل مكلّف - موجود و متوجّه ديگرى باشد ، و مكلّفى ديگر اين قدرت را داشته باشد كه با متوجّه كردن ضرر به سمت خودش ، مانع تأثير آن مقتضى شود . ولى در باب اكراه ، اين‌گونه نيست ؛ چرا كه در اين‌جا ضرر بر حسب اسباب طبيعى و خارجى\r\n\r\n\r\n","description":"","footnote":"\r\n( 1 ) . كتاب المكاسب ( لشيخ أنصارى ) ، ج 2 ، ص 87 : « . . . و لكن الأقوى هو الأوّل ؛ لعموم دليل‌نفى الإكراه لجميع المحرّمات حتّى الا ضرار بالغير ما لم يبلغ الدم . . . » .\r\n","page_name":" 207 ","page_number":207},
  {"content":"\r\n\r\nمتوجّه ديگرى نيست ، بلكه سبب آن ، اراده مكرَه است .\r\nو اما اين سخن علّامه انصارى قدس سره كه مىفرمايد در موارد اكراه ، اراده‌ى مكرِه سبب ضرر به غير مىباشد ، حرف صحيحى نيست ؛ زيرا به صرف اراده‌ى مكرِه ضررى متوجه غير نمىشود مادام كه مكرَه به عنوان آلت فعل عمل نكند .\r\nبله ، اگر مكرَه به نحوى تحت سلطه و قهر مكرِه باشد كه در انجام فرامين او مضطر شناخته شود ، مىتوان نظر فوق را پذيرفت ؛ زيرا در اين فرض ، ضرر بر حسب اسباب خارجى آن - كه ارادهء مكرِه جزو آنست - متوجه غير شده ، و اراده مكرَه و اختيار او در اين ميان تاثيرى ندارد . ولى حكم موارد اضطرار معلوم است و جايى براى بحث از اين‌كه آيا اضرار جايز است يا نه باقى نمىماند ؛ زيرا در موارد اضطرار ، اساسا تكليف ساقط است . اما اگر مكلّف مضطر نبود ، بلكه مكرَه بوده و اراده و اختيارش باقى باشد ، در اين صورت ضررى متوجه غير نمىشود مگر با اراده او ، پس اراده و اختيار او در اين ميان واسطه است ، و بدون اراده و اختيار او ضرر متوجه ديگرى نمىشود .\r\nو امّا اين نظر شيخ انصارى قدس سره - كه از بعضى كلمات « 1 » ايشان\r\n\r\n\r\n","description":"","footnote":"\r\n( 1 ) . كتاب المكاسب ( شيخ انصارى ) ، ج 2 ، ص 89 : « . . . والمكرَه بالفتح وإن كان مباشراً إلّاأنّه‌ضعيف لا ينسب إليه توجيه الضرر إلى الغير حتّى يقال : إنّه أضرّ بالغير لئلّا يتضرّر نفسه » .\r\n","page_name":" 208 ","page_number":208},
  {"content":"\r\n\r\nفهميده مىشود - كه فعل ، مستند به مكرَه نيست هر چند فاعل مباشر باشد ؛ زيرا سببيّت مباشر ( مكرَه ) ضعيف ، و سببيّت مكرِه قوى است ؛ نيز حرف قابل قبولى نيست ؛ زيرا در اين مورد عرف مردم ، فعل را به مباشر نسبت مىدهند به جهت اين‌كه داراى اراده و اختيار است ، و تنها در صورتى كه مضطر و ناچار باشد و همانند ابزارى در دست مكرِه بوده باشد ، فعل را به او استناد نمىدهند .\r\nاز لوازم قول به جواز اضرار در زمان اكراه آنست كه ، به خاطر دفع ضررى اندك از مال و عِرض مكرَه ، هر نوع اضرار به غير - به استثناى قتل ! - در موارد اكراه جايز باشد ، هر چند از ضررهاى دردناك و ناراحت كننده در جان و مال مردم محسوب شود . زيرا حكم ، در مسئلهء تحمّل ضرر از غير ( مسئلهء دوم ) همين است ؛ و در آن‌جا تحمّل ضرر كم بر خود ، به جهت دفع ضرر زياد از ديگرى واجب نيست . ( مگر در موارد استثنايى مثل نفوس و شبه آن ) .\r\nو گفتيم كه باب اكراه نزد علّامه انصارى قدس سره و تابعين ايشان ، از مصاديق تحمّل ضررى است كه متوجّه ديگرى شده .\r\nاز جميع آن‌چه گفتيم به دست مىآيد كه مسئلهء اكراه بر ضرر ، مانند پذيرش حكومت از طرف حاكم جائر و امثال آن ، از باب تحمل ضرر به جاى ديگرى نيست ، بلكه از باب « تعارض ضررين » است . كه بحث آن در تنبيه آينده مىآيد .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nتنبيه نهم : حكم تعارض ضررين\r\nاگر دو ضرر با هم تعارض پيدا كنند ، دو صورت دارد : يا اين‌كه دو ضرر متعارض ، به يك شخص وارد شده است ، يا اين‌كه دو ضرر متعارض به دو شخص وارد شده است .\r\nصورت اوّل : اگر تعارض دو ضرر ، نسبت به يك شخص باشد ، مثل اين‌كه شخص بيمار به واسطه خوردن دارو از بعضى جهات متضرّر شود ، و از جهاتى ديگر نفع ببرد ؛ حكم اين فرض واضح است ، يعنى بر او واجب است ضرر أقوى را ترك ، و ضرر ضعيف تر را بگيرد ، و اگر هر دو ضرر - بيمارى و دارو - مساوى هستند ، در قبول هر كدام مخيّر است .\r\nالبته اين در صورتى است كه قائل شويم ضرر زدن به نفس مطلقاً حرام است . ولى بر سر اين مسئله اختلاف است كه آيا اضرار به نفس به طور مطلق حرام است ؟ حتى اگر غرض عقلايى بر آن مترتب باشد ؟ يا نه ؟\r\nپاسخ اين است كه حكم به تحريم به طور مطلق ، هر چند مشهور است ولى از جانب برخى معاصرين مورد تأمل واقع شده ، به جهت اين‌كه دليلى كه دلالت بر حرمت مطلق كند نداريم .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبنابراين مسئله احتياج به تأمّل وتتبّع بيشترى دارد .\r\nلكن در اين‌كه اطلاقات ادلّه « نفى ضرر » شامل اضرار به نفس نمىشود ، اختلافى وجود ندارد ؛ زيرا ادلّهء « نفى ضرر » ناظر به ضرر زدن به غير است . پس مسئلهء ضرر زدن به نفس از محل بحث خارج است ، و بايد در جاى ديگرى به آن پرداخت .\r\nصورت دوم : اما اگر تعارض دو ضرر نسبت به دو شخص باشد ، - كه محل بحث ما همين فرض است - بين بزرگان در بيان حكم آن اختلاف است . مثالى كه براى اين مورد مىزنند اين است كه ، حيوان شخصى سرش را داخل در ظرف شخص ديگرى كند ، و در اين ميان هيچ يك از دو مالك مقصّر نباشند ، و امكان نداشته باشد كه سر حيوان را از ظرف خارج كنيم مگر اين‌كه يا ظرف را بشكنيم يا سر حيوان را ببُريم .\r\nمثال ديگر اين‌كه ، دينار شخصى در قلمدان شخص ديگرى افتاده باشد .\r\nمثال ديگر اين‌كه ، تصرف مالك در ملك خودش موجب ضرر به همسايه ، و ترك تصرف ، موجب ضرر به خودش شود . مانند اين‌كه نياز به حفر چاهى در خانه اش دارد كه اين كار او به همسايه ضرر وارد مىكند .\r\nبه نظر ما مسئلهء تعارض ضرر مالك - به هنگام تصرف در مال\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nخودش - با ديگرى ، احكام خاص خودش را دارد كه به طور مطلق در بحث تعارض ضررين جاى نمىگيرد . به همين خاطر به طور مجزا بحث ديگرى براى آن مطرح كرده و به طور كامل به آن خواهيم پرداخت . بنابر اين در اين‌جا در دو مقام بحث خواهيم كرد :\r\nمقام اوّل : تعارض ضررين .\r\nمقام دوم : تعارض ضرر مالك و غير او .\r\nدر ضمن ، ما گفتيم كه مسئلهء پذيرش حكومت از جانب حاكم جائر ، و ساير موارد اكراه بر ضرر زدن به غير ، از باب تعارض ضررين است ، نه از باب تحمّل ضرر بجاى ديگرى . بنابر اين آن‌چه ما در اين‌جا ذكر خواهيم كرد شامل حكم آن ها نيز مىشود .\r\nمقام اوّل\r\nجايى كه دو ضرر با هم تعارض پيدا كنند ، و امر دائر باشد بر اين‌كه به يكى از دو شخص ، يا يكى از دو مال ، ضرر وارد شود ، و منشأ اين ضرر نيز تصرّف مالك در ملك خويش نباشد .\r\nبا بررسى اقوال در اين فرض ، و با تأمل تامّ در ادلّهء نفى ضرر ، به اين نتيجه مىرسيم كه ادلّهء نفى ضرر ، اين فرض را در بر نمىگيرد ، يا به جهت اين‌كه ادلّهء « لا ضرر » در مورد امتنان وارد شده ، پس تنها مواردى را در بر مىگيرد كه قابل امتنان باشد ، نه مثل تعارض\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nضررين كه در هر حال قابليت امتنان را ندارد . ( منّت به هر طرف ، ضرر به طرف ديگر است ) .\r\nو يا به جهت اين‌كه اخبار باب منصرف است به مواردى كه از يك طرف آن ضرر لازم بيايد ، نه مواردى كه از هر دو طرف ضرر لازم مىآيد . وجه اين انصراف اين است كه از ظاهر ادلّه - ولو با ملاحظه مناسبت حكم و موضوع - اين‌گونه بر مىآيد كه ارادهء شارع مقدّس از نفى ضرر در عالم تشريع ، اين است كه ضرر را در مناسبات مكلّفين با يكديگر از صفحه وجود محو كند ، و اين هدف زمانى حاصل مىشود كه ضرر در يكى از دو طرف فعل يا ترك باشد ، نه در هر دو طرف ؛ پس همان‌گونه كه خارج كردن سر حيوان از ظرف با شكستن ظرف ، مستلزم ضرر بر صاحب ظرف است ، هم‌چنين بريدن سر حيوان و سالم نگهداشتن ظرف نيز موجب ضرر به صاحب حيوان مىشود ، پس بالاخره در هيچ يك از دو طرف ، غرض تشريع حكم « لا ضرر » حاصل نمىشود .\r\nنتيجه اين‌كه ، صرف‌نظر از اين‌كه قاعده در مورد امتنان وارد شده ، مناسبت حكم و موضوع در اين‌جا مقتضى است كه قاعدهء « لا ضرر » ، مورد تعارض ضررين را در بر نگيرد . پس براى حكم تعارض ضررين نياز به دليل ديگرى داريم .\r\nآن‌چه براى ما بعد از مراجعه به سيرهء عقلا در اين‌گونه موارد ،\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nو مراجعه به قاعدهء « الجمع بين الحقوق مهما امكن » « 1 » ، ظاهر شده است اين است كه جانب ضرر اقوى را مقدم داريم ، به اين‌كه مثلًا در دو مثال سابق ، ظرف و قلمدان را بشكنيم ، سپس خسارت وارده را بين دو مالك تقسيم كنيم ، نه اين‌كه خسارت تنها به يك نفر وارد شود . وجه اين‌كه صاحب حيوان بخشى از خسارت را ضامن شود اين است كه شكستن ظرف به خاطر مال او بوده ؛ و وجه اين‌كه صاحب ظرف بخشى از خسارت را ضامن شود اين است كه اين ضررى كه وارد شده به خاطر سهل انگارى صاحب حيوان نبوده تا بخواهد ضامن تمام قيمت باشد ، بلكه آن‌چه اتفاق افتاده به سبب اسباب خارجى بوده كه هر دو طرف نسبت به تحقّق آن مساويند ؛ پس لازم است كه ضرر را نيز به نسبت تحمّل كنند .\r\nنتيجه اين‌كه : ضرر بوجود آمده از داخل كردن سر حيوان درون ظرف ، از امور خارجى نشأت گرفته و هيچ يك از دو مالك در آن دخالتى نداشته‌اند ، و اين ضرر همان‌گونه كه از جهتى متوجه\r\n\r\n\r\n","description":"","footnote":"\r\n( 1 ) . معروف ميان اصوليان آن است كه در تعارض بين دو دليل ، قبل از رجوع به مرجّحات‌و ديگر قواعد باب تعارض ، به مقتضاى قاعدهء « الجمع مهما امكن اولى من الطّرح » [ جمع ميان روايات مختلف تا آن‌جا كه ممكن است ، بهتر است از دور افكندن آن‌ها 
  ] اولويّت با جمع بين دو دليل است ؛ زيرا در پرتو آن ، تعارض رفع مىگردد . البتّه مراد از جمع ، در قاعده‌ى ياد شده جمع عرفى است نه جمع تبرّعى . ( فرهنگ فقه مطابق مذهب اهل‌بيت عليهم السلام ، ج 3 ، ص 109 ) .\r\n","page_name":" 214 ","page_number":214},
  {"content":"\r\n\r\nصاحب حيوان است ، از جهت ديگر متوجه صاحب ظرف است ، پس براى اين‌كه در تحمل خسارتى كه نسبت به آن هر دو طرف مساوى هستند ترجيح بلا مرجع لازم نيايد ، بايد هر يك از آن‌ها عهده دار بخشى از خسارت حاصله شوند . و اهميّت يكى از دو مال نسبت به ديگرى ، در ضامن بودن يكى از دو مالك نسبت به ديگرى تأثيرى ندارد . بلكه مىتوان گفت كه خسارت بر هر دو طرف بايد به نسبت مالشان باشد ؛ يعنى صاحب حيوان به نسبت ارزش حيوان ، و صاحب ظرف هم به نسبت ارزش ظرف ضامن شوند .\r\nنهايت امر اين‌كه در حفظ عين يكى از دو مال ، جانب طرف مهم‌تر را گرفته ، و ديگرى را از بين مىبريم ؛ پس در اين مثال ، ظرف را - كه اهميّت كمترى دارد - شكسته و حيوان را - كه مهم تر است - نجات مىدهيم . « 1 » و اگر هر دو مال از نظر ارزش مساوى بودند ، بعيد نيست كه حكم به قرعه كنيم .\r\nتمام آن‌چه گفتيم در صورتى است كه ضرر به واسطهء سهل انگارى يكى از دو طرف حاصل نشده باشد ، در غير اين صورت تمام خسارت بر عهدهء طرفى است كه سهل انگارى كرده و چيزى\r\n\r\n\r\n","description":"","footnote":"\r\n( 1 ) . و در فرضى كه ظرف مزبور اهميّت بيشترى داشته باشد ، مثل اين‌كه ظرفى منحصر به‌فرد و بى بديل باشد ، ظرف را حفظ كرده و حيوان را از بين مى بريم ؛ زيرا مىتوان جايگزينى براى آن حيوان پيدا كرد .\r\n","page_name":" 215 ","page_number":215},
  {"content":"\r\n\r\nبر عهدهء ديگرى نيست .\r\nاز اين بيان اشكال آن‌چه در « كتاب غصب » « 1 » گفته‌اند - مبنى بر اين‌كه « اگر حيوانى در خانه‌اى قرار گرفت كه جز با خراب كردن خانه از آن خارج نمىشود ، و هيچ يك از دو مالك نيز تفريطى نكرده‌اند ، خانه را خراب كرده و حيوان را خارج مىكنند ، و صاحب حيوان ضامن خانه مىشود ، زيرا مصلحت حيوان در اين كار بوده » - روشن مىشود ؛ و آن اين‌كه ، به صرف اين‌كه خراب كردن خانه به مصلحت صاحب حيوان است ، موجب نمىشود كه تمام خسارت بر عهده او باشد ، در حالى كه خسارت به سبب امور خارجى متوجّه هر دو طرف شده ، و تفريط صاحب حيوان در اين امر دخيل نبوده ؛ پس لازم است حكم كنيم كه خسارت بر هر دو طرف وارد شود ، تا حقّ طرفين حفظ شود .\r\nمقام دوم\r\nجايى كه بين ضرر مالك با ديگرى تعارض باشد .\r\nاگر ترك تصرف مالك در ملكش موجب ضرر باشد ، و تصرف در ملكش موجب ضرر به ديگرى شود ، آيا اين مورد نيز از قبيل\r\n\r\n\r\n","description":"","footnote":"\r\n( 1 ) . جواهر الكلام فى شرح شرايع الاسلام ، ج 37 ، ص 208 : « . . . و كذا إن لم يكن من أحدهماتفريط ضمن صاحب الدابة الهدم لأنه لمصلحته » .\r\n","page_name":" 216 ","page_number":216},
  {"content":"\r\n\r\nتعارض ضررين است تا اين‌كه به حكم مقام اوّل محكوم باشد ؟ يا اين‌كه واجب است هميشه جانب مالك را ترجيح دهيم ؟ يعنى مالك حق دارد هرگونه كه مىخواهد در ملكش تصرف كند . يا اين‌كه بايد تفصيل قائل شد ؟\r\nدر اين‌جا چهار مسئله مطرح است :\r\n1 . اين‌كه ترك تصرف مالك در ملكش ، موجب ضرر شود .\r\n2 . اين‌كه ترك تصرف مالك در ملكش ، موجب فوت بعضى از منافع شود ، بدون اين‌كه ضررى وارد شود .\r\n3 . اين‌كه ترك تصرف ، نه ضرر مىزند و نه منفعتى را از او فوت مىكند ، ولى دوست دارد در مالش تصرف كند .\r\n4 . اين‌كه قصد مالك از تصرف در ملكش ، ضرر زدن به غير باشد بدون اين‌كه نفعى ببرد .\r\nشك نيست كه مورد چهارم جايز نيست ؛ بلكه ظاهراً مورد روايت سمره عيناً همين فرض است . درباره سه مورد ديگر ، ظاهر آن‌چه از مشهور نقل شده اين است كه به طور مطلق در اين موارد حكم به جواز داده‌اند ؛ بلكه در مورد اوّل ادّعاى اجماع بر جواز شده است .\r\nولى صريح قول برخى ديگر مانند محقّق قدس سره « 1 » ، و ظاهر قول\r\n\r\n\r\n","description":"","footnote":"\r\n( 1 ) . قواعد الأحكام فى معرفة الحلال والحرام ، ج 2 ، ص 223 : « . . . أو أجّج نارا فاحترق لم‌يضمن ، ما لم يتجاوز قدر الحاجة . . . » .\r\n","page_name":" 217 ","page_number":217},
  {"content":"\r\n\r\nبرخى ديگر مانند علّامه در « تذكره » « 1 » ، و شهيد در « دروس » « 2 » ( رحمة اللّه عليهما ) استثنا مورد سوم است ؛ چرا كه محقّق جواز را مقيّد به احتياج كرده ، و علّامه و شهيد آن را مقيّد به تصرف عادى كرده‌اند ؛ و معلوم است كه فرض صورت سوم آنست كه نه حاجتى در كار است ، و نه تصرفى عادى و متعارف است . ظاهراً كلام غير اين بزرگان نيز از مورد سوم منصرف است ، و تنها شامل صورت اوّل و دوم مىشود .\r\nبا توجّه به آن‌چه ذكر شد ، مىگوييم حكمى كه شيخ انصارى قدس سره در « فرائد » « 3 » اختيار كرده است ، حكم به مقدّم داشتن جانب مالك در مورد اوّل و دوم است . و براى دليل اين حكم به عموم قاعدهء « الناس مسلطون على اموالهم » و قاعدهء « لا حرج » استناد كرده است ؛ زيرا ادلّهء نفى ضرر در اين دو مورد ، به خاطر تعارض ضررين بى اثر شده‌اند .\r\n\r\n\r\n","description":"","footnote":"\r\n( 1 ) . تذكرة الفقهاء ( ط - القديمة ) ، ص 376 : « . . . بل فعل ما جرت به العادة من غير تفريط لم‌يضمن لعدم تعديه . . . » .\r\n( 2 ) . الدروس الشرعية فى فقه الإمامية ، ج 3 ، ص 60 : « . . . فلكلّ أن يتصرّف فى ملكه بما جرت العادة به وإن تضرّر صاحبه و لا ضمان . . . » .\r\n( 3 ) . قاعدة لا ضرر و اليد و الصحة ( فرائد الأصول ) ، ج 2 ، ص 539 : « . . . أقول الأوفق بالقواعدتقديم المالك لأن حجر المالك عن التصرف فى ماله ضرر يعارض ضرر الغير فيرجع إلى عموم قاعدة السلطنة و نفى الحرج . . . » .\r\n","page_name":" 218 ","page_number":218},
  {"content":"\r\n\r\n\r\nايراد محقّق نايينى بر شيخ انصارى\r\nمحقّق نايينى قدس سره « 1 » به اين سخن شيخ ايراد وارد كرده كه هم صغراى قياس و هم كبراى آن ايراد دارد .\r\nاما ايراد صغراى قياس ، ( و آن اين‌كه اين دو مورد ، از مصاديق « حرج » و از مصاديق « تعارض ضررين » نيست ) .\r\nبيان ايشان اين است كه : اما اين‌كه از مصاديق حرج نيست ، به اين دليل است كه منظور از حرج ، مطلق مشقّت نيست ، بلكه مشقّت بدنى است ، بنابراين مشقّت روحى كه از منع مالك از تصرّف در ملكش براى او ايجاد مىشود را با نفى حرج نمىتوان نفى كرد .\r\nو امّا اين‌كه از مصاديق تعارض ضررين نيست ، به اين خاطر است كه ضرر حاصل براى مالك از ترك تصرف در ملكش ، درعرض ضرر حاصل براى همسايه هنگام تصرف مالك در ملكش نيست ، تا با يكديگر تعارض پيدا كنند ؛ بلكه يكى در طول ديگرى است . زيرا حكمى كه در اين‌جا جعل شده ، يك حكم بيش نيست ، يا جواز تصرّف مالك است يا حرمت آن ، حكم جواز براى همسايه ضرر دارد ، و حكم به حرمت براى مالك ؛ پس دو حكم نيست كه از هر دو ضرر بر ديگرى حاصل شود تا با هم تعارض\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 224 : « . . . فنقول ما يظهر من شيخناالأنصارى قدس سره من وقوع التّعارض بين الضّررين . . . . ممنوع صغرى و كبرى . . . » .\r\n","page_name":" 219 ","page_number":219},
  {"content":"\r\n\r\nكنند . بله ، بعد از آن‌كه ادلّهء نفى ضرر ، جواز تصرف مالك را در برگرفت ، موجب مىشود كه حكمى ضررى بر عليه مالك ايجاد شود ، و آن عدم سلطهء مالك بر تصرف در مالش مىباشد ، و معلوم است اين حكم از ناحيه ادلّهء « لا ضرر » ايجاد شده ، و معقول نيست كه با ادلّهء « لا ضرر » نفى شود .\r\nو امّا ايراد كبراى قياس ( و آن اين‌كه بعد از تعارض ضررين ، رجوع به « قاعدهء سلطنت » و ادلّهء « نفى حرج » جايز نيست ) .\r\nبيان ايشان اين است كه : اما عدم جواز رجوع به « قاعدهء سلطنت » ، دليلش اين است كه رجوع به عام هنگامى كه دو مخصّص تعارض پيدا مىكنند ، در مواردى صحيح است كه مخصّص با مخصّصى در رتبه خودش تعارض پيدا مىكند . « 1 » اما اگر از تخصيص عام به مخصّصى ، فرد ديگرى از سنخ اين مخصّص توليد شود ، و تعارض بين اين دو مخصّص ايجاد شود ، در اين‌جا رجوع به عام جايز نيست . و مقام ما از همين قبيل است ، به اين بيان كه : حكومت ادلّهء نفى ضرر ، بر عموم دليل تسلّط مردم بر اموالشان ، موجب شد كه حكم به عدم تصرف مالك كنيم ، و اين حكم نسبت به مالك ضررى است . به عبارت ديگر ، تعارض در اين‌جا بين دو\r\n\r\n\r\n","description":"","footnote":"\r\n( 1 ) . كه در اين صورت بعد از تعارض آن دو ، هر دو از اعتبار ساقط شده و در نتيجه به دليل‌عام رجوع مى كنيم .\r\n","page_name":" 220 ","page_number":220},
  {"content":"\r\n\r\nمصداق از مخصّصى معلوم است ، نه بين دو دليل مختلف ، كه يكى از آن دو مخصّص عام است .\r\nامّا عدم جواز رجوع به دليل « نفى حرج » ، دليلش اين است كه رجوع به دليل نفى حرج زمانى صحيح است كه حاكم بر دليل نفى ضرر باشد ، درحالى كه چنين نيست . ( پايان سخن مرحوم نايينى ) .\r\nما مىگوييم بيان مرحوم نايينى قدس سره از جهات مختلفى قابل نقد است . در ابتدا حكم جميع صور مسئله از نظر خود را بيان مىكنيم ، سپس به مواضع اشكال در سخن مرحوم نايينى اشاره خواهيم كرد .\r\n\r\nحكم مسئله از نظرما\r\nدر اين‌كه قاعدهء سلطنت - قطع نظر از دليل « لا ضرر » - بعضى از انحاء تصرف در مال را در بر نمىگيرد ، اشكالى نيست . قاعدهء سلطنت ، تنها دلالت بر جواز تصرف مالك در مال خود به آن مقدار كه در سيرهء عقلا پذيرفته شده است را دارد ؛ و دليلى بر جواز تصرف در غير اين حالات را نداريم . از اين سخن ، تكليف بسيارى از مثال‌هايى كه در اين‌جا ذكر كرده‌اند روشن مىشود . تصرفاتى كه در انجام آن نفعى براى مالك نيست ، و در ترك آن عادتاً ضررى متوجّه مالك نمىشود ، و تنها به قصد اضرار به غير انجام مىشود ، و هم‌چنين تصرفات بيهوده ، با علم به اين‌كه ديگرى از آن ضرر\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nمهمّى مىبيند ، اساساً دليلى بر جواز آن نداريم . و همان‌گونه كه از احوال عقلا و اعتبارات آن‌ها در اين امور مشخص مىشود ؛ اين‌گونه تصرفات خارج از حدود سلطهء عرفى عقلايى در باب اموال است .\r\nو وجه آن اين است كه سلطنت مالك بر مالش ، اعتبارى همانند ساير اعتبارات عقلايى است كه حدود معلومى دارد كه از آن تجاوز نمىكند ، و هر كس از آن تجاوز كند از محدودهء اعتبارات عقلا خارج شده است . مثلا دكان « 1 » آهنگر را در رديف عطاران بگذارند كه موجب ضرر فاحش بر همسايگان شود . يا خانه‌اش را دبّاغ‌خانه بزرگى كند كه همسايگان را بيازارد و كار را بر ايشان سخت كند ، به نحوى كه عادتاً تحمّل آن ممكن نباشد . آيا هيچ عاقلى از اهل عرف چنين كارهايى را تجويز مىكند ، و دايرهء سلطنت مالك بر مالش را شامل اين كارها هم مىداند ! ؟\r\nاز اين بيان معلوم مىشود كه قاعدهء سلطنت به خودى خود ، مورد چهارم و حتى مورد سوم از مسائل چهارگانهء فوق را در بر نمىگيرد ، حتى اگر ادلّهء « لا ضرر » هم وارد نشوند .\r\nاما اگر تصرف مالك در ملكش ، با غرض عقلايى و در حدود\r\n\r\n\r\n","description":"","footnote":"\r\n( 1 ) . تاج العروس من جواهر القاموس ، ج 19 ، ص 349 : ( والحانُوتُ والحانِيَةُ والحاناةُ : الدُّكَّانُ ، وجَمْعُ الحانُوتِ الحَوَانِى ) .\r\n","page_name":" 222 ","page_number":222},
  {"content":"\r\n\r\nمتعارف و معمول بين عقلا باشد ، ولى از آن تصرّف ، ضررى بر ديگرى وارد شود ، يا از ترك آن تصرّف ضررى ، بر مالك وارد شود ، يا منفعتى از او فوت شود ، اين فرض نيز دو صورت دارد :\r\nصورت اوّل ، اين‌كه صدق عنوان اضرار به غير ، ملازم با عنوان تصرّف در مال است ، به اين‌كه تصرّف مالك در مالش مستلزم تصرّف ضررى در مال غير است ، هر چند به عنوان تسبيب ؛ مثل اين‌كه در خانه خودش چاه آبى حفر كند كه از آن تراوشات زيادى خارج شود ، به حدّى كه ديوار همسايه را فرو ريزد ، يا بعض از اتاقهاى همسايه را از حيز انتفاع ساقط كند ؛ در اين‌جا شكّى نيست كه با حفر چاه ، تصرّف در ملك غير ، صادق است هر چند به عنوان تسبيب .\r\nصورت دوم ، اين‌كه هرچند از تصرف مالك در ملكش ، ضرر بر ديگرى وارد مىشود ، ولى عنوان تصرّف در مال غير صدق نمىكند ؛ مثل اين‌كه ديوار خود را در كنار ديوار همسايه به قدرى بالا مىبرد كه موجب ضرر به همسايه شده و قيمت خانه اش را كاهش مىدهد . و شايد مثالى كه در مورد كم شدن آب قنات به خاطر حفر قنات در نزديكى آن مىزنند - و در روايات نيز وارد شده - از همين نمونه باشد . هم‌چنين مانند فاسد شدن آب چاه همسايه به خاطر حفر چاه فاضلاب خانه در نزديكى آن .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nحال اگر تصرّف مالك در مالش ، از قبيل صورت اوّل باشد ، اين‌جا تعارض ضررين و سلطنتين است . پس همان‌گونه كه قاعدهء سلطنت - قطع نظر از ادلّهء « لا ضرر » - در حق مالك جارى است ، و به او اجازه مىدهد كه در خانه خود با حفر چاه تصرف كند ، هم‌چنين همين قاعدهء سلطنت در حق ديگرى نيز جارى است و به او اجازه مىدهد كه مالك را از آن چيزى كه موجب تصرّف در خانه‌اش مىشود منع كند ؛ پس تعارض بين دو سلطنت است . به همان نحو كه قاعدهء « لا ضرر » نيز نسبت به هر دو طرف مساوى است ؛ يعنى همان‌گونه كه تصرّف مالك در خانه اش با حفر چاه ، كارى ضررى است ؛ هم‌چنين ترك تصرّفش نيز ضررى است . پس حكم در اين‌جا همان حكم در باب تعارض ضررين است كه در مقام اوّل شرح داديم ؛ و حاصل آن اين بود كه تا جايى كه امكان دارد بايد بين هر دو حقّ جمع كنند .\r\nو اگر تصرف مالك در مالش از قبيل صورت دوم باشد ، حكم مسئله بعد از تعارض ضررين در دو طرف ، رجوع به قاعدهء سلطنت است . بلكه قبلًا گذشت كه مىتوان گفت اساساً ادلّهء « لا ضرر » مورد تعارض را در بر نمىگيرد ، حال يا به خاطر عدم مقتضى امتنان ، يا به خاطر انصراف ادلّهء « لا ضرر » به غير اين مورد .\r\nبه هر تقدير رجوع به قاعدهء سلطنت در اين مورد بى هيچ\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاشكالى جايز است ، و حكم مسئله جواز اين‌گونه تصرّفات است .\r\nپس مالك حق دارد - مادام كه تصرّف در ملك همسايه صدق نكند - در ملك خود تصرّف كند ( به هر نحو از تصرّفات متعارف ) هرچند به همسايه اش ضرر وارد شود . حال خواه مالك از ترك چنين تصرّفى متضرر شود يا منافعى از او فوت شود ، يا نه . البته غالباً اين‌گونه است كه ترك تصرّف مالك در ملكش به آن تصرّفاتى كه اميد منفعتى از آن دارد ، ضرر محسوب مىشود .\r\nتمام آن‌چه گفتيم براى مواردى است كه دليل خاص بر منع بعضى از انواع تصرّفات نداشته باشيم ، همانند رواياتى كه در باب حريم چاه وارد شده ، كه برخى از روايات و احكام آن گذشت ، و تفصيل آن را مىتوانيد در كتاب احياء موات « 1 » به دست آوريد .\r\nاشكالات سخن مرحوم نايينى قدس سره\r\nاما اشكالاتى كه برسخنان مرحوم نايينى قدس سره وارد است موارد زير است :\r\n1 . آن‌چه ايشان در نفى صغرى گفتند كه ضرر مالك در عرض ضرر همسايه نبوده ، چرا كه در اين واقعه يك حكم بيشتر جعل\r\n\r\n\r\n","description":"","footnote":"\r\n( 1 ) . وسايل الشيعه ( اسلاميه ) ، ج 17 ، ص 326 ، كتاب احياء الموات ؛ وسايل الشيعه ( بيروت ) ، ج 25 ، ص 409 .\r\n","page_name":" 225 ","page_number":225},
  {"content":"\r\n\r\nنشده ، . . . الى آخر ؛ صحيح نيست . زيرا اين سخن مبنى بر اين است كه حكم « نفى ضرر » از قبيل رفع باشد ، نه اعم از رفع و دفع ؛ در حالى كه همه مىدانند كه حكم « نفى ضرر » اعم است . پس همان‌گونه كه مىشود به آن بر نفى جواز تصرّف مالك در ملكش - به خاطر ضررى بودن - استدلال كرد ؛ هم‌چنين مىشود بر نفى حرمت تصرّف نيز استدلال كرد ، چرا كه آن هم ضررى است . و نياز به دليلى نداريم كه با عموم يا اطلاقش دالّ بر حرمت و جواز ، هر دو باشد ، تا براى رفع يد از آن در مورد ضرر ، به دليل « نفى ضرر » استناد كنيم . و آن‌چه ايشان افاده كرده كه : « در اين‌جا يك حكم بيشتر متصوّر نيست ، ( و آن جواز تصرّف مالك است ) و حكم به حرمت تصرّف ، از شمول « لا ضرر » بر جواز تصرّفى كه با دليل سلطنت ثابت شده ، نشأت مىگيرد » ، ثمره‌اى ندارد . و - بعد از آن‌كه پذيرفتيم كه نفى در اين‌جا اعم از دفع و رفع است - ضرر ناشى از تصرّف ، و ترك تصرّف ، نسبت به ادلّه نفى ضرر ، با هم برابرند ؛ ( و ادلّهء « لا ضرر » هر دو را در بر مىگيرد ) .\r\n2 . سخن ايشان كه گفتند « لا ضرر » ، ضرر بوجود آمده از حكم لا ضرر را در بر نمىگيرد ؛ نيز صحيح نيست . زيرا قطع داريم به اين‌كه در اين حكم امتنانى ، بعض از انواع ضرر نسبت به بعض ديگر خصوصيّتى ندارند ؛ و تمام احكام ضررى در اين معنا كه خداوند بر\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبندگانش منّت نهاده و آن احكام را در عالم تكليف و وضع از آن‌ها برداشته و آن‌ها را در گشايشى قرار داده است ، با هم برابرند . و اگر براى تنقيح ملاك موردى باشد ، اين مورد يكى از آن موارد است .\r\nگذشته از اين‌كه مىتوان گفت دليل « لا ضرر » ، به مقتضاى دلالت لفظيه ، اين مورد را در بر مىگيرد ، زيرا حكم ، بر عنوان عام و طبيعت جارى در تمام مصاديقش ، وارد شده است .\r\n3 . و امّا اين‌كه ايشان كبرى را نيز مردود دانسته و گفته‌اند هنگام تعارض ضررين ، جايز نيست كه به عموم دليل سلطنت رجوع كنيم به دليل اين‌كه هر دو در يك رتبه نيستند . ( دليل لا ضرر حاكم است و دليل سلطنت محكوم ) . اشكال آن - علاوه بر آن‌چه قبلا گفتيم كه اين سخن ايشان بنابر مبناى فاسدى است ، و آن اين‌كه نفى ضرر از قبيل رفع است نه اعم از رفع و دفع - اين است كه در اين‌جا بعد از تعارض ، چاره‌اى جز رجوع به عام ما فوق نداريم ، زيرا بحث از كبرى بعد از فراغ از صغرى ، و قبول وقوع تعارض بين دو ضرر است ، و معلوم است كه در اين هنگام هيچ يك از دو ضرر بر ديگرى ترجيحى ندارد ، پس چرا هر دو ساقط نشوند و به عموم قاعدهء سلطنت رجوع نشود ؟ كاش مىدانستيم وقتى فرض مىكنيم كه بين دو مصداق ضرر ، تعارض وجود دارد ، و رجوع به قاعدهء « نفى ضرر » هم جايز نيست ، چه وجهى دارد كه بگوييم\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nتمسك به دليل محكوم يعنى « قاعدهء سلطنت » جايز نيست ؟\r\nو اگر به قاعدهء سلطنت در اين‌جا رجوع نشود ، به چه چيزى رجوع مىشود ؟\r\n4 . آن‌چه ايشان فرمودند كه « حرج » در اين‌جا منتفى است ، زيرا حرج عبارت است از سختيهاى بدنى نه روحى ؛ اين هم به طور مطلق صحيح نيست ، زيرا در بسيارى از موارد بر سختيهاى روحى نيز حرج صدق مىكند . مصيبتها و حوادث دردناك ، امورى حرجى هستند ، در حالى كه از سختيهاى روحانى به حساب مىآيند . در قرآن نيز حرج در معناى سختيهاى روحى استعمال شده است ؛ خداوند مىفرمايد : « كِتابٌ أُنْزِلَ إِلَيْكَ فَلا يَكُنْ فِى صَدْرِكَ حَرَجٌ مِنْهُ . . . » . « 1 » و هم‌چنين مىفرمايد : « فَلا وَ رَبِّكَ لايُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لايَجِدُوا فِى أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً » . « 2 »\r\nبله ، مىتوان گفت كه موارد ضرر مالك ، و منع او از تصرّف در\r\n\r\n\r\n","description":"","footnote":"\r\n( 1 ) . سوره اعراف ( 7 ) ، آيهء 2 . ( اين كتابى است كه بر تو نازل شده و نبايد از ناحيه آن ، ناراحتىدر سينه داشته باشى ! ) .\r\n( 2 ) . سورهء نساء ( 4 ) ، آيهء 65 . ( به پروردگارت سوگند كه آن‌ها مؤمن نخواهند بود ، مگر اين‌كه در اختلافات خود ، تو را به داورى طلبند ، و سپس از داورى تو در دل خود احساس ناراحتى نكنند و كاملا تسليم باشند ) .\r\n","page_name":" 228 ","page_number":228},
  {"content":"\r\n\r\nملكش ، به طور مطلق مصداق حرج نيست - همان‌گونه كه علّامه انصارى قدس سره بيان داشتند - و حرج در بعضى از مواردى كه تحمّل آن بر مالك سخت باشد ايجاد مىشود .\r\n* * *\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nتنبيه دهم : در ضرر حكم ، فرقى بين مكلّف به حكم و غير آن نيست\r\nاگر به واسطه تكليف بعضى از مكلّفين ، ضررى بر غير اين مكلّفين وارد شود ، مانند زن شيردهى كه شير كمى دارد ، و روزه گرفتن او به بچه ضرر وارد مىكند ؛ و هم‌چنين روزه گرفتن براى زن حامله‌اى كه پا به ماه است ؛ آيا صحيح است كه به دليل نفى ضرر ، وجوب روزه را از آن‌ها برداريم ؟ همان‌گونه كه - بنا بر قول كسانى كه « لا ضرر » را دالّ بر نفى احكام ضررى مىدانند - وجوب وضو و غسل ضررى ، با دليل نفى ضرر برداشته مىشود ؛ ظاهر اين است كه مىتوان چنين كارى كرد ، زيرا دليل نفى ضرر ، عام است ، و بنا بر قول اين افراد آن‌چه نفى مىشود احكام ضررى است ، و معلوم است كه حكم روزه در اين‌جا ضررى است هرچند ضرر به فرزند باشد ، و دليلى نداريم بر اين‌كه ضرر ناشى از حكم ضررى بايد به خصوص مكلّف متوجّه شود .\r\nبلكه بعيد نيست كه بنابر مختار ما نيز - كه عدم جواز نفى وجوب وضو و روزه ضررى به واسطه قاعدهء نفى ضرر بود - وجوب را از چنين روزه‌اى نفى كنيم ؛ چرا كه روزه او در اين حال اضرار به فرزند است ، و شارع اضرار مردم به يكديگر را در عالم\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nوضع و تكليف نفى كرده ، پس ادلّهء نفى ضرر شامل آن مىشود .\r\nو نهى خداوند سبحان از اضرار پدر و مادر به فرزند نيز آن را تأييد مىكند ، آن‌جا كه مىفرمايد : « . . . لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ . . . » ، كه تفسير آن در ابتداى كتاب گذشت .\r\n* * *\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nتنبيه يازدهم : تأييد نظر مختار در معناى حديث\r\nشيخ انصارى قدس سره در بعضى از كلماتش « 1 » ، اشكال و جوابى را از بعضى معاصرينش « 2 » نقل كرده كه خوب است ما آن را در اين‌جا ذكر نموده و مورد بحث قرار دهيم ، زيرا تأييدى است بر قول مختار ما در معنى قاعده .\r\nحاصل اشكال اين‌كه : چگونه مىتوان براى رفع تكاليف ضررى ، مثل وجوب حج و روزه و وضو - هنگامى كه از انجام آن‌ها ضررى حاصل مىشود - به قاعدهء « نفى ضرر » استدلال كرد ، در حالى كه ضرر چيزى است كه در مقابل آن نفعى دنيوى يا اخروى حاصل نشود ، ولى ما از عموميّت امر به اين تكاليف در موارد ضرر ، مىفهميم كه اين تكاليف عوض دينى يا دنيايى دارد كه بر ضرر آن مىچربد ، پس بنابراين ضررى وجود نخواهد داشت ( در نتيجه نمىتوان با قاعدهء « لا ضرر » تكليف را برداشت ) .\r\n\r\n\r\n","description":"","footnote":"\r\n( 1 ) . شيخ انصارى ، در « رسائل فقهية » ، ص 120 : « [ التنبيه 
  ] الثالث ، ذكر بعض المعاصرين‌جوابا عن إيراد أورده على الاستدلال بنفى الضرر لرفع التكاليف الثابتة بعموم أدلّتها فى مورد الضرر ، مثل وجوب الحجّ والصلاة والوضوء و . . . » .\r\n( 2 ) . فاضل نراقى قدس سره در « عوائد الأيّام فى بيان قواعد الاحكام » ، ص 56 ؛ العائدة الرابعة ، البحث‌السادس .\r\n","page_name":" 232 ","page_number":232},
  {"content":"\r\n\r\nو حاصل جواب اين‌كه : عوض در مقابل ماهيت اين تكاليف است - كه در حالت ضرر و عدم ضرر محقّق مىشود - نه در مقابل فرد ضررى اين تكاليف ؛ پس در مقابل فرد ضررى تكليف ، ضرر با عوض جبران نمىشود ( پس ضرر وجود دارد و در نتيجه مىتوان با قاعدهء « لا ضرر » تكليف را برداشت ) . بله ، اگر مأمورٌبه دائماً دربردارندهء ضرر باشد ، مثل حكم به اداى زكات و ساير واجبات مالى ، بيان فوق حق است . ( پايان خلاصه اشكال و جواب مرحوم نراقى ) .\r\nشيخ انصارى قدس سره بر اين اشكال و جواب ، ايراد وارد كرده است ؛ امّا ايراد ايشان بر خود اشكال اين است كه ، ضرر عبارت است از خصوص ضرر دنيوى ، و منافع اخروى كه در مقابل انجام اين عمل حاصل مىشود آن را از ضررى بودن خارج نمىكند .\r\nو امّا ايراد ايشان بر جواب اين است كه ، اگر بپذيريم كه نفع در مقابل ماهيّت فعل وجود دارد ، و خود فعل روزه يا حج ، با ضرر همراه است ؛ باز هم امر به فعلى كه همراه ضرر است مثل روزه ضررى و حج ضررى ، امر به ضرر محسوب مىشود ( نه امر به ماهيّت ) ، و وقتى امر به ضرر محسوب شد ديگر فرقى بين امر به زكات و امر به روزه ضررى و حج ضررى نخواهد بود . « 1 »\r\n\r\n\r\n","description":"","footnote":"\r\n( 1 ) . عين عبارت مرحوم شيخ كه خالى از تعقيد نيز نمى باشد اين است : رسائل فقهية ( شيخ انصارى ) ، ص 121 : « فلأنّه لو سلّم وجود النفع فى ماهيّة الفعل أو فى مقدّماته - كأن تضرّر بنفس الصوم أو بالحجّ أو بمقدّماته - يكون الأمر بذلك الفعل نفسيّا أو مقدّمة أمرا بالتضرّر ، فلا يبقى فرق بين الأمر بالزكاة والأمر بالصوم المضرّ أو الحجّ المضرّ بنفسه أو بمقدّماته » .\r\n","page_name":" 233 ","page_number":233},
  {"content":"\r\n\r\nبه نظر ما اين اشكالى كه معاصر شيخ انصارى قدس سره بيان كرده حرف درستى است كه چاره‌اى جز پذيرش آن نيست ، و ما قبلا در بيان مختار خود در معناى قاعده ، با بيانى كامل و وافى آن را ذكر كرده‌ايم .\r\nو حاصل آن‌چه در آن‌جا گفتيم اين است كه ، اطلاقات اوامر شرعى اگر مورد ضرر را در برگيرد - كما اين‌كه فرض ما هم همين است - بنابر مذهب اهل عدل ، به دلالت التزامى بر وجود مصلحتى در مورد فعل دلالت مىكند - نه صرفا نفع اخروى كه معاصر شيخ قدس سره آن را ذكر كرده - و با وجود اين مصلحت ، عنوان ضرر بر آن صدق نمىكند .\r\nامّا جوابى كه شيخ انصارى فرمود ، كه اجر اخروى ، مورد را از تحت عنوان ضرر خارج نمىكند ؛ بيان ما را شامل نمىشود ؛ زيرا مصالحى كه در افعال مأمورٌ به موجود است ، غير از اجر اخروى است كه در مقابل اطاعت اين اوامر داده مىشود ؛ علاوه بر اين‌كه خود جواب مرحوم شيخ نيز قابل بحث است .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nآيا در لسان اهل عرف از متشرّعين ، عنوان « ضرر » و « غرم » با همان معناى حقيقى كه از اين دو فهميده مىشود ، بر انفاق در راه خدا اطلاق مىشود ؟ در حالى كه خداوند مىفرمايد : « مَاعِنْدَكُمْ يَنْفَدُ وَ مَا عِنْدَ اللَّهِ بَاقٍ . . . » « 1 » و اين از آياتى است كه دلالت دارد بر اين‌كه آن‌چه در راه خدا داده مىشود نفاد ندارد ، و نتيجه و آثار آن باقى است ، هر چند عين آن در ظاهر از بين مىرود . و اين‌كه بگوييم اين اطلاقات و تعبيرات باعث نمىشود عنوان « ضرر » در نظر اهل عرف - جداى از ايمانشان به آخرت - از بين برود ، حرف صحيحى نيست ، زيرا صدق عنوان « ضرر » در لغت و عرف ، تابع تحقّق نقصى بدون منفعت است ، اما تشخيص اين كه انتفاعى حاصل است يا نه ، به نظر عرف نيست . اگر اهل عرف بر حسب نظر ابتدايى خود كه بر اساس غفلت از مصالح موجود در متعلّقات احكام شرع شكل گرفته ، عنوان ضرر را در بعضى از موارد محقّق بدانند ، ولى ما بعد از دقّت و تأمّل بفهميم كه ضرر صدق نمىكند ، الزامى نداريم كه در اطلاق لفظ ضرر ، تابع عرف شويم و حكم به صدق عنوان ضرر در اين موارد كنيم .\r\n* * *\r\n\r\n\r\n","description":"","footnote":"\r\n( 1 ) . سورهء نحل ( 16 ) ، آيهء 96 .\r\n","page_name":" 235 ","page_number":235},
  {"content":"\r\n\r\n\r\nتنبيه دوازدهم : آيا اقدام ، مانع شمول « لا ضرر » است ؟\r\nحق اين است كه براى جريان قاعدهء « لا ضرر » فرقى نمىكند كه موضوع ضرر به واسطه اسباب خارج از اختيار مكلّف ايجاد شده باشد ، يا با سوء اختيار خود او بوجود آمده باشد . مانند كسى كه دارويى مىنوشد كه به همراه آن روزه ضرر دارد ؛ يا اين‌كه خودش را در حالى كه خوف از استعمال آب دارد ، عمداً جنب مىكند . در جميع اين موارد جايز است كه به استناد ادلّهء « لا ضرر » ، وجوب را نفى كنيم ، زيرا ادلّه عام است ، و حصول موضوع ضرر با سوء اختيار مكلّف ، مانع از آن نيست ، و ادّعاى انصراف اطلاقات به غير اين مورد ، پذيرفته نيست .\r\nبله ، در امور مالى و هر آن‌چه از سنخ حقوق است ، اگر مكلّف خودش اقدام بر موضوعى ضررى كند ، جايز نيست صحّت آن را با ادلّه « لا ضرر » نفى كنيم ، به خاطر اين‌كه قبلا اشاره كرديم كه اين امور به مقتضاى طبع اوّلى شان به دست مكلّف است ، و هر كار بخواهد در اين مورد انجام مىدهد . پس اگر انسان بالغ رشيد از روى علم و اختيار اقدام بر فروش جنسى به كمتر از قيمت معمول كرد ، اين بيع صحيح است و نمىتوان صحّت آن را با ادلّهء « لا ضرر »\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nنفى كرد ؛ نه صرفا به دليل اين‌كه « لا ضرر » در مقام امتنان وارد شده ، و نفى صحت در اين‌جا با امتنان منافات دارد ، زيرا قبلا دانستنى كه امتنان در اين‌جا از قبيل حكمت است نه علت ؛ بلكه به اين دليل كه باب اموال و حقوق مشابه آن ، به حسب طبع اوّلى شان چنين اقتضايى دارند ، و مكلّف سلطه بر آن دارد و تصرفش در آن نافذ است ، خواه ضررى باشد يا نه .\r\nپس همان‌گونه كه هبه و صلح بدون عوض ، و امثال آن ، امورى ضررى هستند كه جايز نيست به واسطهء ادلّهء « نفى ضرر » صحّت آن‌ها را نفى كنيم ، هم‌چنين است بيع به كمتر از قيمت و امثال آن .\r\nاز اين‌جا مىتوان اشكال نظر مرحوم شيخ انصارى قدس سره در اين مقام را فهميد ، ايشان مىگويند : « اگر اقدام بر اصل ضرر كند مانند اقدام بر بيع به كمتر از ثمن ، عالماً ، مثل چنين اقدامى خارج از قاعدهء « لا ضرر » است ، زيرا ضرر از فعل خود شخص حاصل شده نه از حكم شارع » « 1 » . ما مىگوييم : در اين‌جا ضرر از حكم شارع ايجاد شده ، هر چند موضوع ضرر از فعل مكلّف حاصل شده است . زيرا اگر شارع اين بيع را امضا نكند ، مجرد اقدام مكلّف بر انشاء بيع ، امرى ضررى نخواهد بود ، و اين كار از اين جهت همانند ساير\r\n\r\n\r\n","description":"","footnote":"\r\n( 1 ) . شيخ انصارى ، در « رسائل فقهية » ، ص 123 : « . . . نعم لو أقدم على أصل التضرّر - كالإقدام‌على البيع بدون ثمن المثل عالماً - فمثل هذا خارج عن القاعدة . . . » .\r\n","page_name":" 237 ","page_number":237},
  {"content":"\r\n\r\nموضوعات ضررى است كه مكلّف با سوء اختيار خود ايجاد مىكند ؛ همانند كسى كه عمداً خود را جنب مىكند ، در حالى كه استعمال آب براى او ضرر دارد .\r\nپس وجه در صحت اين معاملات همانست كه قبلا گفته‌ايم به اين‌كه نفوذ معامله از آثار سلطنتى است كه براى مالك بر مالش ثابت است ، كه هر گونه بخواهد تصرّف مىكند . و اگر اين نفوذ نباشد ، سلطه‌اى بر مال نخواهد داشت ؛ و اين منافى با طبيعت ملكيّت و سلطنت مالك بر ملكش مىباشد .\r\n\r\nفرع فقهى\r\nبسيارى از فقها در « كتاب الغصب » در مورد بازگرداندن چوب غصبى كه در ساختمان به كار رفته ، يا تخته غصبى كه در كشتى نصب شده ، فتواى به وجوب داده‌اند ، هر چند غاصب از آن متضرّر شود . هم‌چنين در مورد كسى كه در زمين شخص ديگرى درختى كاشته ، فتوا به وجوب كندن درخت و پر كردن چاله آن و ضمان تمام نقص هايى كه به سبب آن ايجاد مىشود ، داده‌اند . و بر اين حكم به چند دليل استدلال كرده‌اند :\r\n1 . اين‌كه غاصب خودش به واسطه غصب بر خودش ضرر وارد كرده است . و گويى كسى كه چنين استدلالى آورده نظرش به همان\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nحرف ماست كه گفتيم ضررى كه در باب اموال نسبت به آن اقدام مىشود با ادلّه « نفى ضرر » نفى نمىشود ؛ پس ايراد مرحوم شيخ قدس سره « 1 » كه فرموده‌اند حصول موضوع ضرر به سوء اختيار ، مانع از شمول ادلّه « لا ضرر » نمىشود ، در اين‌جا وارد نيست .\r\nولى ايرادى كه به اين فتوا وارد است اين است كه ، بر مالك جايز نيست كه مال را ضايع كند ، بلكه مىتواند آن را به هر صورت ممكن به ديگرى منتقل كند . پس اقدام او بر كارى كه موجب ضايع شدن و فساد شود از طرف شارع قابل قبول نيست ؛ و اين‌كه موضوع از قبيل اموال است اقتضاى چنين امورى ( افساد و تضييع ) را ندارد .\r\n2 . مىتوان بر اين حكم به رواياتى كه دلالت بر اين دارد كه با غاصب بايد به شديدترين نحو برخورد كرد ؛ و در بعض موارد مسئله ، به روايتى كه مىفرمود : « ليس لعرق ظالم حق » ، استدلال كرد . زيرا اين‌ها قبل از آن‌كه قواعدى شرعى باشد قواعدى عقلايى است كه عقلا در امورشان به آن استناد مىكنند ، و همين امر مانع شمول ادلّه « لا ضرر » در امثال مقام مىشود ؛ خصوصاً اين‌كه ادلّه « لا ضرر » به جهت امتنان وارد شده ، كه غاصب محلّى براى آن ندارد .\r\n\r\n\r\n","description":"","footnote":"\r\n( 1 ) . شيخ انصارى در « رسائل فقهية » ، ص 123 : « لا فرق فى هذه القاعدة بين أن يكون‌المحقّق لموضوع الحكم الضررى من اختيار المكلّف أو لا باختياره . . . »\r\n","page_name":" 239 ","page_number":239},
  {"content":"\r\n\r\nپس اين‌كه در مقام امتنان وارد شده ، هر چند دليل بر مطلوب نمىتواند باشد ولى مؤيّد مطلوب است .\r\n3 . اين‌كه اين مسئله نيز داخل در مسأله‌اى است كه قبلًا گذشت تحت اين عنوان كه اضرار به غير براى دفع ضرر از خود جايز نيست . زيرا در اين مورد هر چند امر داير است بين اضرار مالك كشتى و مالك تخته چوب ، ولى ضرر بر حسب اسباب شرعى آن - كه در اين‌جا مثل اسباب خارجى مىباشد - متوجّه غاصب است ؛ زيرا او مال ديگرى را در محلى قرار داده كه به حكم شرع مأمور به كندن آن است ، پس ضرر اوّلًا و بالذات متوجّه اوست نه مالك ، پس جايز نيست براى دفع اين ضرر از خودش به ديگرى ضرر وارد كند . فتأمّل .\r\n4 . محقّق نايينى قدس سره « 1 » در اين‌جا وجه ديگرى را ذكر كرده‌اند و آن اين‌كه ، هيئت ايجاد شده ازنصب تخته دركشتى ، ملك غاصب نيست ، و اگر ملك غاصب نباشد پس رفع آن ، ضرر بر غاصب محسوب نمىشود ، زيرا ضرر عبارتست از نقص در آن‌چه واجد آنست .\r\nولى اشكال سخن مرحوم نايينى ، علاوه بر آن كه دقّت عقلى در امر عرفى است ، اين است كه سخن صرفاً بر سر رفع هيئت ايجاد\r\n\r\n\r\n","description":"","footnote":"\r\n( 1 ) . رسالة فى قاعدة نفى الضرر ( خوانسارى ) ، ص 219 : « . . . فهذه الهيئة الحاصلة لها إذا لم‌تكن مملوكة له فرفعها ليس ضررا . . . » .\r\n","page_name":" 240 ","page_number":240},
  {"content":"\r\n\r\nشده از نصب تخته در كشتى ، يا چوب در خانه ، نيست ؛ بلكه سخن در خللى است كه در محمولات كشتى و ساير اجزاى آن ، به سبب رفع اين هيئت اتصالى ايجاد مىشود ؛ پس رفع اين هيئت هر چند رفع امرى است كه مملوك غاصب نيست ، ولى اين كار منشأ ضررهاى بسيار ديگرى در آن چه مملوك غاصب است مىشود ، زيرا به اين سبب كشتى در معرض غرق و فساد قرار مىگيرد .\r\nهم‌چنين است ديوارى كه بر روى چوب ديگرى بنا شده ، خارج كردن چوب ، صرفاً هيئت اتّصاليّه را از بين نمىبرد ، بلكه موجب فساد ساير قسمت هاى ساختمان هم مىشود .\r\nاين بود آن‌چه ما در بيان اين قاعدهء مهم و فروع و نتايج آن به رشته تحرير در آورديم .\r\nدر ظهر جمعه 27 رمضان المبارك سال 1379 در شهر قم اين نوشتار به پايان رسيد .\r\nوالحمدللَّه اوّلًا و آخراً\r\nناصر مكارم شيرازى\r\nترجمه متن در بعد از ظهر پنجشنبه 15 رمضان المبارك سال 1431 ، روز ميلاد كريم‌اهل بيت امام حسن بن على المجتبى عليهما السلام پايان يافت .\r\nوالحمد للَّه‌ربّ العالمين\r\nسيّد محمّد جواد بنى سعيد لنگرودى\r\n\r\n","description":"","footnote":"","page_name":" 241 ","page_number":241},
  {"content":"\r\n . \r\n","description":"","footnote":"","page_name":" 242 ","page_number":242},
  {"content":"\r\n\r\n\r\nفهرست منابع\r\n1 . حلّى ، مقداد بن عبد اللَّه السّيورى ، كنز العرفان فى فقه القرآن ، 2 جلد ، قم - ايران ، اوّل ، بىتا .\r\n2 . كلينى ، ابو جعفر ، محمد بن يعقوب ، الكافى ( ط - دار الحديث ) ، 15 جلد ، دار الحديث للطباعة و النشر ، قم - ايران ، اوّل ، 1429 ه . ق .\r\n3 . عاملى ، حرّ ، محمد بن حسن ، وسائل الشيعة ، 29 جلد ، مؤسسه آل البيت عليهم السلام ، قم - / ايران ، اوّل ، 1409 ه . ق .\r\n4 . قمّى ، صدوق ، محمّد بن على بن بابويه ، من لا يحضره الفقيه ، 4 جلد ، دفتر انتشارات اسلامى وابسته به جامعه مدرسين حوزه علميه قم ، قم - / ايران ، دوم ، 1413 ه . ق .\r\n5 . طوسى ، ابو جعفر ، محمد بن حسن ، الخلاف ، 6 جلد ، دفتر انتشارات اسلامى وابسته به جامعه مدرسين حوزه علميه قم ، قم - ايران ، اوّل ، 1407 ه . ق .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n6 . حلّى ، علّامه ، حسن بن يوسف بن مطهر اسدى ، مختلف الشيعة فى أحكام الشريعة ، 9 جلد ، دفتر انتشارات اسلامى وابسته به جامعه مدرسين حوزه علميه قم ، قم - ايران ، دوم ، 1413 ه . ق .\r\n7 . نورى ، محدث ، ميرزا حسين ، مستدرك الوسائل و مستنبط المسائل ، 18 جلد ، مؤسسه آل البيت عليهم السلام ، بيروت - لبنان ، اوّل ، 1408 ه . ق .\r\n8 . طوسى ، ابو جعفر ، محمد بن حسن ، تهذيب الأحكام ، 10 جلد ، دار الكتب الإسلامية ، تهران - ايران ، چهارم ، 1407 ه . ق .\r\n9 . عاملى ، شهيد ثانى ، زين الدين بن على ، مسالك الأفهام إلى تنقيح شرائع الإسلام ، 15 جلد ، مؤسسة المعارف الإسلامية ، قم - ايران ، اوّل ، 1413 ه . ق .\r\n10 . ابن منظور ، ابوالفضل ، جمال الدين ، محمد بن مكرم ، لسان العرب ، 15 جلد ، دار الفكر للطباعة و النشر و التوزيع - دار صادر ، بيروت - لبنان ، سوم ، 1414 ه . ق .\r\n11 . طريحى ، فخرالدين ، مجمع البحرين ، 6 جلد ، كتابفروشى مرتضوى ، تهران - ايران ، سوم ، 1416 ه . ق .\r\n12 . اصفهانى ، شيخ الشريعة ، فتح اللَّه بن محمد جواد نمازى ، قاعدة لا ضرر ( لشيخ الشريعة ) ، در يك جلد ، دفتر انتشارات اسلامى وابسته به جامعه مدرسين حوزه علميه قم ، قم - ايران ، اوّل ،\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n1410 ه . ق .\r\n13 . دزفولى ، مرتضى بن محمد امين انصارى ، قاعدة لا ضرر و اليد و الصحة ( فرائد الأصول ) ، در يك جلد ، دفتر انتشارات اسلامى وابسته به جامعه مدرسين حوزه علميه قم ، قم - ايران ، اوّل ، بىتا .\r\n14 . قمّى ، صدوق ، محمّد بن على بن بابويه ، ثواب الأعمال و عقاب الأعمال ، در يك جلد ، دار الشريف الرضى للنشر ، قم - ايران ، دوم ، 1406 ه . ق .\r\n15 . جزرى ، ابن اثير ، مبارك بن محمد ، النهاية فى غريب الحديث و الأثر ، 5 جلد ، مؤسسه مطبوعاتى اسماعيليان ، قم - ايران ، اول ، ه . ق .\r\n16 . حلّى ، علّامه ، حسن بن يوسف بن مطهر اسدى ، تذكرة الفقهاء ( ط - الحديثة ) ، 14 جلد ، مؤسسه آل البيت عليهم السلام ، قم - ايران ، اول ، بىتا .\r\n17 . حلبى ، ابن زهره ، حمزة بن على حسينى ، غنية النزوع إلى علمى الأصول و الفروع ، در يك جلد ، مؤسسه امام صادق عليه السلام ، قم - ايران ، اوّل ، 1417 ه . ق .\r\n18 . حلّى ، فخر المحققين ، محمد بن حسن بن يوسف ، إيضاح الفوائد فى شرح مشكلات القواعد ، 4 جلد ، مؤسسه اسماعيليان ، قم - ايران ، اوّل ، 1387 ه . ق .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n19 . اصفهانى ، مجلسى دوم ، محمد باقر بن محمد تقى ، بحار الأنوار ، 26 جلد ، مؤسسة الطبع و النشر ، بيروت - لبنان ، اوّل ، 1410 ه . ق .\r\n20 . خوانسارى ، موسى بن محمد نجفى ، رسالة فى قاعدة نفى الضرر ( للخوانسارى ) ، در يك جلد ، ( تقريرات درس مرحوم نايينى ) المكتبة المحمدية ، تهران - ايران ، اوّل ، 1373 ه . ق .\r\n21 . خراسانى ، آخوند محمد كاظم بن حسين ، قاعدة الضرر والاجتهاد و التقليد ( كفاية الأصول ) ، در يك جلد ، مؤسسه آل البيت عليهم السلام ، قم - ايران ، اوّل ، 1409 ه . ق .\r\n22 . خراسانى ، فاضل تونى ، عبد اللّه بن محمد ، الاجتهاد والتقليد ( الوافية فى الأصول ) ، در يك جلد ، مجمع الفكر الإسلامى ، قم - ايران ، دوم ، 1415 ه . ق .\r\n23 . عاملى ، محمد بن على موسوى ، مدارك الأحكام فى شرح عبادات شرائع الإسلام ، 8 جلد ، مؤسسه آل البيت عليهم السلام ، بيروت - لبنان ، اوّل ، 1411 ه . ق .\r\n24 . حلّى ، محقّق ، نجم الدين ، جعفر بن حسن ، المعتبر فى شرح المختصر ، 2 جلد ، مؤسسه سيد الشهداء عليه السلام ، قم - ايران ، اوّل ، 1407 ه . ق .\r\n25 . خمينى ، سيد روح اللّه موسوى ، القواعد الفقهية و الاجتهاد\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nوالتقليد ( تهذيب الأصول ) ، 2 جلد ، دار الفكر - كتابفروشى اسماعيليان - ، قم - ايران ، اوّل ، 1382 ه . ق .\r\n26 . حكيم ، سيد محسن طباطبايى ، مستمسك العروة الوثقى ، 14 جلد ، مؤسسة دار التفسير ، قم - ايران ، اوّل ، 1416 ه . ق .\r\n27 . يزدى ، سيد محمد كاظم طباطبايى ، العروة الوثقى ( للسيد اليزدى ) ، 2 جلد ، مؤسسة الأعلمى للمطبوعات ، بيروت - لبنان ، دوم ، 1409 ه . ق .\r\n28 . نجفى ، صاحب الجواهر ، محمد حسن ، جواهر الكلام فى شرح شرائع الإسلام ، 43 جلد ، دار إحياء التراث العربى ، بيروت - لبنان ، هفتم ، بىتا .\r\n29 . حائرى ، سيد على بن محمد طباطبايى ، رياض المسائل ( ط - الحديثة ) ، 16 جلد ، مؤسسه آل البيت عليهم السلام ، قم - ايران ، اوّل ، 1418 ه . ق .\r\n30 . حائرى ، سيد على بن محمد طباطبايى ، رياض المسائل ( ط - القديمة ) ، 2 جلد ، مؤسسه آل البيت عليهم السلام ، قم - ايران ، اوّل ، بىتا .\r\n31 . دزفولى ، مرتضى بن محمد امين انصارى ، كتاب المكاسب ( للشيخ الأنصارى ، ط - الحديثة ) ، 6 جلد ، كنگره جهانى بزرگداشت شيخ اعظم انصارى ، قم - ايران ، اوّل ، 1415 ه . ق .\r\n32 . حلّى ، علّامه ، حسن بن يوسف بن مطهر اسدى ، قواعد\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nالأحكام فى معرفة الحلال و الحرام ، 3 جلد ، دفتر انتشارات اسلامى وابسته به جامعه مدرسين حوزه علميه قم ، قم - ايران ، اوّل ، 1413 ه . ق .\r\n33 . عاملى ، شهيد اوّل ، محمد بن مكى ، الدروس الشرعية فى فقه الإمامية ، 3 جلد ، دفتر انتشارات اسلامى وابسته به جامعه مدرسين حوزه علميه قم ، قم - ايران ، دوم ، 1417 ه . ق .\r\n34 . حلّى ، علّامه ، حسن بن يوسف بن مطهر اسدى ، تذكرة الفقهاء ( ط - القديمة ) ، در يك جلد ، مؤسسه آل البيت عليهم السلام ، قم - ايران ، اوّل ، بىتا .\r\n35 . واسطى ، زبيدى ، حنفى ، محب الدين ، سيد محمد مرتضى حسينى ، تاج العروس من جواهر القاموس ، 20 جلد ، دار الفكر للطباعة و النشر و التوزيع ، بيروت - لبنان ، اوّل ، 1414 ه . ق .\r\n36 . نراقى ، مولى احمد بن محمد مهدى ، عوائد الأيام فى بيان قواعد الأحكام ، در يك جلد ، انتشارات دفتر تبليغات اسلامى حوزه علميه قم ، قم - ايران ، اوّل ، 1417 ه . ق .\r\n37 . نرم افزار جامع فقه اهل البيت عليهم السلام نسخه 2 . مركز تحقيقات كامپيوترى علوم اسلامى .\r\n\r\n\r\n","description":"","footnote":"","page_name":" 248 ","page_number":248}
  ]