[
  {"content":"\r\n\r\nانتشارات توس\r\n\" 405 \"\r\nسفرنامهء شاردن\r\n- متن كامل -\r\nجلد چهارم\r\nترجمهء\r\nاقبال يغمايى\r\n\r\n","description":"","footnote":"","page_name":" 1305 ","page_number":1},
  {"content":"\r\n\r\n955\r\n071704 / شاردن ، جان ، 1663 - 1713 .\r\nchardin sir john\r\nس 156 ش سفرنامه شاردن - متن كامل - / ترجمه اقبال يغمايى - تهران : توس ، 1374 .\r\n5 ج : مصور - ( انتشارات توس ، 192 ، 404 ، 405 ، )\r\nعنوان ديگر : سفرنامه شواليه شاردن .\r\n1 . ايران - سيروسياحت - قرن 11 ق . 2 . ايران - اوضاع اجتماعى - قرن 11 ق . 3 . ايران - تاريخ - صفويان ، 907 - 1148 ق . 4 . سفرنامه ها . الف . يغمايى ، اقبال ، مترجم . ب . عنوان . ج . عنوان : سفرنامه شواليه شاردن .\r\n1233 drr\r\nد . ه‍ ا . كتابخانه هاى عمومى كشور\r\nسفرنامه شواليه شاردن ( جلد چهارم )\r\nترجمهء اقبال يغمائى\r\nحروفچينى گيتى خودكار - رضا -\r\nصفحه آرا : محمد اشرف\r\nليتوگرافى قاسملو\r\nچاپ اول ، 1372\r\nتيراژ : 2200 نسخه\r\nچاپخانهء حيدرى\r\nانتشارات توس ، تهران ، تلفن : 6461007\r\nشابك 4 - 5 - 403 - 315 - 964\r\n\r\n","description":"","footnote":"","page_name":" 1306 ","page_number":2},
  {"content":"\r\n\r\n\r\n[ جلد چهارم 
  ]\r\n\r\nفهرست مطالب جلد چهارم :\r\nفصل دوازدهم : حرمسراى شاه 1324 - 1309 فصل سيزدهم : قرق يا منع نزديك شدن به حرم سلطنت 1329 - 1325 فصل چهاردهم : خواجه ها : 1333 - 1330 فصل پانزدهم : هيات روحانيون 1344 - 1334 سازمان پليس 1351 - 1345 سفر از اصفهان به شيراز 1389 - 1352 شهر اصفهان پايتخت ايران 1590 - 1390 تاجگذارى شاه سليمان 1599 - 1591 سليمان - سومين از نظر نام و . . . 1740 - 1601\r\n\r\n","description":"","footnote":"","page_name":" 1307 ","page_number":3},
  {"content":"\r\n . \r\n","description":"","footnote":"","page_name":" 1308 ","page_number":4},
  {"content":"\r\n\r\n\r\n[ ادامه شرح سازمان سياسى و نظامى و كشورى ايران 
  ]\r\n\r\nفصل دوازدهم حرمسراى شاه\r\nايرانيان بر اطلاق مكانى را كه زنانشان در آن به سر مىبرند حرم مىگويند ، و در نظرشان نوعى جنبه تقدس دارد . عثمانيان حرم زنان را سراى مىگويند كه در زبان تركى به معنى كاخ يا خانهء بزرگ و مجلل است . كلمهء حرم عبرى است . صد بار در تورات موسى تكرار شده ، و به معنى جايى است كه درآمدن به آن ممنوع ، و خلاف ادب و نزاكت و عرف و قانون باشد ؛ و ايرانيان از آن اين نام را به جايگاه سكونت زنان اختصاص داده‌اند كه ورود در آن جز بر صاحب حرم بر همه مردان حرام است ، به سخن ديگر مكانى امن و مقدس است ، و هيچ مردى حق ندارد پا در آن بگذارد .\r\nاز برخى كسان شنيده‌ام كه پادشاه مختار است هر زمان كه بخواهد به حرمسراى هر يك از رعايايش وارد شود ، اما من از درست بودن يا درست نبودن اين گفته خبر ندارم ، و هرگز نشنيده‌ام كه پادشاهى به حرم يكى از مردمانش وارد شده باشد . اما ديده‌ام كه جاه‌مندان و بزرگان هنگام برگزارى عيدهاى بزرگ شاه را به ديدن حرمسراشان دعوت كرده‌اند ؛ و در اين‌باره از نگهبان حرم امامقلى خان داستانى نقل مىكنند كه شنيدنى است . امامقلى خان حاكم ايالت فارس و سپهسالار ارتش ايران از شخصيتهاى نامور و معتبر ، و چندان بزرگ و محترم بود كه در سراسر جهان از نظر عظمت مقام همتا نداشت . داستان از اين قرار است روزى شاه عباس بزرگ كه عادت داشت گاهى بىخبر وارد خانه يكى از بزرگان شود به خانه امامقلى خان درآمد و مهمان او شد . آن روز شاه شراب بسيار نوشيده بود ، و از سر مستى قصد ورود به حرمسراى امامقلى خان كرد . چون به در حرم نزديك شد نگهبان حرمسرا راه را بر او گرفت ، و اجازه ورود نداد ، و گفت من فقط به خداوند حرمسرا اجازه مىدهم\r\n\r\n","description":"","footnote":"","page_name":" 1309 ","page_number":5},
  {"content":"\r\n\r\nكه در آن درآيد . شاه به تغير و تحكم پرسيد مگر مرا نمىشناسى ؟ نگهبان جواب داد : شما را خوب مىشناسم ، شما شاه مردانيد نه سلطان زنان . پاسخ سخته و سنجيده نگهبان در نظر شاه عباس بزرگ سخت عظيم آمد و بازگشت .\r\nروز بعد امامقلى خان از آنچه ميان شاه و نگهبان رفته بود آگاه شد . خدمت شاه رفت . خود را بر پايش انداخت ، و به زارى گفت براى اين نگهبان بدبخت از شما پوزش مىطلبم . گناهى عظيم از او سر زده ، و من به مكافات ، وى را از خود مىرانم .\r\nشاه او را از زمين برداشت و گفت : نگهبان حرم شما نه تنها هيچ خطا نكرده بل‌كه به وظيفهء خود عمل نموده است . من با مرخص كردن او مخالفت نمىورزم اما ميل دارم او را به من سپارى تا پاداش بدهم . و چون امامقلى خان نگهبان را نزد وى فرستاد شاه او را به حكومت منطقه كوچكى به نام سلطانيه منصوب كرد .\r\nمحدوديت زندگى زنان ايران از تنگناهاى زندگى زنان همه كشورهاى ديگر بيشتر است ، و به جرأت مىتوان باور كرد كه حرمسراى امپراتور ترك و مغول كبير نسبت به حرمسراى پادشاه ايران به مثابهء جايگاه عمومى است ، و من بر اين اعتقادم كه علت اصلى اين محدوديتها يكى تجمّلات زياد و خيره كننده‌ايست كه حاصل تأثيرات اقليمى منطقهء ايران مىباشد ، و ديگر تعاليم و قوانين مذهبى است كه مرد مىتواند از هر زن به شرط اين كه از آن ديگران نباشد و تحت شرايطى ديگر بهره‌مند گردد .\r\nچنان كه پيش از اين به مناسبت اشاره كرده‌ام هواى ايران گرم و خشك و براى ايجاد هيجانها و تمايلات جنسى و عاشقانه كاملا مستعد مىباشد . به سخن ديگر جاذبه مردان نسبت به زنان حاد و جوشان مىباشد . از اين رو حسّ حسادت نيز به شدّت بيشتر از آنچه در كشورهاى همسايه بروز مىكند ظاهر و طارى مىشود . مثلا در كشورهاى عثمانى و هند كه هواى آنها سردتر يا رطوبىتر از ايران مىباشد احساسات و تمنيات عاشقانه در مردان كمتر امكان تجلى مىيابد . اما در ايران چنان كه گفته شد هوا گرم و خشك است ، و گاه درجه حرارت از حدّ مقاومت درمىگذرد هيجانهاى جنسى شديد است ، و من طّى سفرهاى خود بدين واقعيت اعتقاد كامل يافته‌ام كه كلّيهء عادات و آداب و رسوم مردمان مشرق زمين تابع حرارت غريزى بدن آنان و مقتضيات اقليمى است كه در آن زندگى مىكنند . جالينوس نيز بر اين عقيده است كه حرارت بدن مردم هر منطقه تابع تأثيرات محيط زيست آنان مىباشد ، و اين عامل چنان مؤثر است كه مىتوان باور كرد كه كلّيه عادات و رسوم ملتها حاصل\r\n\r\n","description":"","footnote":"","page_name":" 1310 ","page_number":6},
  {"content":"\r\n\r\nهوسناكيهاى آنان نيست ، بل‌كه زاييدهء بعضى نيازهاى طبيعى است كه چگونگى دقايق آن پس از بررسيهاى دقيق آشكارا خواهد شد .\r\nاما ايرانيان براى اين كه حسّ حسادت خود را در اين مورد به لباس نيكو بيارايند و از قبح آن بكاهند مىگويند پيغمبر اسلام در لحظات احتضار به پيروانش وصيّت كرد كه دين و زنان خود را نيكو حفاظت كنند ، و مسلمانان به نصّ صريح اين دستور به خود اجازه مىدهند كه زنانشان را در حرمسراهايى كه ديوارهاى بلند دارد ، و غالبا ارتفاع آنها از دو سه برابر بلندى ديوارهاى معمولى درمىگذرد خانه‌نشين كنند .\r\nاز روى ديگر چون بيشتر عادات و رسوم ملل تابع تأثرات مذهبى آنان است ، و به مردان ايرانى آموخته‌اند كه اگر به قصد نظربازى به گونه‌اى به حرمسراى ديگران نگاه كنند خداوند آنان را از نعمتهاى بىشمار خود محروم مىكند ، از اين كار زشت خوددارى مىورزند ، و خود واعظان و آمران به معروف نيز خويشتندارى مىكنند .\r\nمن بارها در سفر با زنان در يك چادر يا يك كاروانسرا بوده‌ام و دريافته‌ام كه مردان تعّهد دارند از نزديك محلى كه زنان حضور دارند نگذرند ، و اگر مردى بر اثر غفلت و آسانگيرى و بىاحتياطى از كنارشان عبور كند يا به آنان نزديك شود فرياد و غوغا مىكنند ، تا مرد عابر راه خود را بگرداند ، و از آن محل دور شود ، و اين كار در دم انجام مىپذيرد ؛ و اگر مرد عابر خيره‌سرى كرد و بىدرنگ دور نشد كسان زنان و ديگران بر سر او مىريزند و هرگز كسى به حمايت وى برنمىخيزد .\r\nآيين ادب و معاشرت اين است كه اگر مردى در راهى با زنى به هم رسد هر چند كه زن سراپا پوشيده است بايد روى برگرداند تا زن بدون نگرانى و شرمزدگى بگذرد . حسدورزى مردان در اين مورد چندان زياد و ريشه‌دار است كه وقتى زنى درمىگذرد هنگامى كه وى را به خاك مىسپارند چادرى روى گورش مىگسترند تا چشم مرد نامحرم هنگام تدفين به كفنش نيفتد ، و بدين گونه به مردان تعليم مىدهند كه از نگريستن به زنان ديگر به اعتقاد تمام بپرهيزند . همچنين به زنان مىآموزند كه همواره حافظ حرمت و شرف و عفاف خود باشند و نه تنها هرگز نيّت برقرارى رابطه با مردان را در ضمير و ذهن خود نپرورانند بل‌كه به مردى ننگرند ، و چنان در مستورى خويش بكوشند كه هيچ مردى ديدن آنان را نتواند ، و نيز به طريق موعظت به آنان مىگويند در بهشت چشمان مردان و زنان نظر باز بر فرق سرشان است تا نتوانند لذتها و خوشيهاى ديگران را بنگرند .\r\n\r\n","description":"","footnote":"","page_name":" 1311 ","page_number":7},
  {"content":"\r\n\r\nعامهء مسلمانان بر اين اعتقادند كه يك زن با ايمان نبايد حتى مردى را كه ممكن است شوهر او شود ببيند ، و نيز از ديدن پسر عموها يا برادر شوهرهاى خود بايد جدا خوددارى كند ؛ و چون زنان بر اطلاق بجز همسر و پسران خود و به ندرت برادرانش هيچ مردى را نبايد ببيند ، سخت دشوار است كه به هوسهاى جنسى آنان پى برد . اما آنچه يقين است اين است كه مقتضيات طبيعى سرزمينى كه در آن زندگى مىكنند ، يعنى شرايط هواى گرم و خشك بسيار چيزهاى ناگفتنى به ايشان مىآموزد . امّا آنان به منظور حفظ حيثيت و نيكنامى خويش هرگز تسليم هوس و آلودگى نمىشوند . و گرنه نشانه‌هايى عريان از وجود هوس در ضمير زنان مشاهد مىشود . نتيجه اين كه سخت دشوار است از واقعيت آنچه در حرم يا جايگاه سكونت زنان مخصوصا در حرمسراى پادشاه كه در حقيقت مكانى ناشناخته و اسرارآميز است ، اطلاعات كامل و درستى به دست آورد .\r\nدر مدت دوازده سال دوران سفرهايم در ايران جهد بسيار كردم كه در اين مورد اطلاعات جامع و درستى به دست آورم . و بر اين باورم كه حاصل تحقيقات من از كليهء اطلاعاتى كه جهانگردان پيش از من در اين زمينه تحصيل كرده‌اند بيشتر و دقيق‌تر است . با وجود اين با سبكروحى اقرار و اعتراف مىكنم با اين كه كنجكاوى و پرس و جوى زياد كردم جز آنچه در سطور زير ياد مىكنم نتوانستم به مطالب ديگر دست يابم . اما همين مختصر كامل‌ترين اطلاعاتى است كه دربارهء حرمسراى پادشاه مىتوان كسب كرد ، و اطمينان كامل دارم كه درباريان مقرب نيز جز اين چيزى نمىدانند .\r\nگرچه برخى از خواجه سرايان به برخى از مسؤولان ارشد در مواردى خاص ، بعضى مطالب مىگويند ، اما اين گفته‌ها مهم و در خور توجه نيست ؛ بعلاوه اين متصديان ارشد چندان راز نگهدارند كه مصلحت را جز به ندرت حرفى از دل بر زبانشان نمىگذرد .\r\nپيش از اين نيز به مناسبت در اين كتاب نوشته‌ام كه حرمسراى شاه داراى زيباترين و باشكوه‌ترين بناهاست ، و چنان آراسته شده كه سلسله جنبان عشق‌ورزى و عشرت‌جويى است . زيرا شاه بيشتر اوقات زندگيش را در حرمسرا مىگذراند .\r\nدر مورد نگهبانى و حفظ انتظامات اين مقامات چنين دريافته‌ام كه همان مقررات و رسوم و سازمان كه در دربار وجود دارد در حرم نيز برقرار است . يعنى\r\n\r\n","description":"","footnote":"","page_name":" 1312 ","page_number":8},
  {"content":"\r\n\r\nدختران با همان عنوان كه مردان در دربار خدمت مىكنند در حرم به كار اشتغال دارند . برخى از آنها در مقام ميرآخور انجام وظيفه و سلاح شاه را حمل مىكنند .\r\nدسته‌اى نگهبان در حرم مىباشند ؛ برخى نيز پاسدار و محافظند ، و گروهى كه نجيب‌زاده‌اند خدمتگران مقربند . سخن كوتاه ، همه سمتهايى كه در دربار وجود دارد در حرمسرا نيز هست . از برخى كسان شنيده‌ام كه حتى در حرمسرا چند افسر ، يك تفنگچى و چند سلاح‌دار ديگر در حرم خدمت مىكنند ؛ امّا من جز آنچه در سطور ذيل مىآورم اطلاعات مسلّم و قابل باور ندارم .\r\nبه تحقيق و بدون ترديد دسته‌اى از دختران همانند مردان روحانى به زنان حرم وظايف دينى مىآموزند . اين گروه دختران نه تازه كارند و نه بسيار جوان . افزون بر اينها زنان ديگرى مسؤول انجام دادن كارهايى كه در پيشبرد امور زندگى لازم است مانند خياطى ، كفشگرى و امثال آن مىباشند . همچنين زنان و دختران سالمندى كه به كار پزشكى و داروسازى اشتغال دارند . در آن‌جا مسجد حتى گورستان نيز وجود دارد ، و به طور كلّى آنچه در يك شهر هست در حرمسرا نيز هست .\r\nساكنان حرمسرا تحت سه لقب از هم شناخته مىشوند . عنوان دخترانى كه در حرمسرا به دنيا مىآيند بيگم ، - مؤنث بيگ است - و اين لقب معرف و بيانگر اين معنى است كه شخصيّت موصوف شاهزاده مىباشد . معشوقگان شاه و زنانى كه در حرم متعّهد امور مهم مىباشند خانم ناميده مىشوند ، و اين لفظ مؤنث كلمهء خان ، و معادل لفظ دوك در فرانسه است كه لقب حاكمان ايالات نيز مىباشد . زنان ديگرى كه در مقام پايين‌تر قرار دارند خاتون ، و باقى زنان كنيز ناميده مىشوند . حرمسراى سلطنتى و دربار كاملا از هم جدا مىباشند و ارتباطى ميان اين دو نيست .\r\nوقتى شاه مىميرد همسرانش را در جايى جداگانه اقامت مىدهند ، و آنان بايد تا پايان عمر در آن‌جا به سر برند . بر در جايگاه آنان خواجگانى به نگهبانى مىگمارند تا جز از ورود افرادى معيّن كه براى آوردن ما يحتاج ايشان و آوردن خبر و پيغام بدان جا مىآيند از داخل شدن ديگران جلوگيرى كنند . بر اثر همين سختگيريها و محروميتهاست كه معشوقگان پادشاه همين‌كه از خبر مرگ وى آگاه مىشوند از شدت يأس و نااميدى چنان فرياد و شيون مىكنند كه صداى فغان و زارىشان ابرها را مىشكافد و به آسمان مىرسد . بىگمان اين ناله‌ها و ضجه‌ها نه به خاطر فقدان پادشاه مىباشد بل‌كه از آن روست كه بايد تا پايان عمر بدون گردش ، بسان زندانيان\r\n\r\n","description":"","footnote":"","page_name":" 1313 ","page_number":9},
  {"content":"\r\n\r\nدر همان جا بمانند .\r\nدر سال 1675 مهتر خواجه‌هاى حرمسرا به من گفت : هنوز حرم معشوقگان شاه صفى اول جد پادشاه كنونى بجاست ، و هجده يا بيست تن آنان در آن جا جدا از هم همانند زندانيان زندگى مىكنند .\r\nوقتى پادشاه برادر يا پسرى به سنّ بلوغ دارد به انتخاب وى معشوقه‌اى به او مىدهد ، يا به نسبت محبت و لطفى كه به او دارد چند معشوقه ، چند خواجه ، و چند كنيز در اختيارش مىگذارد . همچنين عمارتى در حرم به او مىدهد تا در آن‌جا همانند تبعيديان با معشوقگان و خدمتگران و مادر خود زندگى كند . اينان حق ندارند جز با اجازهء مخصوص شاه از عمارتى كه در اختيارشان نهاده شده پا بيرون نهند ، و با ديگر افراد ساكن حرمسرا ديدار و گفتگو كنند . اين شاهزادهء سيه ستارهء تيره‌روز بيش از آنچه راهبى نوآموز تحت مراقبت است زير نظر مىباشد . به او مىگويند كه زندگيش به اراده و تمايل شاه بستگى دارد . و چون اهميت وجود او بيش از مادر و خواجگان و معشوقگان وى مىباشد سخت‌تر از آنان مقيد و تحت نظر مىباشد ، و باور نمىتوان كرد كه در سراسر پهنهء زمين كسى چون او زير نظر باشد . او جرأت ندارد حتى دزدانه به دخترانى كه اجازه معاشرت و معاشقهء آنان را به دو نداده‌اند بنگرد ، و اگر وى را در حال عشق ورزى با زنى ببينند اگر معاشقه‌اش از مرز چشمك زدن و نظر بازى درگذشته باشد براى كلّيهء زنان حرم خاصه براى معشوقه‌اش شوم و مخاطره‌انگيز خواهد بود . شنيده‌ام بسيارى در اين كار جان باخته‌اند ؛ حتى بسيارى از دختران را به گناه اين كه چرا فرصت و مجال داده‌اند كه مردان بىخبر ايشان عاشقانه و دزدانه به رويشان بنگرند زنده به گور كرده‌اند .\r\nاما در مورد دختران پادشاه بايد بگويم وقتى به سنّ عروسى رسيدند مادرشان مقدمات شوهر دادن آنان را فراهم مىكند و نفوذ خويش را براى جلب موافقت شاه به كار مىبرد ، و اين امر بستگى بسيار به محبوبيت دختر ، و نفوذ مادرش دارد . اما معمولا ازدواج دختران شاه هنگامى انجام مىگيرد كه غرور جوانى و هيجانهاى جنسى دختر كاسته شده باشد و به حدّ اعتدال رسيده باشد تا با شوهر خود با مدارا و آهستگى و سازگارى رفتار كند .\r\nچنان كه پيش از اين شرح داده‌ام هر قسمت حرم زير نظر و مراقبت خواجه‌اى خاص اداره مىشود و مجموعا زير فرمان خواجهء بزرگى است كه او را داروغه\r\n\r\n","description":"","footnote":"","page_name":" 1314 ","page_number":10},
  {"content":"\r\n\r\nمىنامند ، و لقب حاكمان شهرهاى بزرگ نيز همين است . داروغه يا خواجه‌سرا معمولا پير غلام زشترو و درشت‌خويى است كه شما آسان مىتوانيد در آيينه خيال ببينيد چه بسيار زيبارويان جوان گل اندام در بند حكومت وى گرفتارند ، چنان كه همواره از بيم اين آتش خوى ديوسار ، نظم و سكوتى غير قابل باور در سراسر حرمسرا حكمفرماست .\r\nوقتى شاه قصد بيرون شدن از پايتخت را دارد كسى را به جانشينى خود در حرمسرا مىگمارد و اين نايب در تمام طول مدّت غيبت شاه بر همهء امور حرم ، و بر همه زنان و فرزندان پادشاه حكومت مىكند . نام خواجه سرايى كه در زمان اقامت من در پايتخت همه امور كاخ را زير نظر داشت خواجه كافور بود . من با او چند بار ديدار و گفتگو كردم . او دانا و هوشمند بود ، و هنگامى كه دانست من كتابهايى نوشته‌ام . با من بيش از ديگر كسانى كه به ديدنش مىآمدند ، مهربانى و تفقد مىكرد . به مناسبت منصب مهمى كه داشت همهء مردم پايتخت از او مىترسيدند و حرمتش مىنهادند ، و نفوذش چندان زياد بود كه دستور و توصيه‌اش از سفارشنامهء هر وزير اثربخش‌تر بود .\r\nحرم پادشاه ايران از نظر اين كه گروهى از خوبروترين و طنازترين و خوش اندام‌ترين و هوس‌انگيزترين زنان در آن گرد آمده‌اند بىمانند مىباشد . زيرا حاكمان از هر نقطهء كشور ، زيباترين و دلپسندترين دختران را به دربار مىفرستند ، و تنها دوشيزگان در آن راه مىيابند . به سخن ديگر هر يك از حاكمان آگاه شود كه در جايى دخترى لايق دربار وجود دارد وى را مىگيرد و به دربار مىفرستد . شگفت اين كه پدران و مادران از اين كه دخترانشان به دربار راه مىيابند افتخار و شادى مىكنند زيرا كسى در دربار شاه دارند كه حافظ منافعشان باشد .\r\nهنگامى كه دخترى وارد حرمسراى شاه شود هديه‌اى براى نزديك‌ترين كسانش مىفرستند ، و براى خود او مستمرى مناسبى تعيين مىكنند . كمترين مبلغ مستمرى دويست و پنجاه فرانك ، و بيشترين آنها سه هزار اكوست ، و حد متعارف دو هزار و پانصد ليور مىباشد . چنانچه دخترى به سببى مورد توجه و عنايت خاصّ شاه واقع شود مستمرى وى افزايش مىيابد ، و اگر پادشاه از يكى از معشوقه‌هاى خود داراى فرزندى شود كه زنده ماند مستمرى نزديك‌ترين بستگان مستمرى بگير وى را تا درجه يك ارباب واقعى بالا مىبرند ، و ديگر كسان خانواده‌اش را ترقى مىدهند .\r\nگرچه بسيارى از دختران حكام ايالات و ديگر جاه‌مندان و بزرگان در حرم سرا درآمده‌اند اما بيشتر آنان تازه رويان و زيبايان گرجى ، و چركسى و ديگرى\r\n\r\n","description":"","footnote":"","page_name":" 1315 ","page_number":11},
  {"content":"\r\n\r\nگلچهرگان سرزمينهاى مجاور اين ولايات مىباشند كه همه آنان معدن حسن و زيبايى و لطف و ظرافت مىباشند و خوبرويان از اين مراكز جمال و دلبرى به همه جا پراگنده مىشوند .\r\nحرمسراى پادشاه در حقيقت همانند زندانى است كه بيرون شدن زنان از آن جز بر حسب تصادف نادر الوقوع امكان پذير نيست ، و يك دختر شش يا هفت ساله شايد اين نيك بختى نصيبش شود . زنان و معشوقگانى كه بچه‌هاشان زنده باشند يا مدتى زيسته باشند هرگز از حرم بيرون نمىشوند . زيرا به محض تولد نوزاد عمارتى جداگانه و خاص در اختيار آنان نهاده مىشود ، و به نسبت اين كه نوزاد پسر يا دختر باشد ، و شاه داراى فرزندان كم يا زياد باشد خدمتگر به آنان مىدهند . اما محروميت از آزادى بدترين و شوم‌ترين شدايد و سخت‌ترين متاعب حرمسرا نيست بل‌كه مىگويند در اين وحشت كده دردناك‌ترين و هراس‌انگيزترين و نفرت‌بارترين شكنجه‌ها اعمال مىشود . برخى زنان آبستن را خفه مىكنند ، برخى را به سقط جنين اجبارى محكوم مىنمايند ، و نوزادان را چندان از خوردن شير محروم مىدارند تا جان بسپارند ، يا به گونهء ديگر تلف مىكنند . از ميان اين تيره روزان تنها زنى خوشبخت است كه نخستين پسر را براى شاه بزايد ، زيرا اين سعادت و مقام و قدرت نصيبش خواهد شد كه روزى مادر شاه آينده باشد . اما سرنوشت زنان ديگر اينست كه با فرزندان خود در گوشه‌اى از حرمسرا به حال تبعيد و انزوا به سر برند ، و در آن جا قرين درد و بيم باشند . زيرا هر كدام در اين وحشت است كه دمى بعد فرزندش به امر شاه كور يا كشته شود . خواه اين طفل بچه يا برادر شاه باشد . و اين نگرانى و ترس از اين روست همين كه خدا به شاه پسرى مىدهد همه زنان حرم از داشتن فرزند گرفتار تشويش و بيم مىشوند ، و بزرگترين و يگانه آرزوى آنان اين است كه روزى به ديگرى شوهر كنند ، و اين شادمانى و بهروزى نصيبشان نمىشود مگر مدت زمانى دراز به مادر شاه و مادر پسر ارشد شاه ، يا به خود شاه چندان خدمت كنند كه عنايت وى را به نفع خود برانگيزند .\r\nمادر شاه با بيشتر وزيران و بزرگان دربار به نسبت اهليّت و سزاواريشان گفتگوهاى نهانى دارد و هر كدام براى خود يا يكى از پسرانشان يكى از دختران حرم را خواستگارى مىكند تا به وسيلهء اين پيوند بر محبت و عنايت وى نسبت به خود بيفزايد و از حمايت و پشتيبانى او بيش از پيش بهره‌مند شود .\r\n\r\n","description":"","footnote":"","page_name":" 1316 ","page_number":12},
  {"content":"\r\n\r\nگاه شاه اين گلچهرگان سيمين تن خوش اندام را از سر هوس به بزرگان و نزديگان خود مىبخشد ، و البته اين عنايت ناگهانى و غير مترقّب كه هرگز اميد تصاحب آن را نداشته‌اند براى آنان مايهء بسى افتخار و مسرت مىباشد .\r\nنخستين بار كه من در دربار بار يافته بودم شب هنگام شاه از سر رأفت و بدون مقدمه يكى از دختران جوان و زيباى حرم را براى ناظر دربار كه مورد لطف شاهانه قرار گرفته بود فرستاد . ناظر كه به سبب پيرى و فرسودگى و بىحالى و كثرت وظيفه چنان كه سزاوار بود بدان لعبت فتان نپرداخت ، اما مصلحت را خواه از لحاظ سياست و خواه از نظر اين كه از آن عطّيهء ملوكانه خويش را شادمان و سرخوش بنمايد سه شبانروز از حرم بيرون نيامد ، و پيوسته در كنار و مصاحيت آن دلارام جوان به سر برد . و چه خوشبخت و فرخنده فالند دخترانى كه شاه آنان را بدين گونه به بزرگان دربار خود مىبخشد . زيرا اين گلچهرگان همين كه پا به خانهء جاه‌مندان مىنهند زن شرعى و قانونى آنان مىشوند و شوهر هر كدام با وى در نهايت اعزاز و احترام رفتار مىكند ؛ رفتارى نيكو و به آيين ، آن گونه كه شايسته و درخور دختر پادشاه باشد .\r\nهنگامى كه شمار اين دختران در حرم فزونى يافت شاه براى اين كه حرمسراى خود را از جمعيّت زياد بپيرايد آنان را به افسران ارتش ، يساولان ، قاپوچيها ، كه همطراز نجيب زادگان فرانسوى مىباشند مىدهد . اما چون شاه آن عده از زنان حرم را كه فرزند دارند به شوهر ديگر نمىدهد ، همچنين به ندرت زنى را كه آبستن است مىبخشد ، زنان حرم به اميد اين كه روزى از زندان حرمسرا آزاد شوند فن‌ها و حيله‌ها به كار مىبرند تا حامله نشوند . مثلا خود را به عمد فربه مىكنند يا براى جلوگيرى از حامله شدن و زايمان چاره گريها مىنمايند . در اين باره قصه‌ها و داستانهاى زياد بر سر زبانهاست ، و از زبان كسى شنيدم كه شاه عباس ثانى يكى از اين مه طلعتان جوان را كه از ترس حامله شدن به خدعه و دروغ روى آورده بود زنده زنده به آتش سوزانده بود .\r\nتوضيح اين كه شاه شبى وى را دعوت كرده بود به خوابگاه او درآيد . دختر از بيم آنكه مبادا بارگيرد به دروغ به شاه جواب فرستاد چون عذر زنانه دارد در چنين شرايط جرأت و آمادگى ندارد به بستر شاه درآيد . شاه روز بعد به اتاق او رفت . دختر جوان چون شاه را برابر خويش يافت خود را در پايش انداخت تا در چنان حال از آميزش با وى صرف نظر كند . شاه كه سخت شيفته و دلباخته همبسترى با او بود از تحاشى و عذرانگيزى او مشكوك شد ، و در دم دستور داد يكى از زنان او را معاينه كند و چون\r\n\r\n","description":"","footnote":"","page_name":" 1317 ","page_number":13},
  {"content":"\r\n\r\nدانست دروغ گفته است چنان خشمگين گشت كه فرمان داد دست و پايش را ببندند و در بخارى ديوارى جاى دهند ، دورش را هيمه بچينند و بيفروزند . بدين صورت دختر جوان را زنده زنده سوزاند .\r\nهمچنان كه شاه گاه‌گاه اين پرى رويان را به پاداش خدمتهاى گران سنگى كه كرده‌اند يا به ازاى عنايتى كه به برخى از درباريان يا معتمدان خود دارند به آنان شوهر مىدهد ، و به مراد و آزادى و خوشبختى مىرساند ، گاه نيز به سبب آزردگى و رنجشى كه از ايشان دارد به نيّت تنبيه آنان را به همسرى شوهرانى از طبقهء پايين كه به كارهاى پست و خسيس اشتغال دارند درمىآورد . از اين گروه زنان مىتوان خبرهاى حرمسرا را آسان‌تر از آنچه از خواجه سران مىتوان شنيد ، كسب كرد .\r\nاما من آنچه را كه دربارهء حرمسرا آوردم از خواجه‌اى كه ساليان دراز خدمت عمهء شاه مىكرد ، شنيده‌ام . در خلال كارهايى كه با اين شاهزاده خانم داشتم ، و اين خواجه سرا رابط و پيام بر ما بود با وى آشنا و سپس دوست شدم ، و رشته دوستى ما اندك اندك چنان استوار شد كه از جواب گفتن آنچه از او مىپرسيدم دريغ نمىورزيد . مخصوصا وقتى دانست هدف من از دانستن اين خبرها نوشتن در كتابى است تا اروپاييان كه از عادات و اخلاق و آداب و رسوم ايرانيان بىخبرند بخوانند و بدانها آگاهى يابند در گفتن آنها دليرتر و بىمحاباتر شد ، و با اعتماد بيشتر و بىپيرايه‌تر سخن مىگفت .\r\nخبرهاى حرمسرا را از ماماهائى كه گاهگاه به حرمسرا خوانده مىشوند نيز مىتوان كسب كرد . قابله‌ها زمانى به حرمسرا دعوت مىشوند كه زاييدن بر زنان حامله دشوار گردد ، اما چنين مواردى به ندرت اتفاق مىافتد . زيرا در ايران همانند نقاط گرمسيرى مشرق زمين زايمان به آسانى صورت مىپذيرد ، و كمتر حضور قابله لازم مىشود . به سخن ديگر در هر خانواده زنان مسن‌ترى هستند كه از زنان زائو مراقبت مىكنند . اما چون در حرمسرا چنين زنان وجود ندارند در موارد حاد ماما از خارج به حرمسرا مىبرند . همچنين مىتوان اخبار حرمسرا را از زبان دايگان شنيد زيرا آنانند كه فرزندان نوزاد شاه را شير مىدهند نه مادرانشان .\r\nاز جمله وظايف پزشكان دربار اينست كه براى شير دادن نوزادان حرمسرا دايگان جوان بلند بالا ، ظريف اندام ، باريك ميان و سپيدرو و به سخن ديگر تمام\r\n\r\n","description":"","footnote":"","page_name":" 1318 ","page_number":14},
  {"content":"\r\n\r\nخلقت « 1 » بيابند ، دايگانى كه هرگز به بيماريهاى سخت و دراز مدت گرفتار نشده باشند .\r\nسه گروه متمايز از هم نگهبانى حرمسرا را به عهده دارند : نخست خواجه سراهاى سفيد پوست كه حفاظت قسمت بيرون حرمسرا سپرده به آنهاست . آنان اجازه ندارند چندان در حرمسرا جلو بروند كه زنان آنان را ببينند ، زيرا با اين كه جملگى خواجه ، و از نظر امور جنسى ناتوانند در معرض بد گمانى و حسد مىباشند ، و بيم آن در ميان است كه زنان حرم آنان را ببيند ، و چون رنگ آنان سپيد است اين سودا در ذهنشان پديد آيد كه مردانى در نزديكى آنان وجود دارند كه رنگشان از رنگ بدن شوهرشان سپيدتر است ، بدين خيال در دل شيفتهء ايشان شوند ، و از علاقه‌شان نسبت به شوهر كاسته گردد . من در شرح اين موضوع كه مىگويند خواجه‌ها كاملا مقطوع النسل مىباشند و از ايفاى امور جنسى عاجزند در مىگذرم ، زيرا رعايت اصول اخلاقى وادارم مىكند كه از آوردن مطالب خلاف عفت عمومى كه شنيده‌ام خوددارى ورزم .\r\nدومين گروه نگهبانان ، چنان كه پيش از اين آوردم متشكل از دسته‌اى از دختران مىباشند كه شاه معشوقه‌هاى خود را از ميان آنان انتخاب مىكند ، و شش تن از دختران پيوسته شبان و روزان به نوبت نگهبانى مىكنند . هر يك اين دختران جوان هفته‌اى يك بار با دخترى پير كه به جاى مادرشان مىباشد كشيك مىدهند . هر كدام اين دختران مسكنى جداگانه دارد ، يا حداكثر يك دختر و يك پير دختر در يك اتاق به سر مىبرد . اين دختران جز با اجازهء حق ندارند به اتاق يكديگر بروند .\r\nاينان حقوق و پارچه‌هايى را كه به ايشان تعلق مىگيرد به نقد مىگيرند . خوراكشان را از آشپزخانه مىدهند ، و چهار پنج زن و دو خواجه كه يكى كمتر از ده سال و يكى بيش از پنجاه سال دارد به خدمتگزارى آنان مأمورند . حقوق آنان نسبت به خصوصيات\r\n\r\n\r\n","description":"","footnote":"\r\n( 1 ) زيبايى . زن در كتاب معروف سمك عيار چنين شرح شده است :\r\n« سروى ديد روان ، رويى ديد چون ماه شب چهارده ، بالايى چون سرو ، گيسويى چون كمند سياه ، خنديدنى چون صبح ، خراميدنى چون كبك ، جلوه كردنى چون طاووس ، اشكمى چون آرد كه ده بار به حرير ببيزى و به روغن بسرشى ، و زنخدانى سيمين ، دهانى چنان كه چون سخن گفتى فهم نتوانستى كردن كه سخن مىگويد . بينى چون تيغ درم ، چشمى چون چشم گور ، گردنى چون گردن غزالان ، دندانى چون در ، جبهه‌اى چون تختهء سيم ، عارضى چون گل ، در حسن چنان تمام بود كه اگر زاهدى او را بديدى زهد در باقى كردى ، و اگر صوفيى او را بديدى طاعت صوفى خود را در باقى كردى ، و اگر باد در زلف او وزيدى ، بوى عطر جهان بگرفتى . » ( صفحه 622 )\r\n","page_name":" 1319 ","page_number":15},
  {"content":"\r\n\r\nجسمى و اخلاقى و كارهايى كه انجام مىدهند متفاوت است . آنان به دقتّ تمام تحت نظارت و مراقبتند تا مبادا بر ضدّ يكديگر توطئه و دسيسه كنند ، يا فتنه و شيفتهء هم شوند . زيرا در مشرق زمين عشقبازى زنان يا دختران نسبت به هم ديده مىشود . من از بسيارى كسان شنيده‌ام كه زنان به اين كار تمايل شديدى دارند ، و راههاى زيادى براى ارضاى يكديگر مىدانند . از اين رو زنان را به شدت از عشق ورزى به يكديگر و ارضا كردن جنسى هم منع مىكنند ، زيرا بر اين باورند كه ارتكاب اين كار از شادابى و طراوت و جاذبه ايشان مىكاهد ، و احساسات و تمايلات آتشين آنان را نسبت به آميزش به مردان خاموش مىكند .\r\nزنانى كه به حرمسرا رفت و آمد داشته‌اند از عشق ورزيها و ملامسه‌هاى زنان حرمسرا با يكديگر داستانها و حكايتهاى شگفت‌انگيزى مىگويند ، و جز اين از حسادتها و رقابتهاى معشوقه‌هاى شاه نسبت به هم سخنها بر زبان دارند . اينان همواره به هم كينه مىورزند ، عيبهاى يكديگر را آشكار مىنمايند ، و به هم تهمتهاى زشت مىزنند . زنانى كه بيشتر به جهتى بيشتر از ديگران مورد توجه شاه مىباشند ، و زنانى كه به سبب داشتن آواز خوش ، يا مهارت در رقصيدن ، يا شيرين زبانى يا داشتن هنر ديگر مقرب‌ترند بيشتر در معرض بدخواهى و كينه ورزى قرار مىگيرند . بر اطلاق هيچ يك از زنان حرم بىرقيب و بىبدخواه نيست ، و آنان كه اميدى به آزادى خويش ندارند همواره كج خلق ، زود خشم و پرخاش جويند ، و براى جلب توجه و علاقه‌مندى شاه كوشش نمىكنند ، و به اين يگانه مايه دلخوشى نمىپردازند .\r\nبدخواهيها ، كينه توزيها ، حسادتهاى زنان حرمسرا نسبت به هم در زندگى و اخلاق شاه به هر روى اثر مىنهد و ناراحتيها و نگرانيهاى آزار دهنده‌اى براى او در وجود مىآورد . زيرا خويش را هم صحبت زنانى مىبيند كه هيچيك آنان در باطن به وى دلبستگى راستين ندارد . از اين رو وى نيز به اندك رنجش برايشان سرگران مىشود يك چند نفرشان را از مرتبهء همخوابگى به كنيزى تنزل مىدهد ، و آنان را به كارهاى پست و سخت مىگمارد . عده‌اى را نيز با ضربات چماق و تازيانه تنبيه مىكند ، و مىكشد ، و مىسوزاند يا زنده به گور مىكند .\r\nآنچه من بيشتر دربارهء زنان حرمسراى پادشاه ايران و حرمسراى بزرگان و جاه‌مندان شنيده‌ام اينست كه آنان براى جلب رضاى شوهر جادو و افسون زياد به كار مىبرند . اينان بر اين باورند كه با طلسم و جادو روح و فكر شاه ، يا خداوندان خود را\r\n\r\n","description":"","footnote":"","page_name":" 1320 ","page_number":16},
  {"content":"\r\n\r\nتسخير مىكنند ، رقيبان خويش را از نظر ايشان مىاندازند و به رغم آنان صاحب بچه مىشوند . در نتيجه گاه چنان اتفاق مىافتد كه جاه‌مندانى ناگهاه از زيبارويان دلستان حرم خويش مهر مىگسلند و پاىبند عشق كنيزى سياه‌چرده مىگردند . زنان بر اين اعتقادند كه يهوديان جادوگرانى ماهر مىباشند ، و چون رانده و مطرود همه جهانيانند بدين كار روى آورده‌اند تا هرچه بهتر روزگار بگذرانند ، و اگر به عيان دريابند آن‌قدر كه مردم گمان مىبرند جادوگران و طلسم‌گاران خوبى نيستند ، سخت خشمگين مىشوند .\r\nزنان اين يهوديان به بهانهء فروختن جامه ، زيورآلات و عطر يا دستاويزهاى ديگر داخل حرم نفوذ مىكنند ، و به دختران دلداده و عاشق‌پيشه‌اى كه از ساده‌دلى به گفته‌هاى آنان دل مىسپارند جوشانده‌ها ، نوشابه‌ها و دواهاى گوناگون مىدهند ، و به گفته‌هاى اميدبخش و رؤياآفرين دلشان را خوش مىدارند . اما خواجه سراها كه ترشروى و كج‌خلق و تلخ گفتارند ، وارگوس  Argos  « 1 » پير را مىمانند جلب رضامنديشان آسان نيست به گفته‌ها و دواهاى اين زنان هيچ اعتقاد ندارند ، و با دقت و مواظبت تمام بر آنان نظارت مىكنند .\r\nمردان غالبا مىتوانند خود را از فريبكاريها و حيله‌گريهاى مردان جادوگر و طلسم‌كار مصون بدارند ، و گول اين دغلان را نخورند ، اما در برابر چرب زبانيها و دروغ پردازيهاى زنان جادوگر با همهء آگاهيها و دورانديشيها كه دارند مقهور و تسليم مىشوند .\r\nيكى از روزهاى ماه اكتبر سال 1672 كه با ناظر كل دربار شاه در مخزن پارچه‌هاى زربفت و نقره‌كار بودم ، و شاه در آن روز به سفرى دور مىرفت ، ناظر در كار تحويل كردن پارچه‌هاى مناسب فصل زمستان در حرمسرا بود . خواجه‌سرايان به قدر قوّت خود پارچه‌ها را برمىداشتند و به حرمسرا مىبردند . در آن هنگام ناظر\r\n\r\n\r\n","description":"","footnote":"\r\n( 1 ) بنا به برخى اساطير ارگوس موجودى بود كه چهار چشم داشت با دو چشم به جلو و با دو چشم ديگر به عقب نگاه مىكرد . به روايت ديگر در سراسر اندامش چشمان زياد داشت . وى داراى نيروى بسيار بود . اوى خطرمند را كشت و پوست آن بر تن خود پوشاند . همچنين اكيدنا دختر عجيب الخلقه‌اى كه مردمان را مىگرفت و به خواب مىكرد از پاى درآورد . چشمان ارگوس در همه حال به نوبت نيمى به خواب مىرفت و نيم ديگر باز بود . بنا به قولى هرمس با پرتاب كردن تخته سنگى آرگوس را كشت و به روايت ديگر با تركه نازك و سحرآميزى او را به خواب كرد و به هر تدبير كه بود او را از ميان برداشت .\r\n","page_name":" 1321 ","page_number":17},
  {"content":"\r\n\r\nبه نظرم خشمگين مىنمود ، زيرا خواجه‌باشى حرم كه آن‌جا حضور داشت بيش از آنچه لازم بود پارچه طلب مىكرد ، و ناظر موافق نبود ؛ و من در جريان كار شنيدم كه خواجه‌سرا به ناظر آهسته گفت پادشاه اكنون شصت بچهء زنده در حرمسرا دارد ، و با توجه آنچه در مورد حرمسراى پادشاه شنيدم معتقدم هر وقت عدهء فرزندان شاه زياد مىشود از شمار آنان مىكاهند . ملكهء مادر بر اين عمل زشت و فجيع نظارت مىكند اما چون كارى مرسوم و معمول است شناخت و قبح آن از ميان رفته است .\r\nملكهء مادر صاحب اختيار مطلق و فرمانرواى كلّ معشوقان پسر تاجدار خويش است ، و سرنوشت همه آنان و فرزندانشان در يد قدرت اوست ، و بىمدد لطف وى هيچيك از محبوبه‌هاى شاه و گرچه مورد محبت خاص باشد نمىتواند موقعيت خويش را دير زمانى حفظ كند .\r\nگفتنى است كه پادشاهان ايران هرگز مانند رعاياى خود همسرى را به عقد ازدواج خود درنمىآورند . زنان حرم شاه جملگى كنيزان وىاند ، و هر دخترى كه وارد حرم مىگردد از خود هيچ اختيار ندارد . پادشاه مالك مطلق اوست ، و به دلخواه خود با او رفتار مىكند .\r\nآنچه دربارهء عدهء فرزندان شاه آوردم اگر از منبعى قابل اطمينان نمىشنيدم براى من شگفت‌انگيز و غير قابل باور بود . زيرا در موارد ديگر شنيده‌ام كه شاه در زمان واحد معشوقه‌هاى زياد ندارد ، و معمولا مدتها با يكى از آنان مىآميزد .\r\nبه هر روى حرمسرايى بدان عظمت و زيادى معشوقگان به دلايلى كه به برخى از آنها اشاره شد مايه كثرت جمعيت نمىشود ، و اصولا تعداد افراد خانواده‌هاى ايران بسيار نيست حتى كمتر از عدهء افراد خانواده‌هاى فرانسوى مىباشد ، و اين امر ناشى از آنست كه دختران و پسران ايران پيش از آن كه به رشد طبيعى برسند به هم مىآميزند .\r\nبه سخن ديگر قبل از آن كه قابليت آميزش يابند با داروها و معجونهاى محرك قواى جنسى خويش را ناروا تحريك مىكنند و بر اثر همين مباشرتهاى بىهنگام ، زنان ايران و بيشتر نقاط مشرق زمين در بيست و هفت يا سى سالگى از بچه آوردن بازمىايستند .\r\nنوشته‌اند سلطان مراد سوم امپراتور عثمانى يكصد و دو فرزند داشته . اين از نوادر و مستثنيات است و كليت ندارد ، و وقتى به آداب و عادات ايرانيان دربارهء چگونگى نگهدارى زنان در محدودهء خانه ، و دور نگهداشتن آنان از مردان تأمل كنيم علّت تفاوتهايى را كه ميان زندگى اجتماعى ايران كنونى ، و ايران زمان پادشاهى\r\n\r\n","description":"","footnote":"","page_name":" 1322 ","page_number":18},
  {"content":"\r\n\r\nداريوش و ديگر شهرياران آن روزگاران است ، درمىيابيم و پى مىبريم كه ايران باستان داراى چه ثروت سرشار و فروشكوه خيره‌كننده‌اى بوده است ، و جاى شگفتى است كه چگونه در اين كشور هنوز اين همه آبادانى و رفاه و آسايش و ظرافت و آداب به‌جا مانده است .\r\nمردان ايران بر اين قولند كه زنانشان تنها به كار كامجويى و آوردن فرزند مىخورند و بس ، از اين‌رو در پرورش فكرى و هنرآموزى ايشان نمىكوشند . خود زنان نيز جز اين نمىخواهند ، نه چنان كه بايد خانه‌دارى مىكنند ، و نه به امور ديگر مىپردازند . اوقات خود را به بيهودگى و آسانگيرى و تنبلى مىگذرانند . تمام مدت روز در بستر لميده‌اند ، و كنيزكان كم سال با دستهاى خود بدنشان را مىمالند . زيرا اين يكى از لذتهاى زنان آسياست . يا آن كه با تنباكوى داخلى قليان مىكشند . اين نوع تنباكو آن قدر ملايم است كه اگر دود آن را از بامداد تا شامگاه بكشند سردرد و ناراحتى در وجود نمىآورد .\r\nاما زنان كارآمدتر و زرنگ‌تر گاهى خياطى مىكنند ، و از عهدهء اين كار به خوبى برمىآيند و غذاشان هميشه آماده است ، و زنان حرمسراى پادشاه هرگز براى ديد و بازديد از حرمسرا بيرون نمىروند . زنان بزرگان نيز به ندرت از خانه خارج مىشوند ، و اگر خواهان ديدار زنى باشند او را به خانهء خويش مىخوانند ، و لازمه اين روش زندگى اينست كه با عدهء كمى از زنان مراوده داشته باشند و براى ملاقات به راههاى دور و دراز نروند . فقط اگر مواردى مانند عروسى يا زايمان يا عيد پيش آيد خواهر به ملاقات خواهر ، يا برادرزاده به ديدار عمه‌اش مىرود ، اما اين ديدارها غالبا هفت يا هشت روز به طول مىانجامد ، و زن و دختران و خواجه سراهاى خود را به همراه مىبرد .\r\nبه سخن ديگر اگر شوهرش به او اعتماد كامل نداشته باشد عدهء بيشترى همراهش مىكند تا پيوسته مراقبش باشند .\r\nشاهزاده خانمهاى نزديك به دربار پيوسته وسيله‌ها مىانگيزند تا به حرمسراى پادشاه دعوت شوند ، و هنوز به خانه خويش بازنگشته‌اند از نو تدبيرها مىانديشند و به كار مىبرند تا دگر بار احضار شوند ، و هشت يا ده روز آن‌جا بمانند ، زيرا افزون بر تفريحاتى كه آن‌جا مىكنند هداياى ارزشمندى نيز با خود به خانه مىآورند .\r\nجاه‌مندان و بزرگان پيوسته آرزومندند كه همسران آنان به حرمسراى پادشاه دعوت شوند ، زيرا به وسيله آنان تمنيات خود را محرمانه به عرض پادشاه مىرسانند .\r\n\r\n","description":"","footnote":"","page_name":" 1323 ","page_number":19},
  {"content":"\r\n\r\nآنانى كه قبلا نيز در حرمسرا بوده‌اند شوق بسيار دارند كه به همين اميد ديدار تازه كنند ، اما چون بايد قبلا احضار شده باشند اين بازديدها به ندرت حاصل مىشود .\r\nاين نكته نيز گفتنى است آن دسته از زنان مردانى كه در حرمسرا شناخته نيستند بسيار كم اتفاق مىافتد كه در آن جا راه يابند ، و شوهر طىّ مدتى كه همسرش به ديدن رفته است هرگز نزد وى نمىرود ، مگر اين كه زنان ميزبان را قبلا ديده باشد ، يا مادر و خواهر و عمه وى يا از محارم ديگر باشند .\r\n\r\n","description":"","footnote":"","page_name":" 1324 ","page_number":20},
  {"content":"\r\n\r\n\r\nفصل سيزدهم قرق يا منع نزديك شدن به حرم سلطنت\r\nاكنون كه شرح چگونگى نگهدارى زنان در حرمسرا به سرآمد ، نوبت آن است كه طرز مراقبت و محافظت آنان هنگامى كه به سفر يا گردش يا ديد و بازديد مىروند گفته شود . وقتى زنان مهتران جاه‌مندان ارشد قصد رفتن به جايى از خانه دارند ، و اين كار منحصرا در شب صورت مىگيرد ، عده‌اى از سواركاران صد قدم جلوتر ، و گروهى از سواركاران صد قدم دور تر به دنبال آنان حركت مىكنند . و دمادم قرق مىزنند : قرق ، قرق . اين لفظ تركى و به مفهوم منع ، قدغن ، مىباشد ، و در اين مورد بخصوص به معنى دور شويد ، هيچ كس نزديك نشود مىباشد . در ذهن ايرانيان اين صدا و اين كلمه اثر و سابقه‌اى وحشت آفرين و بيم‌انگيز دارد ، و چون هيچ‌كس نمىخواهد حتى دو بار آن را بشنود ، آنان كه اين صدا را مىشنوند چون شير زنجير گسسته و از بند جسته به نيروى هرچه تمام‌تر از نزديك آن گذرگاه مىگريزند . در فاصلهء ميان اين دو گروه سواران چند تن از خواجه‌سرايان در حالى كه آنان نيز بر اسب سوارند ، و هر يك چماق بلندى بر دست دارد حركت مىكنند تا بر سر كسانى كه از گذرگاه زنان محتشم دور نشده‌اند بكوبند . اما چنان كه پيش از اين اشاره كردم كم اتفاق مىافتد كه زنان مقامات طراز اول پيش از نيمه شب از حرم خارج شوند ، خواه به ديدن خويشان و بستگان خود بروند و خواه از خانهء آنان بازگردند .\r\nقرقى كه براى زنان حرم شاه بر پا مىشود به راستى وحشت‌انگيز و رعب‌آفرين است ، زيرا جان كسانى كه نزديك گذرگاه آنان و مكان ممنوع ديده شوند بر باد است .\r\nگستردگى ميدان ممنوع تا حدى است كه سياهى شتران حامل زنان زيباى\r\n\r\n","description":"","footnote":"","page_name":" 1325 ","page_number":21},
  {"content":"\r\n\r\nحرم به چشم نمىآيد . اگر گذرگاه زنان حرم در شهر باشد همهء كوچه‌هاى مسير و تمام كوچه‌هاى طرف راست و چپ گذرگاه را قرق مىكنند ، و اين مراقبت را از آن به كار مىبرند كه كسانى به هر دليل در مكانهاى ممنوع نمانند ، و جانشان در معرض خطر و تلف نيفتد .\r\nاما اگر زنان حرم شاه قصد رفتن به ييلاق كنند نصف روز پيش از بيرون شدن ايشان تمام طول راه را تا فاصله يك فرسنگ از مردان خالى مىكنند . اين كار وسيلهء يك دسته افراد مسلح به نام قرقچى انجام مىگيرد . قرق‌چيها زير فرمان تفنگچى آقاسى انجام وظيفه مىكنند ، و دستور قرق كردن راه را خواجه سرا وسيلهء رئيس كشيك حرمسرا به تفنگچى باشى ابلاغ مىكند . قرق‌چيها روز پيش از حركت كردن حرمسرا طىّ راه رفت و آمد مىكنند ، و جار مىزنند كه مردان از فلان ساعت نبايد از خانه بيرون بيايند ، زيرا حرم شاه از اين‌جا مىگذرد ، و اگر مردى بر خلاف فرمان مقاومت و عمل كند و ديده شود در دم كشته مىشود ، و نه تنها مأمور مسؤول نيست بل‌كه تشويق هم مىشود .\r\nدو ساعت پيش از بيرون شدن زنان حرم قرق‌چيها به ييلاق مىآيند و چند تير رها مىكنند تا مردان به شنيدن صداى آن هر جا كه هستند اعم از شكاف كوهها يا حفره‌ها به خانه پناه ببرند . مردم ايران با مفهوم صداى تير در چنين موارد آشنا مىباشند ، و در ذهن آنان همان مقصود را مىنمايد كه در جاهاى ديگر صداى تير توپ آشكارا مىكند .\r\nخواجه‌سرايان نيز يك ساعت جلوتر به دهكده مىروند ، آنان نيز جار مىزنند كه اگر مردى در محلهاى ممنوع ديده شود بىدرنگ به قتل مىرسد .\r\nبارها چنين وحشيگريها و اتفاقات بدفرجام روى نموده و جانها به باد رفته است . مىگويند زمانى كه شاه عباس ثانى در سفر بود يك تن از آن دسته نوكرانش كه مأمور برپا داشتن چادرها بودند چون خسته و فرسوده شد زير يكى از چادرهايى كه به كمك او براى سكونت زنان حرم برپا شده بود لميد تا وقتى كه همكارانش همهء چادرها را برافراشتند برخيزد و برود . اما از بدبختى از بسيارى خستگى به خوابى سنگين فرو رفت . خواجه سرايانى كه به مثابهء پيش قراول بودند به آن‌جا رسيدند ، و وى را خفته ديدند . آن بيچارهء برگشته بخت را در همان قالى كه روى آن خفته بود پيچيدند و چندان ماليدند و غلتاندند كه جان سپرد . به سخن ديگر زنده به گور شد .\r\n\r\n","description":"","footnote":"","page_name":" 1326 ","page_number":22},
  {"content":"\r\n\r\nدر حادثهء ديگر يكى از سربازان سوار به هنگامى كه جار قرق زده شده بود در محلى از كوه خفته بود و آن صدا را نشنيده بود . به وقت چاشت در ساعتى كه سوار بر اسب از محلّ ممنوع مىگذشت سياهى و شبح حرمسراى شاه در نظرش آمد ، اما چون راه خلوت و خالى از رفت و آمد بود آنچه را از دور مىديد در نظرش روشن نبود . چون لختى جلوتر رفت و حقيقت را دريافت به تندى از اسب فروجست ، سر را در كلاه خود فرو برد ؛ پارچه‌اى را چند بار دور سرش پيچيد و روى زمين دراز كشيد . اما اين تدبيرها كه براى نجات خود انديشيده بود و به كار برده بود هيچ سود نبخشيد . زيرا همين كه خواجه‌ها وى را ديدند بدنش را قطعه قطعه كردند .\r\nدر زمان پادشاهى شاه صفى پيرى شوريده حال كه بر او ظلمى فاحش شده بود و همهء داراييش را از دست داده بود به اميد دادخواهى بر آن شد هنگامى كه شاه و حرمش از كوى او مىگذرند عرض حالش را به وى تقديم كند . او بر اين گمان بود چون پير و عمر پيموده است وى را همانند خواجگان مىشمارند . اما گمانش بر خطا بود زيرا همين كه شاه صفى وى را ديد بدنش را با دو ضربت پيكان سوراخ كرد و از بند زندگى و بىچيزى رهاند .\r\nمن زمانى به دربار شاه حضور مىيافتم كه شاه و حرمش زود به زود و مىتوان گفت هر روز از حرمسرا بيرون مىشدند . شاه جوان بود و تازه به پادشاهى نشسته بود .\r\nپيش از آن هرچه زيسته بود بىآن كه جز از مادر و پدر و معشوقگانش كسى يا جايى را ديده باشد روزگارش را در كاخ گذرانده بود ، و اكنون كه به جاى پدر بر تخت سلطنت برآمده بود و آزادى تمام يافته بود به جبران محروميتهاى گذشته بر آن بود به مراد دل خود و معشوقه‌هايش بكوشد ، و مهم‌ترين هوسش ديدن سراسر شهر و گردش در كشتزارها و ديه‌ها و آباديها بود . چون اين سير و سياحت همواره مستلزم برقرارى قرق بود از سر ناچارى دوبار در خارج خانه خوابيدم ، و يك‌بار نيز نيم شب از خانه بيرونم كردند . زيرا زمانى كه هوس سير و سياحت در سر زنان شاه مىشكفد مردان را بدين‌سان از بستر و خانهء خويش بيرون مىكشانند كه از گذرگاه حرم شاه دور باشند ، و به اين نمىانديشند كه باران يا برف يا تگرگ مىبارد ، يا از سرما سنگ مىتركد .\r\nمردان بايد دور شوند و گرچه ناچار باشند پا در منجلابهايى نهند كه تا زانو در لجن فرو روند . آرى ، بايد افراد ذكورى كه از هفت سال بيش دارند و گرچه بيمار و بسترى باشند بگريزند . اگر زنانى در خانه هستند سرا را به آنان بسپارند ، و گر نه درش را\r\n\r\n","description":"","footnote":"","page_name":" 1327 ","page_number":23},
  {"content":"\r\n\r\nببندند و بروند .\r\nبرخى مردمان پيرمردان زمينگير و بيماران را ميان زنان مىخوابانند ؛ اگر كارشان پوشيده ماند حادثه‌اى روى نمىدهد ، اما اگر رازشان آشكار گردد خطرها دارد .\r\nزمانى كه من از آن سخن مىگويم دوبار چنين دشواريها در اصفهان اتفاق افتاد ، اما در دو سال اوّل سلطنت اين پادشاه ، در آبادىهاى پيرامن شهر بتخصيص در جلفا هر ده دوازده روز يك بار ، اين مشكل بزرگ روى مىنمود ، ولى از آن پس اندك اندك اين هوسهاى سركش عشق‌آميز كه شاه را همواره در برابر دلبريها و افسونكاريهاى معشوقه‌هايش وادار به تسليم مىكرد كاسته شد ، و سرانجام آن پرىرويان آشوبگر را به ماندن در حرمسرا و بيرون نرفتن از آن عادت داد .\r\nوقتى پادشاه خيمه به صحرا زده و قصد بازگشتن دارد ، دستور حركت حرم نصف روز زودتر اعلام مىشود ؛ و چون آن ساعت فرارسد افراد اردو پس از خواباندن چادرها بر اسب سوار و از آن محل دور مىشوند ، و چون زنان حرم از اردوگاه دور شدند افراد به جايگاه خويش بازمىگردند . آنان چادرها و ديگر چيزها را چنان كه نهاده‌اند و رفته‌اند مىبينند .\r\nگفتنى است كه حرم را شب هنگام ، و از راهى جدا و دور از راه اصلى باز مىگردانند ، و من اين رسم را در زمان پادشاهى شاه عباس دوّم ديده‌ام .\r\nدر دوران سلطنت جانشين اين پادشاه نه تنها مردان بل زنان را از نزديك گذرگاه شاه و حرمش دور مىكردند تا مبادا يكى از زنان تماشاگر شيفته و فتنهء شاه شود . اين ممنوعيّت از آن ناشى شد كه هر زمان شاه در جلفا به گردش مىآمد گروهى از زنان ارمنى با آرايش تمام ، بعضى به دستاويز تقديم عرضحال شوهرشان ، و برخى به بهانهء تماشاگرى بر سر راه شاه مىآمدند و به دلبرى مىپرداختند ، مگر شاه آنان را ببيند و به معشوقى برگزيند . مىگويند شاه عباس دوم بدين‌گونه به دام عشق يك زن جوان ارمنى گرفتار آمد . او دختر خواجه وارطان داروغه جلفا ، و همسر يكى از بزرگان اين شهرك بود . شوهر اين زن از دو سال پيش به سفر رفته بود ، و وقتى شاه و اهل حرمش به خانهء او پا نهادند زن جوان چنان به دلبرى و افسونگرى از آنان پذيرايى كرد كه پادشاه مفتون و دلباختهء ظرافت و ملاحت وى گرديد ، و او را ربود . مىگويند اين تنها موردى است كه يكى از شاهان ايران زنى شوهردار را تصاحب كرده ، و به خود\r\n\r\n","description":"","footnote":"","page_name":" 1328 ","page_number":24},
  {"content":"\r\n\r\nاختصاص داده است .\r\nاين حكايت را نيز شنيده‌ام كه يك روز پيش از آن كه گرد آمدن زنان در گذرگاه شاه و حرمش ممنوع شد ، گروه بسيارى از زنان جوان و زيباى جلفا در حالى كه هر هفت كرده آرايش كرده بودند چنان كه بكوشند شاه را به دام عشق خود گرفتار كنند به دنبالش مىدويدند . در اين هنگام يكى از زنان حرم با صداى بلند خطاب به آنان گفت : اى كرشمه سازهاى بىآزرم ، اى لوندهاى بىشرم ، آيا براى هر كدام شما يك شوهر بسنده نيست كه مىخواهيد نظر تنها شوهر چهارصد زن را به سوى خود جلب كنيد ، و حال آنكه ما خود يكان يكان مىكوشيم به رغم ديگران وى را براى خود نگهداريم .\r\nهنگامى كه اهل حرم شاه با وى بيرون مىروند همگى سوار بر اسب مىشوند .\r\nگرچه غالبا نظرشان گردش كردن است ، اما گاهى براى پيدا كردن دختران جوان و زيبا نزد ارمنيها مىروند . رسم ارامنه اين است كه دختران خود را در خردسالى حتى هنگامى كه شيرخواره‌اند نامزد مىكنند ، از اين‌رو در چنين مواقع آنان را پنهان مىدارند زيرا رسم بر اين است كه هيچ كس نبايد به دخترى كه نامزد دارد عشق بورزد .\r\nهوس شاه در طلب دختران زيبا و دلارام غالبا ناراحتيها و دشواريهاى زياد براى خانواده‌هايى كه دختران خوبرو و دلستان دارند و آنان را پنهان مىكنند به بار مىآورد ، زيرا بعضى از ارامنهء كژطبع بدآرام خبر مىدهند كه فلان كس دخترش را پنهان كرده ، و آنان كه شريرتر و فتنه‌انگيزترند محلّ اختفاى دختران را نيز مىنمايند .\r\n\r\n","description":"","footnote":"","page_name":" 1329 ","page_number":25},
  {"content":"\r\n\r\n\r\nفصل چهاردهم خواجه‌ها\r\nايرانيان به خواجه‌سراها خواجه مىگويند ، و اين لفظ به معنى عمر پيموده ، و مرد كهن است ، و از اين‌رو آنان را بدين نام مىخوانند كه يا مانند افراد تجربت آموخته و سرد و گرم روزگار چشيده امور داخلى خانه‌هاى اربابان خود را نظم و ترتيب مىدهند ، و به برخى مسائل رسيدگى مىكنند ، و خواه از نظر اين كه همانند پيران و از توان‌افتادگان قادر به تمتع بردن از زنان نمىباشند .\r\nشمار خواجگان در سراسر ايران بسيار است ، و مىتوان باور كرد كه اينان در حقيقت بر خانواده‌ها ، و به معنى عام‌تر بر جامعهء كشور ايران حكومت مىكنند . زيرا در همهء خانه‌هاى اعيان و درباريان حضور دارند و مورد اعتبار و اطمينان مىباشند . به طورى كه حفاظت داراييها و نظارت بر همهء امور مهم سپرده به ايشان است .\r\nزنان جاه‌مندان و بزرگان بتخصيص زير مراقبت و ولايت خواجه‌سرايان مىباشند ، و آنان بر بيرون شدن و درآمدن زنان به حرمسرا كه مىتوان گفت زندان ايشان است نظارت كامل دارند ، و همه جا حتى هنگامى كه حمّام يا به ديدن بستگان خود مىروند آنان را همراهى مىكنند . با اين همه حقّ ورود به اتاق اختصاصى آنان را وقتى كه تنها هستند ندارند .\r\nخواجه‌سرايان در خانه‌هاى بزرگان و چاه‌مندان سمت للگى و آموزگارى بچه‌هاى آنان را نيز دارا مىباشند . به آنان خواندن ، نوشتن ، تعليمات دينى و مقدمات علوم را ياد مىدهند و هنگامى كه ايشان به معلمانى داناتر نيازمند شدند خواجه‌ها سمت للگى ايشان را درمىيابند و دقيقه‌اى از مراقبتشان غافل نمىمانند . پسران پادشاه كه پيش از سلطنت يافتن هرگز اجازه بيرون شدن از حرمسرا را ندارند به وسيلهء\r\n\r\n","description":"","footnote":"","page_name":" 1330 ","page_number":26},
  {"content":"\r\n\r\nخواجه‌سرايان خواندن و نوشتن مىآموزند و جز آنان مربى و معلمى ندارند .\r\nمن خواجه‌سراهاى دانشمند و هنرمندى ديده‌ام كه در حرمسراى شاه خدمت مىكردند . بعض آنها در برخى فنون مهارت داشتند . پادشاه فقيد از نوباوگى به هنر رسم و نقاشى آشنا شده بود . وى مدل تراش بسيارى از جواهرات را كه به دست خود كشيده بود مدت زمانى پيش از مرگش به من داد ، و سفارش كرد به هر كس كه پرسيد آنها ترسيم كيست بگويم شاه ايران كشيده است . اين رسمها و نقشها كه با قلم مو نقش شده بود چنان زيبا و به كمال بود كه گفتى نقاشى چيره‌دست كشيده است . وى همچنين در كنده‌كارى و نقش‌آفرينى روى سنگ و چوب مهارت داشت ، و اين هنرها را از خواجه‌هاى دربار آموخته بود . امّا چون همهء خواجه‌ها داراى استعداد هنرى ، فنى ، علمى ، و نيروى جسمانى كافى نمىباشند ، غالبا در خانه‌هاى اعيان و بزرگان خدمتگرى مىكنند ، و وسايل و لوازم زندگى آنان را مىخرند .\r\nبهاى خواجه‌هاى هشت تا شانزده ساله به نسبت هوش و استعداد و رفتار و اندام خوشى كه دارند ، و دانش و ادب و هنرى كه آموخته‌اند به تفاوت هزار تا دو هزار فرانك است ؛ و خواجه‌هايى كه عمرشان بيشتر است كمتر خريدار دارند . آنان را در طفلى مثلا هنگامى كه هفت تا ده سال دارند اخته مىكنند ، و از آن پس هرچه زودتر مىفروشند . خواجه‌ها ارباب خود را عوض نمىكنند ، زيرا همين كه به تملّك كسى درآمدند ، و پا در خانهء آنان نهادند ارباب بنا به مصالح و خواسته‌هاى خود به وظايفشان آشنا مىكند و عادت مىدهد ، و اگر لازم شود از تنبيه كردنشان نيز خوددارى نمىورزد . از روى ديگر چون خواجه‌ها درمىيابند و مىپذيرند چون برده و زرخريد مالك خود مىباشند ، براى تأمين آسايش نسبى خود جز فرمانبردارى به صدق و ارادت ، و تن به رضا دادن چاره ندارند . و غير اتّخاذ اين روش به هيچ روى قادر به جلب اعتماد و اطمينان وى نمىباشند . از اين رو چندان به حسن خدمت و تحصيل رضاى وى مىكوشند كه پس از مدتى نه تنها جاى خود را ميان آن خانواده باز مىكنند ، بل‌كه در بسيارى موارد و امور حقّ شركت و دخالت مىيابند .\r\nبيشتر خواجه‌ها را از هند يا سواحل مالابار  Malabar  مىآورند . رنگ اين خواجه‌ها فلفل نمكى يعنى متمايل به سياه و سفيد است ؛ و رنگ خواجه‌هايى كه از سواحل بنگال مىآورند زيتونى است . خواجه‌هاى سياه حبشى و از ديگر نقاط افريقا مىباشند . خواجه‌هاى سفيد پوست گرجى و چركسى كم‌اند ؛ تنها شاه خواجه‌هاى\r\n\r\n","description":"","footnote":"","page_name":" 1331 ","page_number":27},
  {"content":"\r\n\r\nسفيد پوست دارد . شاهزاده خانمهايى كه شاه از اين خواجه‌ها به آنان بخشيده است نيز داراى خواجه‌هاى سفيد پوست مىباشند ؛ و من در خانه ديگر بزرگان هرگز خواجهء سفيد پوست نديده‌ام .\r\nدر خانه و حرمسراى جاه‌مندان عالى مقام شش تا هشت خواجه خدمت مىكنند . بزرگان درجهء پايين‌تر سه يا چهار ، و دولت‌مندان دو خواجه دارند . شمار خواجه‌هاى پادشاه از سه هزار نفر درمىگذرد . بيشتر اين خواجه‌ها در كاخ و بقيه در ديگر سراهاى متعلق به او كه در هر جاى شهر است خدمت مىكنند .\r\nبدگمانيها و بىاعتماديهاى مردان مشرق زمين نسبت به زنان خود موجب ابداع اين عمل غير طبيعى و وحشيانه است . اما اگر در ابتدا خواجه‌ها را فقط براى نگهبانى زنان به كار مىگماردند ، اكنون در موارد و امور مهمّ ديگر نيز از وجودشان استفاده مىكنند .\r\nخواجه‌ها بر اثر دگرگونى خاصى كه در وجودشان پديد آمده افرادى آرام طبع‌اند . هوسهاى پست و ناهنجار و تعلقات عاشقانه كه مؤثرترين عوامل آشفتگيهاى روحى و جسمى و سركشيهاست در ايشان خاموش شده ، غالبا بردبار ، شكيبا و بيش از مردان ديگر ملايم و مردم گرايند . از روى ديگر چون بار سنگين و پر مسؤوليّت زن داشتن و تربيت كردن فرزند بر دوششان نيست ، و از انديشيدن به رنج‌منديها و دشواريهاى آن آزادند ، خاطرى آسوده دارند . آنان نه پدر و مادر و خويشاوندان و بستگان خود را مىشناسند و نه زادگاهشان را ؛ بنابر اين تنها كوشش ايشان مصروف پرورش و تقويت جسم خود مىباشد ، و جز اين هيچ انديشه و آرزو ندارند . در اين صورت طبيعى است كه بيش از ديگر مردان به كار خويش دلبستگى ، و به افراد خانواده‌اى كه در آن خدمت مىكنند پيوستگى دارند .\r\nخواجه‌ها نسبت به هم علاقه ندارند ؛ زيرا افزون بر موجبات و عوامل ديگر نه شوق و جاذبهء يافتن آشنا و همدل دارند ، و نه فرصت آن را ؛ و آنچه من دربارهء خواجه‌ها آوردم بيشتر در مورد خواجه‌هاى ايران صادق است . زيرا باور آنان اين است كه همانند بردگانى هستند كه آنان را از دنياى ديگر به اين كشور آورده‌اند . از اين‌رو همهء آرمانها ، آرزوها و فعاليّتهاى آنان در جلب رضاى اربابشان متمركز مىگردد ، و به دلايلى كه گفته شد آنان محيل‌تر ، تودارتر ، رازدارتر ، محتاطتر از ديگر مردانند ؛ اما در عوض اين محاسن دل سنگ‌تر ، كينه‌توزتر و رياكارترند . هر چند در سيروپدى\r\n\r\n","description":"","footnote":"","page_name":" 1332 ","page_number":28},
  {"content":"\r\n\r\n Cyropedie \r\nآمده كه خواجه‌ها افرادى وفادارتر و پركارتر و دليرتر از بسيارى مردانند به ندرت فعاليت و همت در آنان ديده مىشود .\r\nچنان كه پيش از اين اشاره كرده‌ام بعضى برآنند كه در برخى خواجه‌ها نيرو و هوسهاى جنسى تجلى مىكند ، و ميل عشق‌ورزى و آميزش با زنان در آنان نمايان مىگردد . زيرا وقتى خواجه‌اى امارت و دستگاه مىيابد - و اين امر كم اتفاق مىافتد - براى خود حرمسرا در وجود مىآورد . من در اين مورد نمىتوانم نظر قطعى بدهم زيرا اين دليل را براى اثبات اين دعوى كافى نمىدانم از روى ديگر برپا داشتن حرمسرا به هر صورت كارى دشوار نيست ، و اصولا حرمسرا در نظر ايرانيان كانونى مقدّس و محترم است . هيچ كس حقّ درآمدن در آن ندارد ، و هيچ مردى بدون داشتن حرمسرا نه از زندگى نصيبى مىبرد و نه آسوده و در آسايش است . آنچه مىتوانم در اين مورد به تحقيق بگويم اين است كه در مشرق زمين زنان حرم تا حدّ مرگ از خواجه‌سرايان بيزار و متنفرند ، زيرا خواجه‌ها مانند آرگوس  Argus  دائم مواظب كردار و گفتار و رفتار آنان مىباشند .\r\nدر پايان اين مقال مىافزايم كه عمل اخته كردن سخت رنج‌مند و دردآور است . معمولا اين عمل را روى پسران كم سال انجام مىكنند تا هم مطمئن‌تر و هم كم دردتر باشد . زيرا اخته كردن پسرانى كه بيش از پانزده سال دارند كارى خطرمند است ، و از هر چهار نفر يكى بيشتر جان به در نمىبرد . بهبود زخم عمل اخته شش هفته مدت مىگيرد .\r\n\r\n","description":"","footnote":"","page_name":" 1333 ","page_number":29},
  {"content":"\r\n\r\n\r\nفصل پانزدهم هيأت روحانيان\r\nمن اين فصل را مىتوانستم به نام حكومت جامعه روحانيان بنامم اگر اين جامعه داراى حكومتى جدا از حكومت سياسى بود . زيرا همهء دادرسيها و امور شرعى در دست قاضى است ؛ به سخن ديگر قوهء قضائيه مركب از جامعه روحانيون مىباشد ؛ زيرا ايرانيان بر اين اعتقادند كه تنها اين گروه بنا بر اراده و مشيّت ربّ جليل حقّ دخالت در امور قضاوت را دارند ، و چنان كه من به مناسبت در آغاز اين مجلّد آورده‌ام بر حسب عواملى خاص حقوق شرعى و مدنى با هم اختلاط و امتزاج يافته ، بنابر اين من نيز ناچارم براى بيان اين موضوع عنوان حقوق مدنى را به كار بگيرم .\r\nجامعهء روحانيان ايران متشكل از آية الله بزرگ ، حجة الاسلام ، قاضى ، و مفتى است ، و قضاوت در امور مدنى و حقوقى وظيفهء ايشان مىباشد ، چنان كه در جامعه يهوديان همين مقررات جارى است ؛ و من به ترتيب مقام و شغل به شرح وظايف و مسؤوليتهاى آنان مىپردازم .\r\nآية الله با مجتهد اعظم صدر « 1 » ناميده مىشود . اين كلمه عربى و به معنى بالاتنه ، خاصه آن قسمت بدن است كه ما سينه مىگوييم ، اما مجازا به مفهوم عالى جاه ، جاه‌مند است كه اصطلاحا صدرنشين مىگويند ، يعنى نشسته در بالاى مجلس\r\n\r\n\r\n","description":"","footnote":"\r\n( 1 ) - صدر جز اين چندين معنى دارد ، از جمله سمت كسى كه قضات و متوليان موقوفات را معين و منصوب مىكند ؛ ركن اول مصراع هر بيت ؛ اول و عنوان نامه ، مرقد ، روضه ، تربت ، مجلس ، محفل ، بالاى مجلس ، پيشگاه ، رئيس ، مهتر ، سرور ، سيّد\r\n گر به صدر او درآيد سائلى عريان چو سير * با حرير و حلّه تو بر تو رود ، همچون پياز \r\n","page_name":" 1334 ","page_number":30},
  {"content":"\r\n\r\nسدرة المنتهى « 2 » كه به مفهوم مرتفع‌ترين نقطهء فضا و هستيهاست ، همچنين كنايتى است به زره ، و اين اشارت دور از ذهن نيست زيرا سينه جايگاه و سپر حفاظت دين مىباشد . در نظر ايرانيان بيشتر از آنچه مفتى در عثمانى اختيار و قدرت دارد ، صدر توان‌مند و مقتدر است و وى را پادشاه و حاكم امور مذهبى و حقوقى ، شيخ ، قبله‌گاه واقعى ، قائم مقام پيغمبر و نايب امامان - خلفاى نخستين مىدانند . همهء مؤمنان ايران بر اين باورند كه سلطه و حكومت افراد جدا از جامعهء روحانيّت و اهل ايمان غصبى است ؛ و حكومت مدنى حقّ مسلّم صدر و ديگر روحانيان است ؛ و براى اثبات دعوى خويش مىگويند كه حضرت محمد هم رسول خدا و هم شاه بود ، و پروردگار هم ، سررشته امور مادى و معنوى جامعهء مسلمانان را به دست وى سپرده بود .\r\nاما بيشتر مردم بر اين اعتقادند كه حكومت و فرمانروايى افراد غير مذهبى مباين دين نيست ، زيرا شاه سايه و جانشين خدا و پيغمبر است و مردمان را به صراط مستقيم رهبرى مىكند ، و صدر و ديگر افراد جامعهء روحانيت نبايد وظايف خاصى را كه بر عهده دارند با امورى كه اهل سياست مسؤول آن مىباشند بياميزند . افزون بر اين امور قضا ، همچنين بسيارى از امور دين از وظايف سلطنت مىباشد . اين عقيده بر نظريه‌اى كه تنها جامعهء روحانيت از آن پيروى مىكنند فاضل‌تر است ، اما شاه و وزيران و\r\n\r\n\r\n","description":"","footnote":"\r\n صدرى كه جز به صدر بزرگيش * اقبال را مقام و وطن نيست ( مسعود سعد ) \r\n نه هركس سزاوار باشد به صدر * كرامت به فضل است و رتبت به قدر ( سعدى ) \r\n چون به راه مكّه خاقانى به يثرب داد روى * پيش صدر مصطفى حسّان دوران ديده‌اند \r\n( خاقانى )\r\n( 2 ) - سدرة المنتهى گرچه از نظر معنى خيلى دور از صدر نيست ، اما از جهت لغوى با آن تفاوت زياد دارد كه به معنى درختى است بسيار ستبر واقع در آسمان هفتم . بنا به روايت ، حضرت رسول هنگام معراج آن را ديد . اين زيباترين چيزهايى است كه پروردگار آفريده ، و چنان بزرگ است كه يك برگش سراسر زمين را مىپوشاند . سلسبيل زير اين درخت بزرگ واقع است ، و از آن دو رودخانه رحمت و كوثر جريان مىيابد .\r\n منّت سدره و طوبى ز پى سايه مكش * كه چو خوش بنگرى اين سرو روان اين همه نيست \r\n","page_name":" 1335 ","page_number":31},
  {"content":"\r\n\r\nدرباريانش با اين كه در اين باب لب به سخن گفتن نمىگشايند فارغ از اين بحثها ، همچنان به قدرت تمام بر كليّهء امور حكومت مىكنند . به سخن ديگر امور معنوى زير نفوذ امور مادى قرار گرفته و بىهيچ دشوارى جريان دارد ؛ در حالى كه در قرنهاى نخستين پس از ظهور اسلام بر خلاف امروز ، امور مادى زير نفوذ امور معنوى قرار داشت ، و صدرها و جامعه روحانيت بر هر دو حكومت مىكردند ، و جز احكام قرآن هيچ قانونى معتبر نبود . از آن پس امامان دوازده‌گانه كه پسران پس از پدران متعاقب هم امامت يافتند قرآن را تفسير كردند ، و چكيده و نتيجهء آن تفاسير كه فقه اسلامى نام گرفت ، و محتوى قوانين و احكام مدنى و دينى است ، مجموع قوانين كلّى ايرانيان را تشكيل مىدهد . به سخن ديگر قوانين مدنى و دينى ايرانيان به‌هم آميخته است و ميان آنها جدايى نيست .\r\nبنا بر آنچه گفته شد صدر در قضاوت كلّيهء موضوعاتى كه با امور معنوى رابطه داشته باشد اختيار نام دارد ، همچنين بر همهء امور موقوفات و چگونگى عمل ناظران آن نظارت مىكند و متصدّى و مسؤول آنهاست . امّا وى رأسا و مستقيما املاك موقوفه را در تصرف ندارد ، و ديوان محاسبات در امور آن اعم از تقسيم و اداره كردنشان دخالت مىكند . با اين همه پيش از آن كه شاه كلّيهء امور موقوفات را به اختيار خود بگيرد صدر و در غيابش معاونش آن را اداره مىكرد . گفتنى است از زمانى كه پادشاه امور موقوفات را در اختيار خويش گرفت در آن آشفتگيها و بىنظميها در وجود آمد ، زير وى به پاداش هديه‌هايى كه به او داده مىشود توليت قسمتى از موقوفات را بر تقديم كنندهء هديه واگذار مىكرد . شاه عباس ثانى به تدبير جلو اين بذل و بخششهاى بىجا و آشفتگيهاى حاصل از آن را گرفت ، و چون اصولا با نفوذ و قدرت صدر در امر موقوفات مخالف بود تصميم كرد اين مقام را به طور كلى از ميان بردارد . بدين منظور هجده ماه پيش از مرگش صدر را به سمت صدر اعظم دربار خود انتخاب كرد و عملا مقام وى حذف شد . اما پسر و جانشينش چون به سلطنت رسيد نقشه و هدف پدرش را پيروى و دنبال نكرد و امور مربوط به صدر را به دو قسمت جداگانه تقسيم نمود و هر قسمت را به يكى از دو صدر سپرد . صدر خاصه مسؤول ادارهء امور خالصهء دولتى ، و صدر عامه مأمور تنظيم كارهاى موقوفاتى شد كه اشخاص مختلف وقف كرده بودند .\r\nاين تقسيم مقام مايهء كاهش قدرت و نفوذ صدر شد ؛ و گفتنى است كه مرتبت و مقام صدر خاصه از آن صدر عامه بسى بالاتر است . و قبل از آن كه اين مقام به دو شعبه\r\n\r\n","description":"","footnote":"","page_name":" 1336 ","page_number":32},
  {"content":"\r\n\r\nتقسيم گردد متصدى آن را صدر موقوفات مىناميدند .\r\nموقوفه از كلمهء وقف اشتقاق يافته كه به معنى غير محلّى ، دور افتاده ، پابرجا ، و به عبارت ديگر چيزى است كه نمىتوان در آن تغيير و تبديل به عمل آورد ، و دخل و تصرّف در آن كرد ؛ و در اصطلاح دينى چيزى است كه نذر مسجد و اماكن مقدس و اعمال مذهبى مىشود .\r\nاين دو صدر هريك دفتر و محكمه‌اى جداگانه دارد . گرچه مقامشان برابر است ، اما صدر خاصه چون مسؤول و متصدى موقوفات سلطنتى است سازمان مفصل‌تر و دستگاه مجلل‌تر و وسيع‌تر دارد ، و در جمع جاه‌مندان و بزرگان كشور صاحب دومين مقام است ، و در هر مجلس رسمى در طرف چپ پادشاه مىنشيند ، و صدر عامه زير دست وى قرار مىگيرد ، و جاى صدر اعظم در طرف راست پادشاه است . اين هر دو در همه مجالس رسمى حضور مىيابند ، اما معمولا زياد نمىمانند ، و همين كه شاه دستور داد جام شراب را به گردش يا ادوات موسيقى را به نوا درآورند ، آنان از مجلس بيرون مىشوند . زيرا در دين اسلام خوردن شراب و شنيدن موسيقى حرام است . شاه براى اين‌كه آنان مدتى بيشتر در مجلس بمانند از خوردن شراب خوددارى مىورزد ، يا وقت ميگسارى را تغيير مىدهد .\r\nسومين شخصيت مذهبى و قضايى شيخ الاسلام است كه از دو كلمهء عربى شيخ و اسلام تركيب شده است . شيخ لقبى است كه رؤساى روحانيت و بزرگان قبايل و طوايف را بدان مىنامند « 1 » ، و اسلام به معنى تسليم و تمكين و حرمتى است كه با حضور ذهن و اعتقاد صافى نسبت به احكام و اوامر خدا رعايت مىكنند . اين كلمه به مفهوم و به جاى دين نيز به كار مىرود ، و اصولا هر دو به يك معنى است .\r\nشيخ الاسلام داور همه دعاوى مدنى ، و كليّهء اختلافاتى است كه به نوعى با قوانين مدنى پيوستگى دارد . در كشورهايى كه پيروان دين اسلام بر پيروان ديگر اديان فزونى دارد نخستين داور قاضى است ، و در سازمانهاى روحانى پيش‌بينى شده كه مقام شيخ الاسلام ما دون مرتبت قاضى باشد . چنان كه در كشور عثمانى نيز چنين است . اما چون صاحبان مقام شيخ الاسلامى در دربار به جهاتى اعتبار و نفوذ زياد\r\n\r\n\r\n","description":"","footnote":"\r\n( 1 ) نوشته‌اند شيخ هفتاد معنى دارد . از آن جمله است : كثير العلم ، كثير السن ، كثير الاولاد ، كثير السفر ، كثير الهال\r\n","page_name":" 1337 ","page_number":33},
  {"content":"\r\n\r\nيافتند و هرگونه قضاوت را به خود اختصاص دادند ، اكنون مقام و نفوذشان از قاضى بسى افزون‌تر است ، و احكامشان جنبهء قانونى دارد و معتبر مىباشد .\r\nحدود امور قضايى در ايران مبهم است ؛ با وجود اين هرگز ميان مصادر قضا تضاد و اختلافى حاصل نمىشود زيرا قضات معتبر آن گروه از همكاران خود را كه شهرت و اعتبارشان كمتر است به پيروى خويش ناچار مىكنند ، و به هر سو كه خواهند مىكشانند . در چنين احوال دربار نه تنها در رفع اين آشفتگيها و نابسامانيها گامى پيش نمىنهد ، و در صدد اصلاح معايب نيست ، بل‌كه خود قوىترين عامل و مسبّب اين آشفتگيها و نابسامانيهاست و همهء آنان را زير نفوذ خود مىدارد ، زيرا طبيعة مايل نيست عوامل قدرت و صاحب نفوذ را در برابر خود ببيند ، و مىكوشد رتق و فتق همهء امور مهم را خود انجام دهد ، و توفيق مىيابد . زيرا تضاد روحانى و مدنى در مواردى رو در روى هم مىايستند و به حقوق يكديگر تجاوز مىكنند . چنان كه ميان شيخ الاسلام و قاضى بعضى مواقع دربارهء برخى مسائل اختلاف و تصادم حاصل مىشود ، و گرچه هر دو منحصرا مسؤول امور روحانيت مىباشند متقابلا محاكم مدنى را زير سلطه و فرمان خود دارند . چنان كه هم اكنون به طور كلى امور مدنى زير نظر آنان اداره مىشود .\r\nوسيله‌اى كه اين دو گروه براى پيشرفت مقاصد خود به كار مىبرند قرآن است . آنان به مردم تفهيم و تلقين مىكنند كه قرآن مبيّن همه حقوق است ، قرآن فرقان است يعنى خوبيها و بديها را از هم جدا مىكند ، و درست و نادرست را مىنماياند ، و جامعهء مسلمانان جز آنچه در اين كتاب آسمانى آمده قانونى ندارند ، و تنها روحانيان آن ديدهء بينا و دل آگاه دارند كه احكام مندرج در قرآن را درك و تفسير كنند .\r\nتحت اين اقوال و تصوّرات صدرها يا مجتهدان اعظم سخت مىكوشند كه كليّهء دعاوى مدنى را به محاكم خود بكشانند ، و هيچيك آنان حقّ استيناف به محكمه ديگر نمىدهد ، و تنها ديوان بيگى يا ديوان عالى كه اعلاترين مراجع قانونى است حقّ رسيدگى به امور استيناف را دارد .\r\nدر روزگاران گذشته قاضى تنها دربارهء امور مدنى داورى مىكرد . در عثمانى مفتيها و فقيهان بزرگ داراى قدرت و اعتبار زيادند ، اما در ايران سلطه و نفوذ قاضيها از چند قرن پيش كاملا رو به كاهش نهاده و به عمد اندك اندك از قدرتشان كاسته‌اند تا نفوذ مقامات سياسى تحت الشعاع قدرت آنان قرار نگيرد ، و ايجاد مناصب\r\n\r\n","description":"","footnote":"","page_name":" 1338 ","page_number":34},
  {"content":"\r\n\r\nصدر و شيخ الاسلام به شرحى كه گذشت به منظور اجراى همين امر بود .\r\nصاحبان اين مناصب هم در ميان جامعه داراى احترام و منزلّ شايان مىباشند و هم عملا وظايف قاضى را انجام مىدهند . از جمله موجبات اعتبار صدرها و شيخ الاسلامها پيوستگى آنان با دربار مىباشد . زيرا اينان غالبا با دختران دودمان پادشاه پيوند مىكنند ، و اين رسمى است كه از زمانهاى قديم به‌جا مانده است .\r\nايرانيانى كه به سنين مذهبى خود پاىبند مىباشند ترجيح مىدهند براى رو به راه كردن امور دينى خود مانند وصيّت و پيوند زناشويى و طلاق به قاضيها مراجعه كنند ، اما ديگر مسؤولان امور شرعى براى فيصله دادن امور ديگر مردمان كاملا آماده‌اند و تقريبا همهء آنان را به محاكم خود جذب مىنمايند . با وجود اين چنان كه خواهم گفت اظهار نظر و رفع اختلافاتى كه ممكن است دربارهء قراردادى ميان دو نفر پديد آيد ، و امثال آن ، از جمله وظايف قاضى تواند بود . همچنين وى مجاز و موظف است چنان‌چه ميان دو تن بر سر مسائل حقوقى و مالكيّت اختلافى پيش آمد داورى كند و راى دهد .\r\nاما مفتى كه در امپراتورى عثمانى بسيار جليل القدر و صاحب نفوذ مىباشد ، و نظراتش در مورد امور دينى بسيار محترم است در سرزمين ايران بىآنكه دربارهء امور مدنى دخالت داشته باشد مرتبت و جايگاهى عظيم دارد . لفظ مفتى به معنى خداوند راى و حق قضاوت و سروش و اشاره به كسى است كه حكم قطعى مىدهد . از ديگر خصوصيات مفتى اين كه عالمانه به پرسشهاى دينى جوابهاى سخته و پرداخته مىدهد . به سخن ديگر حلّال مشكلات دينى و معنوى از جمله اعمال حد و ديگر مجازاتهاى گناهان كبيره در صلاحيّت مفتيان بود .\r\nمسلمانان پس از اين كه رهبر و پيشوايشان رحلت كرد به شاخه‌هاى مختلف تقسيم شدند ، و مهم‌ترين شعبات آن در دو كشور ايران و عثمانى تشكيل يافت . اين دو شعبه گرچه از احكام مشترك پيروى مىكردند ، و همان نظامات و تنسيقات قضايى معمول مىداشتند به منظور اين‌كه ميان آنان و فرقه‌هاى ديگر وجه تمايزى در ميان باشد ، و به آنان مجال ندهند از نو با آنان اختلاف بيشتر يابند در مشاغل و وظايف داورها تغييراتى دادند ، و به طور كلى همان امور قضايى را كه در امپراتورى عثمانى مفتى ، و در هند كيسى  Kasy  انجام مىدهد در ايران شيخ الاسلام بر عهده دارد . در حال حاضر وظيفهء اصلى مفتى ايران منحصر به امورى است كه رتق و فتق آنها به وى\r\n\r\n","description":"","footnote":"","page_name":" 1339 ","page_number":35},
  {"content":"\r\n\r\nارجاع مىشود . همچنين اظهار نظر دربارهء امورى كه با او مشورت مىكنند . وى بنا به مصلحت خويش مىتواند مشورت را بپذيرد يا استنكاف ورزد ، و معمولا فرد معتدل و مطلع و معتمدى بدين سمت منصوب مىشود . مفتى را شاه به كار مىگمارد ، و كسى را برمىگزيند كه آرام طبع ، مردم‌آميز و مردانه‌رو باشد . نه آتشناك و شتابناك و خودمدار . از آنكه چنان كه پيش از اين گفتيم اگر پادشاه جلو تصميمات حاد و تركتازيهاى ايشان را نگيرد ، با غير همكيشان خويش مدارا و سازگارى نمىكنند ، و يك فرد خارجى جرأت نمىكند حتى يك روز در ديار ايشان به سر برد . اينان همواره مىكوشند كه كيش خود را بر ديگران تحميل كنند .\r\nاين قاضيان همه در يك محل به قضاوت نمىنشينند ، بل‌كه هر يك در جايى جدا از ديگران محكمه دارد ، و اصحاب دعوى به قاضييى كه به او شناسايى و اعتماد بيشتر دارد مراجعه مىكند ، و در محضر وى به شرحى كه در فصل آتى مىآورم دربارهء ادعايش قضاوت مىشود . ديگر شخصيتهاى روحانى و مذهبى هيچ‌گونه حق قضاوت ندارند ، و مردم نيز متقابلا به اظهار نظر و رأى و قضاوتشان در امور مدنى وقعى نمىنهند ، زيرا چنان‌كه پيش از اين اشاره كردم قوانين عرفى و قضايى همواره نيروى مذهبى را به خاطر دعويها و معارضاتى كه نسبت به سلطنت و خودكامگييهاى شاه دارد تحت لوا و تبعيّت خود قرار مىدهد .\r\nاكنون به شرح و تفصيل موقوفات و نذوراتى كه اهل ايمان وقف اماكن مقدس و امور خيريه كرده‌اند و مقدار آن بسيار است ، مىپردازم . سعى بسيار كسان بر اين بوده كه من باور كنم ارزش همه اموال و املاك موقوفه افزون بر هشتصد هزار تومان يعنى معادل سى و شش ميليون است ، همچنين چند تن از قاضيهاى روى شناس و بلند نام مؤكدا به من يادآور شده‌اند كه قيمت املاك سلطنتى از هجده ميليون واحد پول رايج ما درمىگذرد . واقعيّت اينست كه بهاى املاك و مستغلات ديگران از اين مبلغ بسى كمتر مىباشد ، اما اهل تحقيق بر اين اعتقادند كه بسيارى از املاك و مستغلّات مذهبى ديگر نيز وجود دارد كه در حساب داراييهاى دينى به شمار نيامده است . براى اين كه بنمايم آنچه در مورد كثرت دارايى موقوفات گفته‌اند از راستى به دور نيست مىگويم كه در شرح زندگى شاه عباس ثانى آورده‌اند كه وى هنگامى كه از فتح شهر قندهار كه بر سر راه ايران به هند است بازمىگشت و به مشهد مركز خراسان يا باكتريان كه در آن‌جا يكى از باشكوه‌ترين مساجد آسياست رسيد خواست مبلغ\r\n\r\n","description":"","footnote":"","page_name":" 1340 ","page_number":36},
  {"content":"\r\n\r\nدرآمد موقوفات حضرت امام رضا كه يكى از دوازده امامان جانشينان پيغمبر است و در مشهد مدفون است بداند گرچه صورتى كه متصديان به وى ارائه كردند نادرست بود ، و بيش از دو سوم درآمدهاى واقعى را نشان نمىدادند . با وجود اين درآمد آستانه چندان زياد بود كه شاه پنج هزار تومان معادل دويست و بيست و پنج هزار ليور از آن كاست ، و با نگرش به كسر و حذف اين مبلغ مىتوان اصل درآمد موقوفات آستانه را دريافت .\r\nموقوفات در ايران جنبه تقدس دارد ، و اگر كسى حتى يك روز پيش از اين كه شاه داراييش را مصادره كند خانه يا ديگر مستغلاتش را وقف كرده باشد شاه نمىتواند آنها را تصرف و تملك كند . موقوفات معمولا مشتمل بر زمين ، خانه ، مستغلات عمومى مانند دكان ، كاروانسرا حمام و امثال اينها مىباشد ، و كليّهء مخارج مساجد و امور خيريه از درآمدهاى اين موقوفات تأمين مىگردد .\r\nاين نكته را نيز يادآور شوم كه ايرانيان گر چه توجه و وسواس بسيار دارند كه بر دارايى خود از راه حلال بيفزايند ، اما در عمل غالبا از طريق صواب منحرف مىشوند . از اين رو به جبران لغزشها و خطاها قسمتى از آنچه را از راه ناراستى و نادرستى به دست آورده‌اند وقف مساجد و امور خيريّه مىكنند . شاه عباس بزرگ نيز بر همين نيّت آنچه داشت اعم از كاخها ، ديگر بناها ، حتى اسبان خود را وقف كرد ، و براى اين‌كه استفاده كردن آنها بر وى حلال و مشروع باشد به ازاى هر يك آنها سالانه مبلغى مىپرداخت . بعد از درگذشت شاه عباس كبير اصطبل سلطنتى وقف و نذر دوازدهمين و آخرين امامان شد . او پادشاه حقيقى جهانيان است ، و سلاطين ايران تا زمان ظهورش به نيابت وى پادشاهى مىكنند ، و آنچه شاه به نام درآمد وقفياتش مىپردازد صرف و خرج مسجد بزرگ مىشود .\r\nچنان‌كه ياد كردم همه كاخها و باغهاى پادشاه واقع در خيابان سلطنتى اصفهان وقف و نذر چهارده معصوم مىباشد و چهارده معصوم حضرت رسول ، دخترش فاطمه ، دامادش على ، و جانشينانش تا امام مهدى مىباشند .\r\nديوانى كه درآمدهاى حاصل از موقوفات را جمع‌آورى و حسابرسى مىكند دفتر موقوفات نام دارد كه از كلمهء وقف به معنى هديه و بخششى كه به اماكن مقدس و امور خيريه مىشود گرفته شده است ؛ و نيز چنان كه ياد كرده‌ام جملهء امور موقوفات زير نظر صدر اداره مىشود . به سخن ديگر رئيس موقوفات هم اوست ، و بازرس\r\n\r\n","description":"","footnote":"","page_name":" 1341 ","page_number":37},
  {"content":"\r\n\r\nموقوفات كه معاون صدر نيز مىباشد مستوفى ناميده مىشود ، و از سوى شاه انتخاب مىگردد . وى در غياب صدر كليهء وظايف او را انجام مىدهد ، و من شاهد بودم كه در اواخر سلطنت شاه عباس ثانى مستوفى وظيفهء صدر را انجام مىداد .\r\nدفتر موقوفات همانند ديوان محاسبات كلّ كشور داراى دو ادارهء جداگانه مىباشد . وظيفهء يكى از آن دو اداره رسيدگى به كليه امور خاصه يا موقوفات سلطنتى ، و وظيفهء ادارهء ديگر رسيدگى به امور موقوفاتى است كه اشخاص يا مؤسسات ديگر وقف كرده‌اند .\r\nطرز استفاده از درآمد موقوفات دو گونه است . يا به صورت مستمرى است كه موقتى است و متصدّيان مربوط تحت شرايط و ضوابطى مىتوانند آن را قطع كنند ؛ و ديگرى ما دام العمر مىباشد ، و مصارف آنها از عوايد اراضى و املاك تأمين مىگردد .\r\nمستمرى حواله يا براتى است كه به همان صورت كه ديوان محاسبات سالى يك بار به افراد حقوق بگير مىدهد در دسترس مستمرى بگيران مىنهد . اينان در مواقع معين به دفتر موقوفات مراجعه مىكنند و حواله يا برات خود را مىگيرند . اما اگر مستمرىبگير افراد محترم و مهمّ باشند قبلا نزد صدر يا معاون وى كه در هر ايالت مىباشند مىروند ، اسناد و مدارك خود را نشان مىدهند و پس از اين كه اجازهء صدور برات در ذيل سند مربوط نوشته شد به دفتر موقوفات مىروند ، و حوالهء خويش را دريافت مىدارند . اما چنانچه دفتر موقوفات به جهاتى از مستمرى بگيرى ناراضى باشد همهء سندهايش را مىگيرد ، و اين كار به مثابهء قطع مستمرى است ، زيرا از آن پس اسناد لازم را در دست ندارد .\r\nكسانى كه مستمرى خويش را از عوايد زمين يا مستغلى كه در دست خود آنهاست برمىدارند ، ناچارند هر پنج سال يك بار اسناد و مدارك مربوط را به نظر متصديان دفتر موقوفات برسانند ، و از جمله ضوابط شگفت‌انگيز اين كه صدر ، همچنين دفتر موقوفات مجاز است لدى الاقتضا اسناد و مدارك استفاده‌كنندگان موقوفات را بگيرد ، و روحانيان را از آن درآمد محروم بدارد . و چون بهره‌يابى از اين عوايد موقتى است استفاده‌كنندگان به منظور عدم قطع آن با دقت و مواظبت تمام كليّهء مقررات و شرايط مربوط را رعايت مىكنند .\r\nزندگى عدهء زيادى از روحانيان و افراد ديگر از درآمد موقوفات تأمين مىشود اما جز صدور و معاونان آنان و متصديان املاك و كسانى كه وظيفهء تقسيم درآمد\r\n\r\n","description":"","footnote":"","page_name":" 1342 ","page_number":38},
  {"content":"\r\n\r\nموقوفات بر عهدهء آنهاست دولتمندى وجود ندارد . به سخن ديگر جز از مسؤولان مستغلات موقوفات هيچيك از روحانيان در مدت يك سال بيش از يازده دوازده هزار ليور نصيب نمىيابد .\r\nميزان حقوق ساليانهء صدرها دو هزار تومان معادل سى هزار اكو پول ماست ، اما چون به ازاى اين مبلغ حواله زمين به ايشان مىدهند ، و درآمد زمينهاى واگذارى به آنان به مراتب بيش از اين است ، به علاوه درآمدهاى ديگر نيز دارند ، مجموع عوايدشان از شصت هزار اكو درمىگذرد .\r\nشاه عباس دوم به منظور جلوگيرى از حيف و ميل درآمدهاى موقوفه از دادن اين حقوقهاى كلان جلوگيرى ، و آن را تعديل كرد . وى ضمن مطالعه فهرست اسامى كسانى كه از درآمد موقوفات سهمى مىبردند نام كسانى را ديد كه هر يك در سال افزون بر بيست و پنج تا سى هزار ليور مىگرفتند . او فرمان داد در تقسيم درآمدهاى اوقاف شرايط انصاف و عدالت را رعايت كنند . بدين منظور صدرها و گروهى از روحانيان بزرگ ، و متصديان امور شرع را دعوت كرد ، و به آنان گفت : با اين كه پروردگار بزرگ ، غارتگران و متجاوزان به اموال و درآمدهاى موقوفات را لعن فرموده در شگفتم چگونه برخى از روحانيان و مؤمن نمايان به خود جرأت مىدهند - كه ناروا هر يك سالى پانصد ششصد تومان از درآمد موقوفات را به نفع خود تصاحب و صرف تجمل كند . از آن پس به هيچ كس بيش از نيم مبلغ مذكور ندادند .\r\nايرانيان جدّا بر اين اعتقادند كه هر كس بتواند تن به كار دهد و از كدّ يمين و عرق جبين روزى فراهم آورد ، اگر به منظور بهره‌يابى چشم طمع به درآمد موقوفات بدوزد ، و به جانب آن دست يازد به راستى مرتكب گناهى نابخشودنى شده است .\r\nكتاب آسمانى و مقدس دينى ايرانيان حكم مىكند كسانى كه به سببى از فراهم آوردن روزى خويش عاجزند بايد تنها آن قدر از مال موقوفه نصيب يابند كه دچار زحمت نشوند . اين فرمان قويم و صريح بسيارى از مؤمنان را كه مىتوانند از درآمد موقوفات استفاده كنند در انديشه مىدارد تا اصولا از درآمدهاى موقوفات چشم بپوشند ، يا چندان كه روزيشان را كفايت كند منتفع شوند . ايرانيان با ايمان اين گفتار پيغمبر را كه فرموده است : گواراترين و سالم‌ترين غذاها طعامى است كه از مزد كار كردن فراهم آيد هميشه به ياد و بر زبان دارند . امامان اين دستور مهم را چنين تفسير و توجيه كرده‌اند : پيغمبران و همهء مؤمنان واقعى همواره روزى خود را از راه كار كردن و\r\n\r\n","description":"","footnote":"","page_name":" 1343 ","page_number":39},
  {"content":"\r\n\r\nزحمت كشيدن به دست آورده‌اند . آدم كشتگرى مىكرد ؛ برخى پيامبران از جمله موسى و محمد شبانى مىكردند ، داوود زره‌گر ، و الياس استربان بود ؛ لقمان خياطى و ايوب كتابت يا دباغىگرى مىكرد ؛ عيسى پزشك بود و ديگر پيغمبران و برگزيدگان نيز پيشه‌اى داشتند .\r\nدرآمد موقوفات مجهول التوليه و بلا متصدى سالى يك بار در حضور شاه رسيدگى مىشود . اين رسمى است مسلم ، اما غالبا شاه در اين كار شركت نمىجويد .\r\nدر اين صورت در حضور صدر يا معاون وى صورتى تنظيم و به شاه تقديم مىكنند . شاه آن صورت را بررسى و دستور لازم را صادر مىكند و براى اجرا به دفتر موقوفات مىفرستد .\r\nبيشترين درآمدهاى موقوفات به متصدّيان عوايد مساجد كه آنان را متولّى مىنامند تحويل مىگردد . اينان متعهدند از حيف و ميل شدن آنچه به ايشان سپرده مىشود حفاظت كنند ، و حساب آن را داشته باشند ، و به امور معنوى كارى ندارند . جز از تقسيم عوايد موظف به تعمير و ترميم مساجد و اماكن متبركى كه توليت آنها به ايشان سپرده شده همچنين تهيه وسايل ضرورى مىباشند . معمولا مساجد بزرگ موقوفات بزرگ و درآمد فراوان دارند و داراى متولى مىباشند ، اما مساجد كوچك متولى ندارد .\r\nدرآمد موقوفات برخى از مساجد ايران از چهارصد هزار فرانك درمىگذرد ، و عايدات وقفيّات حضرت رضا كه قبلا از آن ياد كرده‌ام چنان كه مىگويند از اين هم بسى بيشتر مىباشد . اما مساجدى كه درآمد موقوفاتشان بسيار باشد زياد نيست .\r\nنوعى ديگر از موقوفات وجود دارد كه ارثى است و سيورغال ناميده مىشود .\r\nاين‌گونه موقوفات غالبا در اختيار خانواده‌هاى روحانى است . نسلا بعد نسل به آنها منتقل شده ، و پس از ايشان به اخلافشان انتقال مىيابد ، و آن مشتمل بر موقوفاتى است كه طبق شرايط و ضوابطى خاص حقّ بهره‌بردارى از عوايد آن از پدر به پسر تعلّق مىگيرد .\r\nسيورغال زمانى از خانوادهء دارندهء آن انتزاع مىيابد كه در آن خانواده افراد شايسته‌اى براى تصدّى آن وجود نداشته باشد ، يا مايل باشند سيورغال بدون واسطه به دست روحانيان اداره شود . گفتنى است كه سيورغال از جمله موقوفات در حساب مىآيد و اگر به جهاتى از يك خانواده به خانوادهء ديگر انتقال يافت در آن خانواده جنبهء توارث مىيابد .\r\n\r\n","description":"","footnote":"","page_name":" 1344 ","page_number":40},
  {"content":"\r\n\r\n\r\nسازمان پليس\r\nدر ايران سازمان پليس منظم و مرتب است ، اما چنان كه بايد و شايد از تمام جهات بدان توجّه نمىشود ، و مانند تشكيلات پليس ديگر كشورها داراى نقايصى است . سازمان پليس زير نظر يك رئيس اداره مىشود . و شاه مبلغى نسبتا قابل توجه خرج نگهدارى آن مىكند .\r\nطبق رسوم و سنن قديم رئيس پليس بايد از افراد مسن و با سابقه و در خور اعتماد انتخاب و بدين سمت منصوب شود . اما اين قاعده نيز جارى است كه وقتى رئيس پليس به سبب كبر سن يا بيماريهاى سخت قادر به انجام كردن وظيفه نباشد پسرش را به جاى وى بدين كار مىگمارند ، هر يك از افراد پليس در امور جزيى داراى اختياراتى مىباشد ، اما در كارهاى مهم‌تر بدون فرمان رئيس حقّ دخالت ندارد . افزون بر اين در كارهاى بسيار مهم ناظر كه از طرف شاه بدين سمت برگزيده شده دستورهاى لازم را به رئيس پليس تعليم مىدهد . در چنين موارد رئيس پليس با افراد تجربت آموخته و كارشناسان قابل و كاردان خود به مشورت و تبادل نظر مىنشيند ، و پس از اخذ تصميم اجراى آن را به افراد تابع خود ابلاغ مىكند .\r\nدر ايران بيشتر چيزها به وزن فروخته مىشود و نه به شمارش و اندازه‌گيرى .\r\nمثلا انواع ميوه ، اقسام سبزى ، حبوب ، كاه و علف مخصوص خوراك چهارپايان ، زغال ، هيزم حتى در جاهايى كه فراوان يافت نمىشود ، و چيزهاى ديگر همه بر حسب وزن به فروش مىرسد . اما ترازوها و وزنه‌هايى كه در ايران به كار مىرود زياد دقيق و حساس نيست زيرا وزنه‌هايى كه براى توزين به كار مىروند عبارت از سنگ پاره‌ها و قلوه سنگهايى است كه هر كدام شكل و وزن جداگانه دارد ، و اگر اتفاقا در برخى\r\n\r\n","description":"","footnote":"","page_name":" 1345 ","page_number":41},
  {"content":"\r\n\r\nدكانها و خانه‌ها وزنه‌هاى فلزى يافته شود وزن دقيق ندارند . در هر خانه ترازو و وزنه‌هاى خاص به كار مىرود . قاضيها و داوران منسوب به پليس در اين كار كمتر دخالت مىكنند ، و اگر اتفاقا در اين مورد به آنان شكايتى شود وزن سكه را ملاك و مأخذ سنجش قرار مىدهند .\r\nاما در كار خريد مواد مختلف از فروشندگان ، تسهيلات شايان توجه وجود دارد كه كمتر در اين موارد مشكلات و ناراحتيهايى در وجود مىآيد . مثلا لازم نمىشود براى خريد چيزى معين فرد بالغ و زبان آور و زرنگى به فروشنده مراجعه كند ؛ بل‌كه در مثل كافى است براى خريد گوشت بچه‌اى به قصاب مراجعه كند و گوشت بخرد . وقتى بچه به خانه بازگشت كدبانو يا يكى ديگر از بزرگترهاى خانواده به گوشت خريدارى شده نگاه و وزن مىكند ، و اگر وزنش كم بود يا از نظر جنس مرغوب نبود آن را نزد قصاب بازمىگرداند ، گوشت خوب مىگيرد يا وزنش را تعديل مىكند ، يا اصولا گوشت را به فروشنده پس مىدهد و پولش را مىگيرد ؛ و اين كار هيچ‌گونه اختلاف و رنجش در وجود نمىآورد . مخصوصا اگر خريدار و فروشنده همسايه باشند .\r\nدر مورد خريد و فروش انواع پارچه نيز همين قاعده جارى است ، و با شرايطى كه مورد قبول عامه است خريدار مىتواند پارچه‌اى را كه خريده پس از مدتى پس بدهد يا عوض كند . حتى در مورد خريد و فروخت اجناس مهم و معاملات بزرگ كه سند كتبى نيز مبادله شده اگر طرف معامله مغبون شده باشد به فروشنده مراجعه مىكند و مىگويد : قانون هرگز اجازه نمىدهد و روا نمىدارد كه كسى به جرم اشتباه كردن زيان ببيند ، و فروشنده به نوعى رضاى خريدار را جلب مىكند .\r\nموضوعى كه غالبا براى سازمان پليس مشكلاتى در وجود مىآورد اختلافاتى است كه ميان مرابحه دهندگان و مرابحه گيرندگان پول حاصل مىشود . اصولا در دين اسلام عمل ربا حرام است ، از اين رو بيشتر كسانى كه در ايران بدين كار مذموم مشغولند يا افراد خارج از مذهب هندى يا جهودان مىباشند . البته برخى مسلمانان نامؤمن نيز بدين كار اشتغال دارند . حقيقت اين است كه با وجود منع مذهب اين كار جريان دارد ، و غالبا افراد تنك مايه و تنگدست به اميد گشايش امور زندگى خود به گرفتن پول به ربا ناچار مىشوند ، و عجب نيست كه از توسل جستن بدين كار هرگز سودى عايدشان نمىشود .\r\nبراى مرابحه گرفتن پول خود به خود شرايطى در وجود آمده . مثلا نرخ مرابحه\r\n\r\n","description":"","footnote":"","page_name":" 1346 ","page_number":42},
  {"content":"\r\n\r\nدر حال حاضر يكصد در ماه است ؛ اما اشخاصى كه استعداد و توانايى مالىشان قابل اعتماد نيست بايد دو برابر اين مبلغ را بپردازند . افزون بر اين مرابحه‌دهندگان ربح پول خود را جداگانه و در اول ، از مرابحه‌گيرندگان مىگيرند . زيرا طرز تنظيم سندى كه ميان دو طرف مبادله مىشود ، و گواهان امضا مىكنند رباخوار سود خود را در آغاز معامله از اصل پول برمىدارد .\r\nقسم ديگر مرابحهء رايج كه به راستى دور از انصاف و خلاف انسانيت است اين است كه دهنده پول مبلغى به گيرنده مىدهد كه بعد از مدتى معين پس بگيرد ، اما به طريق دلسوزى به او مىگويد : چون پس دادن پول در پايان مدت يك‌باره براى تو دشوار است و به زندگيت لطمه وارد مىآورد ، توصيه مىكنم و قبول دارم هر روز مبلغى از آن را پس بدهى تا در آخر مدت به زحمت نيفتى ؛ و بدين نيرنگ و افسون از روز پس از انعقاد قرارداد اندك اندك پولى را كه بايد در پايان مدت بگيرد از چنگ وام‌گيرنده بيرون مىآورد .\r\nاز ديگر وظايف پليس تأمين راههاى مهم و دستگيرى دزدان است . رسم چنين است اگر يك يا دسته‌اى دزد مال كسى را در ده يا قهوه‌خانه يا مسافرخانه در شب يا روز بدزدد ، حاكم آن شهرستان بايد دزد را پيدا كند و اموال مسروقه را پس بگيرد و به صاحبش مسترد دارد ، و اگر نتوانست بايد تاوان بدهد . اين قانون بسيار درست و خوب تا زمانى كه شاه عباس دوم زنده بود و پادشاهى مىكرد كاملا اجرا مىشد . اما پس از وى اين قاعدهء نيكو اندك اندك از رواج افتاد ، و كسانى كه مالشان به سرقت مىرفت چون در دستگاه پليس و حكومت كسى را نداشتند كه از حقشان دفاع كند يا تصور مىكردند دادخواهى شان بىاثر است ، و جز اتلاف وقت و تلاش و زحمت حاصلى نمىبرد از تعقيب مشكل خود صرف نظر مىكردند .\r\nاز روى ديگر رسم بر اين جارى شده كه صاحب منصبان مسؤول از مالهاى بازگرفته از سارقان يك پنجم - گاهى كمتر و گاهى بيشتر بهاى آن به نفع خود برمىدارند ، و هر وقت قادر به يافتن دزد نمىشوند وارد ده يا محلّ مظنون مىگردند ، و به بهانهء پيدا كردن دزد - چون ظاهرا ناچارند در صورت پيدا نشدن سارق بهاى اشياء مسروقه را بدهند - چندان مزاحم مردم مىشوند كه دو سه برابر اموال دزديده شده به چنگ مىآورند . اما به هر روى اين پيگيرى موجب ترس و بيم دزدان و امن بودن شاهراهها و شهر است . به عبارت ديگر چون نفع مأموران در تعقيب كردن دزدان\r\n\r\n","description":"","footnote":"","page_name":" 1347 ","page_number":43},
  {"content":"\r\n\r\nاست از اين كار نمىآسايند ، و هر زمان موفق به دستگيرى دزدى شوند وى را در محلى كه دستبرد زده مجازات مىكنند .\r\nچون من دو سه بار از نزديك شاهد وقوع اين ماجراها بوده‌ام اندكى بيشتر به شرح آن مىپردازم . نخست مأمورانى كه در محلّ وقوع سرقت حضور دارند به راهداران نزديك خبر مىدهند ، و مؤكدا به آنان توصيه مىكنند كه هرچه زودتر به يافتن و دستگير كردن دزد اقدام نمايند . اين مأموران در كليّهء نقاط اعم از شهركها ، ديه‌ها ، كاروانسراها و بنا به قول ايرانيان هرجا كه آب هست كم يا بيش مستقرند . اينان به محض باخبر شدن از وقوع دزدى همه راهداران و مأموران آن محدوده را تا بيست ليو آگاه و شرح آن را صورت مجلس مىكنند . در ايران بر خلاف اروپا اين كار به سرعت انجام مىپذيرد و مأموران با حرارت زياد به تعقيب دزد مىپردازند . ايرانيان بر اين قولند كه در راههاى بزرگ هرگز دزدى اتفاق نمىافتد مگر بر اثر عدم حضور مأموران مربوط . معمولا دزد و اشياى مسروقه پس از سپرى شدن چند روز پيدا مىشود . در غير اين صورت موضوع به اطلاع فرماندار حوزهء مربوط مىرسد . فرماندار كسانى را به محل وقوع سرقت مىفرستد تا تحقيق كنند و با سوگند دادن برخى افراد مظنون به داشتن اطلاعات لازم راهى براى يافتن دزد به روى آنان گشوده شود ، و چنانچه از اين طريق موفقيت به دست نيامد فرماندار دستهء ديگرى مىفرستد تا كاروانسرادار يا شبخانه‌دار محلّ سرقت را تحت بازجويى قرار دهند ، و در آخر غرامت اموال مسروقه را از راهداران محل كه مسؤوليت اصلى به عهدهء آنهاست بگيرند . و اگر همهء اين اقدامات بىاثر ماند سرانجام بهاى اجناس مسروقه را ميان مردمان شهر يا قصبهء محلى كه سرقت در آن‌جا اتفاق افتاده سرشكن مىكنند .\r\nاين نكته گفتنى است كه در اين‌گونه موارد دو سه حتى چند برابر كليّهء اجناسى كه به سرقت رفته اخذ مىشود ، و اگر در طىّ وقوع سرقت كسى نيز كشته شده باشد يا به سختى مجروح شده باشد آنچه گرفته مىشود چندين برابر مىشود ، و چنين پيشامدى براى حاكم و مأمورانش بهانه‌اى براى اخّاذى مىباشد . زيرا براى ختم ماجرا بايد صدى بيست و پنج اشياى مسروقه يا غرامت آن را به حاكم و مأمورانش بدهند .\r\nاگر سرقت در شهرى اتفاق افتد ، مسؤولان تأمين حفاظت محلتى كه سرقت در آن روى داده ضامن پيدا كردن دزد يا دادن تاوان مىباشند .\r\nدر نخستين سفرم به ايران چنين اتفاق افتاد . حاكم جرون كه شهركى بر سر\r\n\r\n","description":"","footnote":"","page_name":" 1348 ","page_number":44},
  {"content":"\r\n\r\nراه شيراز به لار مىباشد سيزده هزار ليور به يك مرد ارمنى پرداخت . ماجرا اين بود كه دزدان اموال اين مرد ارمنى را در معبرى كوهستانى واقع در نزديك لار دزديده بودند .\r\nحاكم شش روز پس از اين اتفاق مبلغ مذكور را به وى پرداخت و از او پيمان گرفت كه خبر اين سرقت را به دربار نرساند . اما امروز وضع به گونه ديگر است ، و اگر كسى كه مالش را دزديده‌اند به حاكم شهر شكايت كند چون وى از دربار نمىهراسد موضوع را به مسؤولان زير دستش ارجاع مىكند و آنان به مأموران محل محول مىدارند ، و اين سلسله مراتب چندان ادامه مىيابد كه شاكى در جريان تعقيب چندان متحمل زحمت و دردسر و خسارت مىشود كه از آنچه از او دزديده‌اند صرف نظر مىكند . امن بودن راهها بيشتر مديون و مرهون موقع طبيعى اين كشور و قوانين و مقررات سختى است كه در اين امر به كار مىرود . توضيح اين كه چون شهرها و شهركها و ديه‌هاى اين كشور كم و جمعيتش نسبت به وسعتش اندك است و بيشتر مناطق آن كوهستانى است و اصولا سرزمينى كم آب مىباشد ، پنهان شدن راهزنان در اين سرزمين آسان نيست . افزون بر اين بيرون از نقاط پر جمعيت ، و خارج از كنار راه‌ها شبخانه و مسافرخانه وجود ندارد ، و همين عوامل به داوطلبان خدمت در محافظت راهها جرأت مىدهد كه با اطمينان خاطر قبول مسؤوليت كنند . آنان داراى رئيس هستند و بايد جوابگوى مردمان باشند . به علاوه از آنچه بابت حقّ راهدارى گرفته مىشود ايشان نيز سهمى مىبرند . اين راهداران يا محافظان راه تقريبا همهء افراد منطقهء مأموريت خود را مىشناسند ، و اگر يكى از آنان مظنون به دزدى شود چندان از او سؤالهاى گوناگون مىكنند كه به هر روى مجبور به اعتراف مىگردد ، و اگر پس از دزدى به آبادى ديگرى برود وضع او از اين هم وخيم‌تر مىشود .\r\nزمانى كه من از لار به بندر عباس مىرفتم ميان راه گم شدم . فصل تابستان بود و من ساعت چهار بعد از ظهر راه افتاده بودم و بر اين اميد بودم كه نيم شب به منزلگاه برسم . همين‌كه بر اسبم سوار شدم چنان غرق مطالعه گشتم كه بىآنكه دريابم از همراهان و نوكرانم جدا افتادم . چنان شد كه از راه به در شدم . ميان كوهى رسيدم و نتوانستم راه را پيدا كنم . ناچار آن شب پاى درختى به‌سر بردم . چون صبح دميد بر فراز تپه‌اى رفتم ، به هر سو نگريستم . در فاصلهء يك ليو چند تن را ديدم كه گرد يكدگر فراهم آمده بودند . بىدرنگ بر اسبم نشستم و به سوى آنان تاختم . ديرى نپاييد كه به دسته‌اى از راهداران رسيدم . به آنان گفتم من يك تن اروپايى هستم و\r\n\r\n","description":"","footnote":"","page_name":" 1349 ","page_number":45},
  {"content":"\r\n\r\nدر راه گم شده‌ام . از قيافه و طرز سخن گفتنم دريافتند كه راست مىگويم . ارشد آنان دو تن از همكاران خود را همراه من كرد تا مرا به منزلگاهى كه مقصدم بود برساند ؛ و به آنان دستور داد پيش از آنكه مرا به آن‌جا رسانند از من جدا نشوند .\r\nدر اين كشور مجازات سريع انجام مىگيرد ، مثلا اگر كسى چيزى را با سنگ كم بفروشد سرش را از تخته‌اى كه ميانش سوراخ شده مىگذرانند و به گردش مىاندازند ، سپس زنگى بدان مىآويزند ، و كلاه كاغذى بر سرش مىنهند و بدان‌سان او را در كوى و برزن مىگردانند تا مورد تماشا و تحقير مردمان قرار گيرد . اين نوع مجازات تخته كلاه ناميده مىشود . امّا مجازات سخت‌تر آنست كه كم‌فروش را هم جريمه مىكنند ، و هم به كف پايش چوب مىزنند .\r\nمن در فصول پيش به مناسبت آورده‌ام كه اتفاق افتاد نانوايانى را كه گران‌فروشى يا كم‌فروشى كرده‌اند در تنور انداخته و سوزانده‌اند .\r\nدر پايتخت ايران رسم بر اين است مخصوصا وقتى كه نان و ديگر خوراكيها كمياب و گران و موجب شكايت مردمان شود جارچيان مخصوص قيمت نان و گوشت و برخى خوراكيهاى ديگر را در بازارها و محلّات مختلف اعلام مىكنند .\r\nاين نكته نيز گفتنى است كه قريب همهء خانواده‌ها نان مصرفى خود را در خانه مىپزند و اين افراد خارجى مىباشند كه ناچارند از دكانهاى نانوايى نان بخرند . بنابر اين برخى نانواها براى كم فروشى يا گران‌فروشى جرأت بيشتر دارند و مىدانند جريمه ، آنان را از تنبيهات شديدتر مىرهاند .\r\nقاضى پليس براى تصميم كردن درباره اجراى وظايف خود سه مشاور دارد .\r\nآنان روزهاى پنج شنبه با دادرسان محلات مختلف فراهم مىآيند ، پس از تحقيق و بررسى بهاى موادّ خوراكى را تعيين مىكنند ، و روز شنبه به وسيله جارچيان به اطلاع مردم مىرسانند . امّا على الرسم قيمت‌گذارى اجناس خوراكى زمانى صورت مىپذيرد كه اجناس كمياب شده است .\r\nبه هر روى قضاوت عامهء مردم دربارهء نحوه دادرسيها و اعمال مسؤولان پليس و قضات محلى چنين است . فساد و تباهى و ارتشاء در سراسر كشور رايج شده ، و راستى و درستى سراسر از ميان رفته است ، رشوت چشم ماموران پليس را كور كرده و دهان دادرسان همواره براى ربودن غنيمت گشاده است . تمام اين كسان در دوزخ به انتظار خواهند بود تا مكافات اعمال خود را دريابند .\r\n\r\n","description":"","footnote":"","page_name":" 1350 ","page_number":46},
  {"content":"\r\n\r\nنوعى وسيلهء مجازات\r\n\r\n","description":"","footnote":"","page_name":" 1351 ","page_number":47},
  {"content":"\r\n\r\n\r\nسفر از اصفهان به شيراز\r\nسفرنامهء من كه بيانگر مسافرتم از پاريس به اصفهان است ، و شرح آن را در نخستين مجلدّ سياحتنامه‌ام آورده‌ام در سال 1673 پايان يافته است ، و اكنون دنبالهء آن را كه از سال 1674 آغاز مىگردد ، شروع مىكنم . من مدتى از دوران اقامتم را در اصفهان با اعضاى هيأت مذهبى پروتستانهاى فرانسوى كه سالهاست در اصفهان اقامت دارند به‌سر مىبردم ، و با آنان مراسم مذهبى را به‌جا مىآوردم . پروردگار را از صميم قلب سپاسگزارم كه در همهء سفرهاى دريايى و زمينى كه كرده‌ام به لطف بىكران خود مرا از كلّيهء بلاها و مصيبتهاى بزرگ مصون و محفوظ داشته است . چنان كه در مدت بيست سال كه در سفر بوده‌ام ، هرگز به پيشامدى گران گزند و خطرمند گرفتار نشده‌ام ، هنگام عبور از درياى سياه ، و سرزمين پرمخاطرهء مينگرلى به هر صورت جان سالم به در برده‌ام .\r\nعصر روزى كه براى بجا آوردن مراسم توديع و خداحافظى نزد صدر اعظم رفتم اظهار داشت كه روز پيش پيكى از حضرت شاه خبر آورد كه معظم له به جاى اين‌كه راه سفر قزوين را ادامه دهد ، از ميان راه بازگشته تا از طريق قم به شهرك تهران برود ، و ماه رمضان را كه ايّام روزه‌دارى است در آن‌جا به‌سر برد . تهران شهركى است از ولايت قومس كه ميان پارتيد و هيركانى و سغديان واقع است .\r\nوى علّت فسخ عزيمت شاه را به قزوين چنان توضيح داد كه اخترشناسان به وى توصيه كرده‌اند از سفر كردن بدان شهر درگذرد ، زيرا اگر به سفر خود ادامه دهد آثار شوم و خسارتهاى بزرگى روى مىدهد ، چنان كه بسيارى از درباريان هم اكنون به بيماريى سخت گرفتار آمده‌اند .\r\n\r\n","description":"","footnote":"","page_name":" 1352 ","page_number":48},
  {"content":"\r\n\r\nپزشكان دربار حرمت بسيار دارند ، و گرامىترين افراد دربار به شمار مىروند . اين گروه هر زمان در دربار بيمارى شيوع يابد و آنان از معالجت بيماران درمانند ستارگان و ديگر اجرام فلكى را مقصّر مىشمارند ، و اخترگران را گنهگار مىدانند كه چرا نتوانسته‌اند پيش از وقوع آن حوادث بد دفع نحوست كنند .\r\nروز چهارم از ورود فرستاده بلخ آگاه شدم . بلخ كه ما اروپاييان جزو تاتارستان مىناميم ، و مردم مشرق زمين آن را ازبكستان مىگويند در مشرق درياى خزر واقع است . اين فرستاده از ديدار كردن من بسيار شادمان شد . وى معادل بيست هزار اكو اجناس مختلف ولايت خود را كه مشتمل بر ريوند و لاجورد و از اين‌گونه چيزها بود همراه داشت ، و سخت مايل بود آنها را با برخى جواهراتم مبادله كند اما بر سر قيمت به توافق نرسيديم . چند روز بعد در ديدارى ديگر دعوتم كرد به بلخ سفر كنم . گفت اگر بدان‌جا بيايى امير بلخ با لطف و محبّت زياد با تو رفتار مىكند ، و جواهراتت را به بهاى خوب مىخرد . در جوابش گفتم : چنان كه شنيده‌ام ازبكان مردمانى خشن و بىرحم و بدند ، با بيگانگان خاصه با آنان كه بر مذهبشان نباشند ستم بسيار مىكنند ؛ و او جواب داد : ايرانيان از اين‌رو ما را آزار دهنده و خشن و بدخو معرفى مىكنند تا بيگانگان را از مراودت و داد و ستد كردن با ما برحذر بدارند . اين تبليغات زهرآگين همه دروغ است ، و من در همين اصفهان هر قدر وثيقه بخواهى مىسپارم ، و ضامن مىدهم كه جان و مال تو و همهء همراهانت كاملا مصون از تعرّض باشد .\r\nدر جوابش گفتم : چند روز مهلت بده تا دربارهء اين سفر فكر كنم ؛ و چون مردّد بودم در اين‌باره با چند تن از افراد صاحب نظر ، و بازرگانان دانا و تجربت آموخته مشورت كردم ، و هيچيك مصلحت ندانست رنج اين سفر پرخطر را بر خود هموار كنم . آنان ضمن حكايتهاى بسيارى كه از جنايات و آدمكشيهاى بزرگان و امراى بلخ كردند گفتند : چند سال پيش چند تن از بازرگانان زودباور ارمنى به دعوت امير محل بدان سرزمين عزيمت كردند و همه كشته شدند و داراييشان به تاراج رفت .\r\nجز اين چندان حكايتهاى ديگر از خونريزيها ، غارتگريها ، بدرفتاريها ، زندگى كثيف ، و طرز بد تغذيه‌شان بر من خواندند كه به طور كلّى از رفتن به بلخ منصرف شدم .\r\nمردمان آن سرزمين بر عموم كريه منظرند . همه راهزن مىنمايند . لباس پوشيد - نشان بسيار زشت ، و خانه‌هاشان آن‌قدر كثيف است كه به وصف نمىگنجد . اتاقهاى مسكونى همراهان فرستاده امير بلخ انباشته از پليدى و كثافت بود . براى تهيّهء گوشت\r\n\r\n","description":"","footnote":"","page_name":" 1353 ","page_number":49},
  {"content":"\r\n\r\nهرجا كه مىخواستند گوسفند مىكشتند . حتى از اين كار جلو درگاه اتاق مسكونيشان خوددارى نمىكردند ، و همان جا كثافات رودهء گوسفند ذبح شده را مىانباشتند .\r\nآشپزخانه‌شان چون غار درندگان مىنمود . غذاشان را به صورت ناخوشايندى چاشنى و ادويه مىزدند . بوى سير و برخى چيزهاى ديگر كه از آنها به مشام مىرسيد دل را رنجه مىداشت . سخن كوتاه كه از مسكويها كثيف‌ترند . من بارها در ايران و هند و جاهاى ديگر تاتارها را ديده‌ام . بالايشان از اندام ما كوتاه‌تر ، و نسبت به تنشان كلفت‌تر است .\r\nچهره‌هاشان پهن ، و رنگ صورتشان سرخ سوخته مىباشد . بينىشان پهن و چشمانشان كوچك است . خلاصه آنكه شكل و هيكلشان مشابه قيافهء چينيهاست . درست همانند اقوامى كه در شمال درياى خزر و در شبه جزيرهء مالاكا سكونت دارند .\r\nروز ششم آقاى سارهت  Sarhet  داراترين بازرگانان ارمنيهاى مقيم ايران مرا به اين تاجر و چهار برادرش كه از بازرگانان اصيل و سرمايه دار ارامنه مىباشند ، و دارايى هر يك آنها از چهارصد تا پانصد هزار ليور درمىگذرد معرفى كرد . عدّهء خانواده‌هاى عيسوى مذهب ساكن مشرق زمين بسيار است ، از جمله شمار ارمنيهاى مقيم اصفهان از پانصدتن درمىگذرد . اينان همه با هم خويشاوندند ؛ با يكديگر رفت و آمد ، و با هم ازدواج مىكنند . عروسى آنان غالبا بدون تجمل و تشريفات پرخرج انجام مىگيرد . دختران بىآن‌كه توقّعات زياد داشته باشند به خانهء شوهر مىروند ، و مىتوان گفت همه دختران رسيده شوهر دارند . اما زنان بيوه كمتر دگربار عروس مىشوند .\r\nپيوند زناشويى ارامنه كمتر گسسته مىشود . مردان ارمنى غالبا كشاورزى يا بازرگانى مىكنند .\r\nمجلس ضيافتى كه به آن اشاره كردم در خانه برادر بزرگ‌تر تشكيل شد .\r\nنماينده تجارى انگلستان در اين ضيافت شركت داشت . بهتر بگويم اين دعوت به خاطر اين برپا شده بود كه نمايندهء تجارى انگلستان را به شركت در امور تجارى خود تشويق كنند . بيشتر دعوت‌شدگان در ضيافت كه عده‌شان بر بيست تا بيست و چهار نفر بالغ بود از وابستگان امور تجارى بودند .\r\nمن ساعت يازده به جمع ايشان پيوستم . شركت‌كنندگان در ضيافت در سالن بزرگى به شكل كثير الاضلاع كه از هر سو به باغ مشرف بود جمع آمده بودند . بالاى اين تالار بزرگ گنبدى بر روى چهار طاق هلال‌وار ساخته شده بود . و سراسر ديوارش با آب زر و لاجورد به شيوه‌اى بس زيبا هنرمندانه نقاشى شده بود . در ديوارها طاقچه‌هاى\r\n\r\n","description":"","footnote":"","page_name":" 1354 ","page_number":50},
  {"content":"\r\n\r\nكوچكى ساخته شده بود ، و در آنها ظرفهاى سيمين و چينى نهاده بودند كه همه پر از گل بود . كف تالار را با قاليهاى بسيار زيبا و خوش بافت فرش كرده ، و اطرافش را پشتيهاى چهارگوش زربفت نهاده بودند . پشت تالار دالان پهنى وجود داشت كه ديوارهايش با آب طلا نقاشى شده بود و مبلمان گرانبها داشت . اين دالان نيز از سه طرف به باغ باز بود . ميانش دو حوض از سنگ مرمر ساخته بودند و هر كدام داراى چند فواره بود كه شب و روز از آنها آب مىجهيد .\r\nجاى مرا كه دير آمده بودم در طرف چپ ميزبان كه بالاى مجلس نشسته بود خالى گذاشته بودند و نماينده تجارى انگليس در طرف راست صاحبخانه نشسته بود .\r\nرسم ارامنهء مقيم مشرق زمين اين است كه اگر ميزبان سالخورده و با شخصيّت باشد بالاى مجلس مىنشيند ، و برادران كوچكتر و پسرانش به پذيرايى ميهمانان مشغول مىشوند .\r\nاسباب و لوازم غذاخورى روى دو سفرهء زربفت كه متن آن سرخ و آبى بود و آستر تافتهء سبز داشت چيده شده بود . بوفه در انتهاى تالار قرار داشت ، و آن مشتمل بر سه يا چهار دو جين بطرى شفاف بود كه هر يك آنها تقريبا سه كوپين  Chopine  شراب جا مىگرفت . بدنهء اين بطريها گرد اندكى پست و فشرده ، و گلويشان به اندازهء هشت نه بند انگشت بلند بود . برخى از آنها ساده ، و برخى مرّصع بودند . در اين بطريها انواع شراب جا داشت ، و دهانهء آنها به جاى چوب پنبه با چند گل گرفته شده بود ، زيرا هواى ايران چندان پاك و پاكيزه و خشك است كه اگر دهانهء بطريهاى شراب را با چوب پنبه نبندند هرگز خراب و فاسد نمىشود . در فواصل اين بطريها ليوانهاى زيباى سنگى يا چينى يا سيمين ميناكارى و زراندود وجود داشت ، و در كنار آنها دو ظرف بزرگ پر از يخ شفاف و پاكيزه ديده مىشد . ديدن بوفه زيبا و شرابهاى خوشگوار به راستى طرب‌انگيز بود .\r\nوقتى من وارد شدم ظرفهاى پر از شراب را ميان طشتكهايى پر از يخ نهاده بودند . افزون بر اين براى تحريك اشتها شانزده يا هجده ظرف محتوى حلواهاى مختلف و مربّاهاى گوناگون كه بعض آنها با چاشنى زنجبيل ، جوز هندى ، يا هل ، يا پوست نارنج و پرتغال و اقسام ديگر چاشنىها آميخته شده بود وجود داشت .\r\nبرابر روى هر يك از ميهمانان يك ظرف محتوى شراب نهاده بودند . دو نوباوهء جوان و زيبا كه جامه‌هاى نو و پاكيزه بر تن داشتند گيلاسهاى پر از عرق روسى و\r\n\r\n","description":"","footnote":"","page_name":" 1355 ","page_number":51},
  {"content":"\r\n\r\nفرانسوى و روسولى ايتاليايى را دور مىگرداندند . دور گرداندن مشروب كه مراد از آن تحريك اشتهاى ميهمانان بود يك ساعت به طول انجاميد . در اين مدت مدعوين طبق آداب و رسوم كم حرف مىزدند . در دهليز تالار صداى برخى آلات موسيقى در فضا طنين‌انداز بود . گرچه نوايى كه از آنها برمىخاست مانند صداى وسايل موسيقى ما فرانسويان خوش آهنگ نبود اما به هر حال شور و لطافتى داشت .\r\nچون ظهر فرا رسيد . لوازم ميگسارى و متعلقات آن را برچيدند . به جاى سفرهء آن ، سفره‌اى عريض‌تر و زيباتر و گرانبهاتر گستردند ، و برابر هر يك از ميهمانان دو بشقاب سيمين ، يك كارد ، يك قاشق ، يك چنگال ، يك نمكدان ، و يك فلفل‌دان گذاشتند . اين‌گونه آرايش سفره به شيوهء اروپاييان به عمل آمد ، زيرا معمولا غذا خوردن ارامنه و ايرانيان و عموم مردم مشرق زمين اين تشريفات را ندارد . اينان تندتر غذا مىخورند ؛ هنگام صرف غذا كم حرف مىزنند ، و غذا خوردنشان چندان به ظرافت توام است كه پس از صرف غذا دستهاشان همچنان تميز مىماند . از بعضى مسلمانان شنيده‌ام كه مسيحيان بيش از آنان در خوردن و آشاميدن زيادروى مىكنند . اما هرگز از مسيحيان چنين سخن نشنيده‌ام . مسلمانان وقتى قاشق به كار مىبرند كه غذاشان مايع يا نيمه مايع باشد . در چنين حال قاشقها را در ظرفى كاسه مانند مىگذارند ، و در سر سفره قرار مىدهند . قاشقهاشان معمولا دستهء بلند دارند تا بتوانند از ظرفهايى كه نسبتا دور از آنهاست غذا بردارند .\r\nبارى ، در ضيافتى كه سخن از آن در ميان است نخست براى ما سالاد آوردند . سالاد را كه مركب از انگور ، سيب ، و برخى ميوه‌هاى پخته شدهء ديگر در شربت قند و سركه و سير بود در ميان بشقابهاى سيمين جا داده بودند ، و دور آنها را به منظور تحريك اشتها ترخون ، ورقه‌هاى ترب سياه ، موسير ، نارنج و بعضى چيزهاى ديگر چيده بودند . آن‌گاه جلو هر نفر بشقابى با چند پاره از نان‌هاى مختلف كه برخى مانند برگ كاغذ نازك ، و بعضى به ضخامت انگشت ، و برخى كلفت‌تر بودند نهادند . از آن پس دو قاب بزرگ سيمين آوردند كه يكى از آنها پر از تخم مرغ آب‌پز ، و يكى پر از قطعات كباب بود . اين كبابها را از دل و قلوهء بره ، و گوشت نوعى از ماهيان درست كرده بودند ، و به سركه و عصارهء پياز آغشته بودند . اين قابهاى بزرگ را دور مىگرداندند ، و هر يك از ميهمانان چندان كه مىخواست از آنها برمىگرفت . و اين رسم خاص مسيحيان مشرق زمين است كه در ضيافتها خوردن غذا را با صرف تخم مرغ\r\n\r\n","description":"","footnote":"","page_name":" 1356 ","page_number":52},
  {"content":"\r\n\r\nآغاز مىكنند . زيرا در ايّام روزه‌دارى از خوردن گوشت و تخم مرغ ممنوعند . بعضى از آنان به من گفتند چون خوردن تخم مرغ مانع آنست كه آشاميدن مشروب به سرعت اثر كند آن را در آغاز غذا خوردن به كار مىبرند .\r\nاز آن پس دو قاب بزرگتر آوردند كه در يكى سه دو جين كبوتر سرخ شده ، و ديگرى هجده قطعه گوشت گوسفند بود و هر قطعه به يكى از ميهمانان اختصاص داشت . روى اين قابهاى بزرگ را نخست با نان نازك و سپس با پارچهء نازك سپيدى پوشانده بودند . اين قابها را اول پيش ميزبان بردند . وى پارچه ، سپس نان را از روى آنها برداشت . پاره‌اى از آنچه در آن بود براى خود برگرفت ، سپس قابها را پيش نمايندهء شركت انگليس بردند ، و بعد نزد من آوردند ، و پس آن‌گاه به نوبت به ديگران عرضه داشتند . اين نيز گفتنى است كه اگر يكى از ميهمانان آنچه را كه از قاب برداشته است عوض كرد ، مثلا كباب پرنده را با كباب گوشت گوسفند سودا كرد ، يا هر دو را برداشت بر او عيب نمىگيرند .\r\nيك ربع ساعت بعد ، گوشت سرخ شدهء خروس و خاگينه ، و از آن پس ظرفهاى چينى تغار مانندى آوردند كه درون بعضى سوپى تند ، و برخى آبگوشتى پر از قطعات گوشت گوسفند يا گوشت پرندگان ، يا گوشت نمك سود گاو ، يا قيمهء ممزوج با چند نوع سبزى ، يا گوشت پخته شده در برگهاى درخت انگور بود . روى اين ظرفهاى چينى تغار مانند را با درپوشهاى سيمين يا مسين قلع‌اندود پوشانده بودند . در دنبالهء اين پذيراييها چند قاب چوبى زيبا و بزرگ كه در آنها دو دو جين بشقاب چينى روى هم چيده شده بود ، ميان سفره ، رو به روى ميزبان گذاشتند . دو تازه جوان چابكدست روى زانو نشسته بودند ، هر كدام كارد تيز و بزرگى در دست داشتند ، و در كنار هر كدام يك قاشق سيمين بزرگ بود . اين دو تازه جوان تا هنگامى كه سفره را برچيدند چشم به ميزبان دوخته بودند تا به اشارهء او آنچه از آن غذاها كه مورد نظر ميهمانان بود در آن بشقابها بريزند ، و به خدمت آنان ببرند .\r\nآسان باور نمىتوان كرد كه اين‌گونه پذيراييها با چه نظم و سكوت پايان مىپذيرد . ميزبان پيوسته مترصّد و خواهان آنست كه بهترين غذاها به شخصيّتهاى بزرگ شركت كننده در مجلس ضيافت برسد .\r\nبعد از اين پذيراييها جلو هر يك از ميهمانان دو ظرف چينى پر از شربت كه هر كدام طعم و مزه خاص داشت نهادند . در هر يك اين دو ظرف يك قاشق چوبى\r\n\r\n","description":"","footnote":"","page_name":" 1357 ","page_number":53},
  {"content":"\r\n\r\nكه دسته‌اش درازتر از يك پا و نيم بود قرار داشت . گنجايش هر يك اين قاشقها به قدر گنجايش ده قاشق معمولى بود .\r\nمسلمانان در ميهمانيها جز اين شربت هيچ‌گونه مشروب نمىآشامند ، اما مسيحيان از آشاميدن انواع مشروبات خوددارى نمىورزند . بعد از آن ده قاب بزرگ پر از پلو آوردند . پلو لذيذترين غذاى مردم مشرق زمين ، و همهء مسلمانان تا آن سوى هندوستان است . من در سفرنامه‌ام دربارهء برنج و چگونگى پختن آن به تفصيل سخن گفته ، و ياد كرده‌ام كه در ميهمانيها اين آخرين غذايى است كه بر سر سفره مىآورند .\r\nاين نيز گفتنى است كه پلو را با رنگهاى مختلف و مزه‌هاى گوناگون مىپزند . قسمتى از آن را ساده يا مخلوط با بعضى از دانه‌ها يا سبزيها و گوشت درست مىكنند . به برخى زعفران مىزنند و به رنگ زرد درمىآورند . بعضى را با آب انار سرخ مىكنند ؛ چنان كه در اين ضيافت چند رنگ پلو پخته بودند ، و بيشتر آنها از برنج محصول هندوستان بود كه معطّر و اشتهاانگيز است .\r\nبارى ، در اين ميهمانى چندان گوشت به كار برده بودند كه در پايان غذا خوردن ، من بيش از سى بشقاب يا كاسه پر از گوشت نزديك خود مشاهده كردم .\r\nدر چنين ضيافتها معمولا مدعوين در يك سو كنار هم مىنشينند و رو به روى هم نيستند ، و به هنگام غذا خوردن حرف نمىزنند . چنان كه پيش از اين نيز اشاره كردم همهء ظرفهايى كه در اين‌گونه ضيافتهاى بزرگ به كار مىرود سيمين يا از چينىهاى گرانبها مىباشد . بعضى از اين چينىها از نوع سيمين آنها ارزنده‌ترند ، و برخى از آنها كه سبز رنگند هر ظرف بزرگشان چهارصد يا پانصد اكو قيمت دارد . غذا خوردن در اين ظرفها به راستى فرح افزاست ، و همه چنان نو و درخشان و پاكيزه‌اند كه چنان مىنمايد همان روز از كارخانه بيرون آمده‌اند . اما اين رخشندگى و طراوت در ظرفهاى چينى اروپا و لطافت در گوشتها و ديگر خوراكيهاى اين سرزمين وجود ندارد زيرا هواى اين قاره سرد است و همين كه گوشت پخته و گرم را در ظروف چينى بگذارند سرد و فسرده مىشود ، و به هنگام غذا خوردن بايد آن را با كارد قطعه قطعه كنيم . امّا در مشرق زمين چنين نيست و قطعات گوشت بر سر سفره براى خوردن آماده مىباشد ، و مىتوان بدون استفاده از كارد آنها را به دهان گذاشت .\r\nسه ساعت بعد از ظهر وقتى كه ميزبان دريافت كه همهء ميهمانان غذا خورده‌اند و مشروب به كار برده‌اند ما را به تالارى كه محلّ اجتماع بود هدايت كرد .\r\n\r\n","description":"","footnote":"","page_name":" 1358 ","page_number":54},
  {"content":"\r\n\r\nسر ميهمانان بدان سان از نشأه شراب گرم شده بود كه به صحبت نشستند ، و مجلس را چنان گرم كردند كه صداى موسيقى ملايمى كه در حال ترنّم بود درست به گوش نمىرسيد . در آن‌جا روى سفرهء زربفتى قريب دويست و پنجاه بشقاب پر از ميوهء خشك و تازه ، خاويار ، اقسام مربا ، ماهى نمك سود درياى خزر و خليج فارس ، كره ، اقسام سيب و گلابى ، پنج يا شش نوع انگور ، خربزهء سبز و قرمز و زرد نهاده بودند .\r\nايرانيان در فصل زمستان ميوه‌ها را در زير زمين خانهء خود انبار مىكنند ، و براى اين‌كه يخ نزند چراغى كوچك بر حسب بزرگى يا كوچكى زير زمين مىافروزند .\r\nدر تالار اجتماع نخست ميهمانان به سلامتى شاه ، از آن پس به شادكامى نمايندهء شركت تجارى انگليس و حاضران ديگر چندان كه خواستند شراب نوشيدند . بعد از آن يكى پس از ديگرى به تدريج به خانهء خود بازگشتند . من نيز ساعت هفت بيرون شدم و براى خوابيدن به خانهء يكى از دوستانم كه در همان محلّه بود رفتم ، زيرا ميزبان براى اين كه بيشتر بمانم اسبهاى من و نوكرانم را در اصطبل خانهء خود نگاه داشته بود و دستور داده بود از نوكرانم به خوبى پذيرايى كنند .\r\nمن هنوز دربارهء اين كه ميزبان صاحب شخصيّت ، تالار بزرگ خانه‌اش را براى راحت بودن مدعوين چگونه گرم كرده بود سخنى نگفته‌ام . بخاريهاى ايرانيان ديوارى است ؛ با هيزم مىافروزند يا با مجمرهاى بزرگ و پرآتش اتاقها را گرم مىكنند .\r\nآنان از آن‌گونه بخاريها كه ما به كار مىبريم استفاده نمىكنند .\r\nروز هشتم ، هلال ماه شوّال ، آخرين روز ماه رمضان ديده شد ، و مردم به ديدن آن شادمان شدند . زيرا ماه روزه‌داريشان به پايان رسيده بود .\r\nروز بيستم اين خبر منتشر شد كه راهزنان مال التجارهء كاروانى را كه از ازمير به سوى تبريز در حركت بوده غارت كرده‌اند . ماه اكتبر اخير نيز نزديك ارزروم قاطعان طريق اموال كاروانى را كه افزون بر دويست هزار اكو قيمت داشته تاراج كرده بودند . هيأت حاكمهء تركها براى سركوب كردن و از ميان برداشتن گروه راهزنان زحمت زياد مىكشند ، امّا هرگز در اين كار توفيق نيافته‌اند . به عقيدهء من اين راهزنيها از آن غالبا به وقوع مىپيوندد كه راهزنان بىرنج و خسارت زياد مال وافر به دست مىآورند ، كاروانهاى تركها به منظور جلوگيرى از حملهء احتمالى راهزنان غالبا متشكّل از هزار و دويست يا هزار و پانصد نفر از افراد ورزيده است كه بيشتر آنان سلاح آتشين دارند ، اما چندان جبان‌اند كه اگر جمعا با پنجاه تن راهزن مصادف شوند بيشتر آنان\r\n\r\n","description":"","footnote":"","page_name":" 1359 ","page_number":55},
  {"content":"\r\n\r\nبىآن‌كه كه سلاح خود را به‌كار برند مىگريزند . افزون بر اين چون اشتران كاروانيان به هنگام حركت در حدود سه يا چهار ميل راه را زير پاى خود دارند ، و هر يك از افراد كاروان كنار شتران خود حركت مىكند ، و مال التجارهء خويش را مىپايد به هنگام حملهء دزدان جملگى متفرّقند ، و مقاومت كردن در برابر آنان نمىتوانند .\r\nروز دوم فوريه به قصد سفر كردن به بندر عباس از اصفهان بيرون شدم . همهء اروپاييان مقيم پايتخت و برخى از بزرگان ارامنه مرا تا باغ خانلر پادشاه  B agqanlarPadeshah  بدرقه كردند . و چندان در آن‌جا ماندم كه پيش از غروب آفتاب نتوانستم به راه خود ادامه دهم . براى بيرون شدن از اصفهان به سوى بندر عبّاس نخست بايد از محلّهء كران و سپس از كوى شيخ سابانا گذشت ، و پس آن‌گاه از روى پل شهرستان كه بر روى رود بسته شده عبور كرد . شهرستان يكى از نواحى بيرون پايتخت است كه قريب يك ميل طول دارد و داراى باغهاى بزرگ و سرسبز مىباشد .\r\nدر طرف راست ، راه به سوى دشتى خّرم پيش مىرود ، و ديه اصفهانك در سمت چپ جاده است . اين ده قريب يك ميل درازا ، و باغهاى پرميوه ، و كشتزارهاى وسيع دارد . پس از پيمودن پنج فرسنگ راه در آن دشت پهناور و خرّم به كوهى رسيدم كه آن را كتل پرچين مىنامند . اين كوه از آن اين نام يافته كه راهى كه از آن مىگذرد تنگ و پرپيچ و خم ، و همانند پلّه است . اين كوه بلند نيست ، اما راهى كه از آن مىگذرد چنانست كه راحت نمىتوان از آن عبور كرد . مخصوصا براى چهارپايانى كه بار حمل مىكنند دشوار گذر است . مسافران در مدخل اين راه به راهداران مىرسند .\r\nراهداران هم موظّف به ايمن نگاه داشتن راه مىباشند ، و هم مأمور گرفتن حقّ راهدارى هستند . حقوق راهدارى را به نسبت بارهايى كه با استر يا اسب يا شتر حمل مىشود مىگيرند ، و كارى به نوع آنچه حمل مىشود ندارند مگر آنكه يقين حاصل كنند كه جنس قاچاق حمل مىشود .\r\nاروپاييان ، مخصوصا شركتهاى خارجى ، و كسانى كه گذرنامهء مخصوص از شاه دارند از پرداختن عوارض راهدارى معافند . اين راهداران گرچه از مسافران اروپايى و شركتهاى تجارى خارجى بابت عوارض راهدارى چيزى نمىگيرند اما ميوه و چيزهاى ديگرى به آنان تعارف مىكنند ، و به عنوان محافظ و راهنما ايشان را مسافتى همراهى مىكنند كه به پاداش چيزى لايق به آنان داده شود .\r\nپيش از سلطنت دو پادشاه اخير هنگام بيرون شدن يا داخل شدن مسافران از\r\n\r\n","description":"","footnote":"","page_name":" 1360 ","page_number":56},
  {"content":"\r\n\r\nكبوتر خانه‌هايى كه در اطراف اصفهان بسيار است\r\n\r\n","description":"","footnote":"","page_name":" 1361 ","page_number":57},
  {"content":"\r\n\r\nكشور و حمل مال التجاره از هيچيك از مسافران در داخل مملكت ، و حمل عوارض راهدارى گرفته نمىشد ، اما اكنون از كلّيهء مال التجاره‌هايى كه در داخل كشور از جايى به جاى ديگر برده مىشود ، در اين مدخل كوهستانى مطالبه مىكنند ، و در همين محل از حمل اجناس قاچاق قويّا جلوگيرى مىكنند . مخصوصا به دقت بازرسى و مواظبت مىكنند كه طلا از پايتخت به هندوستان حمل نشود ؛ زيرا قاچاق‌چيان از حمل اين كالا سود بسيار مىبرند .\r\nدشت وسيع و زيبايى كه اصفهان در آن واقع است از طرف جنوب در مسافتى نامساوى به كوهى مىپيوندد كه آن را اركچين مىنامند . از آن پس راه به دشتى كه دو فرسنگ عرض دارد ، و سه فرسنگ دور تر دهكدهء مهيار « 1 »  Mayar  واقع است كه فاصله‌اش از اصفهان نه فرسنگ ، و نخستين منزل مىباشد ، و من سه ساعت پس از نيمه شب به اين دهكده فرود آمدم . مهيار ديه نسبته بزرگى است كه قريب سيصد خانه دارد . ميان دو كوه قرار گرفته ، و موقع طبيعى آن چنان است كه اگر مردم بخواهند راه ورود و خروج به آن‌جا را ببندند آسان مىتوانند . اين موقعيّت خوب به من اجازه مىدهد قول بعضى از مردم را باور كنم كه مىگويند ششصد سال پيش ، اين آبادى شهر بزرگى بوده است . در مدخل اين دهكده كاروانسرايى قديمى است ، كه از بس كهنه و درهم شكسته شده در حال حاضر قابل سكونت نيست . بعضى از اهالى منازل خود را در برابر گرفتن مبلغى پول در اختيار مسافران پولدار و با شخصيّت قرار مىدهند .\r\nنزديك كاروانسرا آثار ويرانه‌هايى ديده مىشود و زمينهاى پيرامون دهكده به سبب كم‌آبى خشك و باير و خالى از سبزه و درخت است ، و نشانه‌هاى كم آبى مخصوصا در فصل تابستان كاملا معلوم مىشود . با وجود اين ، دهكده آبادان است ، و همه چيز به حدّ وفور در آن يافته مىشود ، و باغهاى بزرگ دارد .\r\nسوّم ، پنج فرسنگ در سرزمينى كه صاف اما نسبته سنگلاخ بود ، و راه از ميان دو كوه مىگذشت ، پيش رفتم . بايد توجه داشت كه در دو طرف سراسر راه پايتخت\r\n\r\n\r\n","description":"","footnote":"\r\n( 1 ) « مهيار از قراى معتبر بلوك مهيار است . از خرابه‌هايش معلوم مىشود كه سابقا بزرگ بوده . اكنون پانصد خانوار ، و ده هزار جمعيت دارد . زراعتش منحصر به غله است . در زمان صفويه كاروانسراى بزرگى در آن ساخته شده است . » نقل از دو سفرنامه در جنوب ايران در سالهاى 1256 و 1307 قمرى ، به تصحيح و اهتمام ، سيد على آل داود .\r\n","page_name":" 1362 ","page_number":58},
  {"content":"\r\n\r\nبه خليج فارس در جاهاى زياد كوههايى وجود دارد كه بلندى آنها متفاوت است .\r\nبيرون از مهيار راه عريض مىشود ، و سه فرسنگ دور از اين آبادى راه از كنار كوه به طرف راست مىپيچد ، و به دشتى بسيار حاصلخيز مىرسد كه عرضش از پنج تا شش فرسنگ درمىگذرد . من در مدّت سفر و اقامتم در ايران نه بار از اين دشت خرّم و باصفا و رؤيا آفرين كه شانزده فرسنگ درازا دارد ، و از نيمهء ماه مارس تا نيمهء نوامبر سراسر پوشيده از گلهاى رنگارنگ است ، در آن گلّه‌هاى بسيار مىچرند ، و ميوه‌ها و سبزيهاى خوب دارد ، گذشته‌ام ، و همواره از تماشايش لذت برده‌ام .\r\nاز آن پس وارد قمشه شدم . محيط قمشه از سه ميل درمىگذرد ، و گرچه شهر را مانند است شهركى بيش نيست . در روزگاران گذشته آبادان و معتبر بوده چه قمشه ويرانه‌هاى پيرامونش بر اين گفته گواهانند . آنچه بيشتر در اين شهرك جلوه مىكند كبوتر خانه‌هاى آنست . اين كبوتر خانه‌ها را به منظور استفاده از كود حاصل از فضلهء كبوتران ، در بعضى از نقاط ايران ساخته‌اند . كشتگران از اين كودها مخصوصا در زراعت خربزه استفاده مىكنند و نتايج خوب مىبرند .\r\nقمشه داراى چند كاروانسراست كه همه كوچكند . گروهى بر اين اعتقادند قمشه همان شهرى است كه بطلميوس آن را ارباتيس  Orebatis  ناميده زيرا محل و\r\n\r\n","description":"","footnote":"","page_name":" 1363 ","page_number":59},
  {"content":"\r\n\r\nموقع اين دو با هم مطابقت دارد .\r\nدر مسافت يك تير پرتاب توپ ، مقبرهء مقدس شاهرضا يكى از اعقاب حضرت امام حسين است « 1 » كه بنا به گفتهء متولّى آن هفتصد و چهل سال قدمت دارد . مسجد اين امامزاده به شكل كثير الاضلاع هشت گوشه ساخته شده ، و بر سر آن گنبدى است . مرقد سه پا از سطح زمين بلندترست و دو روپوش دارد . روپوش رو پارچه‌اى زربفت است .\r\nدور ضريح پوشيده از چهار چوب سنگى است كه به آن نشانه‌هايى از تمسّك آويخته‌اند . در محوطهء بيرون مسجد دو حوض در فاصلهء بيست پا از يكدگر قرار دارد .\r\nاين دو حوض پر از ماهيهايى است كه به بعضى از آنها حلقه‌هاى كوچكى از مس يا طلا يا نقره زده‌اند . هيچ كس جرأت ندارد اين ماهيها را بگيرد ، زيرا هر كس بدين قصد دست به سوى آنها دراز كند ، امامزاده او را مىكشد . به اعتقاد من اين حلقه‌هاى ظريف را براى زيبايى و نمايش به ماهيها زده‌اند . اما مردم مىگويند كه نشان تقديس است . همه زنان ايران و آنان كه خارج از دينند نيز به سوراخ چپ بينى خود حلقه‌اى مىآويزند كه روى غالب آنها سه دانه قيمتى تعبيه شده است « 2 » ، و آن نشان وابستگى و فرمانبردارى خود مىدانند ، چنان‌كه يهوديان در زمانهاى قديم گوش خود را بدين نشان سوراخ مىكردند و بدان حلقه مىآويختند .\r\nچنين مىنمايد كه زنان اين كار را از آنچه مردان دربارهء اشتران و گاوان معمول مىداشته‌اند تقليد كرده‌اند . زيرا در زمانهاى گذشته و اكنون نيز ، برخى جاها صاحبان اشتران و گاوان حلقه‌اى از منخرين آنها مىگذرانند ، و به آن طنابى مىبندند ، و حيوان را به هرجا كه دلخواهشان باشد هدايت مىكنند .\r\nيكى از وسائل نمايش تشخّص و بزرگى در هند و كشورهاى آن سوى آن مانند چين و ژاپن آنست كه ثروتمندان و جاه‌مندان در قصرهاى خود حوضهاى گردى\r\n\r\n\r\n","description":"","footnote":"\r\n( 1 ) « در قمشه كه حضرت شاه رضا باشد از فرزندان امام هفتم روحى و جسمى فداه ، موسى بن جعفر است . اين حضرت و برادر بزرگوارش احمد رضا كه در بلوك كرون مدفون است به چه ظلم و به چه تفصيل به دست اعداى دين شهيد شدند . اين امامزاده بزرگوار قريب به نيم فرسنگ از قمشه خارج است . » صفحه 92 تاريخ مسعودى نوشته ظل السلطان .\r\n( 2 ) سخن شاردن در اين مورد نيز درست نيست : زيرا در آن زمان بعضى زنان كه در سواحل خليج فارس سكونت داشتند حلقه به بينى خود مىكرده‌اند .\r\n","page_name":" 1364 ","page_number":60},
  {"content":"\r\n\r\nدرست ، و پر از آب مىكنند و ماهيهاى زيادى كه به لب آنها حلقه‌هاى ظريف و گرانبهايى آويخته‌اند در آن رها مىسازند . مخصوصا اميران و شاهزادگان براى اين‌كه بنمايند بر حيوانات و داراييهاى بسيار حاكمند به چنين كار مبادرت مىورزند .\r\nبراى من نقل كردند وقتى پادشاه كنونى هند هنوز مقام سلطنت نيافته بود ، و حاكم دكن بود براى ديدار قطب الدين شاه به كلكند رفت ، و دختر او را به زنى گرفت ، و شاه به گرمى و محبت زياد از او پذيرايى كرد ؛ و من سالها بعد ، وقتى به محلّ پذيرايى اين شخصيّت درآمدم حوض بزرگ آن قصر را كه پر از ماهيهاى حلقه دار بود ، مشاهده كردم .\r\nچنين روى نمود كه در زمان شاه فقيد يك مرد ارمنى وارد مسجد قمشه شد ، و چون چنين پنداشت كسى ناظر كارش نيست دست دراز كرد تا از آن ماهيهاى حلقه‌دار و نظر كرده صيد كند . يك مرد متعصّب او را ديد . سخت به خشم آمد .\r\nدشنه‌اى را كه با خود داشت بر سينه‌اش فرو برد ، و در دم وى را گشت . پنداشت كه كارى روا و طبق موازين مذهب انجام داده است . و به خود مىباليد . شگفت اين كه صدر مجتهد بزرگ ايران نيز وى را نواخت ، و مبلغى به او جايزه داد . امّا پادشاه فقيد كه فكر روشن و انديشهء حقيقت نگرداشت ، وقتى از كار و تعصّب صدر آگاه شد بر او خرده و خشم گرفت ، و عمل كشتن مرد ارمنى را كارى ناسزاوار و زشت شمرد ؛ وى را به سزا تنبيه كرد . افزون بر اين او را وادار كرد به بازماندگان مقتول تاوان و غرامت بدهد .\r\nپنجم ، شش فرسنگ سبك از دشتى خرم و سرسبز كه نهرهاى زياد در آن جارى بود ، و كشتزارها و آباديهاى زيبا زياد داشت راه پيمودم . نيمه راه به مزرعه‌اى رسيدم كه مزرعهء ميرزا كوچك نام داشت ، و داراى هوايى خوش و فرح بخش بود . اين مزرعهء خوش منظر در فصل پاييز خربزه‌هاى بسيار شيرين و پرآب و لذيذ دارد . ميرزا كوچك مالك مزرعه در آن عمارت زيبا و باغ‌هاى دلگشا ايجاد كرده بود . از اين‌رو منظره و دورنمايى جالب و دلكشى داشت . ميرزا كوچك در زمان پادشاهى شاه عبّاس بزرگ سمت صدر ، يعنى مجتهد اول را داشت . يكى از دختران شاه همسرش بود ، و از اين جهت او را ميرزا كوچك يعنى شاهزادهء كوچك نام داده بودند .\r\nمنزلگه ما آبادى زيبا و خوش منظرى بود به نام مقصود بيگ . در اين آبادى شب\r\n\r\n","description":"","footnote":"","page_name":" 1365 ","page_number":61},
  {"content":"\r\n\r\nهوا چنان سرد شد كه من هرگز شبى بدان سردى نگذرانده بودم . امّا هوا چنان سالم و سازگار بود كه آدم به زكام و سينه پهلو ، و امثال اين بيماريها گرفتار نمىشد . افزون بر اين ، همين كه خورشيد دميد از شدّت سرما كاسته شد ، اندك اندك هوا گرم گرديد . زيرا آفتاب ايران گرم است .\r\nششم ، نيز راه همچنان صاف و هموار بود ، و از دشتى خرّم و باصفا مىگذشت . ميان راه به قصبهء بزرگ امين‌آباد رسيدم . داوود خان برادر امامقلى خان صد و بيست سال پيش در اين ده قلعهء استوارى ساخته است . در زمانهاى پيش اين قصبه كمينگاه دزدان بوده امّا اكنون نسبتا امن شده است . ظاهر قلعهء موصوف درست و پابرجا مىنمايد ، امّا بناهاى داخلش درهم فرو ريخته ، و ويران شده است . رو به‌روى آن كاروانسراى بزرگى است كه از جمله كاروانسراهاى خوب كشور به‌شمار مىآيد .\r\nبه ايزد خواست رسيدم . قصبه و قلعهء آن در دره‌اى به طول بيست فرسنگ واقع شده اين دره از جمله حاصل‌خيزترين و پرنعمت‌ترين مناطق ايران است . از هر طرفش جويهاى آب جريان دارد . و گله‌هاى بزرگ گوسفند در هر گوشه و كنار مىچرند .\r\nميوه و انواع حبوب و ديگر مواد غذايى به حدّ وفور يافته مىشود . وقتى هوا اندك اندك گرم و برفها به تدريج ذوب مىشود جويهاى آب به صورت نهرهاى نسبته بزرگ ايزد خداست\r\n\r\n","description":"","footnote":"","page_name":" 1366 ","page_number":62},
  {"content":"\r\n\r\nدرمىآيند . قلعهء قصبه بر روى تپهء بزرگى واقع در ميان دره ، در طرف چپ راه اصفهان به شيراز بنا شده . تخته سنگها به صورت سنگهاى بزرگ بيضى شكل مىباشند ، و قلعه و برج و باروها از سنگ و گل ساخته شده است . ساختمان اين قلعه بسيار بدتركيب است ، و در بناى آن مهارت به‌كار نرفته است . دو در زشت و بدقواره هر كدام در يك طرف ، يكى در طرف شرق و ديگرى در طرف شمال دارد . و اين يكى داراى پلى متحرك مىباشد . قلعه داراى شش طبقه است ، و مجموعا در حدود دويست خانه دارد كه همه كوچكند و كثيف ، و آن قدر تاريكند كه به مغارهء حيوانات مىمانند . طبقهء پايين آن كمى از راه پنجره روشن مىشود ، و براى عبور از كوچه‌ها حتى هنگام ظهر بايد از وسايل روشنائى مصنوعى استفاده كرد . با وجود اين ، همهء منازل قلعه مسكونى است و خريد اجناس در آن به سهولت انجام مىگيرد . در قلعه چاه عميقى است به ژرفاى سى براس و آب آن در حمامى كه نزديك در ورودى ساخته شده مصرف مىشود . به عقيدهء برخى اين قلعه در قرن اول هجرى همزمان با آغاز پيشروى تازيان در ايران و سقوط شاهنشاهى يعنى زمان سلطنت يزدگرد ، و به نام او بنا گرديده است ؛ امّا بيشتر مردمان بر اين عقيده‌اند كه نام ايزد خواست مركب از دو كلمهء ايزد و خواست است كه ايزد در زبان گبرها كه ايرانيان باستانند به معنى خدا ، و خواست مخفّف خواستن و اراده كردن است « 1 » .\r\nدر سيصد پايى جانب جنوب اين قلعه مسجد كوچكى است كه چنان كه نگهبان مسجد به من گفت مقبره شاه بزرگ يكى از اعقاب امام رضا در آن‌جاست .\r\nمقبره زير يك گنبد و به اندازهء چهارپا از سطح زمين بالاتر است ، و روى آن با روپوش ابريشمين سرخى كه گلهاى زرين دارد پوشيده شده ؛ دور ضريح طارمى چوبينى مشبك است كه به اندازهء نيم پا از سطح مقبره بلندتر است . روى قبر دستار و سلاحى است كه بنا به اعتقاد مردمان محل از آن امامزاده بوده است . ايرانيان بر اين باورند كه همهء اين امامزادگان در راه تحكيم مبانى دينى ، و به دست گرفتن حقوقى كه خلفاى جابر بغداد از ايشان غصب كرده‌اند جنگيده‌اند و جان باخته‌اند .\r\nآبادى ايزد خواست قريب صد خانوار دارد ، و خانه‌ها پايين تپه‌اى سنگى ، در\r\n\r\n\r\n","description":"","footnote":"\r\n( 1 ) طول ايزد خواست 52 درجه و ده دقيقه ، و عرض جغرافيايى آن 29 درجه و 32 دقيقه ، و ارتفاعش از سطح دريا 1590 متر است .\r\n","page_name":" 1367 ","page_number":63},
  {"content":"\r\n\r\nپاى قلعه ساخته شده‌اند . كاروانسرايى كه رو به روى قلعه ساخته شده بزرگ و به ظاهر آراسته است . چهار در دارد ، و هر كدام به جانبى گشوده مىشود . بالاى سردر ورودى كاروانسرا يك اتاق بزرگ ، و دو اتاق كوچك با يك ايوان مشرف به داخل كاروانسرا ساخته شده است . در اين ده بهترين اقسام نانهاى ايران ساخته مىشود ، و اين ضرب المثل بر سر زبانها ساير است كه براى اين كه كار به كام مرد باشد و عيش مدام داشته باشد بايد نان ايزد خواست ، شراب شيراز ، و زن يزدى داشته باشد . ظاهرا اين ضرب المثل بسيار قديمى است ، و مردان ايران هنوز به سرزمين گرجستان و چركستان آشنا نبوده‌اند ، زيرا زنان اين دو سرزمين از زنان هرجا زيباتر و دلخواه‌ترند .\r\nدرّهء ايزد خواست در اين‌جا از ولايت عراق عجم كه سرزمين پارت است جدا مىشود « 1 » . ما در كتابهاى تاريخ و جغرافياى خود غالبا سراسر ايران را به نام عجم مىناميم ، اما ساكنان كشورهاى مشرق زمين ، همچنين خود ايرانيان اين كشور را ايران مىخوانند ، و ايالتى را كه در جنوب دامن گسترده است فارس يا فارسيان ؛ و بعضى را عقيده بر اين است كه اين نام از اسم يكى از پهلونان اساطيرى آنان به نام پرسه اشتقاق يافته است . اين نيز گفتنى است كه وسعت ايالت فارس برابر كشور فرانسه ، و از لحاظ اهميت دومين ايالات ايران ، و از لحاظ وسعت و حاصلخيزى نخستين ايالات مملكت ايران مىباشد . ايالت فارس از طرف مشرق به كرمان ، و از طرف شمال به عراق عجم ، از طرف مغرب به خليج فارس محدود بوده است . طولش از مشرق به مغرب از كرمان تا بندر ريگ صد و پنجاه فرسنگ ايرانى است ، و عرضش صد و بيست فرسنگ از يزد تا صحراى كرمان به طور مورب است .\r\nدر كتابهاى جغرافياى قديمى ايران وسعت ايالت فارس « 2 » بيش از اين معلوم شده ، زيرا حدّ آن را از طرف شمال تا بيابان باكتريان ، از جانب جنوب تا رود اندو\r\n\r\n\r\n","description":"","footnote":"\r\n( 1 ) « حدّ غربى فارس خوزستان است و همهء حد غربى تا شمال حدود اصفهان است و جبال ، و حدّ جنوبى آن درياى فارس است ، و حدّ شرقى آن حدود كرمان ، و حدّ شمالى آن كويرى است ميان فارس و خراسان ، و تمام حدّ شمالى حدود اصفهان است ، و بلاد شمال . »\r\n( صفحه 367 تقويم البلدان ابو الفداء ترجمه استاد عبد المحمّد آيتى )\r\n( 2 ) شاردن حدود فارس را ناقص و نادرست معين كرده و ديگر جهانگردان كامل‌تر و رساتر معلوم كرده‌اند .\r\n","page_name":" 1368 ","page_number":64},
  {"content":"\r\n\r\n sudni \r\nگسترش داده ، نوشته‌اند ، در برخى نقاط فارس هوا چندان سرد است كه از شدّت برودت هيچ گياهى در آن نمىرويد ، و در برخى نقاط ديگر هوا چندان گرم مىباشد كه هيچ نوع پرنده در آن حدود زنده نمىماند . ظاهرا قصد و نيّت اين مصنفّان از آوردن نام فارس ذكر كلّ كشور ايران بوده كه فاصل بين هشتاد و پنج درجه تا سى و چهار درجه عرض جغرافيايى آسيا را برداشته است ، و گرنه منطقهء ايالت فارس داراى چنين هواى متغير نيست . و جغرافىدانهاى جديد چنان كه من آوردم اين ايالت را فاصل ميان كرمان و خليج فارس دانسته ، و آن را به پنج ناحيه : خوره‌اردشير ، استخر ، دارابگرد ، شاپور ، و قباد تقسيم كرده‌اند . ناحيه خوره اردشير در جنوب ، و مركز آن شيراز است . ناحيه استخر در مغرب است و مركزش فيروزآباد يا پرس پليس نام دارد . ناحيهء دارابگرد در مشرق واقع و مركزش به همين نام است . ناحيهء شاپور كه مجاور درياست و مركزش كازرون مىباشد ، و ناحيهء قباد كه در شمال است و مركزش ارجان است ، و جزاير متعلق به آن در اين تقسيم‌بندى به شمار نيامده است .\r\nچنان كه مىبينيد همهء اين نواحى به نام پادشاهان باستانى ايران خوانده مىشود . به اعتقاد من فارس قديم‌ترين ايالات ايران است . به سخن ديگر نخستين ايالتى است كه آبادان و مسكون شده ، و هستهء مركزى و اوليّه تشكيل شاهنشاهى ايران بوده است .\r\nشاه عبّاس بزرگ پس از آن كه آن سرزمين و لار و هرموز و برخى ديگر از نواحى جنوبى ايران را به همت امامقلى خان گشود ، به اين ايالت اعتبار خاص بخشيد ، و آن سردار بزرگ را بر سراسر آن منطقه حكومت داد . اما پس از مرگ اين شهريار بزرگ جانشينانش آن استان پهناور را به چهار يا پنج بخش كوچك تقسيم كردند ، و به نسبت قابليّتى كه دربارهء هر يك از حاكمان قائل بودند آن ولايات را كوچك يا بزرگ مىكردند . در زمان حاضر ايالت فارس كه آبادان و پرنعمت است وسيله يك وزير يا آصف كه مركز اقامت و حكومتش در شيراز است اداره مىشود .\r\nمعنى درست كلمهء فارس معلوم نيست . برخى از مصنفّان و محققان بر اين باورند كه از كلمهء فارس اشتقاق يافته و به معنى هوشمند و روشن بين و صاحب نظر است بعضى معتقدند كه نام اين ايالت از لفظ پرس  Peres  عبرى يا فارسين  Farcin  كلدانى گرفته شده كه هر دو به معنى تقسيم است ، زيرا كورش شاهنشاه ايران سراسر كشورش را به دو قسمت ماد و پارس تقسيم كرد .\r\n\r\n","description":"","footnote":"","page_name":" 1369 ","page_number":65},
  {"content":"\r\n\r\nگروهى نيز بر اين باورند كه كلمهء فرس از لفظ فرس يا فارس اشتقاق يافته كه آنها نيز از كلمه فراّش گرفته شده « 1 » كه رويهم رفته به معنى ستوربان است ، و اين ايالت از اين جهت بدين نام علم شده كه بهترين اسبها در اين سرزمين پرورش مىيابد ؛ يا اين كه نخستين بار اسب در اين استان رام ، و براى سوارى تربيت شده است .\r\nايرانيان فقه اللغه يا اتيمولوژى كلمهء اخير را چنين توجيه مىكنند كه فارس به معنى سواركار است ، اما اگر به اتيمولوژى دو كلمه‌اى كه من آورده‌ام به دقّت توجه كنيم درمىيابيم كه مفهوم هر دو يكى است ؛ به سخن ديگر لفظ پر  Pere  عبرى با كلمهء فرس  Fars  مشابه و هم‌معنى است .\r\nآنچه من اطمينان دارم اينست كه فارس يا پارس تقريبا يكسان و به جاى هم تلفظ مىشود همچنان‌كه فارسى و پارسى يك معنى مىدهد و جاى يكديگر را مىگيرد . افزون بر اين در بسيارى از افسانه‌هاى پرسه  Prsee  شواهدى بيانگر اين تصور است كه سواركاران بدين نام ناميده شده‌اند . زيرا به يمن وجود سواركاران ، اين سرزمين در زمان پادشاهى كورش عظمت و شهرت يافته است ، و پيش از فتوحات كورش در هيچيك از كتب مذهبى و غير مذهبى ، و هيچ جاى ديگر نامى از پارس نيست .\r\nنام پرسه  Persee  اسطورهء يونانى به تحقيق از نام ايرانى فيروز اسم شهريار ايران اقتباس شده است . جغرافىدانان متأخر عموما بر اين باورند ايالتى كه نام آن در ميان است حاصلخيز و آبادان و پرجمعيت ، و هوايش بسيار سالم و سازگار است ، و مردمانش عموما باهوش ، پراستعداد ، داراى نظر صائب ، و قوى بنيه مىباشند ؛ و مردم همين سامان بودند كه در دوران باستان بنيانگزار شاهنشاهى ايران بوده‌اند .\r\nدر كتاب تاريخ تدوين  Tedvine  دربارهء فارس آمده است كه « ايرانيان باستان از چهار هزار سال پيش در سرزمين فارس داراى حكومتى بزرگ و سازمانى منظّم بوده‌اند . اولين پادشاهشان كيومرث و آخرين سلطانشان يزدگرد پسر شهريار نام داشته . اين پادشاهان شهرها ساختند ، و موجبات توانگرى و آسايش مردم\r\n\r\n\r\n","description":"","footnote":"\r\n( 1 ) استنتاج شاردن در هر دو مورد به خطاست زيرا فارس به معنى صاحب اسب يا كسى است كه بر اسب يا استر و خر سوار باشد ؛ همچنين فرّاش به معنى كسى است كه مأمور گستردن يا برچيدن جامه خواب يا خيمه يا ديگر كارها از اين‌گونه باشد .\r\n","page_name":" 1370 ","page_number":66},
  {"content":"\r\n\r\nخود را فراهم آوردند . چنان كه شهرهايى كه ايجاد كرده‌اند غالبا به نام خودشان موسوم است . ميان مردم ايران باستان ده تن مانند پهلوانان افسانه‌اى دنيا بغايت مشهورند .\r\nنخستين آنان فريدون پسر كيقباد پسر جمشيد است كه بر سراسر دنياى آن زمان حكمروا بود ، و در بسيط جهان دادگرى و نيكى و نيكوكارى را گسترد ، و آثار بيداد و تبه‌كاريهاى ضحاك را برانداخت . برخى ديگر از اين نيز فراتر رفته ، و وى را اسكندر ذو القرنين ناميده‌اند كه به وجود او در قرآن اشارت شده ، و وى را پادشاه سرزمينهاى مشرق تا مغرب خطاب كرده‌اند .\r\nدوم كس اسكندر پسر داراب ، پسر بهمن است كه پادشاهى بزرگ ، خردور ، دانا بود . او شاگرد ارسطو بود ، و بسيار علوم از جمله آيين پادشاهى و كشوردارى را از او آموخت ، و اين معلّم بزرگ كتاب تاريخ طبيعى را كه در آن مباحث كلّيهء علوم درج شده براى شاگردش نوشت . اسكندر يونان ، چين ، تركستان را زير فرمان خود درآورد . »\r\nاشاره مؤلف كتاب التدوين به اسكندر كبير است كه من شرح احوال و فتوحاتش را در تاريخ پادشاهان دوران باستان ايران نوشته‌ام « 1 » ، و آنچه ايرانيان در اين باره نوشته‌اند با تاريخهاى يونانيان مغايرت دارد .\r\nچهارمين بهرام پسر يزدگرد معروف به بهرام گور است كه در انداختن تير با كمان شهره و بىمانند بود و هيچ كس نيروى برابرى با او نداشت . پنجمين رستم پسر زال بود كه به نيرو و جنگاورى در سراسر گيتى همانند نداشت . ششمين بزرگمهر پسر بختگان و وزير نامور خسرو انوشيروان است كه سرآمد دانايان زمان خود ، و به انواع دانش ، و به وفور كياست ممتاز بود . هفتمين باربد موسيقىدان و آوازخوان خسروپرويز بود كه با نواى دلكش موسيقى و آواز جان‌پرورش بيماران را شفا مىبخشيد . هشتمين فرهاد است كه خوشامد خاطر شيرين از ميان كوه بيستون جويى تراشيد تا از آن شير جريان يابد و نقش او را نيز بر كوه قلم زد .\r\nدر اين ايالت بيش از ديگر ايالتها آثار باستانى ، و ويرانه‌هاى كهن وجود دارد . زيرا اين ايالت بارها در معرض تهاجم و ويرانگريهاى اقوام بيگانه و وحشى قرار\r\n\r\n\r\n","description":"","footnote":"\r\n( 1 ) از اين كتاب كه شاردن چند بار به مناسبت به آن اشاره ، و تأليفش را به خود نسبت داده اثرى به جا نيست ؛ و شايد اصولا فرصت نوشتن آن را نيافته است .\r\n","page_name":" 1371 ","page_number":67},
  {"content":"\r\n\r\nگرفته . از جمله چون بر سر راه حمله اسكندر و عربها و ديگر اقوام وحشى بود بدان خسارات و زيانهاى بسيار وارد آمده است .\r\nهفتم ، ساعت پنج صبح از ايزد خواست حركت كردم . هوا بسيار نامساعد و بد بود ، و براى پيمودن هفت فرسنگ « 1 » مدت دوازده ساعت بر اسب سوار بودم . زيرا هم برف مىباريد ، و هم راه درشتناك و ناهموار بود . بدين شرح كه راه از كوهى مىگذشت كه گرچه ارتفاع زياد نداشت اما سخت‌گذر بود ، و به همين جهت آن كوه را نعل شكن نام نهاده بودند . ميان راه به قلعه‌اى رسيدم كه داراى پنج برج بود . اين قلعه كه گنبد لاله نام داشت گرچه غير مسكون بود ، اما هنوز ويران نشده بود ، و از اين جهت اين نام يافته بود كه رو به روى گنبد يكى از امامزاده‌ها قرار داشت .\r\nشب هنگام به ده گردو رسيدم و چنان كه گفتم در تمام آن روز از رفتن نياسودم . اثاثه و محمولات من بر پشت چهار قاطر پرزور و رهوار بار بود ، و من بر يكى از آن قاطرها سوار بودم . زيرا براى عبور از آن راه پر نشيب و فراز و درشتناك ، و سفر كردن در آن هواى سرد و بد جز اين چاره نداشتم .\r\nدر ايران وضع و رسم چنانست كه هر روز فقط يك منزل مىتوان پيش رفت ، و چون در بعض منزلها فراهم آوردن وسايل خوراك و آسايش به هيچ روى فراهم نيست مسافر بايد هر چيز را كه به كار دارد همراه بردارد ، و خودش غذا بپزد .\r\nده گردو گرچه كوچك است اما در آن همه گونه وسايل آسايش و خوراك وجود دارد ، و آبش به خوشگوارى و صافى مانند ندارد .\r\nهشتم ، هفت فرسنگ پيش رفتم ، و چون راه از دشتى بسيار صاف و هموار مى - گذشت راه در نظرم كوتاه آمد ، و مانند روز پيش خسته و فرسوده نشدم . چون چهار فرسنگ راه پيمودم به پل سنگى كوچكى رسيدم كه از زير آن رودخانه‌اى مىگذشت .\r\nپهناى اين رودخانه بسيار نبود ، اما عمقش نسبتا زياد بود ، و آب جوشان و خروشان جريان داشت .\r\nپس از پيمودن سه فرسنگ ديگر به كوشك زر رسيدم . اين ديه بزرگ و داراى دويست خانوار است . آب فراوان دارد و در هر سويش جويها جاريست . اين ديه از آن اين نام يافته كه به داشتن دو مقبره امتياز دارد . در يكى از اين دو مقبره كه در\r\n\r\n\r\n","description":"","footnote":"\r\n( 1 ) چنان كه بارها ياد كرده‌ام فرسنگ به جاى ليو به كار رفته و هر ليو معادل 4400 متر بوده است .\r\n","page_name":" 1372 ","page_number":68},
  {"content":"\r\n\r\nكنار راه است درويشى به نام شيخ گلندام دفن شده ، و مردم به او اعتقاد زياد دارند .\r\nقبرش زير گنبدى طلايى رنگ است و محوطه‌اى بزرگ دارد ، و اطرافش را باغ بزرگى فرا گرفته است .\r\nمقبرهء ديگر از آن امامزاده اسماعيل پسر امام موسى كاظم ششمين امام شيعيان است « 1 » . اين مقبره يك فرسنگ دور از مقبرهء شيخ گلندام و پاى كوهى است كه راه از آنجا امتداد دارد . مردمان اين ده اين امامزاده را گرامى مىدارند ، و با اعتقاد صافى به زيارتش مىروند . آب ديه در بهاران چندان زياد و پرزور است كه گذشتن از آن خالى از خطر نيست . اما در فصل تابستان چنان نقصان مىيابد كه عبور از آن بسيار آسان است . كاروانسراى كوشك زر بزرگ و معمور است .\r\nنهم ، پگاه رو به راه نهادم ، و پنج فرسخ رفتم ، در دو فرسنگى در جانب چپ راهى پيش آمد كه مادر دختر نام داشت و به شيراز مىرسيد ، و دو فرسنگ از راه معمولى نزديك‌تر بود . اما چون پست و بلندى و ناهموارى زياد داشت رفت و آمد از آن كمتر مىشد . با اين همه مردان متشخّص وقتى با زن و دختر خود سفر مىكردند از آن راه مىگذشتند تا چشم نامحرم به ايشان نيفتد ، و به همين جهت اسم اين راه را مادر دختر گذاشته بودند .\r\nچون چهار فرسنگ ديگر رفتم به كوهى رسيدم كه آسپاس  Haspas  پاى آن بود . آسپاس ديهى است كه روى بلندى بنا شده ، سيصد خانوار در آن سكونت دارند ؛ مانند كوشك زرنهرهاى آب آن را احاطه كرده ، و داراى درخت زياد است .\r\nويرانه‌هاى زياد دارد . چون كاروانسراى ده قابل سكونت نبود من در منزل يكى از دهقانان محل فرود آمدم . از بناى كاروانسراى مذكور مدّت زيادى سپرى نشده اما چون آن را مرمت نكرده‌اند رو به ويرانى نهاده است .\r\nايرانيان بر عموم بر اين اعتقادند نه تنها بناهاى عمومى بل‌كه هيچ بنايى را نبايد ترميم و تعمير كرد . آنان بر اين باور باطل و خرافه‌اند كه بناها و عمارتها نيز مانند آدميان درگذرند و همچنان كه انسان وقتى پير شد مىميرد ، بناها وقتى رو به ويرانى مىنهند ترميم و تعمير كردنشان كارى بيهوده است . اعتقادشان دربارهء خانه‌اى كه در آن سكونت دارند نيز همين است . و اين معتقدات مبتنى بر باورهاى مذهبى آنان\r\n\r\n\r\n","description":"","footnote":"\r\n( 1 ) ششمين امام شيعيان امام جعفر صادق است و امام موسى كاظم هفتمين امام است .\r\n","page_name":" 1373 ","page_number":69},
  {"content":"\r\n\r\nاست كه مىگويند دنيا و هرچه در آنست درگذر است و دلبستگى را نشايد ، و هيچ كس نبايد وقت و مال خود را در كار تعمير و ترميم بنايى كه ديگرى بنياد نهاده است ، و به نام او خوانده مىشود صرف و خرج كند . به سخن ديگر به همين سبب فرزندان و وارثان بانى بناهاى عمومى به تعمير و ترميم ابنيه‌اى كه پدرانشان بنا نهاده‌اند همّت نمىورزند . از اين رو آبادانى كاروانسراها پلها ، راه‌هاى عمومى بيش از مدتى كه بايد ، نمىپايد .\r\nاغلب مردمان آسپاس نژاد از چركسها ، گرجيها و ايبريها دارند ، و بيشتر آنان در زمانهاى گذشته پيرو مذهب مسيح بودند . قريب صد و پنجاه سال پيش شاه تهماسب و شاه اسماعيل و بعد شاه عباس پس از فتح آن سرزمينهاى شمالى ساكنان آنها را در دسته‌هاى عظيم به هيركانى ، مدى ، پارتيد ، و اين حدود كوچاندند . زيرا هر بار كه پادشاهان ايران اين سرزمينها را فتح مىكردند و به داخل ايران باز مىگشتند مردم آن مناطق بهر حاكمى كه شاه به حكومت گمارده بود مىشوريدند و او را مىكشتند ، و خود زمام حكومت را به دست مىگرفتند ؛ و شاه براى اين كه آتش طغيان و فتنهء آنان هميشه خاموش بماند آنان را به داخل كشور كوچاند .\r\nاين گروه براى اين‌كه راحت زندگى كنند ، و از تنگناييها رهايى يابند اندك اندك تغيير مذهب دادند و به اسلام گرويدند ؛ و آنان كه به كيش خود باقى ماندند بدين جهت بود كه به آشاميدن شراب معتاد بودند ، و شراب خوردن در مذهب اسلام حرام است . اينان شرابهاى خوبى مىسازند ؛ همچنين در آباديهاى مجاور اين راه عدهء زيادى هندى سكونت دارند كه برخى بر مذهب و بعضى بىدين مىباشند ، و به سبب مساعد بودن حاصلخيزى زمين ، فراوانى آب ، و سازگارى هوا به اقامت در اين سرزمين خوپذير و رضا شده‌اند .\r\nنبايد از نظر دور داشت كه در سراسر اين حدود گروه زيادى در دشتها زير چادر زندگى مىكنند . كار اصلى اين دسته‌ها پرورش گوسفند و گاو و برخى چهارپايان سودمند ديگر است .\r\nدهم از آسپاس بيرون رفتم و پس از طىّ چهار فرسنگ كه در مدّت شش ساعت در دشتى هموار و خالى از عوارض خسته كننده راه پيمودم به او چون رسيدم .\r\nدر اين آبادى پنجاه خانوار زندگى مىكنند . آبادى او چون بر كنار رودى كه در فصل زمستان و بهار پرآب و تندگذر و غرّان است و گذر كردن از آن در اين فصول خالى از\r\n\r\n","description":"","footnote":"","page_name":" 1374 ","page_number":70},
  {"content":"\r\n\r\nخطر نيست ، واقع است . در گوشهء جنوبى ، اين آبادى مسجد كوچك چهار گوشه‌ايست كه پيرامون آن را باغهايى فراگرفته ، و بنا به قول اهالى محلّ مقبرهء سلطان سعيد احمد برادر شاه اسماعيل صفوى در آن است . مقبره سه پا از سطح زمين ارتفاع دارد . رويش با مخمل سبزرنگى پوشيده و كف آن با قاليهاى خوب فرش شده است . بر گيلويى آن اين مواعظ و سخنان حكمت‌آميز نقش شده است :\r\nدادگرى بر همگان ، خاصه بر پادشاهان و جاه‌مندان واجب است .\r\nاحسان و نكوكارى بر كلّيهء افراد بتخصيص بر دارايان لازم و متحتّم مىباشد .\r\nبينوايان و فقيران بايد همواره شكيبا باشند .\r\nخوار شمردن دنيا خصلت و روش خردمندان است .\r\nپاكدامنى و پارسايى زيور زنان است ، و پاسدارى آن بر ايشان واجب مىباشد .\r\nبالاى در ورودى مسجد ايوانى است كه هر بامداد و شامگاه در آن‌جا به سلامتى شاه شيپور و طبل و طنبور مىنوازند .\r\nيازدهم براى پيمودن ده فرسنگ راه سيزده ساعت اسب راندم . فرسنگهاى ايرانى در بعضى راه‌ها سنگين به حساب آمده ، و طولانى بودن اين راه به خاطر اين بود كه هم ناهموار و درشتناك بود و هم پست و بلندى بسيار داشت . به سخن ديگر راه از بلندى كوهى مرتفع كه بلندترين كوههاى حدّ فاصل بين اصفهان و شيراز است مىگذشت . اطراف اين ده پوشيده از درختانى بود كه از آنها چندان مصطكى مىتراويد كه جمع كردن آنها دشوار بود . مردم مخصوصا مصطكىها را با دقّت و ظرافت زياد جمع مىكنند . بعضى سالها محصول مصطكى از صد و پنجاه باتمان معادل هجده كنتال واحد وزن ما فرانسويان درمىگذرد . بلندى و ستبرى درختان صمغ ده ، همانند درختان گلابى است ، و برگ و چوبشان نظير چوب و برگ اين درخت مىباشد .\r\nاين كوه نيز به مناسبت مجاورت با ده او چون بدين نام موسوم است . گاهى نيز آن را بدين جهت كه امامزاده‌اى در يكى از ديه‌هاى آن طرف كوه مدفون شده ، كوه امامزاده مىنامند . امامزاده مذكور در وسط مسجد بزرگى كه اطرافش خانه‌هاى باغچه دارد مدفون است . اين امامزاده اسماعيل ، پسر امام جعفر است . مردم سخت مواظبند كه هيچ غير مسلمان اعم از مسيحى ، يهودى ، بىدين ، در مسجد پا نگذارد .\r\nبا وجود منع شديد ، من در پناه لباس ايرانى كه بر تن داشتم ، و زبان فارسى كه به روانى\r\n\r\n","description":"","footnote":"","page_name":" 1375 ","page_number":71},
  {"content":"\r\n\r\nحرف مىزدم همچنانكه در بسيار معابد و امكنهء مقدّس ايران در نقاط مختلف ، بىبيم از هرگونه خطر وارد شده‌ام ، در اين مسجد درآمدم ، و به تماشا پرداختم . بر سردر اين امامزاده كتيبه‌اى روى سنگ نقره شده كه همانند سنگ روى قبر است ، و اين جملات روى آن نقش شده است : اسماعيل پسر امام جعفر صادق درگذشته ، و وى را غريق رحمت بىكران خود كرده ، زيرا او به صدق و ارادت شهادت داده كه خدا يكتاست . جز او آفريننده‌اى نيست . خدايى كه مظهر نور و حكمت و دانش ، و دوستدار حقيقت است . خدايى كه جز او خدايى نيست ، و اوست كه سزاوار حمد و ستايش است .\r\nاين امامزاده شب چهارمين روز تعطيل مرداد ، و همين روز سال سى و دومين هجرت درگذشته است « 1 » . ماه مرداد بنا به تقويم ايرانيان باستان نخستين ماه است كه شب و روز در بهار برابر مىشود .\r\nديه امامزاده در سه فرسنگى مايين ، و راهش از گذرگاهى است كه از ميان دو كوه تند شيب و عمودى مىگذرد . اين گذرگاه چندان تنگ است كه سه اسب در كنار هم به سختى از آن مىروند . چند صد پا طول دارد ، و بر بالاى آن استحكاماتى بنا شده كه عدهء آنها از سه درمىگذرد اين راهى است كه به پرس پليس مىپيوندد ، و من در صفحات بعد به شرح آن مىپردازم . و اين موجب شگفتى است كه چگونه راههاى ورود به اين شهر به طور طبيعى از هر سو دشوارگذر مىباشد . از جمله راه مغرب و شمال كه ورود يونانيان تنها از آن‌جا امكان داشته غير قابل نفوذ مىنمايد ؛ و شگفت اين كه چگونه سپاهيان اسكندر و ديگر مهاجمان از اين راه صعب العبور گذشته‌اند .\r\nمايين ديه بزرگى است كه در زمان حاضر سيصد خانوار در آن زندگى مىكنند . شواهد و قراين چنين مىنمايد كه در روزگاران گذشته شهرى بزرگ و آبادان بوده ، و هنوز هم جغرافىدانهاى ايران آن را در شمار شهرها مىآورند ، و از آن جهت آن را ماهيان مىنامند « 2 » كه در اغلب فصول سال ماهى بسيار در آن وجود دارد .\r\nمايين شهركى خوش و باصفاست . از هر سويش جويهاى آب جارى است .\r\n\r\n\r\n","description":"","footnote":"\r\n( 1 ) اين تاريخ تحقيقا نادرست است .\r\n( 2 ) شاردن مايين را ماهيان شنيده و نوشته و چنين وجه تسميه‌اى آورده است .\r\n","page_name":" 1376 ","page_number":72},
  {"content":"\r\n\r\nچنان كه مىتوان گفت در مدت سال هفت يا هشت ماه كاملا شاداب مىباشد .\r\nمحيطش قريب دو فرسنگ است و باغهاى پرميوه بسيار دارد . انگور و انارش معروف است ، خاصه انارش كه مزه‌اى بسيار مطبوع دارد ، و چنان درشت مىشود كه بزرگى آن از درشتى سر بچه درمىگذرد . دانه‌هايش چنان خوش‌رنگ و شفاف مىباشد كه در سراسر اروپا مانند آن وجود ندارد . و من طىّ سفرهايم در هيچ نقطهء گيتى انار بدين درشتى و خوش‌مزگى و پرآبى و خوش‌رنگى نديده‌ام . انار مايين مانند ديگر ميوه‌هايش ديرتر از ميوه‌هاى شهرهاى ديگر مىرسد . مثلا فصل رسيدن ميوه‌هاى مايين سه ماه از اصفهان و چهار ماه از كاشان دنبال‌تر است . كاروانسراى مايين بزرگ و خوش بنا و براى سكونت مناسب است . چشمه‌اى دارد كه با پايين رفتن از هشت پلّه مىتوان از آب آن استفاده كرد . شگفت اين‌كه به روش اروپاييان شيرى بدان چشمه تعبيه كرده‌اند و آب از آن شير بيرون مىشود ؛ و به كار بردن اين شيوه در ديگر نقاط ايران كمتر سابقه دارد .\r\nدر اين شهرك دوازده امامزاده نيز مدفونند ، اما بناهاى اين ده چندان محقر و ساده و بدساز است و بد نگهدارى مىشود كه قابل شرح نيست . برخى از مصنفان نوشته‌اند در حوالى همين شهرك بود كه ژب به سر مىبرد و دردها و رنجهاى انواع محروميتها را كه همه آزمايشهاى يزدانى بود چنان به خوشرويى و رضاى خاطر شكيبايى و بردبارى مىكرد كه به صبورى ضرب المثل و سمر شد .\r\nدوازدهم از مايين بيرون شدم ، و پس از طىّ سه فرسنگ راهى كه به شيراز مىپيوست رها كردم و راهى را كه در طرف چپ بود و به پرس پوليس مىرسيد ، پيش گرفتم ، و شامگاه روز بعد به آن‌جا رسيدم . و چون بر اين نيّتم كه شرح مسافرتم را از اصفهان به شيراز بنويسم نخست به شرح بقيهء راه به شيراز مىپردازم .\r\nفاصلهء ميان مايين تا شيراز از راه معمولى پانزده فرسنگ است . پس از طّى سه فرسنگ به رود ارس رسيدم . از آن پس به رود ديگرى كه چاه بارون مىنامند ، و بعد به رود كوچكى كه نام خاص ندارد . رود ارس را كه در فارس جارى است ارس كوچك مىنامند تا با رود ارس اصلى و معروف كه ارمنستان عليا را از مدى جدا مىكند التباس نشود .\r\nكينت كورس ، ديودردو سيسيل ، استرابن ، و ديگر مصنفان دوران باستان نوشته‌اند نخستين بار ساكنان زورمند كوهستان‌نشين سرچشمهء اين رود مدتى راه را بر\r\n\r\n","description":"","footnote":"","page_name":" 1377 ","page_number":73},
  {"content":"\r\n\r\nشيراز شيراز\r\n\r\n","description":"","footnote":"","page_name":" 1378 ","page_number":74},
  {"content":"\r\n\r\nنفوذ سپاهيان اسكندر بستند . اين رشته كوه از رشته جبال تورس  Tourus  منشعب مىشود و از طرف مغرب اصفهان به شمال پرسپوليس امتداد مىيابد . در تصنيفات و تأليفات قديم اعراب ارس كوچك كروان  Kervan  - كر - ناميده شده ، و در زمان حاضر بند امير خوانده مىشود . بند در زبان فارسى به معنى سد و امير در زبان عربى به معنى حاكم ، فرمانروا ، است ، و هنوز هم ميان اعراب خاصه مسلمانان به همين معناست . اين بند از اين‌رو اين نام يافته كه آن را عضد الدوله ديلمى كه در قرن ششم « 1 » بر اين قسمت از سرزمين ايران حكومت داشته بنا نهاده است . اين شهريار از آن اين بند را ساخته كه آبهاى حاصل از ذوب شدن برفها و بارانهاى سيل‌آساى آن منطقه دشتها و كشتزارهاى محدوده پرسپوليس را خراب و تباه نكند . رود كر كه بند امير بر آن ساخته شده وقتى از ميان كوه‌ها و دره‌ها مىگذرد ژرفا و تندى زياد دارد و غريوش بيم‌انگيز است ، و اگر آدمى از بالا كه پانزده تواز ارتفاع دارد بر آن بنگرد چشمانش به ديدن آن خيره مىگردد . پلى نيز هست . اين پل از سنگ ، و مانند بيشتر پلهاى ايران به صورت منحنى ، مانند انحناى پشت خر ساخته شده . به سخن ديگر براى گذشتن از آنها نخست بايد به صورت مورّب بالا رفت ، و بعد پايين آمد . ميان طاق بزرگش براى تماشا و تازه كردن نفس اتاقى ايوان مانند ساخته‌اند ، و چنين اتاق در همهء پلهاى بزرگ ايران وجود دارد . اين پل ، پل نو ناميده مىشود ، و آن را يكى از بزرگان هند كه از سفرهاى تجاريش سود بسيار به دست آورده ، ساخته است . پل مزبور در فاصلهء دو فرسنگى بند امير در امتداد و شرق به جنوب ساخته شده ، و يك فرسنگ و نيم دور از آن چشمه سارهايى است كه پيرامون آنها درختان ستبر و بلند و انبوه است ، و روبه‌روى آنها نيز چند كاروانسراست . اين چشمه‌ها آب گرم ناميده مىشود زيرا آبشان نسبتا گرم است .\r\nدو فرسنگ و نيم دور از آن‌جا دشت پهناورى است كه نگاه به پايانش نمىرسد . در اين دشت جويهاى بسيار جاريست ، و در تمام فصول سال سرسبز و خرم است . در ابتداى اين دشت وسيع و خوش منظر تا كاروان‌سرايى كه در يك فرسنگى آنست سدّ ديگرى است كه جا به جا پلهاى سنگى نسبتا عريضى براى گذشتن\r\n\r\n\r\n","description":"","footnote":"\r\n( 1 ) . عضد الدوله ديلمى پنجم ذى قعده سال 324 هجرى برابر 936 ميلادى به دنيا آمده و هشتم شوال 372 مطابق 982 درگذشته است . بنابر اين وى در قرن دهم ميلادى مىزيسته ، نه قرن ششم .\r\n","page_name":" 1379 ","page_number":75},
  {"content":"\r\n\r\nكاروانها و مسافران آن را قطع مىكند . اين پلها بر روى رودهايى كه در اين دشتها جريان دارند بسته شده‌اند . در فصلهاى تابستان و پاييز آب اين رودها زياد نيست ، و از بستر خود بيرون نمىشوند و بدون وجود سد مىتوان از روى پلها عبور كرد ، اما در فصلهاى ديگر اگر سد نباشد آب اين رودها چنان بالا مىآيد كه گذشتن از آنها دشوار و خطرمند است . اين پلها را پل گرگ مىنامند زيرا در حوالى آن گرگ فراوان است .\r\nراه به كاروانسرايى مىرسد كه از نظر بزرگى و ساختمان و زيبايى در شمار كاروانسرايهاى خوب ايران ، و چندان وسيع و عظيم است كه پانصد نفر مسافر با بار و چهار پاهايشان مىتوانند به راحتى در آن فرود آيند . اين كاروانسرا ، كاروانسراى آصف ناميده مىشود ؛ زيرا آن را آصف يا وزير شيراز حدود شصت سال پيش ، در زمان پادشاهى صفى اول ساخته است .\r\nاز پل گرگ راه به بخش‌گاه مىرسد . فاصلهء ميان اين دو چهار فرسنگ و نيم است و يك طرفش دشت ، و طرف ديگرش كوه است . در اين‌جا در زمان ملوك الطوايفى پيش از آن‌كه شاه عباس بساط خان خانى را برچيند حاكمان شيراز ماليات و عوارض راهدارى مىگرفته‌اند . اكنون نيز در همين‌جا عوارض راهدارى مىگيرند . در بخش‌گاه جز كاروانسرايى كهنه و نيمه ويران كه پاى كوه ساخته شده بنايى وجود ندارد و فاصله‌اش تا شيراز بيش از سه فرسنگ نيست . در يك فرسنگى اين محل رود نسبتا پرآبى جارى است كه به سوى شهر مىرود ، و پس از مسافتى به جوى پرآب ديگرى موسوم به جوى ركن الدوله مىپيوندد .\r\nمن سر آن ندارم كه دقيقا جهت سير مسافرتم را شرح دهم و طول راه سفرم را تحقيقا بنويسم زيرا در طىّ حركت به سبب وجود كوهها ، رودها ، و ديگر عوارض طبيعى گاهى ناچار بوده‌ام از راه منحرف شوم يا بعضى جاها مسافتى پشت به مقصد حركت كنم . همين قدر مىگويم در تمام طول مسافرت رو به جنوب اندكى مايل به مشرق پيش رفته‌ام .\r\nاكنون نوبت آنست به مايين بازگردم تا راه آن‌جا را به پرسپوليس شرح دهم .\r\nفاصلهء ميان اين دو ، ده فرسنگ است ، و چهار فرسنگ اول راه از كوهى مىگذرد كه بسيار سنگلاخ و درشتناك است ، و شش فرسنگ ديگر در دشت خرم و باصفاى پرسپوليس ادامه دارد .\r\nمن روز سيزدهم فوريه به آن‌جا رسيدم ، و چون آب رودها در بعضى جاها از\r\n\r\n","description":"","footnote":"","page_name":" 1380 ","page_number":76},
  {"content":"\r\n\r\nمسير خود طغيان كرده بود ، ناچار شدم براى گذشتن از آنها دو ، سه ، يا چهار جا دور بزنم . اين بار سوم بود كه از آن‌جا گذشته بودم ، و دو بار وسيله نقاش تصوير آن را گرفته بودم .\r\nدر نخستين سفرم در سال 1666 نقاشى با خود آورده بودم ، اما نقاشيهايى كه كرد پسندم نيفتاد . پيش از اين نيز ياد كردم از اصفهان به پرسپوليس راه ديگرى نيز هست كه از قلعهء ايزد خواست به جانب چپ منشعب مىشود ، و هنگامى كه راه عادى از برف پوشيده مىشود مسافران از اين راه مىروند . زيرا گرچه راه دو منزل دور تر مىشود اما در عوض در مسيرش كوه نيست و همه جا راه صاف و هموار است . و به گمان من اسكندر از همين راه كه راست به پرسپوليس مىپيوندد سپاهيان خود را از خوزستان بدين جا كشانده است . زيرا جز اين راه ، راه ، ديگرى وجود نداشته است .\r\nآريان  Arrian  ، كينت كورس  quinteCurce  و ديودرسيسيل  DiodorsSicile  بناهاى پرسپوليس را شرح كرده‌اند . دشتى كه اين شهر عالى و شگفت‌انگيز در آن بوده چنان است كه بهتر از آن‌جايى نمىتوان تصور كرد . هجده تا نوزده فرسنگ طول ، و جابه‌جا به تفاوت از سه تا شش فرسنگ پهنا دارد . در اين دشت وسيع گله‌هاى بزرگ از بهترين نژاد اسبهاى ايران پرورش مىيابند . محلّ پرورش گوسفند ، و مركز ساختن عالىترين و خوشگوارترين شرابهاست . بهترين اقسام ميوه‌ها در اين سرزمين به دست مىآيد . ارس كوچك و صدها جويهاى ديگر سراسر اين دشت وسيع را آبيارى مىكنند .\r\nچنان‌كه مصنفان قديم نوشته‌اند در جانب چپ مدخل دشت ، رشته كوه بلندى است كه صعود بر آن آسان نيست . اين رشته كوه چهار فرسنگ طول و دو ميل پهنا دارد . در دو انتها و ميانش برجستگيهاى بسيار بلندى است كه بالاى آنها مسطّح و صاف است و قلعه و استحكامات را مىماند . چنان مىنمايد كه تنها ساخته و پرداخته دست طبيعت نيست و دسته‌هايى به تسطيح و تكميل آن كوشيده‌اند . به هر روى اين برجستگيها با موقع و آرايش خاصى كه دارند در روزگاران گذشته محلّ دفاع از نفوذ متجاوزان بوده است .\r\nسخن كوتاه ، اين جايى است كه اسكندر براى تصرفش زحمت و خسارت بسيار متحمل شد . چون كوه‌ها و برجستگيها مرتفعند آثار ويرانگريها و خرابيها ديده نمىشوند ، امّا به هر روى اين سو و آن سو ، در طرف چپ و راست ، آثار بناهايى كه\r\n\r\n","description":"","footnote":"","page_name":" 1381 ","page_number":77},
  {"content":"\r\n\r\nبر روى كوه مدخل اين گلوگاه كه من به شرح آنها مىپردازم وجود دارد .\r\nسراسر حاشيهء راه او چون به مايين آن‌جا كه به پرسپوليس نزديك مىشود در دو طرف مغرب و شمال برجستگيها و ارتفاعات تند شيبى وجود دارد كه من در هيچ نقطهء روى زمين همانند آنها را نديده‌ام . وقتى مسافر وارد دشت مىشود در طرف چپ به جانب خاور رشته كوهى تند شيب و نسبتا بلند مىبيند ، و پس از پنج فرسنگ راه‌پيمايى به بديع‌ترين و شگفت‌انگيزترين ويرانه‌هاى پرسپوليس مىرسد . اين آثار افسانه‌اى همانند يك آمفى تئآتر مىنمايد . زيرا مانند هلال به نظر مىرسد . و اين دو منظره از آن است كه با نهايت دقت و صحت از دو جبههء مخالف نقاشى شده است .\r\nنخستين نقش كه با علامت  A  مشخص شده جبههء شمالى است كه قسمت جلو بنا و كوه را نشان مىدهد ؛ و نقش دوم كه با نشان  B  معلوم شد جبههء مخالف است كه سراسر قسمت عقب بنا و دشت را مىنمايد ، و من بر اين مناظر و مرايا نقشهء هندسى بنا را با مقياس درست در تصوير  V  افزودم .\r\nبنا در دامنهء كوهى است كه آن را به صورت صفّهء مسطح كرده‌اند و بيست و چهار پا از سطح زمين بلندتر است . وسعت اين صفه از نظر گستردگى و بلندى در قسمتهاى مختلف متفاوت است ، چنان كه مىتوان گفت اين بناى بديع داراى سه قسمت است كه به صورت پلگان آمفى تئآتر يكى بالاتر از ديگرى است . . . .\r\n\r\n","description":"","footnote":"","page_name":" 1382 ","page_number":78},
  {"content":"\r\n\r\nنقش‌هاى برجسته ويرانه‌هاى تخت جمشيد\r\n\r\n","description":"","footnote":"","page_name":" 1383 ","page_number":79},
  {"content":"\r\n\r\nويرانهء كاخ كوچك داريوش در تخت جمشيد چهل منار\r\n\r\n","description":"","footnote":"","page_name":" 1384 ","page_number":80},
  {"content":"\r\n\r\nنقش‌هاى برجسته ويرانه‌هاى تخت جمشيد نقش‌هاى برجسته ويرانه‌هاى تخت جمشيد\r\n\r\n","description":"","footnote":"","page_name":" 1385 ","page_number":81},
  {"content":"\r\n\r\nنقش‌هاى برجسته ويرانه‌هاى تخت جمشيد\r\n\r\n","description":"","footnote":"","page_name":" 1386 ","page_number":82},
  {"content":"\r\n\r\nنقش‌هاى برجسته ويرانه‌هاى تخت جمشيد\r\n\r\n","description":"","footnote":"","page_name":" 1387 ","page_number":83},
  {"content":"\r\n\r\nنقش‌هاى برجسته ويرانه‌هاى تخت جمشيد\r\n\r\n","description":"","footnote":"","page_name":" 1388 ","page_number":84},
  {"content":"\r\n\r\nپلّگانهاى ويران شده پرسپوليس منظره‌اى از پرسپوليس\r\n\r\n","description":"","footnote":"","page_name":" 1389 ","page_number":85},
  {"content":"\r\n\r\n\r\nشهر اصفهان پايتخت ايران\r\nاصفهان به انضمام حومه‌اش ، يكى از بزرگ‌ترين و پهناورترين شهرهاى جهان است ، و درازاى محيطش از دوازده تا بيست و چهار ميل كمتر نيست ؛ ايرانيان براى نماياندن بزرگى پايتخت كشورشان مىگويند : « اصفهان ، نصف جهان » و قول آنان بيانگر اين معنى است و مىنماياند كه از نيمهء ديگر جهان كاملا بىخبرند ، و نمىدانند در پهنهء گيتى بسى شهرهاى عظيم‌تر هست كه اين توصيف دربارهء آنها بيش از اصفهان صادق مىباشد .\r\nگروهى از نويسندگان و محققان ، عدهء ساكنان اين شهر را افزون بر يك ميليون و صد هزار دانسته‌اند ، امّا در مقابل گروهى ديگر آورده‌اند كه جمعيّت اصفهان از ششصد هزار تن بيرون نيست . اسناد و مداركى كه من دربارهء جمعيّت پايتخت ايران به دست آورده‌ام كاملا با هم متفاوت است . اگر در مورد جمعيّت اصفهان ميان محققان اختلاف نظر وجود دارد ، در عوض عقيدهء ايشان دربارهء عدهء بناهاى اين شهر كاملا به هم نزديك است . آنان بر اين باورند كه پايتخت ايران در حدود سى و هشت هزار و دويست ، تا سى و هشت هزار و سيصد و هشتاد خانه دارد كه بيست و نه هزار و چهارصد و شصت و نه بنا در داخل شهر ، و هشت هزار و هفتصد و هشتاد خانه بيرون آنست . كاخها ، مسجدها ، گرمابه‌ها ، بازارها ، كاروانسراها ، دكانها ، نيز در شمار اين بناها در آمده‌اند ؛ زيرا قريب به همه دكانها وسيعند ، و در مركز شهر جدا از\r\n\r\n\r\n","description":"","footnote":"\r\nاوليويه جمعيت اصفهان را فقط پنجاه هزار نفر دانسته ، اما من معتقدم كه عدهء نفوس پايتخت ايران كمتر از دويست هزار نفر نيست . « لانگلس »\r\n","page_name":" 1390 ","page_number":86},
  {"content":"\r\n\r\nخانه‌هاى مسكونى ساخته شده‌اند .\r\nدر كشورهاى اروپا ميان جمعيّت شهرها ، و عدهء خانه‌هاى مسكونى آنها نسبتى برقرار است ، و با توجّه به شمار عمارات مىتوان به تقريب عدهء نفوس آنها را سنجيد ، امّا در ايران چنين محاسبه درست و دقيق درنمىآيد . زيرا بازارها كه گذرگاههاى سرپوشيده‌اى هستند ، از يك سوى شهر تا سوى ديگر امتداد يافته‌اند ، و در نقاطى كه يكديگر را قطع مىكنند ، داراى دكانهايى مىباشند كه شب هنگام كسى در آنها سكونت ندارد ، و هيچ كس نيز از آنها حفاظت نمىكند . بنابر اين محاسبه جمعيت به نسبت ساختمان ، درست از كار درنمىآيد . به هر حال به اعتقاد من جمعيت اصفهان از عدهء ساكنان لندن كه پرجمعيّت‌ترين شهرهاى اروپاست ، كمتر نيست .\r\nدر بازارها جمعيت چنان متراكم است كه افرادى كه سواره قصد گذر كردن از آنها دارند ، بايد يك يا چند نوكر پياده پيشاپيش آنان حركت كنند تا جمعيت را بشكافند ، و راه را بگشايند . زيرا در بيشتر نقاط بازار مردم از سر و دوش هم بالا مىروند . امّا فقط در بازارها جمعيت زيادى رفت و آمد مىكنند ، و آمد و شد دشوار است ، و در نقاط ديگر شهر حركت كردن آسان مىباشد . با وجود اين اگر به اين نكتهء مهم كه زنان ايران ، جز آنان كه بسيار فقير مىباشند غالبا در خانه ماندن را بر بيرون شدن ترجيح مىنهند ، و جز براى انجام كردن كارهاى ضرورى از خانه خارج نمىشوند ، آشكارا مىگردد كه پايتخت ايران به راستى يكى از پرجمعيّت‌ترين شهرهاى جهان مىباشد .\r\nاصفهان در امتداد جريان زاينده‌رود « 1 » ساخته شده است . بر روى اين رود سه\r\n\r\n\r\n","description":"","footnote":"\r\n( 1 ) زاينده رود از زرد كوه ، واقع در صد و شصت كيلومترى جانب غرب اصفهان سرچشمه مىگيرد و پس از طى حدود 130 كيلومتر نزديك دهستان رودشت به باتلاق گاوخونى مىريزد . جغرافىدانانان قديم به اشتباه نوشته‌اند زاينده‌رود يا زنده رود پس از فرورفتن در مرداب ، شصت كيلومتر دور از محل ناپديد شدنش ، دگر بار روى زمين نمايان ، و به طرف دريا روان مىشود ؛ و ظاهرا حمد الله مستوفى مؤلف كتابهاى تاريخ گزيده و نزهة القلوب نخستين كس است كه اين نظريه را باطل و نادرست شمرده است . طبق اندازه‌گيريهايى كه در سال 1337 خورشيدى به عمل آمده ، معلوم شده است مقدار متوسط بارندگيهاى حوضه آبى كه به زاينده رود آب مىدهد هر سال از سيصد تا چهارصد ميلى متر افزون نيست . آب زاينده رود طبق محاسبه شيخ بهايى تقسيم مىشود .\r\n","page_name":" 1391 ","page_number":87},
  {"content":"\r\n\r\nپل بنا گرديده كه در زير به شرح و وصف آنها مىپردازيم . يكى از اين سه پل در ميان ضلع جنوبى شهر ، يكى در طرف راست و يكى در سمت چپ آنست .\r\nزاينده‌رود از زرد كوه كه در شمال شهر است ، و تا اصفهان سه روز فاصله دارد ، سرچشمه مىگيرد . اين رود به تنهايى بزرگ نيست . شاه عباس بزرگ با هزينه‌اى سنگين و غير قابل تخمين ، كوه بزرگ آكروسرونت  ) Acroceronte (  را كه در سى ليويى اصفهان واقع است سوراخ كرد ، و از آن مجراى وسيع رود ديگرى را كه بزرگ‌تر از زاينده‌رود است بدان منضم ساخت . نتيجه اين‌كه در وضع كنونى مقدار آب زاينده‌رود در بهاران به قدر آب رود « سن » در فصل زمستان مىباشد . امّا بايد توجّه داشت كه شدت جريان آب اين رودخانه فقط در فصل بهار كه برف كوههاى سرچشمهء آن آب مىشود بدين اندازه مىرسد ، و در فصول تابستان و پاييز چون در سراسر طول جريان ، كشاورزان به منظور آبيارى مزارع و باغها و بوستانهاى خود نهرهاى متعددى از آن جدا مىكنند ، از مقدار آب رودخانه به حدّ زياد كاسته مىشود . زاينده - رود در محلى واقع ميان اصفهان و شهر كرمان به زمين فرو مىرود ، در حدود كرمان دگر بار روى زمين ظاهر مىگردد و به درياى هند مىپيوندد .\r\nآب اين رود شيرين ، و بسيار سبك است . همهء مردم پايتخت به اين واقعيت آگاهند ، اما هيچ كس به خود زحمت نمىدهد به قدر مصرف آشاميدن آب از آن رود برگيرد ، و به خانه ببرد . اهالى عادت دارند فقط آب صاف بخورند ، و براى دستيابى به چنين آبى چاه مىكنند . آب چاههاى اصفهان نيز همچنان شيرين و سبك مىباشد ، و بىگمان مىتوان باور كرد كه در هيچ جا گواراتر ، سبك‌تر و شيرين‌تر از اين آب وجود ندارد .\r\nرودخانه‌اى كه به زاينده رود پيوسته است محمود كر  ) MahmoudKer (  نام دارد ، و كوههايى كه آب اين رودخانه از آنها بيرون مىآيد از اتصال تخته سنگهاى صاف و سخت خارا در وجود آمده است . اين كوهها همانند بعضى برج و باروها داراى بريدگيها و كنگره‌هايى است كه باد از آنها مىگذرد ، و از بعضى شكافهاشان آب بيرون مىآيد . دهانهء يكى از اين شكافها به قدر چهار چليك گرد وسعت دارد ، و آب به صورت يك لولهء بزرگى از آن خارج مىگردد و به گودى ژرفناك و پهناورى كه يا بر اثر سقوط آب در وجود آمده و يا كنده‌اند وارد مىشود ، و از آن‌جا به محلى كه به زاينده رود پيوسته‌اند ، جريان مىيابد . اگر از كوهى كه بر فراز اين شكاف\r\n\r\n","description":"","footnote":"","page_name":" 1392 ","page_number":88},
  {"content":"\r\n\r\nبزرگ است بالا برويم ، و از آن‌جا از محلّ يك بريدگى كه به دست طبيعت در وجود آمده ، بدان نگاه كنيم درياچه‌اى مىبينيم كه با اين‌كه آبش جا به جا نمىشود ژرفايش ناپيداست ؛ و اگر از آن بالا سنگى به آن درياچه رها شود بر اثر برخورد سنگ با ناهمواريهاى گودى آن ، انعكاس صداى تصادم سنگ شنيده مىشود . از سقوط آب از شكاف كوه به پايين ، تا هنگامى كه وارد گذرگاه مىگردد نيز غريوى سهمگين برمىخيزد . و از اين جهت اين رود را محمود كر ناميده‌اند كه بر اثر سقوط آب از بالا به پايين آوايى چنان درشتناك برمىخيزد كه در آن‌جا هيچ صداى ديگر شنيده نمىشود .\r\nبرخى بر اين باورند چون آب اين رود پيش از پيوستن به زاينده رود اندكى طعمش گزنده و زننده است و عطش را فرو نمىنشاند ، از چشمه‌هاى دل كوه جريان نمىيابد ، بل‌كه خاستگاهش آبهايى است كه پس از ذوب شدن برفهاى كوه به زمين فرو مىرود ، و از شكاف آن بيرون مىشود .\r\nنزديك سرچشمهء زاينده رود سرچشمهء دو رود ديگر نيز هست كه هر دو كوهرنگ ناميده مىشوند . يكى از آن دو بزرگ‌تر و مقدار آبش در همهء فصول سال يك‌سان است ، و چون منضم كردن اين دو به زاينده‌رود متضمن فوايد بسيار است بارها كوشيده‌اند كه اين نقشه عملى شود . شاه تهماسب در قرن شانزدهم به اجراى اين طرح مصمم شد ، و تصميم كرد از راه سوراخ كردن دامنهء كوه ، اين دو رود را به هم بپيوندد ، امّا ضمن كار چندان بخار گوگرد ، و بخارهاى مسموم كننده از محلّ كار متصاعد شد كه شاه از سر ناچارى پس از صرف هزينهء زياد ، و كشته شدن بسيارى از كارگران كه بر اثر استنشاق گازهاى سمّى خفه شدند از ادامه عمليات چشم پوشيد .\r\nشاه عباس كبير براى پيوستن كوهرنگ به زاينده رود نقشه ديگرى طرح كرد . وى كوشيد كوه حايل ميان آن دو را بشكافد ، و از ميان آن كوهرنگ را جارى كند . گرچه پيشرفت كلّى در اين كار حاصل شد ، امّا سرانجام پيش از آن‌كه به پايان رسد بر اثر شدّت سرما كه اغلب ماه‌هاى سال در آن محل حكمفرما بود ، و غالبا برف مىباريد ، كار تعطيل شد . شاه عباس ثانى نيز دو بار به اين كار كوشيد ، امّا هر دو بار سعيش بىفايده ماند . در دفعهء اوّل وزير عدليه‌اش كه اغورلوبيگ نام داشت و از شخصيّتهاى مهم دربار بود ، و در آن حدود اراضى كشاورزى بسيار داشت به ايجاد سدّى در برابر كوهرنگ پرداخت تا آب چندان بالا آيد تا از فراز سدّ جارى شود ، و به\r\n\r\n","description":"","footnote":"","page_name":" 1393 ","page_number":89},
  {"content":"\r\n\r\nزاينده‌رود بپيوندد ، امّا توفيق نيافت . بار دوّم محمد بيگ صدر اعظم شاه عباس كه به امور فنى شوق بسيار داشت بر اثر نويدهايى كه دوشنهء فرانسوى  ) DuChenai (  به دو داد در صدد اجراى اين كار مهم برآمد . دوشنه كه به امور مهندسى فى الجمله آشنايى داشت ، چندان صدر اعظم را در رسيدن به هدف اميدوار نمود كه محمد بيگ سر رشته و اختيار كار را به دست او سپرد . دوشنبه بر اين نيت بود در كوه حد فاصل ميان دو رود حفره‌اى ايجاد كند و با منفجر كردن آن حفره راهى براى پيوستن كوهرنگ به زاينده‌رود بگشايد ، امّا اجراى اين كار هيچ نتيجه نبخشيد . از آن زمان طرح پيوستن كوهرنگ به زاينده‌رود در بوتهء فراموشى نهاده شد ، و مردم بر اين باور شدند كه اين مهم كارى ناشدنى است . رود كوهرنگ پس از سيراب كردن قسمتى از سرزمين كلده به رود فرات مىپيوندد . « 1 »\r\nطول باروى دور اصفهان در حدود بيست هزار گام است . اين حصار از گل ساخته شده ، و در نگهدارى آن نيز دقت نشده است . همچنين در سراسر بارو ، هم در بيرون و هم درون ، چندان خانه و باغ ساخته‌اند كه در بسيار جا آسان ديده نمىشود .\r\nوضع باروهاى ديگر شهرهاى ايران نيز چنين است . از اين رو بسيارى از جهانگردان كه به ايران سفر كرده‌اند به خطا در سياحتنامه خويش نوشته‌اند كه غالب شهرهاى ايران بارو ندارد . اين اشتباه محض است و تقريبا همه شهرهاى ايران داراى برج و باروست .\r\nآنچه بيشتر مايهء كمال زيبايى و منظر دلپسند اصفهان مىباشد كاخهاى باشكوه ، خانه‌هاى فرح افزا ، كاروانسراهاى گشاده دامن و بازارهاى ديدنى آن مىباشد . در دو طرف خيابانهاى اصلى شهر جويهاى آب جارى است ، و درختان ستبر و سايه‌ور ، سر به ابر برافراشته‌اند . امّا كوچه‌هاى شهر غالبا تنگ ناصاف ، پر پيچ و خم ، و چنان است كه عابر نمىتواند از ميان كوچه و از دويست قدمى\r\n\r\n\r\n","description":"","footnote":"\r\n( 1 ) در زمان سلطنت شاه تهماسب مير فضل الله شهرستانى حاكم اصفهان مأمور ساختن تونل كوهرنگ شد ، و در سال 966 هجرى قمرى كلنگ شروع به كار را بالاى كوه موسوم به كاركنان بر زمين زد . اما موانع بزرگ ادامه كار را متوقف كرد . شاه عباس نيز به انجام دادن اين مهم توفيق نيافت . سرانجام عمليات طرح پيوستن آب كوهرنگ به زاينده‌رود در مهر ماه 1327 شمسى آغاز گرديد و پس از پنج سال فعاليت مداوم در مهر ماه 1332 شمسى پايان گرفت ، و روز 24 مهر 1332 گشايش يافت .\r\n( نقل به معنى به اختصار از دائرة المعارف فارسى به سرپرستى دكتر مصاحب )\r\n","page_name":" 1394 ","page_number":90},
  {"content":"\r\n\r\nاصفهان\r\n\r\n","description":"","footnote":"","page_name":" 1395 ","page_number":91},
  {"content":"\r\n\r\nدو سر آن را ببيند . بيشتر اين كوچه‌ها وسيلهء بازارچه‌هائى كه سقفشان پوشيده است قطع شده است . عيب بدتر اين‌كه هيچ يك اين كوچه‌ها سنگفرش نيست . وضع كوچه‌هاى ديگر شهرهاى ايران نيز چنين است . امّا چون از يك رو هواى ايران گرم و خشك است ، و از روى ديگر همهء مردم ، آن قسمت از كوچه را كه ديوار خانه‌شان در آنست هر بامداد و شامگاه جارو ، و آب پاشى مىكنند ، كوچه‌هاى آنها مثل كوچه‌هاى شهرهاى ما پوشيده از خاك و كثافت نيست . امّا در كوچه‌هاى اصفهان سه عامل ناراحت كننده وجود دارد كه به راستى مايهء دردسر و زحمت است . نخست اين‌كه چون تقريبا در تمام كوچه‌ها جويها و راه آبهاى سرپوشيده وجود دارد ، گاهى اوقات پوشش اين جويها فرو مىريزد ، و براى كسانى كه سواره مىگذرند خطرات و صدماتى مىآفريند . دوّم اين‌كه در بعضى كوچه‌ها چاه‌هايى است كه دهانهء آنها به محازات و هم سطح كف كوچه همچنان گشوده مانده ، و اگر رهگذران آنها را نبينند خطرمند است . عامل ديگرى كه بدتر و زشت‌تر از آن دو است اينست كه فاضلاب همهء خانه‌ها به گودالهاى بزرگى كه زير ديوار هر خانه كنده شده ، وارد مىشود ، و بعضى مواقع رهگذران نيز به‌جاى آبريزگاه از آن استفاده مىكنند . با وجود اينها ، كوچه‌هاى شهر اصفهان چنان كه گمان مىرود بويناك و كثافت آلوده نيست .\r\nزيرا از يك سو هوا خشك است ، و از سوى ديگر كشاورزان و باغدارانى كه هر روز بامدادان ميوه و سبزى و مواد خوراكى ديگر از روستا به شهر مىآورند ، هنگام مراجعت به ده همهء آن فضولات را براى تقويت زمينهاى زراعى و باغهاى خود از آن گودالها جمع ، و بار چهارپاى خود مىكنند ، و به روستا مىبرند .\r\nمن هرگز در صدد ترسيم نقشهء اصفهان برنيامده‌ام ، و آن را نكشيده‌ام ، دورنماى آن را نيز جز آنچه در آغاز اين سياحتنامه آمده طرح نكرده‌ام ، امّا همين قدر مىگويم كه اين شهر بسيار نامنظم ساخته شده ، و از هر سو بدان بنگريم بسان جنگلى انبوه و پردرخت مىنمايد كه از خلال درختان سر به آسمان كشيده‌اش چندين گنبد و مناره و گلدسته كه براى مسلمانان ، همانند برج ناقوس براى ماست ، جلوه‌گرى مىكند . من دورنما يا تصوير زيباترين و ديدنىترين بناها و ساختمانهاى اصفهان را تهيه كرده‌ام و وصف و شرح كامل و درست آنها را آورده‌ام ، و اين تعريفها و توضيحات را از تلفيق مجموع نوشته‌هايى كه ديده‌ام ، و سخنانى كه شنيده‌ام تنظيم كرده‌ام ؛ باشد كه در نظر خوانندگان خواندنى و دلپذير افتد .\r\n\r\n","description":"","footnote":"","page_name":" 1396 ","page_number":92},
  {"content":"\r\n\r\nپيش از آن‌كه به شرح و وصف شهر اصفهان بپردازم بايد به اين نكته كه ذكرش در نظرم ضرور مىنمايد اشاره كنم خلاف مروّت و مردمى است كه خوانندگان در آنچه در اين سياحتنامه آمده صرفا به نظر عيبجويى و ناتمامى بنگرند ، و از سر انصاف درگذرند ، زيرا نوشته‌هاى من نه آنست كه يك جهانگرد ظاهربين بدون تعمق و تأمل بر روى كاغذ آورده است . من در طىّ ده سال كه در ايران بوده‌ام بيشتر اوقاتم را در اصفهان به‌سر برده‌ام . اغلب كاخها و بناهاى بزرگ را به دقّت ديده‌ام ، و هيچ عمارت مهمى نبوده كه از نظرم دور مانده باشد . افزون بر اين چون هم زبان مردم اين كشور را درست مىدانم ، و هم به سبب اشتغال به كار بازرگانى با بيشتر بزرگان و جاه‌مندان و درباريان رفت و آمد و سر و كار داشته‌ام ، و به سمت تاجر مخصوص شاهنشاه مباهى و سرافراز بوده‌ام مطمئنم آنچه مىآورم از حقيقت و صحّت بدور نيست . امّا شرح اين‌كه چگونه در كارشناسايى و توصيف پايتخت توفيق يافته‌ام ، و به آرزوهاى دور و دراز خود رسيده‌ام چنين است :\r\nدر سال 1666 من با هربرت دوياگر  ) HerbertdeJager (  رئيس امور تجارى هلنديان آشنا ، و سپس دوست شدم . او دانا و رايمندى كم‌مانند بود ، و براى اين‌كه به اجمال وسعت دانش و بينش وى را بنمايم همين بس كه بگويم گليوس  ) Golius (  استاد عالى مقام زبانهاى مشرق زمين وى را هوشمندترين و برجسته‌ترين شاگردان خود شمرده و تنها فرد شايسته‌اى دانسته كه به جانشينى او در دانشگاه به تدريس السنهء شرقى بپردازد .\r\nچون تا آن روزگار تحقيقات جامع و دقيقى دربارهء ايران به عمل نيامده بود شور و شوق زايد الوصفى كه در دل ما هر دو پديد آمده بود ما را به هم نزديك‌تر و صميم‌تر كرد ، و از همان زمان تصميم كرديم از سال بعد مشتركا تحقيقات مفصّل و عميقى كه هيچ نكته در آن فراموش نشده باشد ، دربارهء پايتخت ايران به عمل آوريم .\r\nبه منظور اجراى طرح خود نخست دو ملّا را به يارى گرفتيم . ( مسلمانان عالمان و واقفان علوم دين را ملّا مىنامند . ) و همهء دوستانى را كه مىتوانستند در اين زمينه به ما يارى رسانند به همكارى خويش خوانديم . دو ملّاى فوق الذكر نام همهء مناطق ، كويها ، برزنها ، كوچه‌ها ، مساجد و اماكن مقدّس ، بناهاى عمومى ، كاخها و بناهاى معتبر را با ذكر نام بانيان و سازندگان و ساكنان آنها داشتند ، همچنين فهرست آثار باستانى ، تشكيلات و سازمانهاى داروغه‌ها و مقررات و آيين‌نامه‌هاى معمول در\r\n\r\n","description":"","footnote":"","page_name":" 1397 ","page_number":93},
  {"content":"\r\n\r\nادارات دولتى را در آن صورت به تفصيل تمام آوردند . نوشته‌هاى اين دو ملّا را روز به روز به لاتين درمىآورديم تا دربارهء آنها بررسى كنيم ، و از آن اطلاعات در تنظيم گزارشهاى خود سود بجوييم . وقتى كار دو ملّا كاملا پايان يافت ما به تطبيق نوشته‌هاى ايشان نسبت به محل پرداختيم ، و پس از پايان يافتن اين كار به بررسى و تحقيق آثار بيرون شهر آغاز نهاديم ، و براى اجراى اين منظور قريب ده فرسنگ دور شهر گرديديم ؛ امّا چون در آخر پائيز ناچار از هم جدا شديم نتوانستيم تحقيقات خويش را به پايان برسانيم ولى دو سال بعد موفّق شديم . مطالعات و نوشته‌هاى دوست دانشور و صاحب نظر من گرچه در چهار قسمت تنظيم شده بود امّا در برخى موارد مختصر و مبهم و نارسا بود ؛ امّا مطالبى كه من تدوين كرده بودم محتويات همين مجلّد را كفايت مىكرد .\r\nسرانجام در سال 1676 زمانى كه در اصفهان بودم و فى الجمله آسايش و فراغتى داشتم همهء نوشته‌هايم را با محل مطابقت دادم ، و پس از حذف زوايد ، و آرايش و پيرايش بدين صورت كه مىنگريد و مىخوانيد ، درآوردم .\r\nشهر اصفهان به دو قسمت : جوبارهء نعمة اللهى ، و در دشت حيدرى تقسيم شده است . جوباره در قسمت خاور ، و در دشت در جانب باختر شهر مىباشد .\r\nپايتخت هشت دروازه دارد كه هيچيك آنها هرگز بسته نمىشود . لنگه درهاى دروازه‌ها همه پوشيده از صفحات آهن است و به خوبى حفاظت مىشود . در روزگاران گذشته اصفهان داراى دوازده دروازه بود كه چهار دروازه آن به شرحى كه بعدا خواهد آمد بنا به اعتقادات باطل و خرافات ، برداشته شده و به جاى آن ديوار كشيده‌اند . از هشت دروازهء موجود چهار دروازه : حسن آباد ، جوباره كه عباسى ناميده مىشود ، كراون ، و سيد احمديان رو به جنوب و مشرق دارد ؛ و چهار دروازهء ديگر : دروازهء شاه يا دروازهء دولت ، دروازهء لنبان ، دروازهء طوقچى ، و دروازهء دردشت رو به سوى باختر و شمال گشوده است . افزون بر اينها در باروى اصفهان شش شكافتگى وجود دارد كه مردم به جاى دروازه به بيرون شهر رفت و آمد مىكنند و هيچ يك آنها نام خاصّ ندارد .\r\nدو منطقه‌اى كه شهر را به دو قسمت تقسيم كرده همانند دو نگهبان سراسر پايتخت و حومه آن را حفاظت و پاسدارى مىكنند . منطقه جوباره نعمة اللهى مشتمل بر كليه قسمتهاى واقع در خاور دروازه طوقچى ، و منطقه دردشت حيدرى شامل ديگر\r\n\r\n","description":"","footnote":"","page_name":" 1398 ","page_number":94},
  {"content":"\r\n\r\nمحلات شهر است .\r\nمىگويند حيدرى و نعمة اللهى كه دو نيمهء شهر به نام ايشان است نام دو پادشاه بوده كه در زمانهاى گذشته همهء مردم ايران را به دو دستهء جداگانه تقسيم كرده‌اند ، و از آن روزگاران تقريبا تمام ساكنان ايران به اين دو دسته قسمت شده است . برخى از محققان نيز بر اين باورند كه اين تقسيم بنديها مربوط به زمان پيش از بناى شهر اصفهان بوده ، و توضيح مىدهند كه در آغاز امر در جاى پايتخت دو ديه روياروى هم وجود داشته كه پيوسته با هم خصومت مىورزيده‌اند ، زيرا مردم يكى از آن دو آبادى پيرو مذهب تسنن يا طريقت تركان ، و اهالى قريه ديگر معتقد به مذهب تشيع يا آيين ايرانيان بوده‌اند . نخستين رهبر تودهء سنى در دردشت ، حيدر ، و اوّل پيشواى شيعيان ساكن جوباره نعمة الله بوده است . اين لفظ مركب به معنى هبهء خداست ، و مرقد وى نزديك كرمان است و زيارتگه بيشتر مردم ايران مىباشد ؛ و محققان برآنند كه از بزرگ شدن و به هم پيوستن اين دو قريه به هم اصفهان در وجود آمده است . شگفت اين‌كه مردم اين دو ديه ، هنوز هم همچنان نسبت به هم خصومت و كينه مىورزند ، و بيزارى و نفرتشان دربارهء يكدگر چندان ريشه‌دار است كه در كليهء مجامع و مراسم رسمى و اعياد همگانى روياروى هم به دشمنى برمىخيزند . و به بهانه تقدم در حضور مجالس ، در ميدان كهنه مىستيزند و به هم مىآويزند . در مواقع عادى نيز كشتىگيران و پهلوانان ضمن هنرنمايى غالبا كارشان به نزاع واقعى مىانجامد . اين كشمكشها و منازعات بيشتر ميان افراد پست و نادان درمىگيرد ، و گرچه در اين آشوبها و زد و خوردها جز چماق و چوب و پاره سنگ به كار نمىرود ، امّا هميشه عده‌اى از حاميان دو طرف ، و حاضران در ميدان مجروح مىشوند . مخصوصا اگر شاه در پايتخت حضور نداشته باشد ضايعات و صدمات اين برخوردها بغايت بيشتر است ، زيرا مأموران انتظامى به رفع غائله نمىكوشند ، از آنكه هرچه دايرهء زد و خورد وسيع‌تر باشد دخل بيشتر عايدشان مىشود .\r\nايرانيان به درهاى بزرگى كه از آن وارد شهر مىشوند يا بيرون مىروند دروازه مىگويند ، و آن مركّب از دو واژهء « در » و « وازه » است ، و لفظ آخر به معنى باز يا و از مىباشد . قديم‌ترين دروازه‌هاى اصفهان دروازهء حسن آباد مىباشد كه چون رو به سوى كاخ حسن پادشاه « 1 » گشوده مىشده و از آن دروازه به قصرش مىرفته اين نام يافته است ؛ و اكنون متجاوز از چهار صد و پنجاه سال از بنايش مىگذرد . برخى نيز برآنند\r\n\r\n\r\n","description":"","footnote":"\r\n( 1 ) - مراد از حسن شاه ازون حسن ( حسن درازبالا ) امير معروف است كه در سال 882 هجرى قمرى برابر 1479 ميلادى درگذشته است .\r\n","page_name":" 1399 ","page_number":95},
  {"content":"\r\n\r\nكه اين دروازه به دستور اين امير ساخته شده ، امّا به عقيدهء من چون مفهوم اين كلمه مركب كويى است كه جمعى از مردم در آن سكونت دارند ، قول نخستين صائب‌تر و به حقيقت نزديك‌تر مىباشد .\r\nدروازهء حسن‌آباد در آخر بازارى بزرگ و طولانى كه آخر آن منتهى به بازار ديگرى است ، و آن نيز به بازارى ديگر پيوسته است ، واقع است . اين بازارها كه تقريبا در طول هم قرار دارند و يكى مىنمايند تا آخر شهر امتداد دارند . يعنى در سراسر طول شهر از دروازهء حسن‌آباد تا دروازهء طوقچى كشيده شده است .\r\nچنان كه پيش از اين اشاره كرده‌ام بازار جاى بازرگانى و خريد و فروخت ، و عبارت از كوچه‌هاى بزرگ و درازى است كه سقف آنها پوشيده شده ، و در آنها جز دكان ساختمانى نيست .\r\nعريض‌ترين بازارها چهارده يا پانزده پا پهنا دارد ، و برخى از آنها بسيار باشكوه و زيباست . آسمانهء بيشتر بازارها با آجر پوشيده شده ، سقفشان ضربى است ، و بعضى جاها داراى گنبد است . روشنايى اين بازارها از منفذهاى بزرگى است كه در سقف تعبيه شده است ، همچنين از نورى كه از كوچه‌هاى متصل به بازار به درون آن مىتابد ، تأمين مىگردد . بنابر اين در تمام فصول سال هر كس مىتواند بىآنكه از زحمت گل و لاى ، يا باريدن برف و باران ، يا تابش شديد آفتاب و نظاير اينها بينديشد از راه بازار پياده از يك سوى شهر به طرف مقابل برود . يگانه عاملى كه مايهء ناراحتى و دردسر رهگذران مىباشد تنگى بعضى از بازارهاست كه بر اثر كثرت آمد و شد جمعيت ، عبور از آن آسان نيست .\r\nمن شرح و وصف اصفهان را از چهار دروازه كه رو به سوى خاور دارند ، و بناهاى عظيم و باشكوهى كه در حدّ فاصل ميان اين دروازه‌ها و ميدان پهناور و بزرگ شاه است شروع مىكنم . نخست از دروازهء حسن آباد سخن مىگويم ، سپس از جانب باختر به سوى خاور پيش مىروم ؛ پس آن‌گاه از مغرب به جانب شمال قدم جلو مىنهم .\r\nدر بيست قدمى اين دروازه دو كوچه است كه به مدرسهء بزرگى مىپيوندد .\r\n\r\n","description":"","footnote":"","page_name":" 1400 ","page_number":96},
  {"content":"\r\n\r\nيكى از اين دو ، كوچهء منشى الممالك نام دارد ، و اين نام از آن يافته كه سراسر يك طرف كوچه را شخصى به نام ميرزا رضى كه سالى چند شاغل منشىگرى بوده عمارت كرده است . تا پنجاه سال پيش زمينهاى اين منطقه به گورستان اختصاص داشته ، چون سال به سال بر جمعيت اصفهان افزوده مىشده و به خاك سپردن مردگان در آنجا مصلحت نبوده ، شاه آن زمينها را به ميرزا رضى منشى الممالك بخشيده تا در آن عمارت كند . وى بدين كار آغاز نهاده ، يك بازار ، يك كاروانسرا ، يك مسجد ، يك حمام ، يك قهوه‌خانه در آن برآورده است . قهوه‌خانه همان‌جايى است كه انگليسيان بدان كافى هوس  CoffeHeus  مىگويند . رسم ايرانيان بر اين است همين كه ثروتى به دست آوردند خانه‌اى براى خود مىسازند . پس آن‌گاه قسمتى از ثروتشان را به ساختن بعضى مستغلات سودآفرين همانند آنچه قبلا بدانها اشاره كرده‌ام اختصاص مىدهند ، تا از اين راه از درآمدى پابرجا و قابل اطمينان نصيب يابند ؛ و اگر در اطراف خانه‌شان زمينى در اختيار داشته باشند مستغلات خويش را در آن برپا مىكنند .\r\nايرانيان از سكونت كردن خانه‌اى كه پدرشان در آن درگذشته بر اطلاق به شدت اكراه دارند ؛ زيرا بر اين باورند كه اين كار به جهاتى خلاف اصول انسانى است ، و از روى ديگر بدشگون است . افزون بر اين چون مردم مشرق زمين عموما بر اين باورند كه مال پيوسته در معرض زوال و فناست ، به هيچ كس وفا نمىكند ، و آسان دست به دست مىگردد ، مىكوشند از دارايى خود به سزا بهره برگيرند ، و به خوشى و شادمانى روزگار بگذرانند . آنان به خود تلقين مىكنند و بر زبان مىآورند كه خانهء پدر چون بزرگ يا كوچك است به هر روى براى سكونت پسر مناسب و قابل استفاده نيست ، و بدين عذر براى خود خانه‌اى مىسازند ، يا خانه‌اى موافق دلخواه خويش مىخرند ، و بدين‌سان آتش هوس خود را فرو مىنشانند . اين عادت همگانى شاعر را بر اين انديشه واداشته كه در اين معنى بگويد :\r\n هر كه آمد عمارتى نو ساخت * رفت و منزل به ديگرى پرداخت \r\n وان دگر پخت همچنان هوسى * وين عمارت به سر نبرد كسى « 1 » \r\nايرانيان پس از اين‌كه براى سكونت خود خانه‌اى ساختند چنان كه پيش از اين آورده‌ام به ساختن بازارچه مبادرت مىورزند تا دكانهاى آن را به اجاره دهند .\r\n\r\n\r\n","description":"","footnote":"\r\n( 1 ) - از ابيات مقدمه گلستان شيخ اجل سعدى است .\r\n","page_name":" 1401 ","page_number":97},
  {"content":"\r\n\r\nهمچنين گرمابه و قهوه‌خانه مىسازند تا آنها را هم به اجاره واگذار كنند . پس از اتمام اينها به ساختن كاروانسرا آغاز مىنمايند ، و گاهى به جاى اين‌كه آن را به اجاره دهند وقف عام مىكنند . پس از پايان يافتن همه اين كارها به ساختن مسجدى كوچك مىپردازند تا خدا همهء مستغلات آنان را از هر بلا و آفت مصون بدارد ، و همواره لطف پروردگار شامل حالشان باشد .\r\nسرشت و فطرت و ذوق ايرانيان چنين است ، و اگر اندازهء داراييشان چندان باشد كه ساختن بناهاى عام المنفعهء ديگر را كفاف كند پس از ساختن بناهايى كه شرح كردم به ساختن پل ، ايجاد راههاى خوب ، و بناى كاروانسرا بر سر راه براى توقف و آسايش مسافران مبادرت مىورزند . همان كارهاى خير و عام المنفعه‌اى كه ميرزا رضى انجام داده است .\r\nمنشى الممالك كه به معنى نويسندهء كشور مىباشد عنوان كسى است كه عهده‌دار ثبت فرمانها و احكامى است كه با يكى از مهرهاى بزرگ ممهور شده است .\r\nپيش از اين به مناسبت دربارهء اين مهرها سخن گفته‌ام و آورده‌ام كه اين گونه فرمانها با خطّ زرين سرخ ، آبى ، سياه ، كه دنباله حروف با نقوشى زيبا پايان يافته بر كاغذهاى بزرگ نوشته مىشود . اين فرامين چنان ظريف و هنرمندانه نگاشته مىشود كه چنان مىنمايد آنها را با قلم مو نقش بسته‌اند .\r\nميرزا رضى بزرگ مردى است دانا ، رايمند ، كريم گوهر ، نيكوكار كه سخنانش براى اهل سياست و حكومت ايران بسيار مغتنم است . از دودمانى اصيل و قديمى است . وى از اخلاف ذكور داناى معروف خواجه نصير الدين طوسى 1 است كه شهرتش در اخترگرى عالمگير است . وى به دو سبب ، نخست از جهت كثرت و وسعت دانش در علم هيأت ، و دو ديگر راهنمايى و تشويق هلاكوخان مغول 1 به تصرف مركز خلافت در بغداد ، معروف است . اين واقعه در قرن دهم و يازدهم اتفاق افتاده است .\r\nعلّت دشمنى خواجه با خليفه و انگيختن خان مغول به تصرف مركز خلافت ، گرچه مهمّ و درخور توجه مىباشد اما چون اين موضوع شكافته نشده و در پردهء استتار باقى مانده در اروپا مورد توجه و گفتگو قرار نگرفته است .\r\nواقعه تصرف بغداد زمانى روى داد كه خليفه بغداد قسمت بيشتر آسيا را در تصرف داشت و در اين هنگام مستعصم خليفه بود . خواجه نصير كتابى را كه در علم رياضى و هيأت نوشته بود به وى تقديم كرد . اين كتاب پسند خاطر خليفه نيفتاد ، در\r\n\r\n","description":"","footnote":"","page_name":" 1402 ","page_number":98},
  {"content":"\r\n\r\nحضور خواجه آن را پاره پاره كرد و از سر تغيّر پاره‌هاى آن را به صورت وى پرتاب كرد .\r\nداناى بزرگ كه از اين بىحرمتى سخت رنجيده خاطر شده بود به دربار هلاكوخان مغول روى آورد و پس از اين‌كه مورد اعتماد وى قرار گرفت فتح بغداد و سرزمينهايى را كه اين شهر مركز حكومت آنها بود چنان در نظر خان مغول آسان جلوه داد كه هلاكوخان بدان‌جا لشكر كشيد و پس از اين‌كه پيروز شد چنان‌كه غالبا مىدانند خليفه و همهء فرزندان ذكورش را كشت . « 1 »\r\nضمن ذكر بزرگ‌ترين و معروف‌ترين اجداد ميرزا رضى به اين نكته راه يافتم كه نام و نسب دودمان در ايران چندان مورد اعتنا و اعتبار نيست ، و كمتر كسى به قدمت و بزرگى دودمان خود مىنازد . چنان كه در دربار ايران به زحمت دو تن مىتوان يافت كه نام و نشان سه پشت اجداد پدر يا مادر خود را بدانند .\r\nخانهء مسكونى ميرزا رضى گشاده و وسيع نيست اما بسيار پاكيزه و فرح افزاست ، ديوارهايش به نقش و نگارهاى زيبا و ديده‌نواز و كتيبه‌هاى پرمعنى آراسته است . آنچه در نظرم شگفت نمود اين بود كه ديوار بعضى از اتاقها و تالارهاى اين خانه از كاشيهاى چهار گوشه منقش به تصاويرى بود كه با اين‌كه همه به چشم زيبا مىنمودند فقط يك چشم داشتند ، و دريافتم اين تصاوير را از آن يك چشم نقش بسته‌اند تا فكر نمازگزاران به ديدن آنها پريشان نگردد .\r\nگفتنى است كه مسلمانان بر اطلاق عكس و تصوير را بد مىدانند ، و غالبا بر اين اعتقادند سكونت در خانه‌هايى كه ديوار اتاقهايش آراسته به تصوير است گناه دارد ، و نماز و عباداتى كه در آن خوانده و بجا آورده شود هرگز مورد قبول يزدان پاك قرار نمىگيرد . مىگويند بسا روى مىدهد كه ذهن آدمى به هنگام گزاردن نماز در چنين منازل معطوف تصوّرات واهى جسمانى مىشود . و براى پرهيز از اين نادرستيها اگر به سكونت در چنين خانه‌ها ناچار شوند نخست يك چشم تصاوير را با نوك تيغهء چاقو يا چيزى شبيه آن درمىآورند ؛ و ميرزا رضى كه بدين نكته آشنا بود به صورتگر دستور داده بود به هنگام نقش آفرينى بر كاشيها به نقش يك چشم بر صورتها بسنده كند . عالمان دين بر اين باورند كه گزاردن نماز در اتاقها يا تالارهايى كه چنين\r\n\r\n\r\n","description":"","footnote":"\r\n( 1 ) هلاكو خان مغول روز نهم صفر 656 هجرى قمرى وارد بغداد شد . بنابر اين شكست خليفه و فتح خان مغول در قرن سيزدهم ميلادى - قرن هفتم هجرى اتفاق افتاده است .\r\n","page_name":" 1403 ","page_number":99},
  {"content":"\r\n\r\nنقشهاى معيوب داشته باشد گناه ندارد ، زيرا اين تصاوير ناقص ، هيچ فكر و هيجانى كه مخالف شريعت باشد برنمىانگيزد و فقط جنبهء نقاشى دارد .\r\nيكى از تصويرهاى خانهء ميرزا رضى نقش شيخ صنعان است . داستان ارتداد شيخ صنعان و توبه كردن و بازگشتنش به اسلام ، معروف و بر سر زبانهاست ، و غرض اصلى آفرينندگان اين افسانه ، مذمت ميخوارى مىباشد . نوشته‌اند شيخ صنعان كه قريب هشت قرن پيش مىزيسته از جمله مشاهير دينداران بوده ، و ساليان بسيار عمر خويش را به رياضت و عبادت گذرانده است . مگر چنان روى نمود كه به ميخوارى آشنا شد ، خوراك حرام مسيحيان را خورد ؛ ترك زهد كرد ، و به فسق و فجور پرداخت .\r\nتصوير شيخ صنعان در جامه و ظاهر درويشان نقش شده كه خوكى در پيش و جام شراب به دست دارد ، و گروهى مرد و زن كه جملگى لباس كافران بر تن دارند گردش را فراگرفته‌اند و او را به عياشى برمىانگيزند . در زير تصوير وى بيتى بدين مضمون نوشته شده است : در چهرهء من نشانى از ايمان نيست ؛ من از سگ ترسايان ناپاك‌تر و پليدترم .\r\nمسلمانان سگ را جانورى پليد و ناپاك مىشمارند ، و وقتى بخواهند غايت نفرت و بيزارى از كسى را بنمايانند مىگويند كه اين همانند سگ ترسايان است .\r\nاز جمله نوشته‌هاى ديگر كه بر ديوار يكى از اتاقها نقش شده اين هشت مصراع است كه با خطّ زرّين روى دو صفحه در تمجيد و تحسين فروتنى نوشته شده است :\r\n يكى قطره باران ز ابرى چكيد * خجل شد چو پهناى دريا بديد \r\n كه جايى كه درياست من چيستم * گر او هست حقا كه من نيستم \r\n چو خود را به چشم حقارت بديد * صدف در كنارش به جان پروريد \r\n سپهرش به جايى رسانيد كار * كه شد نامور لؤلؤ شاهوار « 1 » \r\nدر انتهاى كوچهء منشى الممالك خانهء ميرزا مؤمن ناظر چهارپاست كه شغلش جمع‌آورى ماليات حيوانات شاخدارى است كه گوشت آنها در كشور ايران به مقدار زياد مصرف مىشود . اين ماليات افزون بر اين‌كه مقدارش زياد نيست ، در نقاط مختلف مملكت متفاوت مىباشد .\r\n\r\n\r\n","description":"","footnote":"\r\n( 1 ) لانگلس ، ترجمه دقيق اين ابيات شيوا و پرمعنى را كه در باب چهارم - تواضع - بوستان شيخ اجلّ سعدى است در يكى از تأليفات خود مشتمل بر داستانها و حكاياتى كه از تصنيفات مؤلفان معروف اسلام برگزيده آورده است .\r\nاين كتاب در سال 1788 ميلادى در پاريس به طبع رسيده است .\r\n","page_name":" 1404 ","page_number":100},
  {"content":"\r\n\r\nاين كوچه به كوچهء سرپوشيده‌اى كه بازار ناميده مىشود ، و امتدادش از سوى مغرب به مشرق است متصل مىباشد ، و مستقيما به ميدان شاه منتهى مىشود . در نيمه راه كوچه و در سمت چپ آن كاخ وسيع ساروتقى واقع است . ساروتقى در اواخر پادشاهى شاه صفى اول ، و ابتداى سلطنت شاه عباس ثانى ، صدر اعظم بوده است .\r\nحاتم بيگ به ساختن اين كاخ آغاز نهاد ، و طالب خان بناى آن را ادامه داد . اين هر دو از صدر اعظمهاى دوران سلطنت شاه صفى اول بودند .\r\nاين پادشاه قصر موصوف را به ساروتقى بخشيد ، و اين شخصيت معروف شصت سال پيش از اين با صرف مخارج بسيار ، و مراقبت زياد ، سرانجام كار ساختن اين كاخ را كه يكى از زيباترين و باشكوه‌ترين عمارات ايران به شمار مىرود به پايان رساند . چون بختوريها و كامرانيهاى اين صدر اعظم از يك سو ، و سيه روزگاريها و بدفرجاميهايش از سوى ديگر به راستى يكى از روشن‌ترين و گوياترين فراز و نشيبهاى زندگى افراد بشر است ، و نظاير اين تغيّرات و تبدّلات را بسيار نمىتوان ديد و خواند ، ناروا نمىبينم كه موقتا دنبالهء مطالب مربوط به اصفهان را رها كنم ، و مختصرا به شرح حال و زندگانى ساروتقى بپردازم .\r\nساروتقى پسر نانوايى بود كه در شهر تبريز مركز ماد ، نان مىپخت . چون فقير بود و از عهدهء مخارج طفلش برنمىآمد ، وى را به اصفهان فرستاد تا در آن ديار كسب كار و معيشت كند . ساروتقى به پايتخت رفت ، در سلك سپاهيان درآمد ، زيرا بر اين عقيده بود كه در اين رشته بهتر مىتواند جوهر و استعداد ذاتى خود را جلوه دهد .\r\nاز بخت بد از آغاز ورود به پايتخت با كسانى آشنا و دوست شد كه سرگرميشان لواطه و همجنس‌بازى بود ، و ديرى نپاييد كه چنان به دام اين عادت زشت و شنيع گرفتار شد كه هرجا زيبا پسرى مىديد قصد وى مىكرد .\r\nچون دو سال بدين‌سان گذشت يكى از سرهنگان شاه كه استعداد و هوشمندى اين پسر جوان را دريافته بود و دانسته بود كه اهليّت و كارآيى وى بيش از شركت در امور سپاهيگرى است وى را به منشيگرى خويش برگزيد . اما از اين زمان بيش از سه ماه سپرى نشده بود كه يكى از بچه‌هاى خوشگل محل را كه از هشت روز پيش ناپديد شده بود در حالى كه معلوم بود به عنف به وى تجاوز كرده‌اند در خانه وى يافتند . بستگان طفل از كار زشت ساروتقى سخت خشمگين گشتند ، و هنگامى كه شاه به قصد گردش از كاخش بيرون آمده بود خود را در پاى وى افگندند و\r\n\r\n","description":"","footnote":"","page_name":" 1405 ","page_number":101},
  {"content":"\r\n\r\nدادخواهى كردند . شاه كه سرخوش و شاد بود در حالى كه تبسم به لب داشت گفت برويد و اخته‌اش كنيد .\r\nشكايت كنندگان كه از بسيارى خشم ديدهء بصيرتشان كور شده بود سخن شاه را راست انگاشته به سوى خانهء ساروتقى دويدند ، و هنگامى به وى رسيدند كه بر اسب سوار بود و قصد بيرون شدن از خانه داشت و فقط يك نوكر با او بود .\r\nبىدرنگ وى را از زين بر زمين افگندند ، جامه‌اش دريدند ، و چنان كه حالت خشماگين و آتشناك گروهى افراد متعصب را در چنين مواقع مىتوان در آينهء خيال تصور كرد ، فرمان شاه را اجرا كردند . زيرا در ايران هر كس مىتواند به محض اينكه از مراجع ذى صلاح اجازه گرفت شخصا از آنكه بر حقوقش تجاوز كرده ، انتقام بگيرد .\r\nهنگامى كه پادشاه اجازه اخته كردن ساروتقى را به شاكيان داد ارباب وى در حضور شاه بود ، و چون ديد كه پادشاه با لحن شكفتگى و شوخى و سرمستى فرمان داد و به تبسم در او نگريست دلير و گستاخ شد ، و در حالى كه وى نيز لبخند به لب داشت ، گفت اعليحضرتا واقعا حيف است كه اين جوان بدبخت بميرد . وى به راستى هوشمند و با كفايت و مستعد مىباشد ، و مىتواند در آينده خدمات مهمى براى اعليحضرت انجام دهد .\r\nشاه فرمود اگر چنين است او را نجات دهيد ، و اگر فرصت از دست رفته زخمش را درمان كنيد .\r\nفرمان عفو شاه دير رسيد ، و اجازهء او در مورد اخته ساختن ساروتقى اجرا شده بود ، اما خوشبختانه از آن عمل جان به‌در برد ؛ زيرا كسانى كه پس از هجده سالگى اخته مىشوند مىميرند . ولى چون گناهكار با يك كارد بزرگ و به دست اشخاص خشمگين وحشيانه اخته شده بود زخم عضو قطع شده‌اش به كمال التيام نيافت ؛ هميشه ادرارش از روى رانش روان بود ، از اين رو ناچار بود تا پايان عمر چكمه‌اى بلند كه ساق آن تا محل معلوم مىرسيد بپوشد .\r\nساروتقى به كيفر گناهى كه مرتكب شده بود تمام مدت باقى مانده عمر از لذت همبسترى با زن ، و عشرت جويى محروم بود ؛ در عوض به كار و كوشش پرداخت و در طىّ مدت ده سال در امور مالى چنان ورزيده و صاحب نظر شد كه سمت بازرسى كلّ وزير مازندران يا هيركانى را به وى سپردند ، و همين كه اين وزير درگذشت جانشين او شد . پس از مدتى به سمت حكومت گيلان ، ايالت مجاور مازندران\r\n\r\n","description":"","footnote":"","page_name":" 1406 ","page_number":102},
  {"content":"\r\n\r\nمنصوب گرديد ، و چون شايستگيش خوب‌تر نمايان گشت در مواردى خاص به سمت سپهسالارى و فرماندهى انتخاب مىگرديد . از آن پس پادشاه وى را ناظر ، وزير دربار ، و صاحب جمع خالصه‌جات و كاخهاى سلطنتى كرد ، و سرانجام صدر اعظم شد .\r\nتاريخ و بزرگان همزمان ساروتقى بر اين قول اتفاق نظر دارند كه كسى به روشن‌نگرى و دانش و بينش وى نديده‌اند ، و از زبان ديگران نشنيده‌اند . او به كم و بيش دارايى شاه كاملا آگاه بود . درآمدهاى دولت چنان كه پيش از اين آورده‌ام از دارايى شاه جداست . همچنين از ثروت بزرگان مملكت ، يكان يكان خبر داشت ، و مىدانست چقدر و چگونه مردم را غارت مىكنند ، و از آنچه به دست مىآورند چه اندازه مصرف و چه‌قدر پس انداز مىكنند .\r\nاين صدر اعظم نيك منش به صيانت ثروت مردم ، و حفظ دارايى خزانهء شاه و جلوگيرى از ضايع شدن مال خود سخت كوشا بود و از گرفتن هديه و تحفه كه در مشرق زمين نابكاران و مجرمان به منظور كسب شغل و مقام ، و رها شدن از مجازات به صاحبان مناصب مهم ، و افراد متنفذ مىدهند ، و امرى معمول و متداول است ، جدّا پرهيز مىكرد ، و همين كه خبر مىشد يكى از وزيران به نام هديه و رشوه از كسى چيزى گرفته آن را مىستاند ، و به خزانهء شاه مىسپرد .\r\nصفى كه در آن روزگاران سلطنت مىكرد چون به نيك انديشى و مردانه‌روى و راست طبعى ساروتقى اطمينان كامل داشت ، دست وى را در كليهء امور كشور باز گذاشته بود و از داشتن صدر اعظمى نهان‌بين و استواركار و آخرانديش آسوده خاطر و شادمان بود . امّا چون نمىخواست جانب ديگر بزرگان دربارش را كه با صدر اعظم به سبب درستكارى و راست رويش بر سر كين بودند يكسره رها كند گاه در حضور آنان با ساروتقى سخن به مزاح مىگفت و در ميان حرفهاى ديگر مىفرمود : مردم از عمر بسيار ياد مىكنند ، و او را سگ ، شقى ملعون مىنامند ، و من بر اين باورم كه روح آن نامؤمن در قالب صدر اعظم من حلول كرده است . ( عمر دومين جانشين پيغمبر بوده ، منفور شيعيان ايران است ، و او را جرمكار و ستمگر مىشمارند . )\r\nچنان كه پيش از اين اشاره كردم ساروتقى مورد نفرت و كينهء درباريان و جاهمندان و درباريان بود ، و سرانجام قربانى دسيسه‌ها و توطئه‌ها و كينه‌توزيهاى آنان شد . شرح ماجرا چنين است : در سال 1645 سومين سال سلطنت شاه عباس ثانى داود خان حاكم گيلان به اطمينان اين‌كه شاه به اقتضاى جوانى حوصله و همت آن را\r\n\r\n","description":"","footnote":"","page_name":" 1407 ","page_number":103},
  {"content":"\r\n\r\nندارد كه به كارهاى حاكمان و پيشكاران امور مالى بپردازد در طى نخستين سال سلطنت شاه بيش از دو ميليون به جبر و عنف از مردم ستانده بود . ساروتقى چون بر اين جرم بزرگ آگاه شد داود خان را به پايتخت خواند تا به كار و حسابش رسيدگى كند ؛ اما داود خان به بهانهء اين‌كه مرسوم و معمول نيست كه حاكمان را براى تسويه حساب بخوانند از آمدن سرباز زد ، و جانى خان فرماندهء كل قورچيان كه بزرگ‌ترين و نيرومندترين سپاهيان ايران است نيز به حمايت از داودخان كه از جملهء بستگان نزديك اوست ، برخاست . اما چون دريافت در برابر قدرت و هيبت و حشمت صدر اعظم قادر به عرض وجود نيست ، و هرگز نمىتواند او را از عزم خويش منصرف كند ، و دور نيست خود نيز فدا گردد ، از سر ناچارى شكايت به شاه برد . از رفتار ناهنجار ساروتقى چه در خلوت و چه در جلوت به معظم له شكايت كرد و از وى به زارى خواست كه داود خان را از تعرض و بازخواست صدر اعظم رهايى بخشد . شاه كه جوان و سريع التأثر بود پس از شنيدن شكوه‌هاى جانى خان وى را به سخنان اميدوار كننده دلخوش كرد ، اما مادر شاه مانع آسانگيريها و زودباوريها مىشد و رها نمىكرد بر خلاف مصالح مملكت و زيان خزانه دستور دهد .\r\nاين نكته گفتنى است در طول زمانى كه پادشاهان تازه جوان و بىتجربه ، از تدابير كشوردارى ناآگاهند ، مادرانشان در كار مملكت‌دارى دخالت مىكنند و در شاه نفوذ بسيار دارند . مادر شاه عباس دوم از جمله ملكه‌هايى بود كه حكمش در سراسر كشور نافذ بود ، و قدرت مطلق داشت . او هرچه تمام‌تر از صدر اعظم حمايت مىكرد ؛ به وى اعتماد كامل داشت ، و اين دو به يارى هم امور كشور را اداره مىكردند .\r\nجانى خان چون راه رهايى خويش را به روى خود بسته ديد به تلافى رشته روابطش را يكسره با صدراعظم بريد ، و بىرودربايستى و پرده‌پوشى به دشمنى وى برخاست .\r\nساروتقى نيز همچنان به بهانه‌هاى گوناگون وى را رنجه مىداشت .\r\nدر ماه اكتبر ، هنگامى كه شاه به سفيران كشورهاى خارجى اجازهء حضور داده بود ، جانىخان چون دريافته بود شاه بر سر موضوعى كه به اختلاف نقل كرده‌اند از صدر اعظم رنجيده خاطر و نارضا شده فرصت غنيمت شمرد و به صدر اعظم تهمتهايى درست و نادرست وارد ساخت ، و شاه با تلخرويى و ناشكيبايى به آنها گوش فرا داد .\r\nپس از اينكه مجلس پايان يافت ، شاه خواست بر اسب سوار شود ، اتفاق را از در بزرگ قصر كه به عمارت دور تر بود و به ندرت از آن مىگذشت بيرون شد ، و اسبى را كنار\r\n\r\n","description":"","footnote":"","page_name":" 1408 ","page_number":104},
  {"content":"\r\n\r\nاسب خود ديد .\r\nساروتقى چون پير شده بود و به سبب صدمتى كه بر اثر قطع شدن شرمش بر او رسيده بود به سختى پياده راه مىرفت ، همواره اسبش را همان‌جا مىآوردند كه در آن روز اتفاقا مركوب شاه را بسته بودند . چون بخت از صدر اعظم برگشته بود ، همين‌كه شاه اسبى را كنار اسب خود ديد پرسيد كه اين اسب از آن كيست ؟ جانى خان كه نزديك شاه ايستاده بود فرصت را براى از ميان برداشتن صدر اعظم غنيمت شمرد و در دم جواب داد : اعليحضرتا غير از ساروتقى اين پير سگ كه نه تنها بر بندگان و چاكران درگاه ستمها روا مىدارد بلكه شرط ادب را نسبت به سرور و خدايگان خويش بجا نمىآورد ، چه كسى جرأت اين گستاخى دارد . شاه جواب داد جانى خان من از همهء اينها آگاهم ، بايد آنها را مدّ نظر قرار داد ، و بدانها توجه كرد .\r\nروشن و يقين نيست كه شاه همين جواب را به جانى خان داده است ، زيرا بعضى ديگر به صورتى ديگر نقل قول كرده‌اند . به هر روى جانى خان پنداشت كه شاه بدين پاسخ فرمان قتل صدر اعظم را داده است و مصمم شد روز بعد فرمان را اجرا كند .\r\nبامداد روز ديگر پگاه به كاخ رفت . همهء دشمنان ساروتقى را كه مهم‌ترين آنان توپچىباشى بود فراهم آورد ، و به آنان گفت كه شاه به وى فرمان داده است ميان سر و تن صدر اعظم جدايى اندازد ، و از آنان خواهش كرد در اين كار وى را يارى كنند . اينان ديگر بزرگانى را كه در راه يافتند بىآن‌كه قصد خويش را به آنان بگويند همراه بردند ، زيرا از آن نگران بودند كه مبادا مضمون فرمان شاه به گوش صدر اعظم برسد . وقتى اين گروه گناه آلود سرد نفس به خانهء ساروتقى درآمدند اين مرد جاهمند عمر - پيموده روشن نظر در خانه بود ، و همين كه از ورودشان آگاه شد با جامه‌اى كه در خانه مىپوشيد از در عقب تالار به ديدار ايشان آمد و خواهش كرد تا وى لباس بپوشد و نزدشان بازگردد . در اين هنگام جانى خان و همراهانش در دم دور وى را فراگرفتند و فرمانده كلّ قورچيان به او گفت : اى سگ پليد ملعون ، ما به اين جا نيامده‌ايم كه در حضور تو بنشينيم بلكه به خانه‌ات درآمده‌ايم تا سر نحس و فرتوتت را كه ايران را گرفتار هزاران بلا كرده و مايهء نابودى گروه عظيمى از بزرگان كه همه نژاده‌تر و كريم گوهرتر از تو بوده‌اند ، شده از تنت جدا كنيم . و جانى خان در حالى كه اين سخنان بر زبان\r\n\r\n","description":"","footnote":"","page_name":" 1409 ","page_number":105},
  {"content":"\r\n\r\nمىآورد خطاب به توپچىباشى گفت : وور « 1 » ، يعنى بزن ، و او در دم خنجرش را در تن ساروتقى فرو برد . سپس با ضربت پا وى را كنار حوض بزرگى كه ديواره‌اش از سنگ يشم بود ، و در ميان تالار بود ، بر زمين افگند . اما هنوز اين ضربتها وى را بىجان نكرده بود ، چنان كه آهسته مىگفت : سرورانم ، من به شما چه بدى كرده‌ام ؟ چرا در پيرانه‌سرى به من چنين ستم روا مىداريد ؟\r\nجانى خان به شنيدن اين سخنان تضرع‌آميز به توپچىباشى فرياد برآورد :\r\nنفس اين پير سگ را بگير ، و در همان دم خود شمشيرش را بالا برد ، جلو رفت تا خويش را بر روى او بيندازد ، اما توپچى نگذاشت ، و چنان ضربتى بر سر برگشته بخت زد كه سرش جدا شد و در پاى جانى خان افتاد ، و با يك ضربت ديگر تن او را دو نيمه كرد .\r\nآن‌گاه فرمانده كل قورچيان سبيلهاى سربريده را گرفت ، و براى شستن دست خون آلودش به كنار حوض دايره شكل رفت . سپس كف دستش را سه چهار بار پرآب كرده نوشيد و گفت : در اين ساعت تشنگيم رفع شد . آن‌گاه چنان كه به دو مأموريت داده‌اند افراد سپاهى را به محافظت خانهء صدر اعظم مقتول گماشت . سپس بر اسب سوار شد و در حالى كه شمشير برهنه‌اش را به يك دست ، و سر بريده را به دست ديگر داشت راهى دربار شد .\r\nدمى چند بيش نگذشت كه در راه عدهء بسيارى از بزرگان و جاه‌مندان به دو پيوستند . با آن جمعيت بسيار به حضور شاه درآمد ، و بنا به رسوم دربار به شاه عرضه داشت : شهريارا كه همواره سرت سبز و دلت شادان باد ؛ اين سر سگ پير منحوس است كه حرمت مقام سلطنت را رعايت و پاسدارى نمىكرد ؛ به پادشاه و دولت پيوسته خيانت مىورزيد ، و اساس و بنيان حكومت را با اعمال بيدادگرى و تجاوز به حقوق مردمان آشفته و پريشان مىداشت . او نقشه‌اى طرح كرده بود كه هدفش نابودى شاه بود ؛ و وقوف بر اين سوء قصد مرا كه از جمله جان نثاران شهريارم و تار و پود وجودم سرشته به مهر شاه است وادار كرد پيش از آن‌كه به وجود مقدست گزندى برساند وى را از ميان بردارم .\r\nپادشاه كه از مشاهدهء اين منظرهء وحشت‌انگيز مبهوت و متحير شده بود با اينكه\r\n\r\n\r\n","description":"","footnote":"\r\n( 1 ) اين لفظ تركى و امر مصدر اورماك  Ourmaq  است يعنى بزن ، بكش .\r\n","page_name":" 1410 ","page_number":106},
  {"content":"\r\n\r\nجوان بود خويشتندارى كرد . شهامت و متانت را از دست نداد ، و در حالى كه مىلرزيد جواب داد : جانى خان ، دستت توانمند و شمشيرت برّا باد . كار خوبى كردى . سزاوار بود كارى كه تو امروز كردى من مدّتها پيش انجام داده باشم .\r\nبه پاداش شغلش را به تو مىسپارم و داراييش را نيز به تو مىبخشم .\r\nساروتقى هنگامى كه بدين‌سان كشته شد هشتاد ساله بود و سيزدهمين سال صدارتش را مىگذراند . دربارهء وى سخنى ساز كرده‌اند كه آسان نمىتوان پذيرفت .\r\nمىگويند با اين‌كه اخته بود سخت فتنه و دلباخته زنان تازه روى و غلامان نوباوه زيبا بود و سرايش پيوسته به گروهى از اين گلچهرگان آراسته بود . و يكى از جاهمندان روزى به من گفت اين صدر اعظم روزى در جمع دسته‌اى از دوستان محرم و همرازش ناگهان از سر مهرورزى نگاهى پر از شوق و تمنا و حسرت و آرزومندى به دو غلام تازه - جوان و خوش منظر كه به خدمتش كمر بسته بودند افگند ، و در حالى كه نظر از ايشان برنمىگرفت و آزمندانه با چشم آنان را مىربود و مىبلعيد به دوستانش گفت :\r\nشوربختى و ناسازگارى تقدير بنگريد تا زمانى كه دندانهاى تيز و نيرومند داشتم از قطعه استخوانى بىنصيب بودم و اكنون كه همهء دندانهايم سوده و فرو ريخته چيزهاى لذيذ و چشمگيرى به دسترس دارم .\r\nچون همهء خوانندگان اين سرگذشت بىگمان به وقوف بر جريان انتقامى كه از خون اين صدر اعظم عمر پيموده گرفته شده ، راغب و مايل مىباشند ، و به شنيدن آن شادمان مىباشند به طيب خاطر شرح مىدهم . زيرا اين حادثه هم چندان كه واقعه قتل وى غم‌انگيز است ، جانسوز و دلخراش مىباشد . به سخن ديگر نديده و نشنيده‌ام كه دولت و جاه چنين آسان به كسى رو آورده باشد و چنين بناگاه بر او پشت كرده باشد .\r\nچنان‌كه پيش از اين اشاره كردم عمل نامردمى جانى خان مورد آفرين شاه و مايهء آسودگى خاطر و شادمانى همه درباريان و جاه‌مندان شد . كليّه بزرگان قتل فجيع ساروتقى را براى جانىخان به مثابهء يك پيروزى بزرگ نظامى مىشمردند و او خود نيز بر اين گمان بود كه به ذروهء ترقى و اوج توانمندى و سرفرازى پيوسته است ، و شگفت اين‌كه ظاهرا قدرت و نفوذ بسيار يافته بود . اما اين صعود و ارتقاى مقام از آن نصيب وى شده بود كه سقوطش مهيب‌تر و درشتناك‌تر باشد . به سخن ديگر تقدير وى را از آن بركشيده بود كه سخت‌تر و وحشت‌انگيزتر بر زمين بكوبد .\r\nدر آغاز كه اين بختيارى زودگذر نصيبش شده بود پيوسته گروهى در پىاش\r\n\r\n","description":"","footnote":"","page_name":" 1411 ","page_number":107},
  {"content":"\r\n\r\nبودند ، چنان كه در نخستين روزى كه اين عمل شنيع را مرتكب شد به هنگامى كه به دربار روى نهاده بود سيصد سوار مشايعتش مىكردند ، و دو روز بيش نپاييد كه فرماندهى كلّ نيروى مسلّح ايران به او سپرده شد ، و بدين‌گونه سىهزار مرد سپاهى زير فرمان وى درآمدند و اين قدرت و نفوذ يافت كه مىتوانست در مدت بيست و چهار ساعت آنان را فراخواند و گرد آورد ، و تنها در مدت پنج روز كه بخت با وى يار و بر مقام فرماندهى بود به منظور جلب عنايتش بيست هزار لويى مسكوك طلا پيشكش وى كردند .\r\nمن پيش از اين به مناسبت ، دربارهء نفوذ ملكهء مادر ، در فكر و تصميم شاه اشارتى كردم و گفتم مناسبات و رابطهء وى با صدر اعظم سخت صميمانه و خالصانه بود ، نيز آوردم كه پادشاه هنگامى كه خبر قتل ناگهانى ساروتقى را شنيد در دل چسان مضطرب و آشفته حال گشت . هنگامى كه وى به حرم باز آمد و مادرش چهرهء پريده رنگ و افسردگى و دل مردگيش را ديد نگران گشت كه مبادا صدر اعظم به سبب موجب ملال و رنج‌منديش شده باشد ، و براى اينكه اندوه از دلش بيرون كند گشاده‌رو و مهرورز كنارش آمد و با آهنگى سرشار از لطف و صفا به او گفت : پسرم ، شهريار عزيزم چرا چنين دژم و پريشان خاطرى ؟ اگر اين وزير عمر پيموده كه در حكم پدر شماست به سببى مايهء تكدر خاطر گرامى شما شده مورد بىمهرى و عتاب شما قرار گيرد زندگيش شوريده و تباه مىگردد . بر شماست به پاداش شصت سال خدمتهاى گرانقدرى كه خالصانه و با صداقت تمام به شهريار و اجدادتان كرده و به پيرى رسيده است از خطايش و گرچه سنگين باشد درگذريد ، و اگر جرمش چندان گران است كه درخور مجازات مىباشد به عزلش بسنده كنيد و رها كنيد مرگ كه خيلى به او نزديك شده وى را از بند زندگى آزاد سازد .\r\nشاه در پاسخ مادرش گفت : آنا خانم ، ملكه مادر ، مادرم ، كار او پايان يافته ، او اكنون زنده نيست .\r\nزنان مشرق زمين خاصه آنان كه داراى جاه و مقامند هرگز نمىتوانند احساسات درونى خويش را بپوشانند ، و بر شادمانيها يا رنج‌منديهاى خويش پرده بيفگنند . از اين رو همواره منقلب و هيجان‌زده و خشمناكند .\r\nساروتقى از جهتى پيشكار و مدافع ملكه مادر و وفادارترين و صادق‌ترين هواداران وى بود ، و بر اثر پشتيبانى و حمايت بىدريغ او بود كه ملكه مادر در تمام\r\n\r\n","description":"","footnote":"","page_name":" 1412 ","page_number":108},
  {"content":"\r\n\r\nشؤون و امور كشور نفوذ بسيار يافته بود . از اين رو آسان مىتوان دريافت چه اندازه از شنيدن خبر كشته شدن صدر اعظم تيز خشم و آتشناك شد . وى به هنگام فرو شدن خورشيد در پس افق برجسته‌ترين و محترم‌ترين خواجه‌سرايان خود را نزد جانى خان فرستاد ، و وسيلهء وى از او پرسيد چرا و به كدام جرأت صدر اعظم را كه خدمات شايان و صادقانه‌اش بايد همواره مورد تحسين و آفرين ، و سرمشق همه ايرانيان باشد چنين وحشيانه كشته است . جانى خان كه مدد بخت و كامگارى چشم خردش را كور كرده بود ، و سخت به خود غره شده بود و به ملكه مادر به سبب لطف و عنايتى كه به صدر اعظم داشت به شدت كينه مىورزيد به غرور و بىشرمى تمام در جواب اعتراض ملكه مادر گفت : ساروتقى يك سگ پليد ، يك دزد بود كه هر سال مقدار زيادى از درآمد شاه را به سود خود مىربود . او قرار نهاده بود كه مردم جلفا هر سال بيش از بيست و دو هزار و پانصد ليور ماليات ندهند در حالى كه با شواهد و دلايل زياد به من ثابت شده كه اين سگ ملعون طىّ مدت پنج ماه افزون بر دويست هزار ليور سود برده است .\r\nاو اين سخنان را از آن به ملكه مادر پيغام فرستاد كه گفته‌هاى زهرآگينش بيشتر به دلش نيش بزند و فزون‌تر روانش را بفرسايد زيرا جلفا در تيول مادر پادشاهان ، و درآمدهاى آن در انحصار ايشان بود .\r\nبه شنيدن اين جواب درشتناك و وهن‌آميز آتش كينهء ملكهء مادر تيزتر شد ، و همان شب شاه را به گرفتن انتقام برانگيخت . شاه عباس دوم خود بر اين كار مصمم بود اما نمىدانست چگونه آغازد . از روى ديگر چون آتش خشم ملكهء مادر فروننشست بامداد روز بعد با يكى از شخصيتهاى مورد اعتمادش دربارهء كشتن جانى خان به مشورت پرداخت . اما وى پيش از آن‌كه انديشه و نقشه ملكهء مادر به مرحلهء اجرا درآيد ، وسيلهء يكى از جاسوسانى كه در دربار گماشته بود آگاه شد ، و چون رفع آن توطئه را نمىتوانست تصميم كرد به هر تدبير كه بتواند ملكهء مادر را از ميان بردارد . بدين‌سان كه وى را از حرمسرا بيرون آورد و بكشد .\r\nاگر خبر طرح اين سوءقصد بر سر زبانها نيفتاده بود من هرگز باور نمىكردم زيرا هر حرمسرا به ويژه حرمسراى پادشاه در نظر عامهء مردم مكانى مقدس است ، و هر مرد در آن بنگرد مستحق عقوبت سخت مىباشد .\r\nشيره‌چىباشى يا رئيس آبدارخانهء شاه از جمله دشمنان سرسخت و آشتىناپذير صدر اعظم ، و يكى از جاسوسان جانى خان بود . وى چون به نظر تأمل و\r\n\r\n","description":"","footnote":"","page_name":" 1413 ","page_number":109},
  {"content":"\r\n\r\nتعمق به پايان اين ماجرا نگريست و دريافت كه دير يا زود دست اندركاران اين توطئه وحشتناك همه شناخته و اعدام مىشوند تصميم كرد پيش از آن‌كه به عواقب وخيم آن گرفتار آيد از نقشهء شوم جانى خان پرده برگيرد .\r\nوى شامگاهان خود را به دربار رساند و آنچه مىدانست به صاحبمنصب مسؤول حرمسرا باز گفت ، و اظهار داشت قرار بر اينست كه سوء قصد روز بعد انجام پذيرد .\r\nدر آغاز اين گزارش چنان كه بايد مورد توجه قرار نگرفت ، اما چون به هر روى خطر متوجه ملكهء مادر و چند تن از خواجگان بود و امكان داشت بر اثر آسانگيرى دشمنان بر ايشان دست يابند و قطعه قطعه كنند شاه بامداد ديگر فرمان داد جملهء آن جرمكاران را دستگير و بدون محاكمه اعدام كنند . آن روز كه پنجمين روز پس از كشته شدن ساروتقى بود پادشاه سراپا لباس سرخ پوشيد ، و اين نشان آن بود كه در آن روز يكى از بزرگان به فرمان شاه كشته مىشود . صبحگاهان شاه به تالارى كه درباريان و بزرگان و جاه‌مندان در آن اجتماع كرده بودند درآمد و خطاب به جانى خان گفت : اى خيانتگر ، اى بيمار - دل ، چه ترا بر آن داشت كه صدر اعظم مرا بكشى ؟ او خواست جواب بگويد ، اما شاه به وى فرصت نداد او به ناگاه از جاى برخاست و با صداى بلند به خشم فرياد زد : بزنيد . و پس از اداى اين دستور به اتاق پيوسته به تالار كه با ديوارى از آن جدا مىشد رفت . همان دم پاسداران از مخفيگاه خود بيرون جستند و به ضرب تبر همه مجرمان را بر روى فرشهاى ابريشمين زربافت پاره پاره كردند .\r\nدر همان هنگام گروهى ديگر از نگهبانان با دو تن از خواجه‌هاى نامبردار به كشتن مجرمان ديگر مأمور شدند . برخى از آنان در خانه‌هاشان ، و بعضى ديگر در گرمابه‌ها پنهان شده بودند . در مجموع چهار نفر از حاكمان ايالات ، فرمانده كلّ توپخانه ، و سه نفر ديگر كشته و مثله شدند . دو ساعت بعد قطعات جسدهاى آنها را در ميدان شاه جلو در بزرگ كاخ ريختند . در آن‌جا باربران و برخى دوره‌گردان جامه حتى پيراهنهاى آنان را از تنشان جدا كردند و براى اين‌كه عورتشان نمايان نماند مشتى خاك بر آنها ريختند . اجساد آنان براى عبرت بينندگان سه روز همچنان بر جاى بود . از آن پس به گورستان بيرون شهر بردند و در گودالى بر روى هم ريختند و به خاك پوشاندند .\r\nمادر شاه پس از اين‌كه از قوىترين دشمنانش بدين‌سان انتقام گرفت در صدد\r\n\r\n","description":"","footnote":"","page_name":" 1414 ","page_number":110},
  {"content":"\r\n\r\nكينه‌خواهى از دودمان داودخان كه اين تراژدى وحشتناك و فاجعهء عظيم را برانگيخته بود برآمد . نه تنها همهء دارايى وى را مانند ثروت ديگر مجرمان مصادره كردند بلكه آخرين دينار همهء منسوبانش را تا درجهء سوم ضبط كردند . دخترانش را به معرض فروش درآوردند ، پسرانش را اخته كردند و به يكى از بزرگان كه در جوانى خدمتگر پدرشان بود بخشيدند .\r\nخانهء مجلّل ساروتقى كه زمانى از جمله باشكوه‌ترين و زيباترين بناهاى ايران بود پس از مرگش رو به ويرانى نهاده ، و اكنون به فرمان شاه داروغگان يعنى ضابطان و حاكمان شهر در آن مستقر شده‌اند . حاكم كنونى كه پسر شهنواز خان نايب السلطنهء گرجستان است ، و اسكندر ميرزا نام دارد كنار عمارت ساروتقى در زمينى كه خريده بنايى عالى و گرمابه‌اى بزرگ ساخته است . اين بدان معنى نيست كه كاخ صدر اعظم مقتول فاقد گرمابه بوده يا زمينى مناسب براى بناى عمارات جديد نداشته بلكه از آن بدين عمل اقدام نموده كه بنا به اعتقاد مسلمانان هر نماز و دعا كه در خانه‌ها و زمينهاى مصادره شده خوانده شود ، و هر گونه مراسم مذهبى مانند غسل و ديگر آداب و آيينهاى دينى به عمل آيد همه در آستان ذات پروردگار نامقبول و بىفايده است . به توضيح ديگر بنا به باور مسلمانان تملك و تصرف اموال و املاك و مستغلات ديگران به جبر و عنف هرگز موافق احكام شرع مبين نيست ، زيرا دارايى هر كس تنها متعلق به او نيست بلكه از آن همهء افراد خانواده اوست . بنابر اين اگر پادشاه به هر بهانه دارايى شخصيتى را مصادره و تصاحب كند ، و همه يا قسمتى از آن را به ديگرى ببخشد يا به اجاره واگذارد همهء اين عمليات مخالف شرع است . به سخن ديگر تصرف در ملك و مالى كرده است كه از آن وى نبوده است .\r\nپيوسته به كاخ ساروتقى مسجد كوچكى است كه بانيش هم او بوده است ، و در جانب ديگر كوچه ، كمى بالاتر مقبرهء شاه احمد يكى از اولادان امام موسى كاظم از جمله دوازده امام است كه به اعتقاد شيعيان جانشينان راستين پيغمبر اسلام بوده‌اند . اين مزار در معبدى كوچك كه گنبدى بر فراز آنست قرار دارد ؛ و بنا بر قول مشهور سيصد سال از بناى آن گذشته است . بناى موصوف چهار گوشه ، و چهار پا از سطح زمين بالاتر است . پنجره‌اى دارد كه با ميله‌هاى آهنين مشبك شده ، و از درون كوچه ، از راه اين پنجره مىتوان مزار را مشاهده كرد . رهگذران به نشان تبرك و تقدس اين پنجره را مىبوسند ، و هميشه گروهى از زنان در پاى آن پنجره ايستاده‌اند و در\r\n\r\n","description":"","footnote":"","page_name":" 1415 ","page_number":111},
  {"content":"\r\n\r\nحالى كه ورد و ذكر مىخوانند دانه‌هاى سبحهء خود را مىگردانند . چه اگر در پهنهء گيتى زنان كاملا خرافى يافته شوند بىگمان جملگى اصفهانى مىباشند .\r\nدر آن سوى اين مرقد مدرسه ايست كه چهل حجره دارد ، و مردم به مزاح نام آن را مدرسهء خران گذاشته‌اند زيرا ساكنانش جمله طلاب عربند كه در نظر ايرانيان كم استعدادترين و كودن‌ترين و نادان‌ترين خلقانند ، و گرچه زبان عربى در مشرق زمين زبان علمى به شمار مىآيد همچنانكه زبان لاتينى در اروپا داراى اين امتياز بوده است . به سخن ديگر زبان عربى در مشرق زمين سرنوشتى شبيه تقدير زبان لاتين در اروپا داشته است . اين هر دو زبان در زمان شكفتگى خود در علوم مختلف دانشوران نامورى داشته‌اند كه انواع علوم و دانشها را به ملل ديگر آموخته‌اند ، و بسيارى از طالبان علم براى فراگرفتن دانش از اقطار جهان به محضر ايشان رو مىآورده‌اند . امّا در زمان حال هر دو ملت جاهل‌ترين خلقانند ، و همچنان كه مسيحيان اروپا از نظر پيشرفت علمى جايگزين يونانيان شده‌اند ، ايرانيان جانشين تازيان گشته‌اند . چون اين سير قهقرايى پس از غلبهء تركان بر سرزمين عثمانى حاصل شده نبايد بر اين گمان بود كه جهل و عقب ماندگيشان بر اثر از دست دادن آزادى است ، زيرا آن عده كه آزادى خود را همچنان حفظ كرده‌اند از داد و ستد و بازرگانى محروم مانده‌اند و به سكونت در صحراها ناچار شده‌اند .\r\nيادم رفته بگويم بر سر در مدرسهء شاه احمد اين جملهء پرمعنى كتيبه شده است العلم فى الصغر كالنقش فى الحجر .\r\nدر جانب چپ راهى كه به سوى ميدان شاه پيش مىرود يكى از كاروانسراهاى جالب و معتبر اصفهان واقع است . اين كاروانسراى بزرگ و با شكوه چهار گوشه و دو طبقه است . ارتفاع هر طبقه‌اش از بيست پا تجاوز مىكند و قطرش از هفتاد تواز درمىگذرد . راه ورود به اين كاروانسرا دالان نسبتا درازى است كه در دو طرفش چندين حجره و دكان ساخته شده . هر ضلع كاروانسرا بيست و چهار حجره در زير ، و همين قدر در طبقهء بالا دارد . اما حجرهء ميانى هر يك از پهلوها ، بزرگ‌تر و سقفش كه ضربى است از سقف ديگر حجرات بلندتر ، و همانند طاق مدخل كاروانسرا مىباشد ، و پيشانى آنها به كاشيهايى مزين است . مهتابى اتاقهاى طبقهء زير كه در تمام طول حجره‌ها ساخته شده پنج پا بالاتر از كف كاروانسراست . طول هر يك از اين مهتابيها قريب هجده تا بيست پا و پهناشان نزديك پانزده شانزده پا\r\n\r\n","description":"","footnote":"","page_name":" 1416 ","page_number":112},
  {"content":"\r\n\r\nمىباشد و دو انگشت از سطح ايوان بالاتر است . ايرانيان ايوانهاى دور كاروانسراها را مهتابى مىنامند كه به معنى جلوه‌گاه ماه است ؛ چون هشت ماه از طول سال از خنكى و لطافت هواى آنها استفاده مىكنند ، و روزهاى گرم در سايهء آسمانهء آنها مىآسايند .\r\nجز اينها در جلو هر حجره جايى به عرض خود حجره و طول نيم آن و پوشيده از طاق وجود دارد .\r\nاتاقهاى طبقهء بالا داراى يك ايوان و يك پيشخان مىباشند ، و هميشه مسافران و بازرگانانى كه زن همراه دارند در اين حجره‌ها توقف مىكنند ؛ و اتاقهاى طبقهء زير را به انبار اختصاص مىدهند . در پشت كاروانسرا نيز انبارهايى وجود دارد .\r\nدر وسط صحن كاروانسرا كه كاملا سنگفرش شده حوض بزرگى با فواره ، و يكى دو چاه مشاهده مىشود . نقشه كلى تمام كاروانسراهاى اصفهان كه همه با سنگ و آجر ساخته شده تقريبا مشابه يكديگر است ؛ جز اين‌كه در بعض آنها به جاى حوض ميان صحن تخت بزرگى به بلندى چهار يا پنج پا ساخته شده است .\r\nحجره‌ها كه وسيله ديوارهايى به پهناى سه پا از هم جدا شده‌اند هر كدام كفش كن يا سرسرايى به پهناى تقريبى هشت پا دارد كه يك بخارى در كنار ديوار انتهاى آن ساخته شده است . هر اتاق درى جداگانه دارد كه بيشتر آنها سست و نامرغوب است ؛ اما هيچيك از حجرات پنجره ندارد ، و نور فقط از درگاه به درون مىتابد از اين رو سكونت در اين حجره‌ها مطلوب و دلخواه نيست .\r\nدر سراسر پشت كاروانسرا اصطبل ساخته شده ، و در بعضى از آنها جاى مخصوص براى اقامت ستوربانان پرداخته شده كه به قدر چهار پا از سطح زمين بالاتر است ، و در آنها جابه‌جا اجاقهايى براى غذا پختن آنان تعبيه شده است . معمولا در اين كاروانسراهاى بزرگ فقط بازرگانان فرود مىآيند و بار مىگشايند .\r\nزمانى كه من در اصفهان اقامت داشتم كاروانسرايى كه شرح و وصفش را آوردم و هر سال افزون بر شانزده هزار ليور درآمد داشت از آن دختر عموى شاه فقيد بود . اسم اين كاروانسرا كاروانسراى مقصود عطار است . دكان عطارى وى رو به روى اين كاروانسرا بوده و آن را در زمان پادشاهى شاه عباس بزرگ ساخته است .\r\nوقتى كه شاه عباس بزرگ پايتختش را به اصفهان منتقل ، و تصميم كرد اين شهر را بزرگ و خوش منظر كند نه تنها به درباريان و بزرگان توصيه كرد هر كدام يك يا چند عمارت باشكوه و وسيع و مجلل بسازند بلكه كليه دولتمندان را تشويق كرد كه\r\n\r\n","description":"","footnote":"","page_name":" 1417 ","page_number":113},
  {"content":"\r\n\r\nهر كس يك بناى بزرگ براى زيبايى شهر بپردازد . و چون باخبر شد كه مقصود عطار دارايى فراوان دارد روزى براى ديدارش به دكانش رفت و با بيان مهرآميز و دلجو كه طبعش بدان آشنا بود به او گفت : مدتى دراز است كه اوصاف حميدهء شما را شنيده‌ام ، و نيز آگاه شده‌ام كه ثروت بىكران داريد ، و اين مزدى است كه خداى بزرگ به پاداش پاكى ايمان ، صفاى دل ، و خيرات و مبرات ، و كوششى كه در كار دستگيرى مستمندان و آبادى شهر خود مىكنيد عطا فرموده است ، و اگر شما پير كريم طبع خداجوى استواركار مرا به فرزندى خود بپذيريد سخت شادمان مىشوم .\r\nدر اين صورت شما پدر ، و فرزندانت برادر يا خواهر من خواهند بود ، و بايد مرا نيز مانند ايشان وارث ارث خود بدانيد . اما من تدبيرى به كار مىبرم كه از مقدار ارث آنان حتى اندكى كاسته نشود . بدين معنى كه اگر دوست داريد و مايليد حالا كه هنوز زنده‌ايد يك بناى عالى و زيبايى براى آسايش مردم و آرايش شهر بسازيد .\r\nشاه عباس بزرگ داراى جاذبهء خاص و نفوذ كلام خارق العاده بود از اين رو در تمام امور پيوسته مرادمند و كامياب بود . عطار با رضاى خاطر فرمان پذير شد و اعلام داشت كه در نزديك‌ترين اوقات بدين كار آغاز مىنهد ؛ و اين كاروانسرا را با صرف سه هزار تومان كه معادل چهل و پنج هزار اكوست ساخت و به شاه تقديم كرد .\r\nپادشاه مشعوف شد ، و به فرزندان عطار عنايتها فرمود .\r\nدربارهء قاطر اين عطار حكايتى شگفت‌انگيز و عبرت آموز نقل مىكنند . در ايران كسانى كه به كارهايى شبيه به شغل عطارى اشتغال دارند در رفت و آمد غالبا سوار قاطر مىشوند ، در صورتى كه ارباب عمايم و عالمان علوم دينى خر سوارى مىكنند . قاطر مرد عطار چندان نسبت به صاحبش مطيع و فرمانبردار بود كه هر وقت خداوندش او را در گوشهء ميدان شاه كنار دكانش رها مىساخت تا وقتى كه صاحبش پيش او باز نمىگشت از جا تكان نمىخورد ، و اگر اتفاقا كسى به او نزديك مىشد با لگدى وى را به سختى از خود دور مىساخت . آخرين بارى كه مرد عطار سخت بيمار و بسترى شد قاطر نيز چنان دردمند و ناخوش احوال گشت كه روز درگذشت عطار جان داد .\r\nبر سر در اين كاروانسرا سخنان حكيمانه‌اى روى كاشى نقش شده كه سزاوار نيست از آوردن همهء آنها خوددارى كنم ، از اين رو بعض آنها را مىآورم :\r\n« مسافر را دو چيز ضرور است ، كيسه‌اى آگنده از پول ، و شمشيرى برّان و\r\n\r\n","description":"","footnote":"","page_name":" 1418 ","page_number":114},
  {"content":"\r\n\r\nكارساز ، تا از پولهايش نيازمنديهاى خويش را آماده كند ، و با شمشيرش ناسزاگويان را خاموش سازد . »\r\n« اگر مىخواهى راحت و بىبار خاطر به سرمنزل مقصود برسى جز به شب راه مپيماى . »\r\n« خورشيد داستان پردازى نو ، و ماه راهنمايى باوفاست . » ( اين ضرب المثل كه در ميان مردم كشورهاى گرمسير ساير است بدين نكته اشارت دارد كه براى مصون ماندن از تابش شديد خورشيد بايد شب هنگام راه سپرد . )\r\n« همهء روزها فرزندان يك پدرند ، و تمام شبها خواهران همند : از اين روزان و شبان جز آنچه پيشينيان طلب كرده‌اند و نصيب برده‌اند ، توقع مدار . »\r\nنزديك اين كاروانسرا كاروانسراى ديگرى است كه مدتى به اسم نخجوان يكى از شهرهاى ارمنستان موسوم بوده ، و از آن پس به نام كاروانسراى برنج فروشان معروف شده است . زيرا مدتها معاملات برنج در آن‌جا صورت مىگرفته ، اما اكنون انبار پنبه است .\r\nپنبه را در قالب عدلهاى بزرگ حمل مىكنند ، و طرز عدل‌بندى چنين است كه كيسه را به سر طناب نسبته كلفتى چنان مىبندند كه به اندازهء نيم پا بالاتر از سطح زمين بايستد . يك مرد داخل كيسه مىرود و به نسبتى كه پنبه در كيسه مىريزند آنها را به نيروى پاهايش مىفشارد تا كيسه از پنبه‌هاى فشرده شده كاملا انباشته شود .\r\nدر جانب چپ اين كاروانسرا ، پشت مسجد بزرگ ، كوچه‌ايست كه خانهء ميرزا شفيع منجم‌باشى ، عمارت ناظر فعلى ، ساختمان خوانسالار يعنى رئيس آشپزخانهء شاه ، و خانهء محمد على بيگ كه در زمان سلطنت شاه عباس اول و شاه صفى اول ، و شاه عباس ثانى خوانسالار بوده ، درآنست .\r\nداشتن مال و جاه مهمترين عوامل آسايش و نيك بختى و بلندنامى است ، اما در ايران دارايى و مقام زودتر از كشورهاى ديگر دست به دست مىگردد ، و از يكى به ديگرى منتقل مىشود .\r\nپس از اين كوچه‌ها ، انبار غلامان يا انبار بردگان واقع است . انبار مذكور اين نام از آن يافته كه جيرهء مواد غذايى و سوخت كليه كارگران و صاحب منصبان شاه كه وسيلهء دربار تأمين و فراهم مىگردد در اين محل جمع و ذخيره مىشود .\r\nكمى دور تر ميدان بزرگى است به نام لله بيگ . لله بيگ كسى بوده كه ساليان\r\n\r\n","description":"","footnote":"","page_name":" 1419 ","page_number":115},
  {"content":"\r\n\r\nدراز بازرگانى مىكرده ، از آن پس پيشكار ساختمانهاى شاه شده ، و براى او در اصفهان و هيركانى و برخى شهرهاى ديگر بناهاى خوب و باشكوه ساخته است .\r\nحرمسرا در جانب چپ اين ميدان است ، و در هزار قدمى امتداد ديوار حرمسرا در بزرگى است كه رفت و آمد بدين كاخ بيشتر از اين در مىشود ، و چون آشپزخانه‌ها در طرف ديگر و كمى پايين‌ترند اين در ، در آشپزخانه ناميده مىشود .\r\nمتصل به اين در ، حمام بزرگ و بسيار زيبايى است كه به آن حمام شاه مىگويند . شاه عباس كبير آن را ساخته و اجازه داده كه بعضى روزهاى هفته مردم نيز از آن استفاده كنند . خواجه‌سراها ، نگهبانان حرمسرا ، و دربانان عموما به اين گرمابه مىروند . اين حمام وسيله درى به كاخ راه دارد .\r\nرو به روى اين حمام جباخانه يا اسلحه خانه است . پادشاه ايران از هر گروه اهل فن و استادان حرف از هر شهر و ديار ، در پايتخت گرد آورده ، و چنان كه در مجلد ديگر آورده‌ام براى هر حرفه و فن كارخانهء خاصى بر پا داشته است ، و استادان و كارگران هر صنف در كارگاههايى كه به آنها اختصاص داده شده به كار اشتغال دارند ، و آنان اجازه ندارند در خانه خود يا جاى ديگر كار كنند .\r\nبه محلّ كار كارگران كارخانه مىگويند كه در زبان فارسى به معنى كارگاه است و نام اختصاصى هر كارخانه متناسب با رشته كارى است كه در آن انجام مىگيرد . مثلا كارخانه‌اى كه من از آن نام بردم كارخانه اسلحه‌سازى ناميده مىشود ، زيرا كارگرانى كه از شاه مزد مىگيرند در آن كارگاه به كار اشتغال دارند .\r\nرئيس صنف كه معمولا قديمىترين استادان آن حرفه است ، با مراقبت يك منشى كه به او مشرف مىگويند اداره مىشود . منشى كه كارپردازى نيز به عهدهء اوست عده و مزد كارگران را مىداند ، مصنوع و محصول كارخانه را حساب مىكند ، و پس از برآورد بسيار دقيق ، مقدار مواد اوليه لازم را در دسترس كارگران قرار مىدهد . هر كارخانه يك دربان نيز دارد .\r\nپادشاه داراى سى و دو كارخانه است كه به طور متوسط در هر كدام صد و پنجاه كارگر به كار اشتغال دارند . عدهء كارگران بعضى كارگاهها از صد و پنجاه نفر بيشتر ، و در برخى كمتر است . مثلا هنگامى كه من در اصفهان اقامت داشتم عدهء كارگران نقاش كارخانه هفتاد و دو ، و شمار خياطان صد و هشتاد نفر بود . در روزگاران گذشته عدهء كارخانه‌ها بيشتر بوده و فعلا كارگاههاى رنگرزى و ابريشم كارى تعطيل است . پارچه‌هاى مصنوع\r\n\r\n","description":"","footnote":"","page_name":" 1420 ","page_number":116},
  {"content":"\r\n\r\nكارخانهء شاه را براى رنگرزى و نقاشى به استادان خصوصى شهر مىسپارند ، و مزد به ايشان مىدهند . طرز عمل براى رشتن و تابيدن نخ پارچه‌هاى معمولى و زربفت و ابريشمين ، و نخ مخصوص بافتن قالى نيز همين است . مزد اين كارها تقريبا هميشه ثابت است .\r\nقالى را كارگرانى كه در آباديها و ديه‌ها اقامت دارند و املاك شاه در اختيار آنهاست مىبافند و مزد خود را از مال الاجاره كم مىكنند . صاحبمنصبى كه ارباب تحويل ناميده مىشود و خريد اجناس به عهدهء اوست مدير كلّ همه كارخانه‌ها و كارپردازيهايى كه در پايتخت و ديه‌ها و آباديها براى شاه كار مىكنند ، مىباشد ؛ پيشكارى كليهء اين سازمانها و تأسيسات به عهدهء ناظر است كه بر تمام داراييها و درآمدهاى شاه نظارت و رياست دارد .\r\nناظر هر سال يك بار ، و معمولا در فصل تابستان به امور كارخانه‌ها و كارگرانى كه براى شاه كار مىكنند ، و چگونگى پرداخت حقوق آنان رسيدگى مىكند . معمولا براى كلّيه كارگران هر صنف يك حواله صادر مىشود ؛ اما اگر كارگرى بخواهد مزدش با حوالهء جداگانه پرداخته شود درخواستش پذيرفته مىگردد .\r\nكارگرانى كه به جهتى مورد نظرند مزدشان را به يك مؤسسهء تجارى حواله مىكنند .\r\nاينان هم مزد خود را زودتر و راحت‌تر مىگيرند ، و هم بيش از پنج درصد بابت حق تحصيلدارى از حقوقشان كسر نمىشود ؛ اما كارگران ديگر ناچارند ده درصد مزد خود را بابت هزينه سفر به كسى كه حواله‌شان را نقد مىكند بپردازند . معمولا براى گرفتن حقوق افراد هر صنف يك نفر انتخاب و اعزام مىشود . اين نيز گفتنى است كه ناظر به كسى كه جلب نظرش را كند پاداش مىدهد .\r\nبه قطع و يقين نمىتوان گفت كه مخارج كليه سى و دو كارخانهء شاه چقدر است . من در اين باره تحقيقات دقيق كرده‌ام و به اين نتيجه رسيده‌ام كه از پنج ميليون درمىگذرد . به هر روى اين مبلغ خطير و درخور شهريارى نامور و بلند آوازه مىباشد .\r\nمزد كارگران متغير است . بعض آنان هشتصد اكو و غذاى روزانه مىگيرند و حقوق برخى فقط هفتاد يا هشتاد فرانك است و غذا هم به آنان داده نمىشود . بنا به معمول هر سه سال يك بار مبلغى بر حقوق كارگران افزوده مىشود ، و يا مبلغى به عنوان پاداش به آنان مىدهند ، اما اين امر محقق و مسلّم نيست ، و بستگى به كرامت طبع شاه ، موافقت صدر اعظم و مساعدت ناظر دارد . همچنين پاداش كه معادل حقوق\r\n\r\n","description":"","footnote":"","page_name":" 1421 ","page_number":117},
  {"content":"\r\n\r\nساليانه مىباشد به كارگرانى مىدهند كه مصنوعى بديع و مورد پسند شاه ساخته باشند يا يكى از مصنوعات قابل توجه خود را به محضر شاه پيشكش كرده باشند .\r\nغذاى كارگران يا جيرهء آنان در يك قاب ، يا نيم قاب يا يك چهارم قاب به آنان داده مىشود . هر قاب يا سينى غذاى شش يا هفت نفرشان را كفايت مىكند ؛ و بهاى غذاى سالانه هر نفر اگر مواد غذايى از قيمت عادى گران‌تر باشد از هشتصد تا نهصد ليور درمىگذرد .\r\nكارگران آزادند به جاى غذا يا جيرهء جنسى بهاى آن را بگيرند . هر كارگر در به دو استخدام سند يا فرمانى كه مفاد آن در همه دفاتر محاسباتى ثبت شده و به توشيح شاه موشح گشته ، و به مهر وزيران خاصه مهر صدر اعظم و ناظر رسيده دريافت مىكند .\r\nحقوق كارگرى كه تازه به خدمت پذيرفته شده تا روزى كه سال كارگران تجديد مىشود انفرادى پرداخته مىشود ، و از آن پس مزد سالانه‌اش همراه حقوق ديگر كارگران تأديه مىگردد . آنچه در خور ستايش و آفرين است اين است كه كارگران اين كارخانجات تا پايان عمر هرگز اخراج نمىشوند ، و اگر اتفاقا كارگرى به سبب بيماريهاى دير درمان يا سانحه‌اى قادر به ادامهء كار نباشد نه تنها همه حقوقش را مىپردازند ، بلكه اگر ناظر بر حالش آگاه شود رايگان پزشك دربار را به معالجت و مداواى وى مىگمارد . به كارگران كارخانجات شاه آن قدر كم كار مىدهند كه چندان نيرو در تنشان به جا مىماند كه مىتوانند چهار برابر آنچه در كارخانه فعاليت مىكنند در خانه به كار بپردازند . هر كس ايشان را به كار بخواند دعوتش را مىپذيرند ، و من برخى از زرگرهاى پادشاه را ديده‌ام كه سه يا چهار سال بيكار بوده‌اند .\r\nهنگامى كه شاه و درباريانش به سفر مىروند كارگران كارخانجات شاه ناچارند وى را همراهى كنند . در چنين موارد چند نفر شتر در اختيار هر صنف مىگذارند . همچنين به كارگرانى كه اسب درخواست كنند اسب مىدهند و جيرهء اسبها را به نقد يا با تحويل جو و كاه مىپردازند . كارگرانى كه ماندن در خانه را بر همراهى دربار ترجيح مىنهند به محض درخواست مرخصى با تقاضاى ايشان موافقت مىشود . و كارگرانى كه به مناسبتى ناچار به همراهى مىشوند پس از سپرى شدن شش ماه و حداكثر يك سال به ايشان مرخصى مىدهند تا به خانهء خويش بازگردند .\r\nگاهى به جهتى تازه جوانان دوازده تا پانزده ساله را نيز به كار مىپذيرند ، و اگر پدرى درگذشت در صورتى كه پسرش هنر و كارآيى وى را داشته باشد و بتواند\r\n\r\n","description":"","footnote":"","page_name":" 1422 ","page_number":118},
  {"content":"\r\n\r\nوظايف او را به كمال انجام دهد به خدمت مىپذيرند ، و حقوق پدرش را به او مىدهند .\r\nساعتسازان اروپايى كارگاه اختصاصى ندارند ، و چون عده‌شان نسبتا زياد است گروهى از آنان را در كارخانهء اسلحه سازى جا داده‌اند ، و دسته‌اى را در جايى كه پيوسته به پشت كاخ پادشاه است و چهار حوض نام دارد ، به كار گماشته‌اند .\r\nصد قدم آن طرف‌تر ، ميدان سلطنتى يا ميدان شاه است . اين ميدان يكى از زيباترين و خوش منظرترين ميدانهاى جهان مىباشد . چنان كه در شكل كه كاملا به دقت و صحت ترسيم شده مىنگريد به شكل مربع مستطيل بنا شده كه چهارصد و شصت قدم درازا و صد و شصت قدم پهنا دارد . دور اين ميدان جويى است كه از آجر ساخته شده و روى آن را با قشرى از ماده‌اى كه من طرز ساختن آن را در مجلد اول اين كتاب آورده‌ام ، و آن را آهك سياه مىنامند ، و از سنگ سخت‌تر است اندوده‌اند . آبراه موصوف شش پا پهنا دارد . ازاره‌اش كه به قدر يك پا از كف ميدان بالاتر است و از سنگ سياه صيقلى پوشيده شده چنان عريض است كه چهار تن به آسانى مىتوانند روى آن حركت كنند . بين اين جوى و خانه‌هايى كه ميدان به آنها پيوسته است فضايى است به عرض بيست پا كه به يك ازارهء سنگى هم - سطح آبراهه اما نه به پهناى آن‌كه پى خانه‌ها را از هم مشخص مىسازد ، منتهى مىشود .\r\nچنان‌كه در تصوير ديده مىشود اطراف اين ميدان دويست حجرهء هم شكل ميدان شاه\r\n\r\n","description":"","footnote":"","page_name":" 1423 ","page_number":119},
  {"content":"\r\n\r\nو هم سطح ساخته شده كه هيچ يك با حجره‌هاى ديگر تفاوت ندارد . حجره‌ها دو طبقه‌اند . هر يك از حجره‌هاى طبقهء زيرين داراى دو دكان است كه يكى از آنها رو به ميدان ، و ديگرى رو به بازار گشوده مىشود . و اين بازار عريض‌ترين بازارهاى اصفهان است . در بالا چهار اتاق كوچك وجود دارد كه دو تاى آن رو به ميدان و دو تاى ديگر رو به جانب عقب آنست . هر يك آن دو كه رو به سوى ميدان دارد داراى ايوانى است كه با نردهء آجرى مشبك قرمز و سبز كه بسيار زيبا و خوش نماست آذين يافته است . همهء اين حجره‌ها داراى مهتابى هم سطح سقف بازار مىباشند . در فصل تابستان صاحبان اين حجره‌ها جاى خنكى دارند ، و هر يك از مهتابى جلو حجره خويش استفاده مىكند . اين سلسله حجره‌ها جابه‌جا بر چندين ساختمان عظيم و مجلل ناظر است . اين بناهاى باشكوه چنان كه در تصوير مىنگريد عبارتند از درگاه كاخ شاه ، و در حرمسرا در جانب مغرب ؛ مسجد صدر و يك كلاه فرنگى ، جاى برخى ماشين آلات كه ساعت سازى ناميده مىشود در سمت مشرق ؛ مسجد شاه در گوشهء جنوبى ميدان ، و بازار شاه يا سلطانى در طرف مقابل ، و من پس از وصف كامل ميدان شاه به شرح يكايك اين عمارات مهم مىپردازم .\r\nميدان دوازده مدخل بزرگ ، و چندين درگاه دخول كوچك دارد . در مركز ميدان دكلى به بلندى صد و بيست پا بر سر پاست . در روزهايى كه مراسمى خاص برپا مىشود چابك سواران جامى را كه بر سر آن نهاده شده هدف قرار مىدهند . در آخر ميدان در سى و پنج قدمى آبراهه‌اى كه به شرح آمد دو ستون ستبر مرمرين به ارتفاع هشت پا و به فاصلهء چهار پا از هم كه در چوگان‌بازى به كار است برپاست . من در فصول قبلى به مناسبت به اين بازى اشاره ، و ياد كرده‌ام كه همه ورزشهاى ايرانيان به آيين نياگانشان پارتها ، در حالى كه سواره مىتازند اجرا مىشود ، زنان و مردان يكسان به اين بازىها و ورزشها مىكوشند ، و اين امر نشان مىدهد كه در مشرق زمين هيچيك از عوامل گذشت زمان و دگرگونى مذهب نتوانسته در عادات و تمايلات طبيعى و كلّى ايرانيان تغييرات مهمى در وجود آورد .\r\nمسجد شاه و بازار شاه چنان كه در تصوير مىبينيد در دو انتهاى ميدان و مقابل هم واقعند ، و هر كدام موقعيتى به صورت نيم هلال در وجود آورده‌اند . در ميان اين دو حوضى است كه دورش هفتاد گام و گوديش ده پاست . لبه‌هاى اين حوض همه از سنگ سماق ساخته شده . چون در سرزمينهاى گرم جريان آب به هواى مجاور\r\n\r\n","description":"","footnote":"","page_name":" 1424 ","page_number":120},
  {"content":"\r\n\r\nمسجد شاه\r\n\r\n","description":"","footnote":"","page_name":" 1425 ","page_number":121},
  {"content":"\r\n\r\nخنكى و لطافت فرح بخش و دلخواهى مىبخشد ، مردم چندان كه بتوانند آب را در جويها روان ، و در آبدانها نگهدارى مىكنند .\r\nگرداگرد اين ساختمانهاى رفيع باشكوه تيرها و چوب بستهاى بلندى كه ارتفاعشان تا بام بنا مىرسد براى نصب و نگهدارى چراغهاى كوچكى از جنس سفال تعبيه شده است . اين چراغها به هنگام فرا رسيدن عيدها و جشنهاى بزرگ و تشكيل مجالس رسمى روشن مىشود .\r\nنماى كلّيه عماراتى كه رو به ميدان دارند نيز از بالا تا پايين بدين چراغها آراسته است . چنان كه به طور متوسط هر طاقى يكصد و بيست چراغ دارد . اين چراغها همه چندان كوچكند كه بدون دقت به چشم نمىآيند ؛ اما وقتى همه روشن شوند به صورت جالب و خيره كننده‌اى نور مىپراكنند . زيرا شمار اين چراغها از پنجاه هزار درمىگذرد . شاه عباس بزرگ فتنه و دلباختهء مجالس چراغانى بود ، و به هر مناسبت به تشكيل شدن آنها فرمان مىداد . چنان كه پيترودلاواله  PietrodellaValle  در كتاب خود « 1 » به اين موضوع اشاره كرده است . اما جانشينش شاه صفى اول به تشكيل دادن چنين جشنها شوق زياد نداشت . دو پادشاه بعد از او يعنى شاه عباس دوم و سليمان سوم نيز بدين كار بىعلاقه بودند و جز در مواقع پذيرايى سفيران كشورهاى بزرگ به چراغانى توجه نداشتند ، و من شاهد بودم وقتى سفير هندوستان وارد ايران شد و در هيركانى به حضور شاه رسيد به مناسبت ورودش جشن بزرگى آراستند ، و چراغانى مفصلى ترتيب دادند .\r\nدر طول دو طرف در كاخ به فاصلهء صد و ده قدم از هر سو طارمى چوبى منقشى نصب شده كه در فضاى محصور بين آن و كاخ ، در آن صد و ده توپ چدنى كه رنگ سبز بر آنها زده‌اند به رديف تعبيه كرده‌اند . بيشتر اين توپها صحرايى و كوچكند .\r\nاما دو تا از آنها كه نزديك در كاخ نصب شده‌اند و خمپاره‌انداز مىباشند چندان بزرگند كه ايرانيان آنها را شتر مىنامند . اين توپها كه با مهارت روى پايه‌هاشان نصب شده‌اند همه علامت سلاح ارتش اسپانيا را دارند ، و از جمله غنائمى هستند كه پس از فتح جزيرهء هرموز نصيب ايرانيان شده است . در جريان اين پيروزى چندان توپ به دست ايرانيان افتاد كه به بعضى از شهرها نيز منتقل كردند .\r\n\r\n\r\n","description":"","footnote":"\r\n( 1 ) پنجمين نامه از اصفهان مندرج در صفحه 235 مجلد پنجم سفرهايش .\r\n","page_name":" 1426 ","page_number":122},
  {"content":"\r\n\r\nنقاره‌خانه بازار شاهى\r\n\r\n","description":"","footnote":"","page_name":" 1427 ","page_number":123},
  {"content":"\r\n\r\nدر گوشهء در حرمسرا پايهء دو ستون سنگى وجود دارد كه با نهايت ظرافت و زيبايى ساخته شده و از جمله آثار نفيس باستانى است و آنها را از خرابه‌هاى تخت جمشيد بدين جا آورده‌اند .\r\nبالاى سر در مدخل بازار شاه ، دو ايوان سر پوشيدهء بزرگست كه به آن نقاره خانه مىگويند و به معنى محل نواختن ادوات موسيقى است ، و هر روز به هنگام برآمدن آفتاب و غروب خورشيد در آن‌جا سرنا و دهل و طبل مىنوازند . اين طبل سه برابر طبلهاى ما اروپاييان است و صداى مهيبى از آن برمىخيزد .\r\nيادم رفت بگويم گرداگرد ميدان در فاصلهء ميان جوى و خانه‌ها ، سراسر درختان چنار غرس شده ، و شاخه‌هاى اين درختان همانند چترى بر سر خانه‌هاى نزديك خود سايه مىاندازند ، اما آنها را از ديده‌ها نهان نمىدارند . وجود اين درختان ستبر و سايه ور بر جلوه و رونق و شكوه ميدان مىافزايد ؛ خاصه در فصل تابستان به ويژه هنگامى كه خرده فروشان در ميدان بساط گسترده‌اند و زمين آب پاشى شده ، و آب در جويها جريان دارد منظرهء ميدان بسى زيبا و با صفا و طرب خيز است ، و به اعتقاد من در هيچيك از شهرهاى سراسر گيتى ميدانى به عظمت و شكوه و فرح بخشى ميدان شاه اصفهان وجود ندارد ؛ زيرا گردش در آن بسيار آرامش بخش و شادى فزاست ، و مىتوان در سايهء درختانش آسود .\r\nاين ميدان بزرگ در روزهاى برگزارى جشنها و عيدها و مراسم پذيرايى از سفيران كشورهاى خارجى از جمعيت خالى مىشود ، اما در روزهاى ديگر مسگران ، كهنه فروشان ، خرده فروشان ، پيشه‌وران و صنعتگران خرده‌پا ، به سخن ديگر فروشندگان هر نوع كالا اعم از عرضه كنندگان هر نوع مواد خوراكى و چيزهاى ديگر در اين ميدان بساط پهن مىكنند . اين فروشندگان نخست حصير يا پاره فرشى روى زمين پهن مىكنند ، چتر بزرگى كه بر روى پايه‌اى نصب شده و قابليت چرخاندن به هر طرف را دارد بالاى سر خود مىافرازند ، يا پارچه‌اى پشمين و سياه روى پايه‌اى تعبيه مىكنند ، و متاع يا ابزار حرفه خويش را روى حصير يا فرشى كه روى زمين گسترده‌اند پهن مىكنند . صاحبان كالا و ارباب حرف متاع و ابزار خود را شبها از ميدان بيرون نمىبرند بلكه آنها را يا در صندوقهايى جا مىدهند و به هم مىبندند يا در كيسهء بزرگ ، يا در چادرى جا مىدهند ، و به صورت عدل يا لنگه بارى در مىآورند ، روى آن طناب مىبندند و سپس اين عدلها يا لنگه‌ها را با طناب به هم متصل مىكنند . در آخر كار\r\n\r\n","description":"","footnote":"","page_name":" 1428 ","page_number":124},
  {"content":"\r\n\r\nروى صندوق يا بار خود را با چتر يا سايه‌بانشان مىپوشانند و بىآنكه كسى مسؤول نگهبانى متاعشان باشد به خانه‌شان مىروند . اما بر اثر اين آسانگيرىها هرگز زيانى به ايشان نمىرسد ، زيرا مجازات دزدى در ايران بسيار شديد است . افزون بر اين در تمام مدت شب گاه به گاه پاسداران به ميدان سركشى مىكنند ، و چون رئيس آنان مسؤول هر چيز كه به هنگام شب گم شود مىباشد ، ناچار بايد در حفظ مال مردم نهايت مراقبت را به جا آورند .\r\nنزديك غروب آفتاب بندبازان ، حقه‌بازان ، خيمه شب‌بازان ، معركه‌گيران و نقالانى كه به نظم يا نثر سخن ساز مىكنند ، قصه پردازان ، مسأله گوها در ميدان اجتماع مىكنند ، و به هنرنمايى مىپردازند . زنان روسپى نيز چادرها برپا مىدارند و در آن جمع مىشوند ، و هر كه جوياى آنان باشد بدان جا مىرود ، و دلخواه خويش را برمىگزيند .\r\nروزى شاه عباس دوم بىآنكه ميدان را خلوت كنند خواست از آن‌جا بگذرد . ازدحام چندان بود كه پاسداران نتوانستند آسان براى گذشتن وى راهى از ميان انبوه جمعيّت بگشايند ، از اين رو پادشاه بساط افگنى خرده فروشان را ممنوع كرد ، و اين دستور چهار سال پيش از مرگش صادر شد . اما مدتى بعد ، هنگامى كه شاه به هيركانى سفر كرد فرمانش را لغو نمود ، و اجازه داد خرده فروشان مانند سابق بساطشان را پهن كنند ؛ زيرا روى هم رفته هر روز قريب صد فرانك از ايشان گرفته مىشد ، و گرچه بعض آنان روزى فقط يك سو مىدادند . اين درآمد كه به سبب عدم اعتبار خرده فروشان روزانه يا هفتگى دريافت مىشود صرف مسجد مىشود .\r\nهمچنان كه همه صنعتگران و فروشندگان هر صنف در داخل شهر ، كنار هم دكان دارند فروشندگان يا صنعتگرانى كه در ميدان بساط پهن مىكنند كنارهمند تا مردم بدانند براى خريدن اشياء مورد نظرشان به كدام قسمت ميدان بروند . مردم مىگويند در زمان سلطنت شاه عباس كبير و جانشينش درآمد روزانه ميدان افزون بر پنجاه اكو بود .\r\nبه گمانم نامناسب و ناروا نيست كه دربارهء اين بازار بزرگ شرح و توضيح بيشترى بدهم ، زيرا اين بزرگ‌ترين بازار عمومى است كه من به عمر خويش ديده‌ام ، و مىتوان گفت نوعى بازار مكاره مىباشد . شاه عباس كبير طرز استقرار و آرايش صنوف مختلف را در اين بازار بزرگ معلوم كرد . نخست كنار مسجد ، بازار خر فروشان و\r\n\r\n","description":"","footnote":"","page_name":" 1429 ","page_number":125},
  {"content":"\r\n\r\nچهار پايان بزرگ است ، و پهلوى آن بازار اسب فروشان ، شتر فروشان و قاطر فروشان قرار دارد .\r\nفروشندگان چهار پايان هر روز فقط تا هنگام ظهر به كار خود ادامه مىدهند ، و بعد از ظهرها محل كارشان در اختيار درودگران و تخته فروشان قرار مىگيرد ، و آنان در و پنجره ، ناودان ، كليددانهاى چوبى ، كليدهاى چوبين و آهنى مىفروشند . بعد از آن‌جايگاه مرغ فروشان و محل فروشندگان ميوه‌هاى خشك است كه در ايران انواع و اقسام بسيار دارد . سپس به ترتيب فروشگاه نخهاى پنبه‌اى ، مسگرى ، و طناب فروشانى كه افسار و طنابهاى نيمدار مىفروشند . از پس آنها جايگاه فروشندگان كلاههاى پوستى ، فروشندگان نمدهاى ضخيم كه براى پوشاندن بدن اسبها و ديگر چهارپايان سوارى به كار مىرود . محلّ فروش زينهاى نو ، و پوست فروشى كه دو قسمت است يك قسمت جاى فروش پوست به مسلمانان ، و قسمت ديگر مخصوص مسيحيان است ، زيرا مسلمانان بر اين باورند پوست يكى از چيزهايى است كه اگر غير مسلمانى به آن دست بزند ناپاك مىشود ؛ از آنكه پشم همانند اسفنج عرق دست و پا را جذب مىكند و مسلمان نبايد اجناس پشمى و پوستى را از غير مسلمان بخرد .\r\nپس از آن بازار چرمهاى كلفت ، و بعد فروشگاه چرمهاى لطيف و نازك واقع است . سپس بازار البسهء مستعمل مخصوص بزرگسالان ، و دنبال آن فروشگاههاى منسوجات كتانى ضخيم است . سپس جايگاه كار حلاجان است كه پنبه براى لايى و آجيده كارى لباس مىزنند . از آن پس مسگران ، و آن‌گاه صرافان كه روى ميز كوچكى چهار گوشه كه سه يا چهار پايه دارد مىنشينند ، مجرى آهنى كوچكى كنارشان است . كيسهء چرمينى براى شمردن سكه پيش رويشان قرار دارد ، طبيبان نيز اسباب كار و حرفه خويش را روى ميزى سست و پوشالى پهن كرده‌اند .\r\nانتهاى ميدان را ميوه فروشان اشغال كرده‌اند . برخى از كسانى كه غذا مىفروشند آن را به دست مىگيرند و دوره مىگردانند . ميوه فروشان نيز خربزه را به چند قسمت تقسيم مىكنند ، و هر پاره را به يك دينار به خريداران مىفروشند . در ميان اينان كسانى هستند كه لباسهاى كهنه را براى فروختن به رهگذران نشان مىدهند .\r\nهمچنين كسانى در حدّ فاصل ميان جوى آب و خانه‌ها ، بساط خود را پهن كرده‌اند و همان چيزهايى را كه خرده فروشان مىفروشند مقابل دكان آنان تعمير و ترميم مىكنند .\r\n\r\n","description":"","footnote":"","page_name":" 1430 ","page_number":126},
  {"content":"\r\n\r\nوضع داخل ميدان شاه چنان است كه آوردم ، و اكنون نوبت آن است به وصف بناهاى مجلل و با شكوهى كه مشرف بر ميدان است ، و مايه زيبايى آنند بپردازم . مهم‌ترين آنها مسجد شاه ، مسجد بزرگ‌ترين مجتهدان ، برج ساعت و بازار شاه است . اما شرح كلاه فرنگى را كه بر سر در كاخ ساخته شده ضمن توصيف خود كاخ مىآورم .\r\nمسجد شاه در جنوب ميدان است ، و جلوخانى چند ضلعى كه حوضى در ميانش ساخته شده در جلو آنست . اين حوض نيز به شكل كثير الاضلاع است . چهره و نماى بنا پنج پهلوست و در دو طرف نرده‌اى به بلندى تكيه‌گاه از سنگ صيقلى كار گذاشته شده است . اين نرده تا در ورودى مسجد امتداد دارد .\r\nدو بناى اول بنا طاق نماست . هر كدام به بازارى راه دارد و مقابلشان زنجيرى كشيده شده تا اسبها نتوانند از آن بگذرند . دور نماى بالاتر مشتمل بر دكانهاى بزرگى است كه مختص پزشكانى است كه داروسازى نيز مىكنند . در روزگاران گذشته پزشكان يونان كار طبابت و داروسازى را با هم انجام مىدادند ، و در زمان حاضر طبيبان مشرق زمين نيز چنان كه پيش از اين به مناسبت ياد كرده‌ام چنين مىكنند .\r\nطبقات بالا كه قريب بيست پا از سطح زمين ارتفاع دارد داراى دالانهايى شبيه ايوان مىباشد . نماى داخلى كه سرسرا را تشكيل مىدهد هلال مانندى است به شعاع سيزده پا كه از سطح زمين ده پا بلندتر است ، و همهء آن با پلكانش از سنگ يشم پوشيده شده است . تزيينات اين مسجد به راستى بديع و خيره كننده است ، و در بناهاى ما اروپاييان همتايى براى آن نمىتوان يافت . اين آرايشها عبارت است از هزاران مقرنس كارى كه در پرداختن آنها طلا و لاجورد زياد به كار رفته ، و گيلوهاى مسطحى كه با كاشيهاى مينايى رنگ پوشيده شده با حاشيه‌اى پهن كه بر آن آياتى از قرآن با خطى متناسب با بلندى بنا نقش گرديده ، و در مجموع جلوه‌اى خيره كننده دارد . بالاى سر در مسجد ايوانى است كه كتيبه‌هايش از سنگ يشم مىباشد ، و درى مركب از دو لنگه دارد كه پهنايش از دوازده پا درمىگذرد ، و روى آن پوشيده از صفحات ضخيم نقره مىباشد كه همه قلمزده و زرنگار است .\r\nمتصل و داخل سر در دو منارهء بلند وجود دارد كه بالاى آن منتهى به دو اتاقك مىشود ، و تزيينات آنها به همان سبك و روش است . در پس اين سر در ، پس از اين‌كه راه اندكى به سوى مغرب مىپيچد ، پانزده\r\n\r\n","description":"","footnote":"","page_name":" 1431 ","page_number":127},
  {"content":"\r\n\r\nگام دور تر ، آبدانى است ساخته شده از سنگ يشم كه ترك ترك و شش پا قطر آنست . اين حوض زيبا روى سكويى از سنگ يشم به ارتفاع هشت پا قرار دارد و پله‌هايش نيز از سنگ يشم است . رهگذران براى رفع تشنگى از آب اين آبدان استفاده مىكنند . زيرا در سرزمينهايى كه مردم زياد تشنه مىشوند و براى رفع عطش نوشابه‌اى جز آب ندارند چنين كارى از اعمال خير و پسنديده است ، و اعتقاد مردم بر اينست كه سيراب كردن رهگذران تشنه كام ثواب عظيم و اجر جزيل دارد . از اين رو در شهرهاى بزرگ نه تنها جابه‌جا تغارهاى بزرگى از گل پخته پر از آب براى استفادهء رهگذران در خيابانها و كوچه‌ها مىگذارند بلكه كسانى به نام سقا مخصوصا در فصل تابستان مشك بزرگى پر از آب بر دوش مىكشند ، و ليوانى در دست دارند ، و در كوچه‌ها حركت ، و تشنه كامان را به نوشيدن آب دعوت مىكنند .\r\nاگر از كنار اين حوض به سمت فضاى اصلى مسجد پيش برويم به راهرو غير سر پوشيده‌اى كه هرچه بيشتر برويم گشاده‌تر مىشود ، مىرسيم . در هر سوى اين راهرو چهار رواق طاقدار بزرگ است . از آن پس محوطه وسيعى است كه نود و چهار گام درازا و هفتاد و هشت قدم پهنا دارد . در ميان اين محوطه حوضى است كه ديوارهايش از سنگ يشم ساخته شده ، و بيست و شش قدم مربع وسعت دارد . نماى جانب جنوب مسجد پنج طاق و دو رواق دارد كه هر كدام آن به ستونى بزرگ متكى است ، و هر كدام از آن رواقها داراى سقفى كروى شكل مىباشد . رواق ميانى بيست و شش گام مربع ، دو رواق طرفينش پانزده پاى مربع ، و دو رواق ديگر هر كدام ده گام مربع وسعت دارد . رواق وسط شصت پا طول دارد ، و گنبد عظيم مسجد كه هلالى مطلا بالاى آن نصب شده ، يكى از زيباترين و بديع‌ترين آثار ساختمانى ايرانيان است . اين گنبد چندان بلند است كه كسانى كه از كاشان به اصفهان مىآيند چهار فرسنگ مانده به پايتخت ، آن را مىبينند . اين رواق بزرگ كه مىتوان آن را قلب مسجد پنداشت وسيلهء جرزى به بلندى ده پا به دو قسمت غير متساوى يكى چهل پا و ديگرى شانزده پا تقسيم مىشود و با وجود بلندى در برابر عظمت و رفعت ايوان ستونى بيش نمىنمايد . از ميان اين جرز راه وسيعى به داخل رواق باز است . قسمت جلو آن چهل و چهار پا طول دارد و از قسمت ديگر به قدر دو پله بالاتر است و ديوارهايش با سنگ مرمر پوشيده شده كه محراب است . محراب مسلمانان همانند منبر كليسا براى\r\n\r\n","description":"","footnote":"","page_name":" 1432 ","page_number":128},
  {"content":"\r\n\r\nمسيحيان است . مسلمانان هنگام گزاردن نماز با حضور دل رو به محراب كه به سوى كعبه « 1 » متوجه است نماز مىخوانند . به سخن ديگر طبق احكام مذهبى مسلمانان بايد رو به سوى كعبه نماز بخوانند ، و گر نه عبادتشان هرگز مورد قبول خدا نخواهد بود مگر اينكه نمازگزار به هيچ نوع قادر به حركت نباشد .\r\nهمهء مسجدهاى بزرگ محراب دارد . افزون بر اين همهء مؤمنان از نظر احتياط قبله‌نمايى با خود دارند تا به هنگام لازم در هر جا وسيلهء آن قبله را دريابند . حضرت رسول در آغاز بعثت به پيروان خود دستور داد مانند يهوديان رو به اورشليم نماز بگزارند . پيش از ظهور اسلام نيز رسم بر اين بود ، اما پس از مدتى براى اين‌كه قبلهء مسلمانان از آن يهوديان جدا باشد ، و نيز مانند مسيحيان كه رو به شرق دعا مىخوانند ، نباشد فرمان داد پيروانش طبق اين آيهء قرآن :  فَوَلِّ وَجْهَكَ شَطْرَ الْمَسْجِدِ الْحَرامِ  « 2 » رو به سوى كعبه نماز بخوانند ، يعنى به جانب جنوب ، و آن‌جا كه نظرگاه و نقطهء آمال مؤمنان است . ما مسيحيان قائليم كه خدا در همه جا هست . مسلمانان نيز بر اين نكته وقوف دارند و مقصودشان از رو آوردن به سوى كعبه بيان اين عقيدت است كه كعبه نخستين بنايى است كه به ياد خدا و براى نيايش وى ساخته شده است .\r\nرو به روى محراب ، در جانب چپ رواق ، منبرى است از سنگ سماق ، كه چهارده پله دارد ، به شكل تخت است ، و آخرين پله‌اش كه جاى نشستن واعظ مىباشد گشاده‌تر است . از اين منبر به هنگام زمستان يا اوقاتى كه هوا منقلب است استفاده مىشود ؛ و در تابستان و مواقعى كه هوا خوش مىباشد از منبر ديگرى كه در مدخل بنا در محلى رو باز است استفاده مىشود .\r\n\r\n\r\n","description":"","footnote":"\r\n( 1 ) - كعبه به معنى محل مرتفع است . و از آن جهت كعبه يا بيت الله الحرام اين نام يافته كه نسبت به همه بناها و عمارات و آثار به مرتبت بلندتر است .\r\n( 2 ) - قسمتى از آيهء 144 دومين سورهء قرآن كريم ( سورة البقره ) بدين شرح و معنى :\r\n قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ وَ مَا اللَّهُ بِغافِلٍ عَمَّا يَعْمَلُونَ  : ما توجه ترا بر آسمان به انتظار وحى و تغيير قبله بنگريم ، و البته روى تو به قبله‌اى كه به آن خشنود شوى بگردانيم .\r\nپس روى به طرف مسجد الحرام و شما مسلمين هر كجا باشيد در نماز روى بدان جا كنيد ، و گروه اهل ايمان مىدانند كه اين تغيير قبله به حق و راستى از جانب خداست نه به دلخواه كسى و خدا غافل از كردار آنها نيست .\r\n","page_name":" 1433 ","page_number":129},
  {"content":"\r\n\r\nمعمولا بعد از ظهر روزهاى جمعه ، و ايام اعياد مذهبى پس از پايان يافتن نماز ظهر خطبا و وعّاظ به خطابت و موعظت مىپردازند . اين گونه مجالس در جاهاى ديگر نيز تشكيل مىشود ، اما بر خلاف مسيحيان ، مسلمانان ناچار نيستند در اين مجالس حضور يابند .\r\nحضرت رسول و جانشينان اوليه وى پس از گزاردن نماز مرتبا به منبر مىرفتند و به ذكر احكام دين و بيان موعظت مىپرداختند ، و چون خود را مسؤول كليهء امور دنيوى و دينى جامعهء مسلمانان مىدانستند ارشاد آنان را حقّ غيرقابل انتقال خويش مىشمردند . آنان پس از بجا آوردن نماز بر منبر مىشدند و مصالح آنان را بيان مىكردند . خلفاى بغداد نيز تا گاه انقراض عباسيان بر همين روش بودند . در روزهاى جمعه و اعياد در سراسر امپراتورى خطبه به نام ايشان خوانده مىشد . اين كار تا زمان سقوط خلافت به دست تاتارها ادامه داشت ، و از آن پس پادشاهان و اميران حاكم بر كشورها در منبر به وعظ و خطابت نمىپرداختند . و علماى دين اين كار را بر عهده گرفتند ، چنان كه در اين روزگاران در سراسر كشورهاى اسلامى رسم بر همين جارى است .\r\nبالاى محراب ، درون ديوار ، گنجه‌اى به ارتفاع سه و عرض دو پا با چوب عود ساخته شده ، در اين گنجه مزين به صفحات ضخيم طلاست ، و با قفلى از زر بسته شده است . در اين گنجه دو چيز بىنظير و بسيار گرانبها حفاظت مىشود . نخست قرآنى به خط امام رضا كه در زمان حاضر افزون بر هزار سال از كتابت آن مىگذرد . ديگرى پيراهن رنگين به خون امام حسين . اين پيراهن را نه هرگز به كسى نشان مىدهند و نه از جايش بيرون مىآورند ، مگر هنگامى كه كشور در معرض هجوم دشمن خارجى قرار گيرد . در چنين موقع آن را بر سر نيزه مىكنند ، و به دفع دشمن مىروند . ايرانيان بر اين اعتقادند خصم چندان كه زياد باشد به ديدن آن پيرهن هزيمت مىكند .\r\nدر هر يك از طرفهاى صحن مسجد نه ايوان ساخته شده ، و ايوان ميانى هر طرف از ديگر ايوانها بزرگ‌تر و بلندتر است . متصل به اين صحن ، صحن ديگرى به درازاى هفتاد و چهار پا و پهناى سى پا وجود دارد كه در ميان آن حوض بزرگى از سنگ مرمر است . دور اين صحن نيز ايوانهايى بسيار زيبا كه از سطح زمين سه پا و نيم بلندتر است ساخته شده . سراسر همه صحنها و كف مسجد از سنگهاى بسيار عظيم پوشيده شده و ديوارها مستور از كاشيهاى زيباى مينايى رنگى است كه بر بيشتر آنها\r\n\r\n","description":"","footnote":"","page_name":" 1434 ","page_number":130},
  {"content":"\r\n\r\nآياتى از قرآن نقش شده است .\r\nبيم دارم كه طول كلام در تفصيل اين بناى مهم مذهبى مايهء ملال خاطر خوانندگان گردد ، از اين رو از شرح بيشتر درمىگذرم . همين قدر به منظور تكميل آنچه آورده‌ام مىافزايم كه در زير اين مسجد عظيم شبستانهايى است كه با ظرافت تمام سنگفرش شده و ديوارها و سقف آنها با كاشيكاريها و گچ‌بريهاى جالب تزيين يافته است . چون اين شبستانها در تابستانها سرد ، و به زمستانها گرم است ، مؤمنان در هر دو فصل از هواى ملايم و مطبوع آنها استفاده مىكنند ؛ و ايوانهاى كوچكى كه درهاى قابدار دارد جايگاه مناسبى براى تحصيل انواع علوم مىباشد .\r\nدر بالا ، در فاصلهء بين پايه‌ها و ايوانها چندين حجره مخصوص سكونت طالبان علم و ملايانى كه براى معاش خود از درآمد موقوفات مسجد استفاده مىكنند ساخته شده است . حوضهايى كه براى گرفتن وضو ساخته شده هميشه لبريز آب روشن و پاكيزه است . آب اين حوضها از چاه بزرگى كه در گوشهء مسجد حفر شده و به نيروى گاو در تمام مدت روز از چاه كشيده مىشود تأمين مىشود . در طرفين گنبد همانند دو طرف سردر ورودى دو مناره ساخته شده و مسجد افزون بر در بزرگ دو در ورودى ديگر يكى در پشت و ديگرى در پهلو دارد . « 1 »\r\nشاه عباس بزرگ اين مسجد بزرگ و باشكوه را در اواخر قرن شانزدهم ميلادى بنا نهاد . از اين رو مسجد شاه يا مسجد جامع عباسى مىنامند و آن به مثابه كاتدرال  Cathedrale  ما اروپاييان است . زمينى كه اين مسجد بزرگ روى آن بنا شده كشتزار خربزه ، و از آن پيرزنى بوده و به فروختن آن به شاه رضا نمىشده ، شاه براى اين‌كه مانع اين امر خير را از ميان بردارد ، نيّت و هدف خود را به چند تن از روحانيان اظهار داشت ، و آنان پير زن را چنان از مخالفت با فروختن زمين بيم دادند كه سرانجام رضا داد .\r\nمىگويند چون شاه عباس در ساختن مسجد شتاب داشت ، و سنگ مرمر به اندازهء نياز آماده نبود در اين انديشه شد مسجد جامع عتيق را كه بنايى بسيار محكم و زيبا و باشكوه است ، و از مسجد شاه بزرگ‌تر مىباشد خراب كند ، و سنگهاى مرمر و\r\n\r\n\r\n","description":"","footnote":"\r\n( 1 ) - بناى اين مسجد در سال 1021 هجرى قمرى همزمان با بيست و پنجمين سال سلطنت شاه عباس آغاز شده ، و چنان كه نوشته‌اند پنجاه هزار تومان خرج آن كرده است .\r\n","page_name":" 1435 ","page_number":131},
  {"content":"\r\n\r\nديگر مصالح آن را در ساختن مسجد به كار برد ، اما پيش از آن‌كه اين نقشه به مرحلهء عمل درآيد جمعى از ملايان خود را در پاى شاه افگندند و متضرعانه به او گفتند :\r\nبىگمان اعليحضرت بر اين آرزو و اميدند كه مسجدى كه مىخواهند بنا كنند نه تنها سالها و قرنها همچنان پايدار و بر دوام بماند ؛ آيا باور نمىكنند بسا باشد پادشاهان آينده نيز بخواهند مسجدى بسازند ، و براى اينكه زودتر به هدف خود برسند از شما سرمشق بگيرند و مسجدى را كه نياكانشان بنا كرده‌اند ، و باشد كه قرنها همچنان پايدار بماند ، ويران سازند .\r\nهمزمان با اين احوال معدن سنگ مرمر بزرگى در اردستان كشف شد ، از اين رو شاه از خيال ويران ساختن مسجد جامع عتيق درگذشت .\r\nسنگ مرمرهاى اردستان رگه‌هاى سرخ و سفيد آميخته به هم دارد ، و چندان نرم است كه با نوك چاقو آسان مخطط مىشود .\r\nبجاست به چهار نكتهء ديگر دربارهء اين مسجد اشاره كنم . نخست اين‌كه شاه صفى اول ، جانشين شاه عباس بزرگ همه درهاى مسجد را با صفحات نقره تزيين كرد . دو ديگر بر بالاى يكى از ايوانها به نام و ياد دو تن از ملايان موسوم به ملا عبدل « 1 » تبريزى و شاگردش ملا رضا كتيبه ايست . اين دو كه برجسته‌ترين و معروف‌ترين علماى دينى زمان خود بودند مناسب‌ترين آيات قرآن را براى كتيبه‌هاى مسجد انتخاب كرده‌اند . سوم اين‌كه با اين‌كه هر چهار منارهء مرتفع مسجد براى آن ساخته شده كه مؤذن در موقع معين بر فراز آن رود و اذان بگويد ، براى چنين كار از آنها استفاده نمىشود ، و از بالاى گلدسته‌اى كه با چوب بر روى يكى از گنبدهاى كم ارتفاع تعبيه شده اذان مىگويند ؛ زيرا مناره‌هاى مسجد آن قدر بلند است كه هر كس بالاى آن برود مىتواند به داخل حرمسرا و بسيارى از خانه‌هاى ديگر نگاه كند ، و چون ايرانيان در اين مورد بر عموم ، تعصّب خاص دارند پادشاه رفتن بالاى مناره‌ها را سخت قدغن كرده است .\r\nنكته چهارم اين‌كه عايدات سالانه موقوفات اين مسجد عظيم از شصت هزار ليور درمىگذرد و متولّى آن‌كه هميشه يكى از بزرگان كشور است هر سال هزار اكو سهم مىبرد . اين بود شرح مسجد شاه اصفهان .\r\n\r\n\r\n","description":"","footnote":"\r\n( 1 ) - شاردن اين نام را درست نياورده ، و درست و كامل آن ملا عبد الباقى است .\r\n","page_name":" 1436 ","page_number":132},
  {"content":"\r\n\r\nمسجد ديگرى كه در ميدان واقع است مسجدى است كه آن را مسجد مجتهد اعظم ، يا مسجد فتح الله مىنامند . اين مسجد بزرگ نيست ، معهذا جلوخانش كه هلالى شكل است پانزده پا طول دارد ، و گشادگى دهانه‌اش بيست پاست ، و ايوانهايى دارد كه دوتاى آن پيوسته به بازارى است كه گرداگرد ميدان امتداد دارد .\r\nقسمت پايين بنا هم از درون و هم از بيرون هفت تا هشت پا با صفحات سنگ يشم پوشيده شده ، و قسمتهاى بالا همانند مسجد بزرگ از كاشيهاى مينايى رنگ تزيين يافته است . اين قسمتها شامل ايوانها و رواقهايى است كه با هزاران مقرنس كاريهاى بديع و جالب جلوه‌گرى مىكند .\r\nبراى داخل شدن به مسجد نخست بايد از دوازده پلهء جلو عمارت بالا رفت .\r\nاز آن‌جا دالان سرپوشيده‌اى به زير گنبد بزرگ مسجد مىپيوندد . در اطراف مسجد براى تطهير و وضو گرفتن و مصارف ديگر چند حوض ، چند تغار بزرگ پر از آب وجود دارد ، و نيز جوى آبى در آن نزديكى جارى است . منبر مسجد چنان است كه كه مىتوان آن را از جايى به جاى ديگر برد . محراب مسجد با سنگ يشم و كاشيهاى معرّق زيبا و خوش‌رنگ تزيين يافته ، و به سبك معمارى ايوانى ساخته شده است . اين مسجد نسبتا تاريك است ، و مردم كم بدان‌جا رفت و آمد مىكنند .\r\nمتصل به مسجد كاخى است كه در زمان پادشاهى شاه عباس اول و شاه عباس ثانى اقامتگاه مجتهد اعظم بوده است . من برادر اين مجتهد را كه جانشين برادرش شده بود و پس از مدتى صدر اعظم شاه عباس ثانى شد ، ديده‌ام .\r\nعمارت ساعت كه به شكل كلاه فرنگى ساخته شده در زمان حاضر مورد توجه نيست . اين بنا مقارن با جلوس شاه عباس ثانى به تخت سلطنت ، به خاطر خوش آمد و سرگرمى وى ساخته شده ، و به مثابه بازيچه كودكان و كسانى است كه به عمر خود چيزهاى تماشايى و جالب نديده‌اند . و اين شگفت نيست ، زيرا پادشاهان ايران تا روزى كه به سلطنت مىرسند همانند كودكان مقيم حرمسرايند .\r\nدر عمارت ساعت ساعتى تعبيه شده كه عروسكها سر و دست و بازوهاى خود را همراه با كار كردن ساعت به صورتى متناسب و تماشايى حركت مىدهند ، و هماهنگ با حركتشان نواى موسيقى نيز به گوش مىرسد . همچنين در آن عمارت مجسمهء چوبى برخى پرندگان و حيوانات است كه همراه با حركت پاندول ساعت به جنبش درمىآيند و در سر ساعت صدا مىكنند . ايرانيان به مجموع اين دستگاه چنان\r\n\r\n","description":"","footnote":"","page_name":" 1437 ","page_number":133},
  {"content":"\r\n\r\nبه شگفتى و تحسين مىنگرند كه ما هرگز از تماشاى ساعتهاى استراسبورگ  Strssbourg  يا آنورس  Anvers  محظوظ نمىشويم . آن را كامل‌ترين و اعجاب‌انگيزترين نيروهاى محركه مىپندارند ، در حالى كه يك ساعت زشت و بد تركيب ، همه عروسكها و جانوران را كه هيچيك زيبا و خوش منظر نيست به حركت درمىآورد ، و صداهاى گوشخراشى از آنها برمىخيزد .\r\nبازار شاه در شمال ميدان است ، و سردر و جلوخان آن بزرگ ، و به راستى خوش منظر و باشكوه است . اين جلوخان و سردر چنان‌كه پيش از اين به مناسبت ياد كرده‌ام ، و نقش آن كه پيش نظر داريد گوياست ، به صورت هلال است . اين سردر به شكل نيم گنبد بزرگى است كه روى آن با كاشيهاى چهار گوشهء مزين به رنگهاى گوناگون و دلپسند پوشيده شده است . دو سكو كه سه يا چهار پا از سطح زمين بلندتر مىباشد ، و پهناشان از پانزده شانزده پا درمىگذرد دور بنا را فراگرفته‌اند ، و روى آنها را تا چند ذراع بالاتر با سنگهاى يشم و سماق فرش كرده‌اند . جواهرفروشان و زرگران در روى اين سكوها بساط خويش را پهن مىكنند و به خريد و فروخت انواع زيورآلات و جواهر ، و سكه‌هاى ديرياب مىپردازند . قسمت ديگر اين سكوها اختصاص به كسانى دارد كه لباسهاى گرانبها و زين و برگهاى عالى مىفروشند .\r\nبر سردر اين بازار صحنهء جنگ شاه عباس كبير با ازبكان نقش شده ، و در بالا و پايين آن مجلس عيش و نوش جمعى از زنان و مردان اروپايى در حالى كه پشت ميز نشسته‌اند و جام باده بر دست دارند و به شادى مىنوشند رسم و رقم شده است .\r\nهيچ يك اين تصاوير زيبا و دلپسند نيست زيرا ايرانيان بر عموم در كشيدن و پرداختن تصاوير انسان مهارت ندارند .\r\nدر بالاى سردر جاى ساعت بزرگى كه جاى پايه‌اش سه يا چهار پاى مربع است بجاست ، اما اكنون از ساعت اثرى نيست . شايد به اين دليل كه ساعتسازى براى به كار انداختن آن وجود ندارد ، يا بدين علت كه چون در مذهب اسلام شنيدن هر صدايى كه شبيه صداى ناقوس باشد حرام است آن را برداشته‌اند . با وجود اين در بالاى سردر ، ناقوسى كه وزن تقريبى آن افزون بر هشتصد يا نهصد ليور مىباشد جاى دارد كه بر حاشيهء آن اين كلمات به خط لاتين نقش شده :\r\n SantaMariaProMul ieribus \r\n. * « 1 »\r\n\r\n\r\n","description":"","footnote":"\r\n( 1 ) . بدين معنى است : اى مريم مقدس ، دربارهء ما بيچارگان دعا كن .\r\n","page_name":" 1438 ","page_number":134},
  {"content":"\r\n\r\nچنين مىنمايد كه اين ناقوس از آن دير راهبه‌هاى شهر هرموز  Ormus  بوده ، و از آن جا به اصفهان آورده‌اند . هرموز اندك مدتى پس از ساخته شدن ميدان شاه فتح شده است .\r\nشاه عباس كبير پادشاهى دورانديش ، باريك‌بين و زيرك بود و بر اين انديشه بود كه همواره مورد توجه و اعتماد همه ملتها ، بتخصيص ملل اروپا باشد از آنكه شيفته و دلبسته صنعت و بازرگانى آنان بود ، و پيوسته مىكوشيد اعتمادشان را نسبت به خود و ملت ايران جلب كند ، و از اين راه سود بسيار به مردم برساند . از اين رو آنان را در اجراى مراسم مذهبى خويش كاملا آزاد مىگذاشت .\r\nايرانيان نام اين بازار را قيصريه نهاده‌اند . اين اسم يا از تحريف كلمهء قيصر يا از تغيير حروف كايزر كه آلمانيها لفظ قيصر را چنين تلفظ مىكنند پديد آمده است . شاه عباس اين سردر را از آن چنين نام نهاد كه شبيه سردر يكى از بناهاى شهر قيصريه ساخته است .\r\nاز اين سردر زيبا به بزرگ‌ترين ، پر رونق‌ترين و آبادترين بازارهاى اصفهان وارد مىشوند . در اين بازار سر پوشيده انواع پارچه‌هاى گران قيمت به فروش مىرسد .\r\nوسط بازار دايره‌سان ساخته شده و بالاى آن گنبدى عظيم است كه بلنديش برابر ارتفاع طاق بازار مىباشد . ضرابخانه در جانب راست اين بازار ، و كاروانسراى شاه است . اين كاروانسرا از آن بدين اسم ناميده شده كه از جمله مستغلات شاه مىباشد .\r\nكاروانسرا داراى دو طبقه است ، صحنش وسيع مىباشد و افزون بر يكصد و چهل اتاق دارد . سردر دو عمارت كاروانسرا و ضرابخانه همانند سردر بازار شاه مىباشد . روى سردر ضرابخانه تصوير حضرت على جانشين پيغمبر در حالى كه شمشير دو تيغه‌اش را بر دست دارد و كسى را از چنگال شيرى مىرهاند نقش شده .\r\nمسلمانان تصوير حضرت على را با نقاب سبز ، و صورت ديگر امامان و پيغمبران را با نقاب سفيد رسم مىكنند . زيرا بر اين اعتقادند هر صورتگرى و گرچه به كمال هنرمندى باشد هرگز نمىتواند خطوط سيماى پيغمبر و امامان را چنان كه بوده بنمايد .\r\n\r\n\r\n","description":"","footnote":"\r\nاين دو ناقوس بزرگ را زنان پرتغالى مقيم هرموز در سال 1609 تقديم كليساى هرموز كردند .\r\nمدافعان قلعه هرموز روز يازدهم جمادى الثانى 1031 قمرى برابر 1001 شمسى برابر 23 آوريل 1622 تسليم شدند و قلعه را به ايرانيان و انگليسيان سپردند .\r\n","page_name":" 1439 ","page_number":135},
  {"content":"\r\n\r\nچند گام آن‌سوتر ، نزديك هم ، پنج يا شش كاروانسرا ساخته شده كه بزرگ‌ترين و آبادترين كاروانسراهاى شهر مىباشد . نام آنها كاروانسراى ملّا عين - بيگ ، كاروانسراى طويله ، كاروانسراى كاشان - يكى از شهرهاى پارتيد - كاروانسراى اهل لار كه قسمتى از كرمان است و در آن هميشه گروهى از داروفروشان سكونت دارند ، و در آخر كاروانسراى مولتانيان كه در كنار بازارى به همين نام است . مولتانيان مردم يكى از شهرهاى هند مىباشند . اين شهر نزديك‌ترين شهر هندوها به قلعهء قندهار است ، و در مرز ايران در جانب شمال واقع است . پيش از آن‌كه باب بازرگانى دريايى اروپاييان در خليج فارس گشوده شود راه تجارت هنديان با ايران از اين شهر بوده است .\r\nپس از شرح كردن بناهايى كه در ميدان و بازار شاه واقع است اكنون به توصيف بازارهاى پيرامون ميدان كه در آنها نيز همه گونه اجناس اعم از خوراكى و انواع ديگر ، اما بهتر و گران‌تر فروخته مىشود ، مىپردازم . شاه عباس كبير كه به فرمان وى ميدان شاه ساخته و پرداخته شد فرمان داد به منظور رفاه و آسايش مردم فروشندگان همه نوع كالا در ميدان گرد آيند و اجناس خود را به معرض فروش قرار دهند ، و نيز هرگونه متاع را كه كمياب‌تر و گران قيمت‌تر مىباشد در بازارهاى اطراف ميدان بفروشند . براى سهولت داد و ستد عاملانى نيز ميان ميدان شاه و بازار شاه و بازارهاى اطراف به كار پرداختند . همچنين شاه دستور فرمود فروشندگان هر جنس در كنار هم و در يك محدوده به كسب و كار بپردازند .\r\nپيش از اين چند بار آورده‌ام كه بازارها گذرگاههاى سرپوشيده‌اى هستند كه سقفشان بلند است . عرضشان از هشت نه قدم درمىگذرد ، و در دو طرفشان دكانهايى ساخته شده است .\r\nپس از قهوه‌خانه نزديك‌ترين جا به مسجد شاه بازار صحافان است . كار اصلى وراقان جلد كردن كتاب مىباشد ، اما در ايران صحافان مركب ، قلمتراش ، قلم ، كاغذ ، قلمدان و دوات نيز مىفروشند . رسم وراقان بر اين است كه عصر پنج شنبه ميان خود يكى را به قيد قرعه انتخاب مىكنند تا روز جمعه كه روز استراحت مسلمانان مىباشد و همهء دكانها تعطيل است ، او دكانش را براى رفع نيازمنديهاى مردم بگشايد ، و خوشبخت كسى است كه قرعه به نام او زده شود . زيرا چون روز جمعه تعطيل است و عدهء زيادى از مردم براى گزاردن نماز به مسجد مىروند فروش وى در آن\r\n\r\n","description":"","footnote":"","page_name":" 1440 ","page_number":136},
  {"content":"\r\n\r\nروز تنها ، از فروش يك ماهش نيز فزون‌تر مىباشد .\r\nپس از بازار صحافان راهى كه از سمت چپ به طرف قصر سلطنتى مىرسد بازار صندوق‌سازان است كه امتدادش به گوشهء ميدان مىپيوندد . در آن‌جا دو كاروانسراى بزرگ است كه مطبخ ناميده مىشوند زيرا در يكى از آن دو ، آشپزخانه‌هاى شاه مستقر است ، و يكى از آنها قصابخانه كاخ سلطنتى است . افزون بر اين كشتارگاه نيز مىباشد . پرندگانى كه در آشپزخانه شاهى به كار مىرود در آن‌جا نگهدارى مىكنند .\r\nدر سمت راست در مسجد شاه بازار سرّاجان است . در آن‌جا زين سازان كه در ساختن زين و يراقهاى زيبا و پردوام مهارت در خورآفرين دارند متاع خود را به خريداران عرضه مىدارند . بازار سرّاجان تا گوشهء ميدان شاه ادامه دارد ، و كاروانسراى مقصود عطار « 1 » كه پيش از اين شرحش آمده در اين رسته بازار است ؛ و نزديك آن كاروانسراى برنج فروشان مىباشد و مسافران بغدادى غالبا در آن‌جا فرود مىآيند و سكونت اختيار مىكنند . پس از آن بازار طناب بافان ، و بعد بازار خراطان است كه به عمارت ساعت مىرسد ، و در دنبال آن بازار حلاجان است كه تا مسجد صدر ادامه دارد . كنار اين مسجد مدخل دو كاروانسراى بزرگ است كه يكى گلپايگان و ديگرى حلاجان نام دارد . به فرمان شاه عباس كبير در انتهاى اين مسجد صدر\r\n\r\n\r\n","description":"","footnote":"\r\n( 1 ) در متن فرانسوى مقصود عصار است .\r\n","page_name":" 1441 ","page_number":137},
  {"content":"\r\n\r\nكاروانسرا قپّانى بر پا شده تا كشاورزان كه پنبه به شهر مىآورند به راحتى بتوانند كالاى خويش را وزن كنند .\r\nمتصل به مسجد ، سر در كاخ صدر اعظم محمد مهدى ، و كاخ برادرش شيخ الاسلام مىباشد ، و اين دو كاخ يك سردر دارد . مسافتى بالاتر مدرسه‌ايست همنام مسجد صدر ( مسجد شيخ لطف الله فعلى ) اين دو را بانى واحدى همزمان ساخته است . بر سردر و بالاى برخى ايوانها و حجره‌هاى اين مدرسه كتيبه‌هايى متضمن پند و اندرزهاى سودمند و گفته‌هاى بلند نقش شده كه برخى از آنها بدين مضمون است :\r\n« سنگ بدخشان بر اثر تابش مداوم آفتاب به لعل مبدل مىشود . »\r\n« چندان كه مىتوانى و فرصت‌دارى دانش بياموز از آنكه علم اگرچه ناقص باشد از جهل كامل برتر است . »\r\n« در بركندن ريشه‌هاى نهال بدى از زمين ضمير خود شتاب كن ، و درنگ روا مدار ، و اين كار را از تازه جوانى به پيرى مينداز . » « اگر بر اين باورى و مىگويى بدى چندان و چنان در دلت ريشه دوانده كه بركندنش اكنون سخت دشوار است ، پس از آن‌كه بر اثر گذشت زمان ريشه‌اش بيشتر و قوىتر شد چگونه برمىكنى ؟ »\r\nكنار مدرسه گذرگاهى زير زمينى است كه به قلعه مىپيوندد . از اين گذرگاه كوچه‌هايى منشعب مىشود كه همه تنگ و كوتاه و كثيفند ، و در آنها پنج يا شش كاروانسراست كه منزلگه زنان روسپى است . و خانه‌هاى دور و بر نيز چنين است ، و برخى مردمان طبقه پست بدين خانه‌ها و كاروانسراها رفت و آمد مىكنند .\r\nپس از آن بازار كفشگران است كه نعلين يا كفشهاى بدون پاشنه مىسازند .\r\nدر ايران كفشهاى زنان و مردان تقريبا يكسان است و تفاوت زياد با هم ندارد . در انتهاى بازار كفشگران مدخل يك گرمابه و يك كاروانسرا است . چون معمولا هيچگونه بنايى ميان دكانهاى بازارها را فاصله نمىاندازد اين دو ساختمان در عقب ساخته شده‌اند . از آن پس دالانى است كه در آن دستفروشان به كار و كسب اشتغال دارند ، و به دنبال آن سردرى است كه به سه كاروانسرا راه دارد . نام اين هر سه ، كاروانسراى على قلى خان است ، و هنديانى كه همه دارا و توانگرند ، در اين سه كاروانسرا به كار صرافى مشغولند .\r\n\r\n","description":"","footnote":"","page_name":" 1442 ","page_number":138},
  {"content":"\r\n\r\nپس از آن بازار قلابدوزان و تكمه‌سازان است كه تكمه‌هاى زرين و سيمين مىسازند . اين بازارها به يكى از خيابانهاى ميدان شاه مىرسد ، و از آن راهى است به سوى محله‌اى كه كمپانى هلندى و آسايشگاه بينوايان كاپوسنها  Capucin  در آن جاست .\r\nقصر امامقلى خان شخصيت معروف ايران نزديك همين جاست . اين مرد نامور در زمان پادشاهى شاه عباس كبير سپهسالار سپاهيان ايران بود ، و به يمن همت و كفايت و لياقت وى پيروزيهاى بزرگى نصيب ايران شد . پس از پايان يافتن اين محلات بازارى است كه در يك سوى آن عطاران و قنادان و داروفروشان دكان دارند ، و در جانب ديگر فروشندگان زيورآلات گرانبها و پارچه‌ها و جامه‌هاى نيمدار پرقيمت به كار اشتغال دارند . دكانهاى اين رسته بازاريان به مدرسهء عبد الله خاتمه مىيابد ؛ و آن طرف مدرسه جاى كار آشپزانى است كه در تمام مدّت روز غذاهاى بدون گوشت به مردم مىفروشند .\r\nگفتنى است كه مسلمانان پرهيز و كم‌خورى را دواى برخى از بيماريها مىدانند نه رياضت را . زيرا رياضت مسلمانان كارى رنج‌مند و دشوار است ، و مانند رياضت كشى مسيحيان پيرو كليساى روم نيست كه به خوددارى از خوردن گوشت محدود شود . روزه‌دارى مسلمانان چنان است كه از پيش از سپيده دمان تا پاسى پس از فروشدن آفتاب لب از خوردن و آشاميدن فرو مىبندند . مسيحيان مشرق زمين از تفاوتى كه ميان پرهيز از غذا و روزه‌دارى ميان ما مسيحيان مغرب زمين معمول و مرسوم است هيچگونه آگاهى ندارند ، چه روزه‌دارى آنان مبتنى برخوددارى از آشاميدن و خوردن گوشت و موادّ حيوانى مانند تخم مرغ ، كره ، پنير و شير مىباشد .\r\nبعد از دكانهاى آشپزها دكانهاى كتابفروشان و ريخته‌گرهاست . اين دو رشته دكان‌ها در مدخل كاروانسراى خوش منظر و باشكوهى است كه صفى ميرزا پسر ارشد شاه عباس كبير كه به دستور پدرش كشته شد ساخته است ؛ و نزديك آن كاروانسراى ديگرى است كه به بازارى منتهى مىشود كه در آن بر روى پارچه‌هاى ابريشمين يا كتانى طلا يا نقره يا موادّ رنگين نقش مىكنند . هنرمندان ايران در اين صنعتگرى چنان چابكدست و ماهرند كه كارشان همانند گلدوزى جلوه مىنمايد .\r\nپس از آن بازار چپق‌سازان است كه محله‌شان تا نزديك بازار شاه امتداد دارد ؛ و در آن حدود جائى است كه وسيع‌ترين و بهترين قهوه‌خانه‌هاى پايتخت در آن\r\n\r\n","description":"","footnote":"","page_name":" 1443 ","page_number":139},
  {"content":"\r\n\r\nواقعند . قهوه‌خانه‌ها عموما تالارهاى وسيعى مىباشند كه صفّه‌ها و نيمكتهايى همانند ميز كار در زيگران در آنها نهاده شده كه براى نشستن بسيار متناسب است . بعد از آن محله كلاهدوزان است كه از پوست بره‌هاى كوچكى كه پوستشان مجعّد است و از پوست خز كلاه مىدوزند ، و اين محله تا چهار سو ادامه دارد . ايرانيان چهار راه را چهارسو مىنامند . سپس بازار داروفروشان ، بعد بازار تير و كمان فروشان ، و از آن پس مدخل كاروانسراى جده است كه به نام بانى آن مادر شاه صفى اوّل موسوم است . اين كاروانسرا كه چهار كاروانسراى كوچك در اطراف آنست بسيار بزرگ و پرجمعيت مىباشد ، و مجموع اين پنج كاروانسرا را لندنى فروش مىنامند زيرا بيشتر حجره‌هاى اين كاروانسراها در اختيار كسانى است كه ماهوت مىفروشند ، و چون ماهوت را اول بار بازرگانان انگليسى به ايران آورده‌اند ، و هنوز هم ايرانيان اين كالا را از انگلستان مىخرند آنها را بدين نام مىخوانند . اين كاروانسرا همواره پر از جمعيت ارمنيان است كه بيش از بازرگانان ديگر به كار فروش ماهوت اشتغال دارند . تا زمان پادشاهى شاه سليمان تجارت ماهوت در انحصار آنان بوده ، و اكنون نيز هيچ بازرگان ارمنى نيست كه در يكى از اين پنج كاروانسرا حجره نداشته باشد .\r\nجوراب فروشان نيز در اطراف سردر همين كاروانسرا به كار اشتغال دارند .\r\nايرانيان از ماهوت جوراب مىدوزند ، و من ديده‌ام كه جز جوراب ماهوتى هيچ جوراب نوع ديگر ندارند .\r\nسپس بازار شمشير سازان ، و بعد بازار فروشندگان كفشهاى ساغرى و كفشهايى است كه پاشنه‌هاى بلند دارد . اين بازار تا در بزرگ كاخ سلطنتى امتداد دارد . پيرامن اين در گروهى از ملايان‌اند كه هر يك روى قاليچه‌اى نشسته است .\r\nپيش روى هر كدام ميز تحرير كوچكى است كه روى آن مقدارى كاغذ و يك دوات است .\r\nاينان نويسندگانى هستند كه براى دهقانان و ديگر كسانى كه سواد ندارند به درخواستشان نامه يا صورت حساب و امثال اينها را مىنويسند .\r\nدر فاصلهء ميان اين دروازه و در حرمسرا جواهر فروشان ، جواهرتراشان و حكاكان ، و آن سوتر آينه فروشان ، چلنگران و خرازى فروشان ، تا آن گوشهء ميدان كه ما از آن‌جا به وصف بازارها پرداخته‌ايم ، بساط خود را گسترده‌اند .\r\nاكنون به تشريح و وصف كاخ سلطنتى مىپردازيم . بىهيچ گمان اين يكى از بزرگ‌ترين كاخهايى است كه ممكن است در پايتختى ساخته شده باشد . زيرا\r\n\r\n","description":"","footnote":"","page_name":" 1444 ","page_number":140},
  {"content":"\r\n\r\nمحيطش از يك ليو « 1 » و نيم كمتر نيست . چنان كه پيش از اين ياد كرده‌ام در بزرگش رو به ميدان گشوده مىشود و عالىقاپو نام دارد كه به معنى در بلند يا در مقدس و متبرك است ، و نبايد چنان كه برخى تلفظ مىكنند به سبب شباهت به غلط علىقاپو بر زبان آورد . پيرامون اين در و آستانه‌اش همه از سنگ سماق سبز ساخته شده است . آستانه به صورت نيمدايره است ، و پنج يا شش انگشت بلند است ، و ايرانيان آستانه و در را جملگى مقدس مىشمارند ، و اگر كسى بر آن پا بگذارد به سختى مجازات مىشود . از اين رو بايد از بالاى آن عبور كرد ، و كسانى كه مورد لطف و عنايت قرار گيرند ، ضمن تشريفات خاص آستانه را مىبوسند ، و با صداى بلند تندرستى و بزرگى و توانمندى شاه را از خدا آرزو مىكنند . شخص شاه نيز به منظور پاسدارى حرمت آستانه هرگز سواره از آن نمىگذرد .\r\nدر فاصلهء پنج يا شش قدم سمت داخل درگاه دو تالار بزرگ است كه يكى از آن دو جايگاه ديوان بيگى يا رئيس ديوانخانه است كه مسؤوليت امور قضايى را به عهده دارد ، و عريضه‌هايى را كه مردمان به شاه مىنويسند به عرض معظم له مىرساند ؛ و تالار ديگر دفتر خوانسالار اعظم است كه ايرانيان وى را قاپوچى مىنامند . دو تالار كوچك نيز در كنار اين تالار است كه به آنها كشيكخانه مىگويند و محل اقامت قورچيان يا نگهبانان است . امّا شخص شاه در ايران چندان محترم و مقدس است كه نه تنها در تمام مدت روز هيچ نگهبان در كشيكخانه حضور ندارد بلكه شبها همچنان‌كه در خانهء خود آسوده مىخوابند در آن‌جا با خيال راحت استراحت مىكنند . حتى در تمام طول شب و روز در بزرگ باز است ، و هر كس مىتواند به دلخواه خود در آن درآيد ، يا بيرون شود . به سخن ديگر هيچ نگهبان فرياد برنمىآورد كيست كه از آن‌جا مىگذرد ، و هيچ مأمورى در كمين كسى نمىنشيند . هركه خواهد گو بيا و هر كه خواهد گو برو ، و هرگز هيچ اتفاق سويى رخ نمىدهد . اين درگاه پناهگاهى مقدس و مصون از تعرض است ، و جز شاه هيچكس نمىتواند كسانى را كه بدين در پناه آورده‌اند و بست نشسته‌اند براند . همهء ورشكستگان و تبه‌گاران تا زمانى كه رسيدگى به كارشان پايان نيافته بدين درگاه پناه مىجويند . زنان و مردان در دو باغ جدا از هم كه هر كدام يك\r\n\r\n\r\n","description":"","footnote":"\r\n( 1 ) - ليو معمولى معادل 4 كيلومتر ، ليوزمينى برابر 4444 متر و ليو دريايى معادل 5555 متر بوده است .\r\n","page_name":" 1445 ","page_number":141},
  {"content":"\r\n\r\nتالار و چند اتاق كوچك دارد فراهم مىآيند .\r\nدر ايران هيچيك از مساجد و اماكن مقدس بست به شمار نمىآيد ، و تنها آرامگاه بزرگان دين و اين درگاه و مطبخ و اصطبل اسبان شاه چه در داخل شهر و چه در ييلاقات محل تحصن است .\r\nچنان‌كه گفتم تنها شاه مىتواند فرمان اخراج متحصنين را صادر كند . اما اين فرمان مستقيم و در زمان نيست بلكه در مورد لزوم دستور مىدهد چندان غذا از او بازگيرند تا متحصن از بسيارى رنج گرسنگى ناچار به بيرون شدن از بست شود .\r\nصوفيان كه وقتى شاه بدون همراهى حرم از كاخ سلطنتى خارج مىشود نگهبانى وى را بر عهده دارند بر امور بست اين درگاه نيز نظارت مىكنند ؛ اما هر زمان شاه و اهل حرمش از كاخ بيرون مىشوند به جاى صوفيان ، منحصرا خواجه‌سرايان از او و زنانش نگهبانى مىكنند . اين خواجه‌سرايان مجازند به هر جاى قصر اعم از حرمسرا و جاهايى كه مردان اجازهء ورود ندارند رفت و آمد كنند . بر حسب رسم و آيين كهن ، به هنگام بيرون شدن شاه از كاخ سلطنتى تنها صوفيان وى را پاسدارى و همراهى مىكنند و جز كسانى كه از نژاد و دودهء آنانند هيچ كس حق ندارد در جمع ايشان درآيد .\r\nمحلّ سكونت صوفيان خيابانى است كه به عالىقاپو پايان مىپذيرد . در آن‌جا مسجدى است كه روزهاى جمعه در آن‌جا جمع مىشوند و به عبادت مىپردازند . اين مسجد را طاووس خانه « 1 » مىگويند كه به معنى جايگاه عبادت و پرستش مىباشد .\r\nروياروى اين باغها در سمت چپ ساختمانى است كه به نام تالار طويله معروف است . اين بنا ميان باغى كه چنارهاى كهن سال و بسيار شاخش بر خيابانهاى آن سايه افگنده‌اند ساخته شده است . در خيابان ميانى كه رو به روى بناست در هر طرف نه آخر بسته شده كه در اعياد و روزهاى رسمى مانند روزهاى پذيرايى از سفيران كشورهاى بيگانه نه اسب از قوى هيكل‌ترين و نژاده‌ترين اسبهاى اصطبل سلطنتى را كه همه زين و يراقهاى زرين مرصع به جواهر دارند با زنجيرهاى زرين بدين جا مىآورند و نگه مىدارند ، و ميخ طويلهء آنها را كه جمله از زر و به زنجير متصل است بر زمين مىكوبند ، و برابر هر كدام كليه لوازم و ابزار نگهدارى اسب حتى چكش و ميخ\r\n\r\n\r\n","description":"","footnote":"\r\n( 1 ) - قريب به يقين نام مسجد طاعت خانه بوده نه طاووس خانه . شاردن اسم آن را به غلط شنيده يا خوانده است .\r\n","page_name":" 1446 ","page_number":142},
  {"content":"\r\n\r\nرا كه همه از طلاست قرار مىدهند .\r\nسفيران و ديگر ميهمانان خارجى از اين راه به كاخ راهنمايى مىشوند تا جلال و شكوه شاه ايران را به چشم خود ببينند . نماى تالار طويله صد و چهل پا ، عمقش بيست و شش پا و ارتفاعش بيست و پنج پاست . سقف خاتم كارى تالار بر روى ستونهاى چوبى زراندودى كه روى آنها نقاشى شده استوار است . اين تالار به سه قسمت تقسيم شده . قسمت وسط به اندازهء نه پا از سطح زمين بالاتر ، و دو قسمت ديگر هر كدام سه پا بلندتر از سطح زمين است . قسمتهاى سه‌گانه تالار وسيله چهار چوبهاى شاسى مانندى كه با قطعات شيشه‌هاى ونيزى و رنگين تزيين شده از هم جدا گرديده است . به تمام ديوارهاى دور تالار پرده‌هايى آويخته شده كه آسترشان قلمكارى بسيار لطيف و خوش نقش و نگار است . در سمتى كه آفتاب به درون تالار مىتابد پرده‌ها را هشت پا بالاتر از سطح زمين نصب كرده‌اند تا بيرون ديده شود . حوض بزرگى كه از سنگ مرمر ساخته شده ، و ميان و اطرافش فواره‌هاى متعدد دارد در ميان اين تالار است . جانشين شاه عباس دوم در همين تالار تاجگذارى كرد و من شرح آن را به تفصيل تمام در كتاب شرح تاجگذارى شاه سليمان آورده‌ام .\r\nاگر از درگاه ورودى مستقيما از خيابان پيش برويم به ايوانى مىرسيم كه در دو طرفش بناهايى ساخته شده كه داراى حجره‌ها و دالانهايى است كه مجموع آنها را كارخانه مىگويند ، و در اين جاست كه براى شاه و منسوبانش كار مىكنند ، و من شرح آن را پيش از اين به تفصيل آورده‌ام .\r\nعمارت سمت راست كتابخانه و كارگاه صحافى است . ميرزا مقيم كه شاه عباس دوم در سال 1657 او را به سمت سفارت به دربار شاه كلكند « 1 »  Colconde  فرستاد قبلا رئيس اين كتابخانه بود . اتاق كتابخانه كوچك است و براى اين كار هيچ مناسب نيست ، زيرا درازاى آن فقط بيست و دو پا و پهنايش دوازده پاست . همهء ديوارهايش از بالا تا پايين داراى رفهايى به عمق پانزده شانزده انگشت « 2 » مىباشد كه در آنها كتابها به نسبت طول و عرض و حجم كتاب بدون توجه به موضوع و محتويات آن در كتابخانه‌هاى ما كاملا رعايت مىشود روى هم چيده شده است . نام مؤلف بعضى كتابها در عطف آنها نوشته شده است .\r\n\r\n\r\n","description":"","footnote":"\r\n( 1 ) - كلكند قسمتى از كشور هند و جزء ايالت دكن بوده و پادشاهان دكن در آنجا مقدار زيادى جواهر اندوخته بودند .\r\n( 2 ) - هر پوس يا انگشت معادل 27 ميلى متر يا يك دوازدهم پا بوده است .\r\n","page_name":" 1447 ","page_number":143},
  {"content":"\r\n\r\nپرده‌اى آستردار كه در سرتاسر ديوارهاى كتابخانه از سقف آويخته شده تمام رفهاى پر از كتاب را نهان مىدارد ، چنان‌كه كسانى كه وارد كتابخانه مىشوند جز پرده‌ها و دو رديف صندوقهايى كه پر از كتاب است و كنار ديوار چيده شده و هر كدام چهار پا ارتفاع دارد ، چيزى نمىبينند . كتابهاى اين كتابخانهء سلطنتى فارسى ، عربى ، تركى و كوفى مىباشد . از كتابدار خواهش كردم آن دسته از كتابهايى را كه به زبانهاى ملل مغرب زمين است به من نشان بدهد . جواب داد در كتابخانه دو صندوق محتوى اين نوع كتابها وجود دارد كه در هر يك پنجاه يا شصت مجلّد نگهدارى مىشود ، و چند مجلّد از بزرگ‌ترين آنها را به من نشان داد .\r\nبعض آنها كتب دينى كاتوليكها و برخى ديگر كتابهاى تاريخى و رياضى بود . كتابهاى دينى ما را از غارت جزيرهء هرموز ، كتابهاى دستهء دوم را از تاراجگرى خانهء سفير هلشتين  Hopstein  كه هفتاد هشتاد سال پيش اتفاق افتاده به چنگ آورده‌اند . وى را اولئآريوس  Olearius  منشى سفير دانسته كه كتابخانه‌اى نسبتا خوب داشته است .\r\nدر كنار اين كتابخانه و كارگاه صحافى مخزن بزرگ جامه يا خلعت خانه است .\r\nدر اين مخزن خلعتهايى كه شاه به هر كس مورد توجهش قرار گيرد مىبخشد ، نگهدارى مىشود . خلعت خانه داراى اتاقهاى بزرگ متعددى است . در برخى از آنها خلعت آماده مىكنند ، و در برخى ديگر لباسها را از نظر نوع و قيمت جدا ، و هر دسته را در اتاقى نگهدارى مىكنند . شاه هر سال قريب هشت هزار خلعت كه هزينهء آنها از يك ميليون اكو درمىگذرد به افراد مورد نظر خود مىبخشد .\r\nخيلى نزديك خلعت خانه مخزن صندوقهايى است كه آن را صندوق خانهء كوچك مىنامند ، و در آن‌جا فقط براى شخص شاه لباس آماده مىكنند .\r\nاز آن پس قهوه خانه ، قليان‌خانه ، و جايى است كه در آن وسايل روشنايى تأمين مىشود و آن را پيه خانه مىگويند . زيرا بيشتر مردم براى روشن داشتن منازل خود در شبها ، از پيه تصفيه شده كه همانند موم سفيد و سخت است استفاده مىكنند . پس از آن شرابخانه است . چون همهء اين مخزنها مانند هم ساخته شده و يكى مىتواند بيانگر اساس ساختمان تمام اين مخازن باشد من به شرح شرابخانه بسنده مىكنم .\r\nشرابخانه تالارى است به ارتفاع شش هفت تواز « 1 » كه كفش به اندازهء دو پا از سطح زمين بالاتر است . اين تالار در ميان باغى بنا شده ، مدخلش تنگ است ، و به فاصلهء دو قدم\r\n\r\n\r\n","description":"","footnote":"\r\n( 1 ) - تواز واحد طول قديم فرانسويان بوده و 949 / 1 متر درازا داشته است .\r\n","page_name":" 1448 ","page_number":144},
  {"content":"\r\n\r\nديوار كوچكى جلو درگاه كشيده‌اند تا آنچه در آن مىكنند معلوم نباشد . در طرف چپ داخل شرابخانه چند اتاق ، و در جانب راست آن تالار بزرگى است كه سقفش به شكل مربع مستطيل يا به صورتصليب « 1 » يونانى مىباشد . دو شاه‌نشين به عمق شانزده پا در دو طرف آن مىباشد .\r\nميان تالار مزيّن به حوض بزرگيست كه كناره‌هايش از سنگ سماق است . سراسر ديوارهاى تالار تا ارتفاع هشت پا از سنگ يشم پوشيده شده ، و از آن بالاتر تا سقف ، رفهاى مقرنسى است به هزاران طرح بديع و ظريف كه در آن انواع ظرفهاى جالب جاى دارد . كف اين تالار از فرشهاى ابريشمين زرتار پوشيده شده ، و در سراسر گيتى چيزى به ظرافت و زيبايى و ديده‌نوازى و شادىآفرينى اين ظروف باده‌پيمايى ، و جامها و ساغرها كه همه از بلورهاى درخشان ، انواع عقيق ، يشم ، كهربا ، مرجان ، چينيهاى ظريف ، سنگهاى گرانبها ، طلا ، نقره ، مينا ساخته و پرداخته شده وجود ندارد . اين ظرفهاى جالب كه ديده از ديدنشان سير نمىشود با چنان ظرافت و مهارتى در رفها و مقرنس‌كاريها جاى گرفته كه چنان مىنمايد در دم فرو مىريزند . مخازن مجاور اين تالار باشكوه جايگاه صندوقهاى پر از ظروف شراب مىباشد . هر يك اين صندوقها چهار پا ارتفاع و دو پا پهنا دارد . شراب يا در ظرفهاى بزرگ بلورينى است كه هريك پانزده تا شانزده پينت « 2 »  Pinte  گنجايش دارد ، و يا در شيشه‌هاى گردن درازى است كه گنجايش هر كدام دو تا سه پينت است .\r\nچنان كه در نقشه نمايان است اين قرابه‌ها از بلورهاى ونيزى است كه با طرحهاى شستى و تراش و مشبك‌كارى ساخته شده ، و چون شرابهاى عالى و مردافكن آسيا سرخ - رنگند ، آنها را در تنگها و شيشه‌هاى بلورين مىريزند تا رنگ زيبا و ذوق آفرينشان نمودار باشد . اين شرابها را از گرجستان يا از كارامانى « 3 »  Caramanie  يا از شيراز آورده‌اند . سر ظرفهاى بزرگ شراب را با موم ، و روى آن را با تافته سرخ مىبندند . به هر روى بايد همه آنها به مهر حاكم محل ممهور باشد ، و ظرفى كه مهر نداشته باشد در آن‌جا نيست . از ميان كتيبه‌هايى كه بر ديوارهاى شرابخانه نقش شده همين يكى را مىآورم : « زندگى در حقيقت مستى دمادم است ؛ مستىيى كه شادى و لذتش از ميان مىرود ، اما سر درد و خمارش به جا\r\n\r\n\r\n","description":"","footnote":"\r\n( 1 ) - صليب يونانى شكلى است كه طول دو خطى كه در ميان يكديگر را قطع مىكنند مانند + علامت جمع برابر باشد .\r\n( 2 ) - پينت واحد حجم قديم بوده كه در هر كشور گنج متفاوت داشته و در فرانسه معادل 93 سانتىليتر بوده است .\r\n( 3 ) - نام ناحيه‌اى از آسياى صغير\r\n","page_name":" 1449 ","page_number":145},
  {"content":"\r\n\r\nعمارت چهل ستون مىماند . »\r\nدر مجاورت شرابخانه مجلل‌ترين ، باشكوه‌ترين و بزرگ‌ترين بناهاى سلطنتى قرار دارد ، و آن عمارت چهل ستون است كه گرچه چهل ستون ناميده مىشود اما بيش از هجده ستون ندارد . و سبب اينست كه ايرانيان در مقام مبالغه رقم چهل را بر زبان مىآورند چنان‌كه به جارهاى ما كه چند شاخه دارد چهل چراغ مىگويند ، و نيز قسمتى از بناى تخت جمشيد را چهل ستون مىنامند ، در صورتى كه عدهء ستونها بيش از نصف اين شماره نبوده است .\r\nاين عمارت نيز مانند ديگر بناهاى سلطنتى ميان باغى ساخته شده است ، و آن مشتمل بر تالارى است كه پنج پا از سطح زمين بالاتر است . پهنايش پنجاه و دو و عمقش هشت گام مىباشد . اين عمارت سه مرتبه دارد و هر كدام آن دو پا از مرتبهء ديگر بالاتر است .\r\nسقف اين بنا خاتم كارى و متكى بر هجده ستون مىباشد كه هر يك سى پا ارتفاع دارد و همه زراندود مىباشد . در دو طرف چهل ستون دو اتاق نسبتا بزرگ ساخته شده ، و در پشت تالار بزرگ تالار ديگرى است كه طولش سى پا و عرضش پانزده پاست ، و اتاقهاى كوچكى در گوشه‌هاى آن ساخته شده است .\r\n\r\n","description":"","footnote":"","page_name":" 1450 ","page_number":146},
  {"content":"\r\n\r\nديوارها تا نصف ارتفاع از سنگ مرمر سفيد منقش زرنگار ، و باقى از آينه و شيشه‌هاى رنگارنگ پوشيده شده . ميان هر يك از صفه‌هاى سه گانهء تالار حوضى از سنگ مرمر سفيد است . حوض صفّه اول به شكل مربع و به قطر ده پاست و دو حوض دو صفحه ديگر هشت ضلعى است . تخت شاه كه دوازده پا طول و هشت پا پهنا دارد در انتهاى صفّه چهارم قرار دارد . دو بخارى ديوارى در طرف راست ، دو بخارى ديوارى در جانب چپ تالار ساخته شده ، بالاى بخاريها نقاشيهاى مفصلى است كه بيشتر سطح ديوار را در برگرفته است . يكى از نقاشيها نشان دهنده ميدان جنگ شاه عباس بزرگ با ازبكهاست ، و دو نقاشى ديگر مجلس شادخوارى و باده‌گسارى را مىنمايد . در نقاشيهاى ديگر صحنه‌هاى شهوانى و عشرت‌جويى يا نقاشيهايى با لاجورد و طلا نموده شده . به هر روى سراسر ديوارها نقاشى است ، و جايى بدون نقش بر ديوارها وجود ندارد .\r\nدور تا دور بالاى تالار پرده‌هاى كلفت دورويه از پارچه‌هاى منقش زرتار تا هشت پا مانده به كف آويخته شده ، و اين پرده‌ها مانع تابيدن حرارت آفتاب به درون تالار است . از اين رو همواره هواى داخل ملايم و مطبوع است ، و به‌طور كلى باشكوه‌تر و مجلل‌تر از بار عامهايى كه در دربار ايران تشكيل مىشود ، در هيچ كشور نمىتوان ديد .\r\nتخت شاه همانند تختخواب كوچكى است كه به راحتى مىتواند روى آن بنشيند .\r\nدر آن چهار بالش بزرگ مرواريد دوزى و جواهرنشان جاى دارد . گروهى از خواجه‌هاى سفيد پوست تازه جوان كه همه آيت زيبايى مىباشند گرد وى به صورت هلال بر پاى ايستاده‌اند ، و چهار يا پنج خواجه بزرگ‌تر پشت سرش ايستاده و سلاح وى را كه برّان و جواهرنشان است در دست دارند . بزرگ‌ترين جاه‌مندان دربار در صفه‌اى كه تخت شاه در آنست حضور دارند .\r\nبزرگانى كه مقامشان اندكى پايين‌تر است در صفّهء دوم ، و بزرگانى كه هنوز جوانند با كسانى كه هنوز اجازهء حضور در جلسه را ندارند با افراد دستهء نوازندگان موسيقى در صفّهء فرودين مىايستند . صاحب منصبانى كه وظايفى بر عهده دارند در باغ به فاصله چند قدمى جايگاه مخصوص برابر شاه ايستاده‌اند . در همين محوطه كه اين تالار مجلل ساخته شده دو تالار ديگر نيز هست . يكى از آن دو ، داراى پنج صفهء هشت ضلعى است كه به هم راه دارند و هر كدام به چهار ستون زراندود زيبا متكى است ، و در ميان تالار حوضى ساخته شده است .\r\nتالار ديگر چهارگوشه است و چند اتاق و چند صندوقخانه دارد .\r\nدر كاخ سلطنتى جز اين عمارت دو ساختمان بزرگ ديگر همانند اين بنا وجود دارد\r\n\r\n","description":"","footnote":"","page_name":" 1451 ","page_number":147},
  {"content":"\r\n\r\nكه هر يك در باغى جدا از هم ساخته شده است . يكى از اين دو تقريبا مشابه ساختمانى است كه شرحش گذشت . عمارت ديگر داراى دو طبقه است كه در طبقهء اول چند تالار ساخته شده و طبقهء دوم داراى چند اتاق ، چند ايوان و چند صندوقخانه است ، و هر يك از اتاقهاى اين طبقه حوضى فواره‌دار دارد .\r\nعماراتى كه شرح آنها گذشت از جمله ساختمانهايى است كه در محوطهء كاخ سلطنتى بنا شده و مجالس بار شاه در آن تشكيل مىگردد . چنان‌كه پيش از اين گذشت هر يك اين بناهاى مجلل ميان باغى ساخته شده و يا رو به باغ دارد . ديوارهاى دور باغها همه از گل ساخته شده و بلندى آنها از ده دوازده پا درمىگذرد . از بالا تا پايين ديوارها جابه‌جا چراغ نصب شده ، و بالاى ديوارها راهروهايى تعبيه شده كه تنها شاه مىتواند از آن گذر كند و بىآن كه ديده شود هر جا اراده كند برود . در باقى محوطهء كاخ سلطنتى انبارها ، مخزنها ، كارگاههاى صنايع و عمارت مخصوص اقامت زنان ساخته شده كه ما آن را سرا و ايرانيان آن را حرم يعنى مكان مقدس مىنامند .\r\nطول دور حرم از يك ليو درمىگذرد . چون من همه جاى حرم را نديده‌ام نمىتوانم شرح تمام قسمتهاى آن را بنويسم از اين رو آنچه را مشاهده كرده‌ام ، يا در اين‌باره از ديگران شنيده‌ام مىآورم . در چنين جاها آسان آسان نمىتوان راه يافت ، و بخت‌مندى و توفيق شايان به‌كار است . گاه چنان روى مىنمايد كه كارگران و استادكارانى براى تعمير و ترميم عمارات اجازهء ورود به حرم مىيابند . در اين صورت تمام كسانى را كه در قسمت مورد نظر سكونت دارند ، تا خاتمهء كار تعميرات به قسمتهاى ديگر منتقل مىكنند . افزون بر اين در تمام مدتى كه كارگران به كار اشتغال دارند خواجه‌ها كاملا مواظبشان مىباشند ، و آنان را ناچار مىكنند فقط به روبه‌روى خود نگاه كنند و نه به اطراف ديگر .\r\nجز آنچه خود از حرم دربار اصفهان دريافته‌ام خبرهايى از بعضى خواجه‌سرايان ، و آن دسته از زنانى كه براى فروش لباس و زيورآلات و ديگر چيزها به حرم راه مىيابند ، شنيده‌ام .\r\nديوارهاى دور حرم چندان بلند است كه ديوار هيچ يك از ديرهاى اروپا بدان ارتفاع نيست . حرم سه خيابان بزرگ دارد . يكى چنان‌كه پيش از اين ياد كرده‌ام در ميدان شاه است . يكى روبه‌روى جبّاخانهء كوچك ، و سه ديگر كه خيابان اصلى است و از دو خيابان ديگر مهم‌تر است و خيابان در مطبخ نام دارد . خيابان ديگرى نيز در فاصلهء نيم ليويى خيابان مطبخ وجود دارد كه فقط شاه از آن رفت و آمد مىكند . خيابان اول به سردر بزرگى پايان\r\n\r\n","description":"","footnote":"","page_name":" 1452 ","page_number":148},
  {"content":"\r\n\r\nمىپذيرد كه روبه‌روى آن سه تالار بزرگ است ، و هر كدام دو اتاق كوچك دارد كه جايگاه كشيك‌چيان مىباشد . صاحبمنصبان دولتى و كسانى كه با شاه كار دارند مجازند كه در دو تالار اول درآيند ، ولى تالار سوم به خواجگان اختصاص دارد . سردر موصوف بر سر يك پيچ ، و در پناه برجى بلند واقع است ، و از بيرون ديده نمىشود . اين سردر پهن و مرتفع مىباشد .\r\nسقفش گنبدسان است و ديوارهايش تا ده ذراع از سطح زمين با صفحاتى از سنگ مرمر منقش و زرنگار پوشيده شده است ، و دور آن سكويى سرتاسرى است كه خواجه‌هاى محافظ روى آن مىنشينند . وظيفهء اين خواجه‌ها بردن پيغام خواجه‌هاى بيرون از حرم به داخل است . زيرا عدهء خاصى از خواجه‌ها اجازهء ورود به داخل حرم را دارند ، و همه نمىتوانند بدان‌جا درآيند .\r\nخواجه‌هاى جوان به ندرت جواز ورود مىيابند ، و خواجه‌هاى سفيد پوست مطلقا حق داخل شدن به حرم را ندارند ، مگر اين‌كه شاه آنان را بخواند . جايگاه سكونت خواجه‌هايى كه در حرم خدمت مىكنند بيرون ، و از محل اقامت زنان حرم دور است و فقط خواجه‌هاى پير و سياه وظيفهء بردن و آوردن پيغام را انجام مىدهند .\r\nپس از سردر بزرگ ، مسافتى دور از آن ، تا جايى كه نگاه را قوّت رسيدن است باغهايى است كه درختان انبوه و سردرهم آورده دارد . در فاصلهء صد و بيست قدمى ، چهار بناى بزرگ واقع است كه هيچيك آنها دورش ديوار ندارد ؛ زيرا فاصلهء ميان آنها با هم بيش از صد و پنجاه قدم نيست . نخستين عمارت مهمانخانه نام دارد ، زيرا مهمانان زن در آن‌جا پذيرايى مىشوند . زنان جاه‌مندان و بزرگانى كه براى ديدار كردن شاهزاده خانمهايى كه تازه عروسى كرده‌اند مىآيند ، در اين عمارت جمع مىشوند . همچنين زنان و دخترانى را كه براى نشان دادن زيباييشان به شاه ، به حرم مىآورند در اين عمارت حضور مىيابند .\r\nنام عمارت ديگر فردوس ، و اسم ساختمان ديگر ديوان آينه خانه است زيرا سطح همه ديوارها و سقف تالارش نيز از آينه پوشيده شده است .\r\nچهارمين عمارت ، عمارت درياچه ناميده مىشود زيرا برابر آن استخريست كه قطرش بيست قدم است . ايرانيان بر عموم حوضها و استخرهاى بزرگ را درياچه مىنامند .\r\nدر اين استخر انواع پرندگان آبى ديده مىشود . همچنين در ميانش باغچهء سرسبزيست به قطر سى پا كه سطح آن از روى آب فقط شش انگشت بالاتر است ، و دور آن طارمى زراندودى نصب كرده‌اند . سراسر كناره‌هاى استخر به عرض چهار تواز با قطعات چهار گوش مرمر سفيد فرش شده و قايق كوچكى در آن است كه براى گردش روى آب يا رفتن به باغچه از وجود آن استفاده مىشود . چهار تن پادشاهانى كه پيش از پادشاه كنونى بر ايران سلطنت رانده‌اند\r\n\r\n","description":"","footnote":"","page_name":" 1453 ","page_number":149},
  {"content":"\r\n\r\nهر يك چنين بناها برپا داشته‌اند . اين بناها دو طبقه‌اند . طبقهء پايين مشتمل بر تالار و چند اتاق و چند صندوقخانهء دور آنست ، و طبقهء بالا چند اتاق كوچك‌تر ، چند صندوقخانه ، و چند ايوانچه دارد . اين بنا چنان تو در تو ساخته شده كه لابيرنت را مانند است . من يكى از آنها را كه مزيّن به انواع وسايل و اوانى و اثاثه مناسب خوشگذرانى بود ديده‌ام ، نهاليها روى فرشهاى گرانبهايى گسترده شده كه زير آنها به منظور حفاظتشان نمدهاى ضخيمى گسترده‌اند . اين جامه خوابها عرض تمام محلى را كه در آن گسترده شده‌اند در بر گرفته‌اند .\r\nجز آن قسمت اتاقها كه از چوبهاى عطرآگين ساخته شده ، و روزنهء سقفها ، تمام ديوارهاى تالارها و اتاقها و جاهاى ديگر همه با نقشهاى زيبا و ديده‌نواز زراندود و لاجوردين زينت يافته و اشعار و جملات دلاويز نغز و كوتاهى كه جابه‌جا بر لوحه‌هايى زرين و لاجوردين نقش شده داراى مضامين مختلف بعضى دربارهء عشق ، و برخى راجع به اخلاق مىباشند .\r\nدر يكى از كاخها عمارتى سه طبقه بر روى ستونهاى چوبى زرين ساخته شده كه مىتوان آن را غار ناميد . زيرا آب در همهء طبقات عمارت در جويهاى باريك جريان دارد ، و به صورت آبشارى از اتاقى به اتاق ديگر فرو مىريزد ، چنان‌كه اگر كسى به هر يك اين اتاقها درآيد مىپندارد كه در چهار جانبش آب جريان دارد . آب را با ماشين از چاهى كه در آن نزديكى است وسيلهء لوله‌اى به بالا انتقال مىدهند .\r\nآن سوتر اين عمارتهاى مجلّل بناى بزرگ ديگرى ميان سى بناى كوچك‌تر ساخته شده . تمام اين بناها در يك رديفند . همه دو طبقه‌اند و هر كدام داراى دو اتاق ، يك صندوقخانه و يك ايوان مىباشد . ايوانها ده گام درازا و چهارگام عمق دارند . شمال و جنوب اين بناها باغ است و به دو سو گشوده مىشود تا در همه فصل‌ها استفاده كردن از آنها مطبوع باشد .\r\nدر اين عمارت شاه و سوگليهايش با بيست زن ديگر كه همه مورد نظر و دلخواه وى مىباشند زندگى مىكنند . زنان ديگر در اتاقهايى كه در طول ديوار اين محوطه ساخته شده و همانند خوابگاههاى ديرها مىباشد ساكنند . زنان در طبقهء زير و خواجه‌ها در طبقهء بالا مسكن دارند . مقدار اين بناها به صد و پنجاه تا صد و هشتاد مىرسد و در آنها هشتصد تا نهصد تن اقامت دارند .\r\nصد قدم دور از اين بناها ، آبدارخانه‌ها ، آشپزخانه‌ها ، گرمابه‌ها ، انبارهاى گوناگون كه همه مورد احتياجند ساخته شده است ؛ و اين جمله وصف بناهاى نخستين محوطه است كه به شرح آمد .\r\n\r\n","description":"","footnote":"","page_name":" 1454 ","page_number":150},
  {"content":"\r\n\r\nقصر شاه\r\n\r\n","description":"","footnote":"","page_name":" 1455 ","page_number":151},
  {"content":"\r\n\r\nدر سه قسمت ديگر كه اوّلين آن بزرگ‌تر مىباشد ، و بسيار خوش منظر و باصفاست منحصرا براى لذت‌جويى و عيش و عشرت ساخته شده . محوطهء اين بنا باغهايى است كه از هر سوى آنها جويهاى آب جريان دارد ، با استخرهاى لبريز از آب ، و قفسهايى كه در آن انواع پرندگان جا دارند ، و عمارات كلاه فرنگى مانند كه با مجلل‌ترين و گرانبهاترين مبلمان كه مانند آنها را در ديگر كشورها نمىتوان ديد آذين يافته است . بناهاى محوطهء دوم مخصوص سكونت پسران بزرگ پادشاه كنونى يا پسران پادشاه فقيد است كه بىهيچ مانع و رادعى مىتوانند با زنان صحبت و معاشرت كنند .\r\nمحوطهء سوم كه گشاده‌تر از قسمتهاى ديگر است به زنان پير و فرسوده ، و زنان پادشاه پيشين اختصاص دارد .\r\nآنچه در اين‌باره ناگفته مانده توصيف درهاى ورودى كاخ سلطنتى است ، و آن شامل پنج سردر اصلى است به اين شرح : اولين و عمده‌ترين آنها عالىقاپوست كه تصوير آن در نقشه ميدان شاه ديده مىشود . در بالاى اين سردر عمارت بسيار باشكوهى ساخته شده كه چندان مرتفع است كه اگر كسى از بالاى آن به ميدان بنگرد قامت عابران را بزرگ‌تر از دوپا نمىبيند . اين بناى رفيع و مجلل روى سه رديف ستونهاى بلند برپا شده و در ميانش حوضى از سنگ يشم كه سه فواره دارد ساخته شده است . آب مورد نياز وسيلهء چند گاو كشيده مىشود ، و سه ماشين كه يكى بالاى ديگرى است ، آب را به طبقات بالا مىرساند . منظرهء جهش آب از فواره‌هايى كه در چنان بلندى تعبيه شده به راستى شگفت‌انگيز و حيرت‌آور است . من از زيباييهاى خيره كننده و سحرآميز سقف اين تالار و شگفتيهاى طارميها و ديگر بدايع آن سخن نمىگويم زيرا نقشه‌اش گوياترين اين اوصاف است .\r\nدومين سردر كاخ سلطنتى رو به حرمسرا گشوده مىشود . سومين در جانب شمال و موسوم به در چهار حوض است ، و در چهارم كه در شاهى نزديك آن مىباشد موسوم به در آشپزخانه است .\r\nنانواييهاى سلطنتى كه شامل چهار قسمت مىباشد ، و در آنها انواع نان پخته مىشود نزديك آنست . نان لواش كه مانند پوست آهو نازك مىباشد يكى از اقسام نان است .\r\nنان سنگگ كه روى تودهء شن داغ پخته مىشود ، و خوب و بزرگ ، و مانند سينى سيمين سپيد است ، و نانهاى كوچكى كه با شير يا تخم مرغ آميخته است ؛ و نانهاى معمولى كه ضخامتشان از كلفتى انگشت كوچك بيشتر نيست از انواع نان مىباشد .\r\nنزديك در مطبخ بعضى انبارهاى سلطنتى از قبيل سفره‌خانه كه در آن انواع وسايل\r\n\r\n","description":"","footnote":"","page_name":" 1456 ","page_number":152},
  {"content":"\r\n\r\nو لوازم سفره نگهدارى مىشود ، انبار خواربار ، مخزن ظروف چينى كه در آن فقط ظرفهاى چينى جمع‌آورى مىگردد ، واقع است . زيرا ظروف طلا در جايى ديگر حفاظت مىشود ؛ و انبار ديگرى كه در آن جيرهء افسران جزء دربار تقسيم مىگردد . در همين سمت چندين مخزن يا انبار پيرامون محوطه‌اى وسيع كه نزديك هفتصد گام درازا و صد و پنجاه قدم پهنا دارد وجود دارد . در ميان آنها گروهى از غلامان سكونت دارند . اين غلامان افراد مسلحى بوده‌اند كه در زمان حاضر گرچه حقوق مىگيرند اما شغل معلومى ندارند ، و بيشتر يا قسمتى از ساعات روز را در اين‌جا مىگذرانند .\r\nپس از آن انبار ميوه ، شربت‌خانه ، داروخانه ، انبار هيزم و مركز كار نقده دوزان و زرددوزان است . اين صنعتگران ماهر نه تنها همواره براى دربار ظرفها و سينىها و مجمعه‌هاى مسين درست مىكنند ، بل‌كه بشقابها ، سينىهاى بزرگ و مجمعه‌هاى زرين و سيمين و ديگر وسايل از اين گونه مىسازند كه وزن هر قطعهء آنها از شصت تا هشتاد مارك « 1 » در مىگذرد .\r\nاكنون به شرح بناهاى شهر مىپردازم و از بازار شاه آغاز مىكنم . اين بازار مانند بازارهاى ديگر شبها و روزهاى جمعه و اعياد بزرگ كاملا تعطيل است ، و در چنين روزها در موارد لازم از دريچه كوچكى كه در ميان دروازه تعبيه شده رفت و آمد مىكنند . اين بازار به قسمتى كه هيمه‌فروشان و زغال‌فروشان دكان دارند منتهى مىشود . و روزهاى جمعه جمعى از ديه‌نشينان پارچه كتان سفيد و كرباس به شهر مىآورند ، در بازار هيزم فروشان و زغال‌فروشان فرود مىآيند و به فروختن كالاى خويش مىپردازند .\r\nمتصل به بازار اخير الذكر بيمارستانى است به نام دار الشفا كه هيچ شباهتى به بيمارستانهاى ما اروپاييان ندارد . بلكه از نظر بنا مانند صومعه‌ايست كه در ميان باغى ساخته شده باشد . اين دار الشفا عمارتى است دو طبقه كه قريب هشتاد اتاق كوچك اما زيبا دارد . من هرگز در آن‌جا بيمار نديده‌ام . تنها هفت يا هشت ديوانه در آن‌جا به سر مىبرند كه با زنجير سر و گردن و دست و پايشان را به هم وصل كرده‌اند و در محوطه‌اى كاملا محصور بدون وسايل زندگى نگهداشته‌اند . بودجه‌اى كه براى تأمين مخارج اين دار الشفا اختصاص داده‌اند فقط دو هزار اكوست كه به تغذيه بيماران اختصاص دارد ، و اين مبلغ نيز به صورتى نامطلوب پرداخته مىشود . هشتصد اكو نيز به حقوق كاركنان اختصاص يافته كه چون اين\r\n\r\n\r\n","description":"","footnote":"\r\n( 1 ) مارك واحد وزن قديم فرانسه بوده و 72 / 424 گرم وزن داشته است .\r\n","page_name":" 1457 ","page_number":153},
  {"content":"\r\n\r\nمبلغ از محل مال الاجاره كاروانسراى مسكونى بسيار بزرگى كه وصل به بيمارستان است تأمين مىشود نحوهء پرداخت آن مرتب و بدون تأخير است . اين كاروانسرا را از آن جهت بدين نام مىخوانند كه در آن انواع ظروف مسين مخصوص آشپزخانه از قبيل ديگهاى بزرگ و امثال آن مىسازند و مىفروشند .\r\nشاه عباس بزرگ اين بيمارستان و كاروانسرا را با هم ساخت تا درآمد حاصل از مال الاجاره كاروانسرا به مصرف رفع نيازمنديهاى بيمارستان برسد . كاركنان بيمارستان بدين شرح است : يك پزشك ، يك داروساز ، يك عالم دين ، يك آشپز ، يك دربان و يك جاروكش . شگفت اينكه در ميان اين جمع جرّاح وجود ندارد ، زيرا در مشرق زمين جراحى دانش و كارى شناخته شده و اختصاصى نيست . استادان سلمانى فصد مىكنند ، و ديگر اعمال جراحى هرگز مورد توجه و اعتنا نمىباشد . هواى پاك و سازگار منطقه زخمها را كه عموما ناشى از ضربت شمشير و نيزه مىباشد اگر در پاكيزه نگهداشتن آنها غفلت و آسانگيرى نكنند و رويشان مرهم بنهند زود بهبود مىيابد . مردم اروپا به سبب هواى بد سرزمينشان اگر زخمى سخت و عميق بر بدنشان وارد آيد گاه ناچار مىشوند به جراحيهاى دردناك و خطرمند تن دردهند . گاهى نيز دست و پايشان را قطع مىكنند . مثانه‌شان را جراحى مىنمايند ، و يا يكى از عضلاتشان را مىشكافند . اما در مشرق زمين چون هوا پاك و صاف و سالم است هرگز چنين ناراحتيها و نگرانيها در ميان نيست .\r\nپزشك بيمارستان از ساعت هشت صبح تا ظهر نزديك در ورودى روى يك تخت چوبى قابل جابه‌جا كردن كه قطرش بيش از سى و پنج تا چهل انگشت نيست مىنشيند ، و بيمارانى را كه به او مراجعه مىكنند معاينه مىنمايد . بهاى دارو و غذاى بيماران از محل درآمد موقوفات تأمين مىشود . اما چنان‌كه پيش از اين نيز آوردم هميشه عدّهء بيماران بسيار كم است ، به همين جهت مبلغى كه به مصرف تهيّهء غذا و داروى بيماران مىرسد از آنچه اختلاس مىكنند بيشتر نيست ، و به جهات مشروح در ذيل عدّهء بيمارانى كه به بيمارستان مراجعه مىكنند اندك است .\r\nنخست اين‌كه بر خلاف كشورهاى اروپايى كه مردم بر اثر ناسازگارى هوا آسان در معرض ابتلاء به انواع بيمارىهاى دير درمان قرار مىگيرند مردم مشرق زمين چون از هواى لطيف و پاك برخوردارند كمتر بيمار و دردمند مىشوند .\r\nدو ديگر اين‌كه در اين بيمارستان به خوشرويى و لطف و مدارا با بيماران رفتار نمىكنند و با مريضان و ديوانگان چندان سرد مهرى و نامردمى روا مىدارند كه بيماران غالبا\r\n\r\n","description":"","footnote":"","page_name":" 1458 ","page_number":154},
  {"content":"\r\n\r\nجان مىسپارند از اين رو مردم هنگامى كه از بيمارستان كه آن را دار الشفا مىنامند سخن به ميان مىآورند با كنايتى تلخ و نفرت‌انگيز مىگويند دار الشفا دار الموت است .\r\nسه ديگر اين‌كه مردم مشرق زمين بر خلاف ما اروپاييان گدايان را به گرفتن صدقه عادت نمىدهند ، و چون اصولا مردم مشرق زمين به سادگى هرچه تمام‌تر زندگى مىكنند و احتياجاتشان زياد نيست در اجتماع ايشان افراد نيازمند و گدا بسيار اندك است .\r\nبه ياد دارم يك روز كه در شهر با يكى از بزرگان معتبر و صاحب شخصيّت و روشن نظر حركت مىكردم سايلى پيش آمد و صدقه خواست . من از آن مرد شريف و قدرتمند پرسيدم شما ايرانيان كه به كرامت طبع و دستگيرى از بينوايان و نوع دوستى و مهمان نوازى شهره‌ايد از چه براى تيماردارى مستمندان و از پا افتادگان مركزى تأسيس نمىكنيد ؟ در جوابم گفت : در سراسر كشور ايران كسى كه فراهم آوردن نيازمنديهاى خود را نتواند ، و ناچار باشد گدايى كند وجود ندارد ، و اين سگ كه دنبال ما فرياد مىكشد موجود بىغيرت و پست و بىحميتى است كه از غايت خست طبع به ذلّت گدايى تن در داده است .\r\nبه او نگاه كنيد و ببينيد بسى نمانده كه از پرخورى شكمش بتركد .\r\nمىگويند كسى به او رنگ زيب پادشاه مغول كبير كه در اين روزگاران بر كشور هند سلطنت مىكند پيشنهاد كرد كه در مملكت خويش براى رفاه حال بينوايان و فقيران و از پا درافتادگان آسايشگاههايى بسازد ، و او جواب داد : نه ، به وجود اين مؤسسات هيچ نياز نيست ، زيرا من چنان كشورم را آبادان مىدارم كه همه كس به رفاه و در غايت فراوانى نعمت زندگى كند و هيچ مستمند و گدا در سراسر مملكتم وجود نداشته باشد .\r\nگدايان ايرانى به راستى سخت بد منظر و مهيبند ، و به هنگام صدقه طلبيدن غالبا چنين دعا مىكنند : داغ فرزند نبينى ، قربانت شوم .\r\nدر اصفهان بيمارستان ديگرى نيز هست كه نه از بيمارستانى كه شرحش گذشت بزرگتر است ، و نه وضع داخلى آن بهتر و منظم‌تر مىباشد .\r\nجلوتر و دور تر بازارى است كه مرتفع‌ترين و درازترين بازارهاى شهر است و طولش از ششصد قدم درمىگذرد . در قسمت مقدّم آن آهنگران دكان دارند ، و در قسمت تالى چلنگران به ساختن آلات و ابزار كشاورزى ، زنجير ، تابهء نان‌پزى و تنورهاى مخصوص ييلاق اشتغال دارند ، وقتى صاحبان اين دكانها با هم به كار مىپردازند ، و بر روى قطعات فلزى چكش مىكوبند چنان صداى مهيب و گوشخراشى در بازار مىپيچد كه به راستى غير قابل تحمل است ، و مىتوان باور كرد كه اين وحشتناك‌ترين صدايى است كه ممكن است در\r\n\r\n","description":"","footnote":"","page_name":" 1459 ","page_number":155},
  {"content":"\r\n\r\nجهان در وجود آيد . نخستين بارى كه از اين بازار مىگذشتم به شنيدن اين صداهاى بيم‌انگيز چنان گيج و ناراحت گشتم كه جز روزهاى عيد هرگز رنج گذشتن از آن‌جا را بر خود هموار نمىكردم ؛ و اگر ناچار مىشدم براى رفتن به جايى از آن بازار عبور كنم راه خود را به قدر ربع فرسنگ دور مىكردم و از آن سوتر مىرفتم . با وجود اين در ميان بازار صدا چندان درشتناك و آزار دهنده نيست زيرا بازار هم دراز و هم سقفش بلند است .\r\nدر آخرين قسمت بازار كارگاه رنگرزان است ، و در انتهايش يكى از قشنگ‌ترين كاروانسراهاى اصفهان واقع است كه آن را كاروانسراى خراسانيان مىنامند . زيرا غالب كاروانيان و مسافران خراسانى در آن فرود مىآيند . در شهرهاى بزرگ ايران هر يك از بازارها به صنف معينى اختصاص دارد و در هر كدام از كاروانسراها نيز بازرگانان و مسافران ولايت معينى بار مىاندازند . وقتى كسى مايل به ديدار يكى از مردم ولايت دورى باشد همين بس به كاروانسرايى كه به نام آن ولايت يا آن شهر معروف است برود تا شخص مورد نظر خود را بيابد ؛ و اگر وى در آن‌جا نباشد همولايتيهايش نشانى او را مىدهند . با وجود اين هر يك از كاروانيان و مسافران مىتواند در هر كاروانسرا كه مناسب‌تر بداند فرود آيد ، و ناچار نيست در كاروانسراى معينى بار بيندازد .\r\nبراى تهيه كردن انواع لوازم زندگى مىتوان به محلها و دكانهايى كه اختصاصا آنها را مىفروشند مراجعه كرد . همچنين كاروانسراهايى وجود دارد كه در آنها هر طايفه و افراد هر ملتى مىتواند در آنها بار بگشايد و اقامت اختيار كند .\r\nكاخ مقصود بيگ نزديك كاروانسراى خراسانيان واقع است . زمانى كه من در ايران سفر مىكردم مقصود بيگ خوانسالار شاه بود . از صد سال پيش اين سمت در اين خانواده موروثى است .\r\nدر فاصلهء دويست قدمى اين مكان نسبت به دروازهء شاهى ميدان بزرگ و مربع شكلى است كه جلوخان خانه باشكوه و كاخ مانند صدر موقوفات ، رئيس و ناظر كلّ موقوفات غير سلطنتى در آن است . چنان‌كه پيش از اين ياد كرده‌ام دو صدر يا دو مجتهد اعظم در ايران وجود دارند . دربارهء شخصيت و وظايف صدر عامه قبلا بحث كرده‌ام ؛ و صدر خاصه كسى است كه مسؤوليت موقوفات سلطنتى به عهدهء اوست ، و هر چند مقدار آن به قدر موقوفات عامه نيست ، اهميت و اعتبارش كمتر نمىباشد .\r\nكاخ مقصود بيگ وسيع‌ترين كاخهاى شهر اصفهان است و اطراف آن را باغهاى بزرگى فراگرفته است . تالارهايش هشتاد پا درازا دارد ، و داراى انبارها و آبدارخانه‌هاى\r\n\r\n","description":"","footnote":"","page_name":" 1460 ","page_number":156},
  {"content":"\r\n\r\nمتعدد است ، بنايش به سبك جديد مىباشد و نسبتا تازه‌ساز است . يكى از حاكمان قديم خراسان موسوم به رستم خان آن را ساخته و پس از آن به ارث به برادرش عليقلى خان فرمانده كلّ ارتش ايران رسيده . چون وى فرزند نداشته شاه به نام وراثت كليه داراييش را تصاحب كرده و به صدر عامه كه يكى از شاهزاده خانمهاى خاندان سلطنت را به زنى داشته بخشيده است .\r\nدر بعضى از تالارهاى آن لوحه‌هايى لاجوردين به هزاران طرح زيبا نقش شده و روى آنها اشعار و سخنانى نغز و دلنشين نگاشته شده كه از آن جمله است :\r\n به نطق آدمى بهتر است از دواب * دواب از تو به گر نگويى صواب \r\n به عذر توبه توان رستن از عذاب خدا * و ليك مىنتوان از زبان مردم رست \r\n« بيجاده و سنگريزه هر دو سنگند ، اما ميان آن دو تفاوت بسيار است »\r\n« روزى كه مىخواستم زن بگيرم همهء كسانى كه زن گرفته بودند زبانشان بسته بود ، و اكنون كه زن گرفته‌ام همهء آنان كر شده‌اند . »\r\n« گيرم كه بسى زيستيد و عمر دراز كرديد ، و چندان كه آرزو داشتيد مال اندوختيد و شهرت يافتيد ، مگر پايان زندگى مرگ نيست . »\r\nميان بازار رنگرزان چهار سوى بزرگى است كه من وصف آن را ناگفته گذاشته‌ام .\r\nاين چهار سو با گنبدى بزرگ پوشيده شده كه در ميانش روزنهء بزرگى براى تابيدن نور به داخل تعبيه كرده‌اند ، روشنايى همه بازارها از چنين روزنه‌هاست . اين بازار از طرف راست به ميدانى به بزرگى ميدان سلطنتى پاريس منتهى مىشود ، امّا زيبايى آن را ندارد . اين ميدان را ميدان نو يا ميدان نقش جهان مىخوانند كه به معنى ميدان با شيشه‌هاى نقش‌آگين است . زيرا براى ساختن اين ميدان عمارت بزرگى را كه داراى شيشه‌هاى رنگين و پرنقش و نگار بوده و نقش جهان نام داشته ، خراب كرده‌اند . بعضى نويسندگان اسم ميدان نقش جهان را به مناسبت زيبايى كاخ آن ميدان نقش جهان‌نما آورده‌اند .\r\nبارى ، ميدان نو اصفهان را شاه عباس ثانى بنا نهاد تا همهء صنعتگران و سوداگران و دست فروشانى را كه در ميدان شاه به كسب و كار اشتغال داشتند بدان ميدان منتقل كند .\r\n\r\n","description":"","footnote":"","page_name":" 1461 ","page_number":157},
  {"content":"\r\n\r\nمتّصل به يك طرف ميدان يكى از جمله بزرگ‌ترين كاروانسراهاى اصفهان است كه آن را نيز شاه عباس دوم ساخته است ، و كاروانسراى حلال ناميده مىشود . توجيه اين وجه تسميه بدون ذكر اين نكته دشوار است : مسلمانان پاك اعتقاد بر اين باورند اگر كسى معاشى را كه از راه نامشروع و زور و ظلم به دست آورده باشد بخورد آن روزى بر او حرام است و چون با جسم و جان وى آميخته مىگردد نمازى كه به قصد عبادت مىگزارد نه تنها مورد قبول درگاه پاك يزدان قرار نمىگيرد ، بل‌كه چون با تن و روان پليد و نابكار رو به آستان خدا آورده به جاى اين‌كه مستجاب الدعوه باشد و پاداش يابد ، در آخرت به عقوبت گرفتار مىگردد . همچنين ايرانيان بر اين اعتقادند كه آثار غذاى حرام تا هشت پشت در اعقاب خورندگان مال حرام به‌جا مىماند ، و عقوبات سخت دامنگيرشان مىشود . مسلمانان در اين مورد اعتقاد استوار دارند ، و هر زمان در اين موضوع به بحث مىپردازند با ايمانى قوى مىگويند از جمله توفيقات ربانى امامان اين است كه به تشخيص حلال از حرام معرفت تمام و كمال دارند و آنچه را كه مىخورند و مىآشامند و مىپوشند ، يا به طريق ديگر به‌كار مىبرند همه حلال است . بر مبناى همين اعتقادات در خور ستايش ، بسيارى از مسلمانان راستين و مؤمنان واقعى سعى بليغ مىكردند كه روزى خود را از مال حلال به دست آورند . از جملهء آنان مغول كبير بود . اين جهانگشاى بلند آوازه كه مسلمانى پاك دين و متعصب بود چون به يقين مىدانست همهء داراييش از راه زور و تجاوز به دست آمده ، براى اين‌كه روزى از طريق حلال بخورد همواره به كتابت قرآن مجيد مىپرداخت و محرمانه مىفروخت ، و بهاى آنها را صرف روزى خود مىكرد ؛ و از اين جهت نام خود را به عنوان كاتب نمىنوشت ، و به استتار نام خود مىكوشيد تا مبادا خواستاران براى به دست آوردن آن بهاى بيشترى بپردازند .\r\nشاه عباس دوم براى رسيدن به اين نيّت نيكو راه آسان‌ترى پيدا كرد ، و آن ساختن كاروانسراى حلال از مال حلال بود تا روزى خود را از درآمد آن به دست آورد . عايدات اين كاروانسرا كه دو هزار اكو بود مصارف روزى شخص وى را كفايت مىكرد . زيرا غايت انديشه و نيّت اين مقدس مآبان اين است كه فقط معاش خود را از مال حلال بخورند ، و به حلال و حرام بودن ديگر اسباب زندگى خود يا آنچه ديگران بر سر سفره مىخورند ، كمترين توجه ندارند . پيش از اين نيز بارى چند به مناسبت ياد كرده‌ام كه در مشرق زمين هر كس جداگانه غذا مىخورد . در ديرها نيز رسم چنين است ، بنابر اين آسان مىتوان تصور كرد و پذيرفت كه براى شاه يا هر يك از جاه‌مندان در ديكدان خاصّ وى غذا مىپزند .\r\nاجاره‌بهاى اتاقهاى كاروانسراى حلال عادلانه است تا همواره حلال بماند . اما چون\r\n\r\n","description":"","footnote":"","page_name":" 1462 ","page_number":158},
  {"content":"\r\n\r\nدر سال 1669 سبب كاهش رفت و آمد كاروانيان درآمد كاروانسرا نقصان يافت عده‌اى از بازرگانان هندى را بدان‌جا انتقال دادند و از هر بار بدون توجه به نوع مال التجاره چهار فرانك مىگرفتند ، و بدين گونه درآمد كاروانسرا فزونى يافت .\r\nهنگام گذر از ميدان نو به سوى كاخ سلطنتى دو عمارت عالى كه پشت آنها باغهايى بزرگ و زيباست ديده مىشود . يكى از آن دو عمارت محمد مهدى است كه به هنگام درگذشت شاه عباس دوم صدر اعظم بود ، و ديگرى عمارت شاه تهماسب كه پيش از پادشاهى پسرش شاه عباس بزرگ سلطنت مىكرده است « 1 » .\r\nمعنى خاص عمارت جايگاه تفريح و آسايش است ، و همان است كه ايتالياييها به آن ويلا مىگويند . اين دو عمارت اكنون دو كارگاه است كه صنعتگران در آنها براى شاه كار مىكنند . در يكى خيمه و خرگاه مىسازند ، و ديگرى به كارگاه جواهريان اختصاص يافته است . در عمارتى بيرون از كارگاه جواهريان ، چرخ الماس‌تراشى يك استاد اروپايى نصب شده تا به جاى الماس‌تراشان ارمنى قطعه الماس گرانبهايى را كه قيمتش از دويست هزار اكو درمىگذرد تراش دهد . زيرا با اين‌كه در مشرق زمين معدن الماس زياد است استادكاران آنان در هنر تراشيدن الماس ، همانند استادان اروپايى مهارت ندارند . از اين‌رو وقتى الماسهايى را كه در مشرق زمين تراشيده‌اند به اروپا مىآورند بايد به دست صنعتگران ماهر اروپايى دگربار تراشيده شوند .\r\nراهى كه به سوى كاخ سلطنتى است از گذرگاهى سرپوشيده مىگذرد كه روى آن بنايى به نام آئينه خانه ساخته شده ، و اين نام از آن يافته كه روى چهارچوبهاى آن قطعات آينه‌هاى سنگى به صورتى بس زيبا نصب شده است . سپس راه به ميدان چهار حوض مىرسد و آن ميدانى مربع شكل است كه اطرافش را درختان ستبر فراگرفته است . سابقا در اين ميدان چهار حوض بزرگ وجود داشته كه همه پرشده‌اند .\r\nراه در امتداد طرف راست به سراى كاخ سلطنتى ، به درى مىرسد كه در چهار حوض نام دارد و به داخل قصر چهل ستون كه قبلا شرح آن را آورده‌ام باز مىشود . و در جانب چپ بناى نيمه تمامى است كه كارگاه معدن نام دارد . اساس اين بنا را محمد بيگ\r\n\r\n\r\n","description":"","footnote":"\r\n( 1 ) - پدر شاه عباس كبير سلطان محمد خدابنده ( 996 - 985 ) و مادرش فخر النساء بيگم دختر مير عبد اللّه خان والى مازندران بود . پس از شاه تهماسب نخست پسرش شاه اسماعيل سلطنت يافت كه پادشاهيش بيش از يك سال مدت نگرفت ، و پس از او پسر ديگر شاه تهماسب سلطان محمد خدابنده روز 25 رمضان 985 به تخت سلطنت برآمد . بنابر اين شاه تهماسب جدّ شاه عباس بزرگ است ، نه پدر او .\r\n","page_name":" 1463 ","page_number":159},
  {"content":"\r\n\r\nصدر اعظم شاه عباس دوم كه بزرگ مردى راست طبع و ستوده كار و مدبر بوده به منظور استخراج طلا و نقره كه مخارج آن غالبا بيش از منافعش مىباشد ، نهاده است . اما چون مدت كوتاهى پس از شروع كار بانى بلندانديش آن درگذشت كار ساختمان و نقشه او متوقف ماند .\r\nچند قدم دور از اين ساختمان نيمه تمام عمارتى است عالى كه اكنون منوچهر خان والى لرستان يكى از ايالات سرحدى پارتيد در آن اقامت دارد .\r\nبناهاى معتبر جانب چپ ميدان شاه همه به شرح آمد و اكنون به تفصيل عمارات سمت ديگر ، يعنى آن طرف دار الشفا مىپردازم . ابتدا بازار بزرگ و زيباى لله بيگ است .\r\nاين بازار به نام بانى آن لله بيگ كه در زمان شاه عباس اول ناظر كل بوده ناميده مىشود .\r\nدر اين بازار دو كاروانسراى بزرگ است . يكى از آن دو كاروانسراى شاه نام دارد كه حمامى به همين نام به آن پيوسته است ، و اين هر دو از ابنيهء سلطنتى است . در اين كاروانسرا چينىهاى ساخت كرمان و مشهد - دو تا از شهرهاى مهم ايران - فروخته مىشود . بيرون و درون ظرفهاى اين دو شهر با نقوش و لعابى به رنگ مينا آرايش يافته و چنان ظريف و زيباست كه با چينىهاى ساخت چين و ژاپن به اروپا مىبرند و مىفروشند .\r\nكاروانسراى ديگر به نام بانى بازار ، لله بيگ خوانده مىشود . در اين كاروانسرا بازرگانان سرمايه‌دار هندى به فروختن كالاهاى گرانبهاى هند اشتغال دارند . بازار لله بيگ نيز پر از امتعه گرانبهايى نظير پارچه‌هاى زربفت و قلابدوزى و گلدوزى و نقره‌كارى است .\r\nدر انتهاى اين بازار شركت بازرگانى انگليس است . اين كاخ بزرگ مشتمل بر باغ وسيعى است كه سه عمارت عالى در آن بنا شده ، و داراى چند حوض بزرگ مىباشد امّا همهء آنها رو به ويرانى است . زيرا نه بازار تجارت رونق و گرمى دوران گذشته را دارد ، و نه مردم كنونى اصفهان همانند كسانى هستند كه نود سال پيش اين بنا را در اختيار شركت نهاده‌اند . از سى سال پيش كار بازرگانى در اين بنا متروك مانده و اقامتگاه ييلاقى برخى از كاركنان شركت تجارى انگليسى مقيم گمبرون اختصاص يافته كه سالى چند ماه در آن مىمانند به محلّ خدمت خويش بازمىگردند .\r\nفاصلهء گمبرون واقع در ساحل خليج فارس تا اصفهان يك ماه راه است و مركز تجارى انگليسيان آن‌جاست . بسى جاى تأسف است كه زراندوديها و نقاشيهاى بديع و شگفت‌انگيز سقفها و ديوارهاى اين بناهاى بزرگ بر اثر عدم مراقبت ، همه در حال فروريختن و تباه شدن است . اين عمارت باشكوه را جارچى باشى يكى از صاحبمنصبان نامى شاه عباس بزرگ در اواخر قرن شانزدهم بنا نهاد ، و چون به سببى مورد غضب شاه قرار\r\n\r\n","description":"","footnote":"","page_name":" 1464 ","page_number":160},
  {"content":"\r\n\r\nگرفت چنان‌كه آيين فرمانروايان مشرق زمين است دارايى وى مصادره شد ، و پس از اين‌كه مدت زمانى به شركت تجارى انگليسى براى گشايش شعبه شركت در اصفهان نمايندگانى به ايران اعزام داشت و از شاه درخواست كرد يكى از كاخهاى سلطنتى در اختيار آنان نهاده شود پادشاه دستور داد هر عمارتى كه پسندشان افتد به آنان واگذار كنند . نمايندگان شركت اين عمارت را انتخاب كردند از آنكه هم نزديك دربار ، و هم براى پيشرفت فعاليتهاى تجارى ايشان مركزى مناسب بود .\r\nشاه در سراسر كشورش كاخها و عمارتهاى بسيار دارد ؛ و زمانى كه من به نوشتن اين كتاب اشتغال داشتم عدهء كاخهايش در اصفهان از يكصد و سى باب درمىگذشت .\r\nبيشتر آنها را از طريق مصادره تصاحب كرده بود . زيرا همين كه شاه به گناهى بر يكى از بزرگان و جاه‌مندان خشم مىگيرد و به كشتنش فرمان مىدهد همهء دارايى وى را چنان كه پيش از اين ياد كرده‌ام به مصادره مىگيرد .\r\nاما پادشاه از داشتن اين همه قصر سودى برنمىگيرد ، زيرا اين كاخها غالبا به اقامتگاه سفيران و فرستادگان خارجى اختصاص مىيابد . بدين صورت كه وقتى يكى از آنان وارد پايتخت مىشود كسى كه به راهنمايى وى مأمور است و مهماندارباشى خوانده مىشود همهء كاخهاى خالى شاه را به دبير يا منشى سفير نشان مىدهد تا يكى از آنها را براى اقامت وى انتخاب كند .\r\nوقتى از شاه درخواست كردم يكى از كاخهايش را در اختيار من بگذارد و او پذيرفت ، ناظر انتخاب آن را به خودم واگذار كرد . گفت تو كه بيش از پنج يا شش خدمتگر ندارى ، اين قصرهاى وسيع به چه كارت مىآيد .\r\nحقيقت اينست كه داشتن اين كاخها بارى سنگين بر دوش شاه است . به سخن ديگر دردسر و زيانش بيشتر از سودش مىباشد ، زيرا غالبا خالى مىمانند و مراقبت و تعمير و ترميم كردنشان بىخرج و بىزحمت نيست ، و اگر تعميرشان به تأخير افتد ويران مىشوند .\r\nمحمد على بيگ صدر اعظم شاه عباس ثانى بر اين انديشه بود كه همهء كاخهاى زائد شاه را بفروشد اما چندان كه جستجو كرد خريدارى نيافت . زيرا چنان‌كه در فصول پيش به مناسبت آورده‌ام ايرانيان سكونت در عماراتى را كه صاحبان آنها درگذشته‌اند بدشگون و بديمن مىشمارند و بر اين اعتقادند هر كس كه مىميرد خانه‌اش نيز بايد متروك و دربسته بماند . از اين‌رو هيچ‌كس رضا نمىشود در كاخهاى كسانى كه به فرمان شاه كشته شده‌اند منزل گزيند . مبادا وى به چنان سرنوشت شوم يا نظاير آن گرفتار آيد .\r\n\r\n","description":"","footnote":"","page_name":" 1465 ","page_number":161},
  {"content":"\r\n\r\nپادشاه از همين راه مصادره و تصرف عدوانى عدهء زيادى از كاروانسراها و بازارچه‌ها را در اصفهان به تملك خويش درآورده ، چنان‌كه در آخرين بارى كه من در اصفهان اقامت داشتم شمار كاروانسراها و بازارچه‌هايى كه مصادره كرده بود از دويست و چهل و يك باب در مىگذشت .\r\nپس از كاروانسراى لله بيگ بازارى است كه كاروانسرايى به همان بزرگى در آن است . اين بازارچه و كاروانسرا هر دو انارفروشان ناميده مىشود . زيرا در هر سال مدّت نه ماه مقدار زيادى از نقاط مختلف كشور انار براى فروختن به اين كاروانسرا مىآورند . انارها را به منظور حمل در قشرى از پنبه مىپيچند و در صندوقهايى كه چهارپا بلندى و دو پا پهنا دارد مىچينند . انار يكى از ميوه‌هاى خوب ايران است و همتاى انارهاى ايران در هيچ يك از كشورهاى اروپا وجود ندارد . زيرا انارهاى ما نه به بزرگى انارهاى محصول ايران است ، و نه لطافت و طعم خوش آنها را دارد . دانه‌هاى درشت انارهاى ايران چندان خوش رنگ است كه در آينهء خيال نمىتوان رنگ سرخى درخشان‌تر و ديده نوازتر و دلپذيرتر از آن تصور كرد . هستهء دانه‌هاى درشت اين انارها چندان ريز و لطيف است كه در دهان محسوس نيست .\r\nدر طرف چپ بازارچه ، در راهى كه به سوى ميدان برج شاخ كه بعدا به شرح آن مىپردازم ، مىرود ، مدرسهء جدّه واقع است . اين مدرسه كه هشتاد سال پيش ساخته شده به نام بانى آن جدّه زن شاه صفى خوانده مىشود . پس از آن در بازار درازى كه ساروتقى صدر اعظم خواجه‌اى كه سرگذشتش را در يكى از فصول پيش به تفصيل آورده‌ام ساخته است كاروانسرايى در يك سو ، و گرمابه‌اى در سوى ديگر مشاهده مىشود كه اين هر دو نيز از بناهاى ساروتقى است . اين كاروانسرا از همهء كاروانسراهايى كه شرحشان را نوشته‌ام بزرگ‌تر اما ناتمام است . زيرا پيش از آن‌كه ساختمانش پايان يابد بانى آن كشته شد . اكنون طبقهء زيرين كامل است كه زيبا و مسكون مىباشد . در آخر اين بازارچه و بيرون آن اصطبل كوچك اسبان است و طويلهء خاصه نام دارد ، و از آن جهت بدين نام خوانده مىشود تا از اصطبل بزرگى كه در محوطهء كاخ شاه است متمايز باشد .\r\nمجموع عمارات و بناهاى مهمى كه در جانب دروازهء حسن آباد ، در امتداد باختر\r\n\r\n","description":"","footnote":"","page_name":" 1466 ","page_number":162},
  {"content":"\r\n\r\nبه خاور واقع است گفته آمد ، و اكنون نوبت آنست بناهاى مهم و قابل ذكرى كه در همين سو از مغرب به شمال ساخته شده به شرح آيد . نخستين آنها عمارت ميرزا اشرف نامورترين پزشكان ايران است . از آن پس جايى كه كوچه مىپيچد بر سر انحنايش دو كوچهء طولانيست كه كوچهء طرف چپ به قلعهء طبرك منتهى مىشود ، و كوچهء طرف راست پس از راهى نسبتا دراز به ميدان شاه مىرسد ؛ و مسافتى جلوتر دو كاخ است كه يكى متعلق به ديلانجى باشى  Dilandiy Bachy  يكى از اعاظم رجال كشور است كه مسجد زيبايى نيز در كنارش ساخته شده است ؛ و كاخ ديگر متعلّق به شاه مىباشد . و من شاهد بودم كه در سال 1664 شاهزاده خانم هندى پيرى به نام صاحب كوچك در اين كاخ اقامت داشت . صاحب عنوان مهمى است كه در هند افراد اصيل و منسوب به خاندانهاى مهم را اعم از اين‌كه زن يا مرد باشند بدان مىنامند . اين شاهزاده خواهر آخرين پادشاه دكن بود . سال پيش كه سلطنتش پس از غلبهء مغول كبير به‌سرآمد ، صاحب كوچك در سال 1663 از راه دريا عازم زيارت مكّه شد اما ميان راه اسير يكى از دزدان دريايى هلندى شد ، و همهء داراييش به غارت رفت . پس از آنكه رهايى رفت چون فصل عبور از درياى احمر سپرى شده بود تصميم كرد از راه خشكى به سفر خود ادامه دهد . وقتى به ايران رسيد شاه عباس ثانى مانع سفر كردن وى شد . اما پس از اين‌كه شاه عباس درگذشت و پسرش « 1 » جانشين وى شد ، صاحب كوچك با تقديم هداياى كرامند به شاه نو اجازه سفر كردن گرفت ، و در سال 1668 به زيارت خانهء خدا رفت .\r\nطرف چپ كاخ ديلانجى باشى راه درازى ادامه دارد كه از دو طرفش كوچه‌هاى زيبا و خوش منظرى جدا مىشود ، و بازارچه‌هاى متعددى آنها را قطع مىكند . در آن نزديكى كاروانسراى قورچى باشى واقع است . قورچيان قديم‌ترين سپاهيان ايرانند . از آن پس كاخ چاووش خان است . اين شخصيّت سابقا آقاسى يعنى سردار غلامان بوده ، و دودمان وى از جمله طوايف معتبر ايران و همرديف ينىچريهاى عثمانى بوده‌اند .\r\nاين هر دو راه به ميدان شاه مىرسد ، و در امتداد آن كوچهء زيبايى است به نام كوچهء گدا على بيگ كه سابقا مستوفى ديوان محاسبات بوده است . خانهء وى ميان كوچه جاى دارد ، و كاخ رستم حاكم يكى از ايالات وصل به آنست . اين شخصيت يك مسجد و يك گرمابه نيز در جوار كاخ خود ساخته است .\r\n\r\n\r\n","description":"","footnote":"\r\n( 1 ) - شاه سليمان پسر و جانشين شاه عباس دوم روز سوم ربيع الثانى 1077 هجرى قمرى برابر 1045 خورشيدى بر اريكهء سلطنت برآمد و تا سال 1106 هجرى قمرى پادشاهى كرد .\r\n","page_name":" 1467 ","page_number":163},
  {"content":"\r\n\r\nاز آن‌جا كه بگذريم به بازارى مىرسيم كه خانهء بسيار بزرگى در آخر آنست . اين خانه را ميرزا معين يكى از بازرگانان ثروتمند هندى ساخته ، و مسجدى نيز نزديك آنست . در صحن اين مسجد درختى كهن سال مىباشد كه مورد احترام دينداران است ، و پرهيزگاران و مؤمنان در زير آن با خلوص نيت و اعتقاد صافى به عبادت مىپردازند ، و بيشتر از آنچه در مسجد نماز مىگزارند در آن‌جا نماز مىخوانند . مسلمانان بر اين باورند كه بقاى درختان كهن حاصل توجه و بركت نظر امامان و مقدسان به آنهاست ؛ و بسى از آنان بسيار سال در سايهء اين درختان به عبادت پرداخته‌اند . مسجد موصوف نزديك چهار راهى است كه در طرف راست آن خانه‌اى به نام دوازده تومان واقع است . اين مبلغ معادل پنجاه لويى طلا مىباشد ، و هر تومان برابر پانزده اكوست .\r\nدوازده تومان نام زن روسپى زيبا و معروفى بوده كه چون از هر كس كه اول بار با وى همبستر مىشده دوازده تومان مىگرفته به اين نام مشهور شده است . در سال 1666 در نخستين سفرم به ايران اين روسپى هوس‌آفرين نوشين لب هم از نظر زيبايى خيره كننده‌اش و هم از جهت دارايى بسيارى كه اندوخته بود شهرت بسيار داشت . خانه‌اش گرچه بزرگ نيست گوهرى را مانند است .\r\nاين خانه مشتمل بر يك اتاق بزرگ ، دو تالار ، سه كلاه فرنگى و چند صندوقخانه است . طرز ساختمان هر يك اينها متفاوت مىباشد . يكى چهار گوشه ، يكى به شكل مثلث ، ديگرى به صورت چليپا ، و آن ديگر شش گوشه است . آسمانه هر يك نيز به طرزى جداگانه ساخته و آراسته شده است . سراسر ديوارهاى همه اتاقها و تالارها از نقوش عاشقانه و هوس‌انگيزى از زر و لاجورد آذين يافته است . آگاهى دقيق و صحيح من دربارهء جزئيات اين خانه از آنست كه در سالهاى 1675 و 1676 با اجازهء مخصوص شاه در آن سكونت داشته‌ام .\r\nزيرا مسيحيان بدون اجازهء شاه حقّ اقامت داخل شهر را ندارند ، و منحصرا بايد در محلتى بيرون پايتخت ، در آن سوى رود سكونت اختيار كنند . چه اختلاط و مصاحبت و معاشرت آنان با مسلمانان غالبا دشواريها و بىنظميها پديد مىآورد . اگر يك مرد مسيحى با زن مسلمانى گرفتار شود يا بايد به اسلام بگرود و يا كشته شود .\r\nپيش از اين زمان مردان مسلمان براى آشاميدن شراب به خانهء مسيحيان مىرفتند .\r\nچون اين عمل گاهى موجب خونريزى مىشد ، همهء مسيحيان به حومهء شهر برده شدند . اما نمايندگان شركتهاى بازرگانى اروپايى و مبلّغان مذهبى آنان از شمول اين قانون مستثنى مىباشند . زيرا افراد اين دو دسته از حمايت مستقيم شاه برخوردارند .\r\n\r\n","description":"","footnote":"","page_name":" 1468 ","page_number":164},
  {"content":"\r\n\r\nشوقى كه به آموختن زبان فارسى داشتم وادارم كرد در شهر دو بار با كاپوسنها  Capucin  و دو دفعه با كارمليان  Carme  همخانه شوم ، اما چون بيم كردم مبادا حضور من در خانهء آنان از آن جهت كه با افراد مختلف همصحبت بودم مايهء ناراحتى و دردسرشان شود در سال 1675 از شاه تقاضا كردم اجازه فرمايد ساكن پايتخت باشم ، و معظم له به حاكم شهر دستور فرمود در محلى كه مورد پسند خودم باشد به من كه عنوان بازرگان خاص شاه دارم ، خانه‌اى واگذار كند . حاكم و قاضيان كه همواره با من محشور و مأنوس بودند فرمان بردند ، و من خانهء دوازده تومان را براى سكونت خويش برگزيدم . از آن‌كه هم به كاخ شاه و به ميدان شاه ، و هم به محلّ اقامت نمايندگان شركتهاى تجارى انگليسيان و هلنديان ، و خانه‌هاى هيأتهاى مبلغان كاپوسنها و كرمليان نزديك بود . چنان‌كه گفتم اين خانه كاملا پسند و دلخواهم بود و بزرگان و جاه‌مندانى كه به ديدارم مىآمدند اغلب با دريغ و افسوس مىگفتند : آه ، اگر تو نيز مانند ما روزگارانى كه پنج دختر جوان و تازه روى كه تن و برشان از برگ گل گرو مىبرد ، و خانم رئيسشان از آنان زيباتر و دلجوتر بود ، در اين خانه افسانه‌سان و رؤياآفرين مىديدى ، هر آينه لذّت آن را هرگز از ياد نمىبردى .\r\nدر خانهء موصوف با صفحات ستبر آهن پوشيده شده بود . زيرا در آن روزگاران كه اين خانه همچنان كاخ عشرت‌جويى و خوشگذرانى بود چند تن از اعيان‌زادگان بر آن شده بودند به زور در آن درآيند ، و چون به مراد نرسيده بودند پشته‌اى هيزم پشت درآورده بودند تا آن را بسوزانند ؛ و خانم رئيس به منظور پيش‌گيرى از وقوع چنين حادثه سراسر در را با صفحات ضخيم آهن پوشانده بود ؛ و برخى برآنند اين كار از آن كرده بود تا ميعادگاه عشاق بدين نشان از خانه‌هاى ديگر شناخته شود .\r\nاين زن زيبا كه در فسونگرى و دلبرى يگانه و بىهمتا بود پس از اين‌كه مال بسيار اندوخت توبه كرد ، رو به خدا آورد ؛ از آن پس تسليم هيچ كس نشد و تنش را به هيچ كس نسپرد . براى زيارت خانهء خدا به مكه رفت ، و پس از بازگشتن دختركان زيبايى را كه در خانهء وى و به افسون او تن به خودفروشى داده بودند نزد خود آورد ؛ زيرا در مذهب اسلام زناكارى و گرچه مايهء هتك شرف و حرمت است گناه به شمار نمىآيد « 1 » .\r\nبا اين‌كه اين زن هوسبار جوانى را پشت سر نهاده بود ، و طراوت و زيبايى خيره كننده‌اش كاسته شده بود همچنان آب و رنگى دلفريب ، و دلباختگانى شيدا و شوريده -\r\n\r\n\r\n","description":"","footnote":"\r\n( 1 ) اين نيز يكى از اشتباهات بزرگ شاردن و نشان بيهوده گوييهاى اوست .\r\n","page_name":" 1469 ","page_number":165},
  {"content":"\r\n\r\nسر داشت . روزى چند تن از اشراف زادگان هوسران كه هيچ عاملى نمىتوانست مانع كامجوييهاى آنان شود ناگاه به خانهء وى درآمدند و خواستند به جبر با او درآميزند . او آنان را كه به قصد تجاوز كردنش پيش آمده بودند مجروح كرد ، آنان نيز وى را كشتند .\r\nوصل به اين خانه ، خانهء ديگرى است كه ظاهرا براى چنين كارها آراسته و مهيا شده است . به ياد دارم زمانى كه در خانه‌اى كه شرحش را نوشتم مسكن داشتم خانم رئيس همسايه درگذشت . كنيزانش كه همه جوان و گرجى و خوبروى و خوش اندام و تمام خلقت بودند ، مراسم تعزيت و سوكوارى خانم خود را برپا داشتند . شب و روز زارى مىكردند و چنان مىخروشيدند كه فريادشان به آسمان مىرسيد . با مشت به سر و روى خويش مىكوبيدند ، جامه بر تن مىدريدند ، از سوز دل مىگريستند و مىگفتند : آنا  Ana  كجا رفتى ؟ چرا ما را رها كردى ؟ چه گناه كرده بوديم ؟ اگر بازگردى ما عاقل‌تر ، سر به راه‌تر ، و فرمانبردارتر از گذشته خواهيم بود ؛ و از اين سخنان جان سوز بسيار بر زبان مىآوردند . دو روز بعد كه كالبد بىجان وى را به خاك سپردند .\r\nپنداشتم كه سوگوارى و ناله و زارىشان پايان مىيابد ، امّا گمانم به خطا بود و هشت روز همچنان ناله و شيونشان به آسمان برمىشد . بر آن شدم اين ماتم‌زدگان را به چشم خود ببينم . بام خانهء من بر خانهء آنان مسلّط بود . روزى به هنگام غروب آفتاب خود را به بالاى ديوار حدّ فاصل كشاندم و از آن‌جا به خانه‌شان نگريستم . سه دختر زيباى جوان ديدم كه بدنشان از جلو تا كمر برهنه بود . موهاى سرشان آشفته و پريشان بود ، و روى زمين نشسته بودند . اشك مىريختند و بسان دلشدگان و جن‌زدگان بىخويشتن شده بودند . سوگوارى و گريه و زارىشان همچنان بيست و يك روز ادامه داشت . از آن پس هر يك آنان به سويى رفت از آن‌كه بنا به وصيّت آنا از آن زمان آزاد شده بودند . پاىبندى مردم مشرق زمين به رسوم و آداب چنان بر روح ايشان اثر مىنهد كه آنان را به چنين كارها مىانگيزد .\r\nدر فاصلهء صد و پنجاه قدمى اين دو خانه ، قصر سليمان خان ، و متصل بدان عمارت كمپانى هلندى است كه آن نيز بنايى عالى ، مشتمل بر باغى بزرگ ، چند كلاه فرنگى ، چند حوض و جويهاى آب جارى است ، و بر سردر آن‌كه بزرگ و بلند است علامت شركت جا دارد . اين عمارت سابقا متعلق به ميرزا على بيگ بوده است . وقتى شاه عباس به سببى بر او خشم گرفت ، و وى را به دست خويش كشت\r\n\r\n","description":"","footnote":"","page_name":" 1470 ","page_number":166},
  {"content":"\r\n\r\nو همهء داراييش را مصادره كرد اين خانه را به اختيار كمپانى هلندى نهاد . در آن هنگام نمايندهء شركت هلندى در اصفهان هوبرت ويسنيك  HubertVisnic  بود .\r\nوى سخت به خريدن اين خانه مايل بود ، اما راه به جايى نمىبرد ، و براى رسيدن به هدف خود وسيله‌اى نمىشناخت . شاه عباس بزرگ نسبت به خارجيان مردانه‌رو و مهربان بود ، و آنان را ميهمانان گرامى خويش مىشمرد . پس از مرگ شاه عباس كبير ويسنيك ، آقا يوسف يكى از خواجه‌هاى دربار را تشويق كرد كه از شاه نو تقاضا كند اين خانه را به وى ببخشد و نيز اجازهء فروش آن را به كمپانى هلندى بدهد .\r\nپادشاه خواهش وى را پذيرفت ، و آقا يوسف خواجه خانه را به ويسينك فروخت .\r\nنمايندهء شركت هلندى سالى چند اجازهء خانه را از شركت مىگرفت ، اما چندان به عيش و عشرت پرداخت كه از رسيدگى به امور شركت غافل ماند . مديران شركت براى بازرسى به امور نمايندگى خود در اصفهان مأمورى فرستادند . ويسنيك از اين موضوع باخبر شد ، به بغداد گريخت و در آن‌جا به دست دزدان كشته شد . بازرس شركت وقتى به اصفهان رسيد ميان اسناد ديگر قبالهء ملكيّت خانه را پيدا كرد .\r\nهنگامى كه خواجه آقا يوسف خانه را به ويسنيك فروخت وسعتش دو برابر مساحت كنونى بود . طىّ چند سال بعد جانشينانش نصف آن را به شيخ الاسلام برادر محمد مهدى صدر اعظم فروختند ، و اكنون از كار خود سخت پشيمانند ، زيرا در زمان حال هم قيمتش دو برابر شده ، و هم ساختمان و باغ متصل به آن بر اثر جدا شدن قسمتى از عمارت و زمين سخت بدنما گرديده است .\r\nمدرسهء صفويه پشت اين كاخ است . اين مدرسه در مدخل بدنام‌ترين و ننگين‌ترين محلات پايتخت واقع است در اين سه كوچه ، و هفت كاروانسراى بزرگ آن ، زنان روسپى سكونت دارند ، از اين‌رو اين كاروانسراها را كاروانسراى برهنگان مىنامند . به طور كلى به زنان خودفروش برهنه مىگويند . سراسر اين محلّه جايگاه سكونت كثيف‌ترين و فاسدترين روسپيان است ، و كسانى كه به صيانت آبروى خود پاىبندند هرگز از كوچه‌هاى اين كوى نمىگذرند . چون زنان خودفروش آنان را به خويش مىخوانند ، و اگر دعوتشان را نپذيرند در معرض شوخيهاى زننده و آزار دهنده قرار مىگيرند .\r\nدر اصفهان دوازده هزار زن روسپى ماليات مىدهند ، و رسما و آشكارا\r\n\r\n","description":"","footnote":"","page_name":" 1471 ","page_number":167},
  {"content":"\r\n\r\nخودفروشى مىكنند . جز اين فواحش تيره‌بخت ، گروهى نيز نام خود را در دفاتر مالياتى ثبت نكرده‌اند تا خويش را خصوصى بنمايند . روسپيان اصفهان هر سال هشت هزار تومان ماليات مىدهند ، و اين مبلغ معادل سيصد و شصت هزار ليور مىباشد .\r\nبيرون اين كوى كثيف و بدنام گنبد بلند و زيباى مسجد ملا فتح الله است كه آن را مسجد صدر يا مجتهد اعظم نيز مىگويند . زيرا بزرگ‌ترين مجتهدان دورهء پادشاهى شاه صفى در كاخى كاملا متصل به اين مسجد سكونت داشته است .\r\nقصر موصوف از جمله بزرگ‌ترين و زيباترين كاخهاى اصفهان مىباشد كه آن را امامقلى خان بزرگ‌ترين شخصيت ايران در قرون اخير ساخته است . امامقلى خان ساليان بسيار حكمران فارس و مناطق مجاور آن تا حدود سند ، و سپهسالار كلّ ايران بوده است ، و من شاهد سكونت صدر اعظم و برادرش شيخ الاسلام بزرگ‌ترين قضات بوده‌ام .\r\nبراى مشاهدهء بناهاى قسمت غربى بايد به چهار راه ميرزا معين بازگرديم .\r\nنخست به بازار تفته خان كه پسر سركلانتر پايتخت در زمان شاه عباس بزرگ بوده است ، مىرسيم . در آن روزگاران هر يك از بزرگان را شوق سواركارى و انديشه‌هاى خوش ديگر در سر بود ، و سركلانتر نيز از جملهء اين كسان بود و پخته‌خان و سوخته خان و تفته خان پسرانش بودند . در اواخر بازار تفته خان خانه‌هاى بزرگى است كه برخى از آنها بدين شرح است : خانه ميرزا معصوم پسر صدر اعظم زمان شاه عباس دوم ، خانه چلپى استامبولى يكى از بازرگانان معتبر عثمانى ، سراى زيندارباشى مباشر كلّ تجهيزات مربوط به اسبها ، و خانهء لرها كه به نام يكى از قبايل ساكن در مغرب پارتيد « 1 » مىباشد . كاروانسراى امير بيگ ميان اين خانه‌ها و نزديك قلعه مىباشد . در سمت چپ و مسافتى دور از آن گورستان كهنه‌ايست كه در يك گوشهء آن نارون خميده و كهن‌سالى وجود دارد كه خلقى برآنند قبر سلجوق پادشاه قديم ايران زير آن بوده است . به اعتقاد ايرانيان پروردگار بزرگ طىّ قرنها اين نارون را از آن همچنان زنده و سرسبز نگهداشته تا گور اين پادشاه خوب را\r\n\r\n\r\n","description":"","footnote":"\r\n( 1 ) - پارت قديم در شمال شرقى ايران بوده و ظاهرا اشارهء شاردن در اين‌جا سرزمينى است كه در آن زمان عراق عجم نام داشته است .\r\n","page_name":" 1472 ","page_number":168},
  {"content":"\r\n\r\nهمچنان در پناه خود بگيرد . در مسافتى جلوتر عمارت اسماعيل بيگ ، و خانهء عزب - باشى رئيس غلامان غير متأهل پادشاه است . كلمهء غلام به جوانانى اطلاق مىشود كه يا به شاه تقديم كرده‌اند يا فرزندان غلامانى هستند كه به خرج دولت نگهدارى مىشوند ، و از آغاز طفوليت حقوق مىگيرند .\r\nمسافتى جلوتر بازار توپچى باشى ، و پيوسته به آن بازار محمد امين است ، و سى قدم آن طرف‌تر خانهء كاپوسنهاست كه هم نسبتا وسيع است و هم باغى بزرگ دارد . اين عمارت مشرف بر گورستانى است كه شخصيتى به نام شيخ سلطان در آن آرميده است ، و گورش از سنگ است . خانه‌اى كه كاپوسنها در آن اقامت دارند بر خلاف عمارت مسكونى كارمها  Carme  و اگوستن ها  Augustin  از بناهاى سلطنتى نيست ، بلكه خود زمين آن را خريده‌اند و ساخته‌اند .\r\nكاپوسنها قريب هشتاد سال پيش در اوايل سلطنت شاه صفى اول بنا به توصيهء پادشاه فرانسه ، زمان صدارت ريشليو  Richelieu  به ايران آمده‌اند . پرژزف كاپوسن معروف اين سفارشنامه را به نام جمعيت كاپوسنها به دست آورد ، و هم او هزينهء ساختمان يك بناى عالى را از افراد جمعيت گرفت . پادشاه ايران به كاپوسنهايى كه به ايران آمده بودند عمارتى بخشيد ، اما آنان مصلحت آن ديدند متناسب با نيازمنديهاى خويش عمارتى كه كليسا و جايگاههاى لازم داشته باشد بنا نهند .\r\nدر فاصله‌اى از عمارت كاپوسنها به سوى جنوب چند بازارچهء كوچك و چندين خانه متعلق به توانگران ديده مىشود ، و نزديك آنها كارگاههاى سفالگران است كه به خندق قلعه و كشتزارها منتهى مىگردد .\r\nاما راهى كه رو به شمال مىرود به مدرسهء آقا كافور مىرسد . اين خواجه كه نگهبان جواهرات و خزائن پادشاه بود مردى كريه منظر ، مهيب ديدار و بد زبان بود . صدايى بس گوشخراش داشت . گفتارش را با دشنام و ناسزا آغاز مىكرد . و با مسيحيان سرد مهر و پرخاشگر بود . نخستين بارى كه براى انجام دادن كارى با او ديدار كردم در دومين سفرم به اصفهان بود . چون نمىدانست كه زبان فارسى مىدانم بنا به عادت به ناسزا گفتن پرداخت . اما من چون به چنين برخوردها آشنا نبودم و عادت نكرده بودم به زبان فارسى فصيح و بليغ به او گفتم : آقا ، اگر با من بدزبانى كنى از شاه درخواست مىكنم كه بعد از اين هرگز مرا پيش شما نفرستد .\r\nبه شنيدن سخنان من در عجب شد و گفت : آه ، شما به اين روانى به زبان\r\n\r\n","description":"","footnote":"","page_name":" 1473 ","page_number":169},
  {"content":"\r\n\r\nفارسى صحبت مىكنيد . خوش آمديد . گرچه از آن روز بعد اگر اتفاقا وى را مىديدم همواره گفتار و رفتارش نرم و مؤدبانه بود ، ولى بارها ناظر و شاهد بودم كه به جزيى بهانه با بزرگان و جاه‌مندان و درباريان به تلخ‌گويى و خشونت مىپرداخت . با اين همه چون وى هوشمند و زيرك و وفادار بود شاه عباس دوم به او اعتماد تمام داشت . خواجه‌ها اصولا در دربار ايران داراى احترام و اعتبار زياد مىباشند . شاه به ويژه آنان را گرامى مىدارد چون اجازه دارند با وى به حرم بروند .\r\nحتى گاه در مواردى شاه با آنان مشورت مىكند و نظرشان را مىپذيرد .\r\nآنچه در آن طرف مدرسه جالب و در خور توجه مىباشد عمارت يوزباشى است كه فرمانده صد نفر مىباشد كه آنان را تاغلو مىنامند كه به معنى كوه‌نشين است ، و از اين جهت كه دلير و شجاعند بدين نام موسوم شده‌اند . آن‌سوتر خانهء ميرزا رضى ناظر اصفهانى و بعد از آن عمارت آقا شريف استيفاحى است كه به بازارى كه در آن بيمارستان مخروبه ايست منتهى مىشود ، سپس دو دالان سرپوشيده واقع است و روبه‌روى آن خانه‌ايست كه اروپاييان به سخره آن را خليفه‌گرى مىنامند زيرا در زمانهاى گذشته اين ساختمان از آن كشيشى به نام آقاى برنار  Bernard  از كارمهاى فرانسوى از مردم بين النهرين بود .\r\nو مدّتى در آن سكونت داشت . پس از آن مدتى در اصفهان ماند ؛ چون در كارهاى مورد نظرش پيشرفتى حاصل نشد ، و توفيق نيافت خانه ، كتابخانه ، ظروف نقره ، لوازم تجمّلى خويش را به‌جا نهاد و به فرانسه بازگشت . پس از مدتى همهء آنها را به زرگرى فروخت ، و زرگر نيز در سال 1669 آنها را وسيلهء هلنديان به فروش رساند . هلنديان خانهء موصوف را به پنج هزار فرانك و ظرفهاى نقره را به دو هزار فرانك فروختند ، و بقيهء وسائل را به اروپا حمل كردند اما بسيارى از آنها از ميان رفت .\r\nآنچه را كه پس از خانهء دوازده تومانى شرح مىكنم در محلتى است كه آن را كوى كران يعنى ناشنوايان مىنامند ، و نزديك‌ترين آنها احمد آباد است كه سابقا باغ توت ناميده مىشده . زيرا چند باغ داشته كه همهء درختانش توت بوده است . كوچهء پاچنار ، گرمابهء خواجه سيف الدين ، حمام ميرزا روح الله ، يك مسجد كوچك بدون گنبد ، يك مدرسهء كوچك به نام نظام الملك ، همه در اين محلت است . مدرسهء موصوف از بناهاى صدر اعظم پادشاه [ سلطان ملكشاه سلجوقى 
  ] است\r\n\r\n","description":"","footnote":"","page_name":" 1474 ","page_number":170},
  {"content":"\r\n\r\nكه جسدش در همين مدرسه به خاك سپرده شده است . جوى آب بزرگى نيز در اين مدرسه جارى است . در جوار اين مدرسه خانهء حكيم محمد يكى از شخصيتهاى معتبر است كه بازارچه و گرمابه و كاروانسرايى نيز به نام او در آن‌جاست .\r\nهمچنين مسجد زيباى تازه بنايى وجود دارد كه زمانى كه من در اصفهان اقامت داشتم ميرزا كاظم پزشك و ستاره‌گر دربار شاه بر روى خرابه‌هاى مسجد كهنه مسجدى ساخت و نام همان مسجد كهنه و ويران شده را كه مسجد خواجه سيف الدين بود بر آن نهاد . هنوز من در اصفهان بودم كه ميرزا كاظم پزشك و ستاره‌شناس رئيس گمركات شد ، و از آن پس نيز به مشاغل مختلفى گمارده شد ؛ و من بدين نكته وقوف يافتم كه ايرانيان هرگونه كارى را تعهد مىكنند ، و از شغلى به شغل ديگر مىپردازند ، بىآن‌كه ميان آن مشاغل كوچك‌ترين تناسب و رابطه در ميان باشد .\r\nبعد از آن راه به محلّه يزد مىپيوندد و مهم‌ترين عمارات اين كوى كاخ داماد خليفه سلطان صدر اعظم ، خانه حكيم عبد الله ، مسجد هلاكوخان ، و آرامگاه امامزاده اسماعيل است ، و در آن درخت چنار كهن سال و بزرگى است كه مردم به آن ميخ زياد زده‌اند و قفل و كهنهء بسيار به آن بسته‌اند ، و درويشان كه حرفه‌شان گدايى است همانند راهبان كليساهاى لاتن كه در معابد كيش ترسايان براى گرفتن صدقه گرد مىآيند ، دور آن درخت جمع مىشوند ، دعا مىكنند ، و جامهء كهنه و صدقه مىطلبند .\r\nاين محله به كوچه ميبديان راه دارد . خانهء جانى خان قورچى باشى سردستهء توطئه‌گرانى كه ساروتقى را كشتند و من شرح آن را در فصول پيش آورده‌ام ، در اين كوچه است ؛ و قصر تهمورث خان آخرين پادشاه گرجستان در كوچه‌اى نزديك همين كوچه واقع است . من شرح حال اين پادشاه تيره بخت را ضمن نخستين مجلّد سياحتنامه‌ام كه عنوانش سفر از پاريس به اصفهان است ، آورده‌ام و نوشته‌ام اين پادشاه سيه ستارهء رنج‌مند از سر ناچارى پسرانش را به گروگان نزد شاه عباس فرستاد و پادشاه كه با پدرشان سخت بر سر خشم و كين بود آنان را خصى و ناچار به قبول دين اسلام كرد ؛ و من در سال 1667 دو نفر آنان را كه سخت پير و ناتوان شده بودند ، ديدار كردم . اينان چنان به دين اسلام اعتقاد راسخ يافته بودند كه با اينكه خود قبلا مسيحى بودند تماس با ترسايان را گناه مىشمردند ، و اين\r\n\r\n","description":"","footnote":"","page_name":" 1475 ","page_number":171},
  {"content":"\r\n\r\nبراى كلّيهء كسانى كه در هر جا تغيير مذهب مىدهند امرى طبيعى است .\r\nاز آن‌جا رو به ميدان شاه خانهء مشعلدار باشى است كه داراى شغلى مهم است ، و حمام و كاروانسرايى به همين نام در كنارش مىباشد . شاه عباس ثانى اين عمارت را براى اقامت ژان كونس  JeanCunais  نمايندهء كمپانى هلند كه در سال 1652 به ايران آمده بود اختصاص داد .\r\nپس از آن كاخ ميرزا سعيد نايينى است كه يكى از بزرگ‌ترين و زيباترين عمارات اصفهان مىباشد . سپس حمام شيخ الاسلام ، و كمى جلوتر قصر محرّم پيشخدمت خاص و معتمد شاه صفى است كه هم بنايى باشكوه مىباشد ، و هم خوب نگهدارى شده است . در جانب راست آن مسجد بزرگ و خوش منظر مقصود بيگ مىباشد كه بر روى خرابه‌هاى يك مسجد بسيار قديمى ساخته شده .\r\nدر آن مسجد كهنه مزارى بوده كه طبق رسوم قديم مورد احترام بوده و در مسجد جديد مقصود بيگ نيز آن را كه معلوم نيست چه كسى به خاك خفته است ، به‌جا نهاده‌اند . نزديك آن خانقاهى است كه درويشان در آن جمع مىشوند و همچنان‌كه راهبان و زائران كليساى رم در عبادتگاه خود گرد مىآيند اينان بر اين اعتقادند كه ترك دنيا خود عبادت است ؛ از اين‌رو به دنيا پشت كرده‌اند ، و به طيب خاطر فقر و بىنيازى را برگزيده‌اند .\r\nگفتنى است كه محرّم خواجه ، نزديك كاخ خود يك مدرسه و يك كاروانسرا ساخته كه هر دو به نام وى معروف است ، و درآمد كاروانسرا به هزينهء طلاب مدرسه اختصاص دارد .\r\nچون در مشرق زمين مالكيت مخصوصا دربارهء درباريان و جاه‌مندان ، محترم و معتبر شمرده نمىشود و شاه به اندك بهانه همهء دارايى آنان را مصادره مىكند ، و گاه خودشان را نيز مىكشد براى مقابله با اين پيشامدها قسمت بيشتر دارايى خود را صرف ساختن بازارچه ، حمام ، كاروانسرا مىكنند ، و درآمد آنها را وقف نگهدارى و آبادانى مساجد و مدارس مىنمايند . اما تأثير اين تدبيرها پردوام نيست ، زيرا چه بسيار ، دير يا زود اين حمامها و كاروانسراها يا بازارچه‌ها بر اثر مرور زمان ويران مىشوند و بىفايده مىمانند ، و متعاقب آن مدرسه و مسجد نيز متروك ، و طالبان علم براى توفيق يافتن در ادامهء تحصيل بايد به جستجوى بنياد ديگرى برآيند و حاميان مسجد نيز براى تعمير و ترميم آن منابع درآمد تازه‌اى بيابند .\r\n\r\n","description":"","footnote":"","page_name":" 1476 ","page_number":172},
  {"content":"\r\n\r\nاز اين جا رو به سوى ميدان شاه ، راه نخست به يك كاروانسرا موسوم به بابا كمپانيون  Pere Compagnan  ، و از آن پس به كاخ صفى ميرزا مىرسد كه ميدانى جلو آن است . ميان سه پسر شاه عباس بزرگ او از همهء بزرگ‌تر و وليعهد بود ؛ ولى چون پادشاه به وى بدگمان و خشمگين گشت او را كشت . ديرى نگذشت از كردهء خود چنان پشيمان شد كه غم آن تا پايان عمر بر دلش سخت سنگينى مىكرد ، و جبران را پسر او را كه وى نيز صفى نام داشت وليعهد و جانشين خود كرد ، و براى اين‌كه دو پسر ديگرش با او به مخالفت برنخيزند ، هر دو را نابينا ساخت ، و شاه صفى اول فرزند صفى ميرزاى مقتول است . هنوز هم برخى از فرزندان ذكور و نوه‌هاى دخترى صفى ميرزا در حرم به سر مىبرند كه طبق رسوم مبتنى بر سياست كشوردارى دربار ايران كه نبايد هيچيك از افراد ذكور خاندان سلطنت بينا بمانند جز دو سه نفر نزديك‌ترين جانشينان شاه جملگى را كور مىكنند . به سخن ديگر بنا بر همين رسم شوم و مذموم همهء شاهزادگان ديگر را اعم از اين‌كه از دختر يا پسر پادشاه در وجود آمده باشند تا نسل دوم و گاه سوم از نعمت بينايى محروم مىكنند .\r\nاكنون به شرح محلّت دار البطيخ كه از پرجمعيت‌ترين كويهاى شهر ، و در انتهاى آنست مىپردازم . اين برزن را بدين مناسبت كه ميدان بزرگى به نام ميدان مير ميان آنست كوى مير نيز مىنامند . از كوچه‌اى موسوم به گلخنده وارد محله مىشوند . نخستين چيزى كه به چشم مىآيد برج قديمى و بلندى است كه آن را برج سركه مىنامند ، و نزديك آن قصر حاتم بيگ است كه در زمان سلطنت پادشاه سابق داروغهء شهر اصفهان بود و به همت و كوشش و تدبير خود پايتخت را از وجود اوباشان و شريران پاكيزه ساخت ، و نظم و آرامش را به شهر بازگرداند . از آن پس مسجد ميرزا اسماعيل و گرمابه و گورستانى به همين نام است . سپس به دو گرمابه ديگر مىرسند كه يكى حمّام شاهزاده خانم ، و ديگرى گرمابهء داروغه ناميده مىشود ، و اين گرمابه متصل به مقبرهء بزرگى است كه بىبى بيگم دختر شاه حسن در آن به خاك خفته است . از آن پس مدرسهء جعفريه است كه گرچه قديمى است بسيار خوش منظر و زيبا مىنمايد ، زيرا بسيار جاى آن با كاشيهاى خوش - رنگ و نگار و سنگ مرمر پوشيده شده است . بعد از آن كاخ حسن آشپز است كه در آغاز جوانى آشپزى ساده و تنك مايه بود . سپس مدرسهء دار البطيخ است كه به نام\r\n\r\n","description":"","footnote":"","page_name":" 1477 ","page_number":173},
  {"content":"\r\n\r\nمحله ناميده مىشود ؛ و گرمابه و مدرسهء گلگوئز  Gulguez  - مدرسهء گل يك ذرعى - نزديك آنست . از اين مدرسه از راه كوچهء نو به يخچالهاى احمد آباد مىرسند . اين يخچالها نزديك محلت احمد آباد واقعند ، و به همين جهت اين نام يافته‌اند .\r\nاز يخچالها راهى كه از شمال به باختر ادامه دارد به برابر اقامتگاه مبلغان كارملىها مىگذرد . اين ساختمان بزرگ و مجلل متعلق به شاه است كه براى سكونت در اختيار ايشان نهاده است . زيرا اين هيأت در شمار ميهمانان شاه به حساب مىآيند ، و همهء بيگانگان مهم و صاحب شخصيّت كه به ايران مىآيند اين عنوان مهم را در مىيابند . اين قصر بزرگ سابقا از آن توپچى باشى بود كه شاه عباس بزرگ او و همه خانواده‌اش را در اوايل قرن اخير بدين سبب نابود ساخت و كلّيهء داراييش را ضبط كرد . توپچى باشى مردى سخت متعصب و حسود و بىخويشتن بود ، و همين كه يكى از همسايگانش شب هنگام به رسم ايرانيان كه در فصل گرم تابستان پشت بام مىخوابند ، به بام خانهء خود مىرفت تا بياسايد توپچىباشى به بهانه اين‌كه همسايه به قصد نگاه كردن به اهل حرم او به بام برآمده به خواجه‌هايش كه در هر گوشهء باغش مستقر بودند فرمان مىداد وى را به تير تفنگ فتيله‌اى بكشند . مردم بارها از بيدارگرى توپچى باشى به شاه شكايت بردند ؛ و شاه به وى گفت اگر مىخواهد حرمش از نگاه نامحرمان در امان باشد ، آنان را شبها مانند روزها در اتاق نگاه بدارد . اما توپچى باشى به فرمان شاه اعتنا نكرد ؛ تا اين‌كه يكى از صاحبمنصبان شاه كه از بخت بد ، همسايه اين مرد خودكامه آتشناك بدآرام بود به همين بهانه به تير خواجه‌هاى وى كشته شد . همهء بستگان صاحبمنصب مقتول گردهم فراهم آمدند و شكايت به شاه بردند و گفتند گواهان نيز بردرند ، و شاهدند كه توپچىباشى تا كنون بيست نفر را بدين گونه كشته است . شاه از خيره‌سرى و تجاوز توپچىباشى به جان مردم سخت به خشم آمد و گفت برويد اين سگ و زنان و فرزندان و خدمتگران و همه بستگانش را بكشيد ، چنان‌كه كسى از خانوادهء وى به‌جا نماند . فرمان شاه همان ساعت اجرا شد ، همهء آنان را كشتند . در گوشهء همان باغ حفره‌اى بزرگ كندند ، جسد كشتگان را در آن گودال روى هم ريختند و به خاك انباشتند .\r\nمن از مصادرهء اموال توپچىباشى سخن نمىكنم زيرا بيش از يكى دو بار به مناسبت در فصول گذشته كتاب گفته‌ام هر گنهگارى به فرمان شاه كشته شود\r\n\r\n","description":"","footnote":"","page_name":" 1478 ","page_number":174},
  {"content":"\r\n\r\nداراييش به نفع شاه مصادره مىشود .\r\nمدتى پس از اين واقعه كارمها  Carme  با سمت سفارت از سوى پاپ كلمان هشتم  Clement  وارد اصفهان شدند ، و براى اقامت خود تقاضاى مسكن كردند . پادشاه به آنان اجازه داد عمارتى را به دلخواه خود انتخاب كنند . كارمها خانهء توپچىباشى را برگزيدند . و اين عمارت پس از اين‌كه آن قسمت باغ كه مدفن كشتگان بود وسيلهء ديوارى از آن جدا شد در اختيار آنان قرار گرفت ، و محلّ دفن كشتگان بدين جهت مجزا شد تا به احترام دين اسلام قبر مسلمانان در ملكيت مسيحيان قرار نگيرد .\r\nدر سال 1604 پاپ كلمان هشتم كه مدت فرمانروايى روحانيش سالها دوام يافت و دانا مردى هوشمند و خداجوى بود چند تن از كارمها را با عنوان سفارت به دربار ايران فرستاد ، و اين ترجمهء نامهء اوست كه به شاه عباس كبير نوشته است .\r\nكلمان هشتم ، پاپ ، به شاهنشاه بلند نام و با اقتدار ، شاه عباس ، سلطان ايران ، شهريار مشهور و توانمند ، به عنايت خداى درود بر شما باد .\r\nصفات برجسته و مكارم خجستهء آن شاهنشاه بلندآوازه چنان در سراسر گيتى پيچيده كه با اين‌كه عثمانيها دشمنان مشترك ما و شما همه راه‌ها را سد كرده‌اند ، باز هيچ پادشاه مسيحى نمىتوان يافت كه فضايل حميدهء انسانى و جوانمرديهاى آن اعليحضرت را نشنيده و نشناخته باشد ، و زبان به ستايش و تحسين و آفرين شما باز نكند . بىهيچ گمان اين همه نشان كمال رحمت و عنايت خداى دانا و يگانه است كه به حكمت بالغه‌اش به شما كرامت فرموده است . و از آن ، اعليحضرت را اين مقام عالى مرحمت فرموده تا كشور پهناور شما شكوه و عظمت ديرين را به همت و اقتدار آن شهريار بازيابد .\r\nدورى راه هرگز مانع آن نيست كه ضمن تمجيد از محامد عاليهء شما با شوق و شادمانى بيش از اندازه تهنيتها و شادباشهاى عميق خود را به مناسبت پيروزيهاى عظيم و درخور تحسينى كه بدانها دست يافته‌ايد تقديم كنم . اين فتوحات بزرگ تا گردش زمين و آسمان بجاست نام گرامى شما را پاينده و بر دوام مىدارد ؛ و ما نيز با اغتنام فرصت براى اين‌كه مهر و محبت صادقانه و صميمانهء خود را نسبت به آن شهريار عظيم الشأن بنماييم سه تن از كشيشان فرقه كرملى :\r\n\r\n","description":"","footnote":"","page_name":" 1479 ","page_number":175},
  {"content":"\r\n\r\nپل سيمون  Paul Simon  ، ژان تاده  jean Thadde e  ، پ . ونسان  P . Vincent  را كه هر سه از جمله معتمدان و مقربان ما مىباشند با چند تن از همراهانشان به حضور شما اعزام داشتيم . اينان مأمورند نامه‌هاى ما را به آن شاهنشاه عظيم الشأن تسليم كنند ، و شادمانى عميق و باطنى ما را از اين‌كه آن شهريار عالى قدر با عون الهى و همّت بلند به بازگرفتن پايتخت و فتوحات عظيم ديگر توفيق يافته‌اند تقديم بدارند . اگر اين نيكخواهى چنان‌كه اميد است مورد پسند و قبول آن اعليحضرت قرار گيرد ، همين هيأت مطالب ديگر به عرض سدهء سنّيه مىرسانند ، و از صميم قلب مىكوشند كه موجبات رضامندى خاطر خطير شاهنشاه را فراهم آورند .\r\nتمناى ما آنست كه آنان را به عواطف ملوكانه مستظهر فرماييد و به آنان اميد مساعدت بدهيد . ما آرزومنديم خداوند به آن اعليحضرت و ملّتش تندرستى و آنچه مايهء خير و بركت است عنايت فرمايد .\r\nاز سن پير  Saint Pierre  جاى مهر بندهء عاصى 30 ژوئن 1604 ، سيزدهمين سال پاپى ما .\r\nشاه عباس كبير كه نقشه‌هاى بزرگ و پردامنه‌اى در سر داشت ، و ناچار بود بىهيچ متّحد توانمند در جنگهاى عظيم و دراز آهنگ بكوشد ، دوستى همه فرمانروايان را با علاقه‌مندى بسيار مىپذيرفت ، و مراودت و همكارى با اروپاييان را كه دشمن عثمانى بزرگ‌ترين دشمنان او بودند به طيب خاطر استقبال مىكرد ، و چون پاپ به ويژه بيش از ديگر فرمانروايان اروپايى از شكست عثمانى يا سدّ قدرت و پيشرويهاى آن كشور شادمان و بهره‌مند مىشد . شاه عباس فرستادگان او را به احترام تمام پذيرفت . ساليان دراز بنا به رسم دربار عمارتى مجلل در اختيارشان نهاد و لوازم معاش و تغذيه‌شان را مىفرستاد ، و تا زنده بود به هنگام لازم آنان را با عنوان سفير به كشورهاى مسيحى اروپا مىفرستاد تا پادشاهان مسيحى را به موافقت و مساعدت وى در جنگ با عثمانيها برانگيزند . زيرا اغلب كشورهاى مسيحى از به دو محاربات شاه ايران با عثمانيها به او وعدهء همه گونه يارى داده بودند .\r\nشاه عبّاس همين مبلّغان را به سرزمينهاى شاهزادگان مسيحى همسايه فرستاد و وسيله اينان با آن فرمانروايان كه يكى از آنان تهمورث خان پادشاه برگشته - بخت گرجستان بود پيمان بست كه اگر عثمانيها را به سرزمين خود راه ندهد و با آن كشور عهد دوستى نبندند هرگز قصد تصرّف كشورش را نمىكند . پيمانش را\r\n\r\n","description":"","footnote":"","page_name":" 1480 ","page_number":176},
  {"content":"\r\n\r\nچندى با تهمورث خان پاييد ، اما سرانجام چنان‌كه در كتاب مسافرت از پاريس به اصفهان آورده‌ام كشورش را به تصرف خويش درآورد .\r\nمن هرگز باور نمىكردم كه اعضاى هيأت مبلغان مسيحى چنين مأموريتها را كه براى مذهب مسيح در مشرق زمين زيانها دارد بپذيرند ، اما وقتى در دفتر يادداشتهاى روزانهء كارمها خواندم كه شاه ايران در سال 1610 پير ژان تاده  Pere Jean Thadde e  با پيام رسمى و سمت سفارت به گرجستان سفر ، و با تهمورث خان مذاكره كرده ، و مأموريت خويش را با موفقيت تمام انجام داده است ، اين واقعيت را قبول كردم .\r\nبىهيچ گمان هدف اصلى مبلغان مسيحى به ايران تشويق كردن مسلمانان به پذيرفتن كيش مسيحى است . گاهى نيز اميد رسيدن به مقصود داشته‌اند و سفر خود را بىفايده نمىدانسته‌اند ، اما انكار نمىتوان كرد يكى از عوامل مؤثرى كه آنان را به مسافرت در مشرق زمين شوقمند نموده است آنست كه ارزش و عظمت فرقه خود را به مشرق زمينيان بنمايند .\r\nبيشتر مبلغان مسيحى به ويژه اگوستنها به فراگرفتن زبان مردمى كه به كشور آنان سفر كرده‌اند شوق و رغبت ندارند ، و از ميان هشتاد تن آنان كه من مىشناختم تنها سه يا چهار نفرشان مىتوانستند با دانشمندان ايران بحث و گفتگو كنند ، و آنان نيز صادقانه اعتراف كردند كه از مباحثه با ايرانيان طرفى برنبسته‌اند و زحمت بيهوده كشيده‌اند . در هند و عثمانى نيز مبلغان از فعاليتهاى خود سودى نبرده‌اند . برخى از مبلغان مىگويند هدف كلى آنان جلب نظر و اعتقاد فرقه‌هاى رافضى مسيحيان مشرق زمين به كليساى رم مىباشد ، ولى در اين زمينه نيز موفقيتى به دست نياورده‌اند ، و اعتراف مىكنند گرچه عدهء مسيحيان ساكن مشرق زمين بسيار نيست اما به معتقدات مذهبى خويش سخت پاىبندند ، و گرچه به هنگام ضرورت و بنا به مصلحت ، مثلا به منظور جلب رضايت و حمايت سفيران و كنسولها و نمايندگان كمپانيها براى گرفتن وام ، و قبول درخواست استخدام ، و استفاده از تسهيلات آموزشى براى فرزندان خود ، و گرفتن كتاب ، و لوازم تحصيل ، روى خوش به مبلغان نشان مىدهند ، و چنان مىنمايند كه مفتون سخنان شيواى آنان شده‌اند ، امّا اين همه ريا و تظاهر است ، و اصولا رافضيان مسيحى مشرق زمين مردمانى فريبكار ، پرفسون ، ظاهر آرا و مكّار مىباشند .\r\n\r\n","description":"","footnote":"","page_name":" 1481 ","page_number":177},
  {"content":"\r\n\r\nايرانيان از تأثير گفته‌هاى سحرآسا و شگفت‌انگيز پاپ بر ذهن و ضمير ، و تسلطّ آنان بر نفسانيات مسيحيان ناآگاهند ، زيرا به آنان تفهيم كرده‌اند كه پاپ گرچه پادشاهى موقتى است امّا او جانشين عيسى مسيح مىباشد و مقامش از كليّهء پادشاهان عالم بالاتر است و همچنان‌كه همه پادشاهان و اميران مسلمان به خليفهء بغداد حرمت مىنهند سلاطين كشورهاى مسيحى مقام پاپ را از مرتبهء خود بالاتر مىشمارند . مبلغان هرگز دربارهء داعيه‌هاى وصف ناشدنى و برى از گمراهى پاپ با ايرانيان سخن نگفته‌اند زيرا اين مطالب باذوق سليم آنان هماهنگ و سازگار نيست ، و مبلغان مسيحى مصلحت مىدانند تبليغات دينى خود را با سخنان نامعقول و پوچ و متناقض بياميزند . سخن اين مبلغان فقط در ذهن و ضمير پيروان كليساى رم مىنشيند . اينان كليساى رم را مركز عالم مسيحيت جلوه مىدهند و چنين مىنمايند كه با تمام نيرو اين مذهب را در ميان كافران سراسر جهان تبليغ مىكنند ، در صورتى كه اين دعوى فاقد حقيقت است ، و دروغى بيش نيست و اگر هدف اينست كه دين مسيح انتشار يابد به تحقيق اين كار مهم بيرون از قدرت كاتوليكهاست . زيرا اگر با مسلمانان دربارهء مبدّل شدن نان و شراب به جسم و خون مسيح ، و به عبارت ديگر در موضوع عشاء ربانى كه از جمله معتقدات كاتوليكها مىباشد سخن بگويند ، يا دربارهء پرستش تصاوير كه جنبهء شرك و بت‌پرستى مطلق دارد با آنان بحث و گفتگو كنند بىگمان هرگز نمىپذيرند . زيرا مسلمانان تنها خداى يگانه را مىپرستند .\r\nناگفته نگذارم كه مبلغان مسيحى براى اين‌كه در ميان جوامع مسلمانان راه يابند و پذيرفته شوند به خاطر خشنودى خدا و جلب نظر مردم به درمان كردن بيماران و تيمار داشتن محرومان مىپردازند . با لباس ساده مخصوص خود سفر و آمد و شد مىكنند ؛ همانند درويشان وارسته و خداجوى كه پشت پا به مزخرفات جهان زده‌اند و روزگار را به رياضت و عبادت مىگذرانند فارغ از بد و خوب خوراك و پوشاك به يارى مستمندان و دردمندان مىكوشند ، و با اين زندگى ساده و بىآلايش و منظم خويش محبوب مردمان مىشوند .\r\nشاه عباس كبير مقرر كرده بود مبلغان مسيحى كه به كشور ايران مىآيند و اقامت مىگزينند بايد همه جامهء مخصوص صنف خود را بپوشند تا از سفيران كشورهاى مشرق زمين مقيم پايتخت ايران ، همچنين بازرگانانى كه از كشورهاى\r\n\r\n","description":"","footnote":"","page_name":" 1482 ","page_number":178},
  {"content":"\r\n\r\nبيگانه به قصد تجارت به ايران سفر كرده‌اند بازشناخته شوند ، و سفيران و بازرگانان به ديدن مبلغان مقهور قدرت و نفوذ شاه شوند ، و شاهد اتحاد و دوستى وى با پادشاهان اروپا باشند . بدين‌سان هم شاه و هم مبلغان از اين كار راضى بودند زيرا مبلغان گمان مىبردند مردم به ديدن آنان در آن لباس اندك اندك به آنان مىگروند ، و با ايشان آشنا و مأنوس مىشوند ، و مبلغان آسان‌تر و بىپرواتر مىتوانند مسلمانان را به پذيرفتن دين مسيح دعوت كنند . اما اين انديشه و خيال باطل بود ، و چه زمانى دراز در اين سودا عمر به هدر دادند .\r\nاز اينها خاطر بپردازيم و توصيف و تشريح ديگر نقاط مهم را دنبال كنيم .\r\nنزديك اقامتگاه كارمليها عمارت مجلّلى است كه خوب نگهدارى شده ، و بعضى جاهاى آن زرنگار است . اين خانهء باشكوه از آن ميرزا شفيع وقايع‌نگار مىباشد كه من شرح حال مفصّل وى را در كتاب تاريخ مختصر ايران مىآورم « 1 » . از آن‌جا رو به محله دار البطيخ خانه و مدرسه‌اى است هر دو به نام ميرزا خان ؛ وى در زمان سلطنت شاه عباس حاكم يكى از ايالات ، و مردى بيدادگر بود . شاه چند بار او را به رعايت انصاف دلالت كرد ، و چون سودمند نيفتاد فرمان داد وى را به دارى كه ميان ميدان شاه نصب بود ببندند و تيرباران كنند . روزى چند جسدش همچنان بر جاى بود و بر اثر گرمى هوا خشك شد ، زيرا اين واقعه در درازترين روزهاى تابستان اتفاق افتاده بود .\r\nمسافتى دور تر ، راه به محلّى مىرسد كه از سطح زمين پايين‌تر است ، و آن را گود مقصود بيگ مىنامند . اين گود به كوچهء سلطان زنگنه كه يك قبرستان به همين نام دارد ، مىپيوندد . دو برج سنگى نيز در مدخل گورستان است . چهار كوچه نسبتا بزرگ ديگر نيز نزديك آن‌جاست . آنها كوچهء عرق‌گيرها ، كوچهء مسكرها ، كوچه نمكيها و كوچهء دو برادران نام دارند . در اين چهار كوچه چند حمام است كه معروف‌ترين آنها گرمابهء سفيد ، و حمام فردوس مىباشد . آن سوتر سراى معمار باشى ، بازار غاز ، و چند حمام است كه مشهورترين آنها گرمابهء خواجه عالم مىباشد . اين حمام از آن اين نام يافته كه بانى آن يكى از دانشمندان\r\n\r\n\r\n","description":"","footnote":"\r\n( 1 ) - با اين‌كه شاردن در چند جاى ديگر سياحتنامه‌اش به اين كتاب اشاره كرده نشانى از آن در دست نيست . يا اصولا به نوشتن آن موفق نشده يا از ميان رفته است .\r\n","page_name":" 1483 ","page_number":179},
  {"content":"\r\n\r\nسالخورده عصر خود بوده است . دو كاروانسرا و دو مدرسه نزديك آن‌جاست . يكى گچ‌كنان و ديگرى مقصود عصار نام دارد . همچنين گرمابه‌اى به نام حمام جمعه .\r\nزيرا جمعه روز تعطيل و استراحت مسلمانان است ، و در اين روز عدّهء زيادى از مردم براى پاكيزه كردن خود به آن گرمابه مىروند . در نزديكى اين محله گود ديگرى است موسوم به لطفى كه جايگاه مرغ‌فروشان و مركز رفت و آمد مىباشد و شهرت بسيار دارد . در اين مكان همواره عدّهء كثيرى كبوترباز كه مىتوان آنها را كبوتر دزد ناميد حضور دارند ، و خريد و فروخت كبوتر مىكنند . كار واقعى اين گروه فريب دادن خريداران است ، زيرا كبوتران را چنان تربيت كرده‌اند كه پس از اين كه خريداران آنها را به خانهء خود مىبرند ، همين كه آزاد شدند نزد فروشنده باز مىگردند . اين جريانات مداوم گاهى موجب بروز مجادلات و زد و خوردها و بىنظميهاى بزرگ مىشود .\r\nپايين‌تر از اين گود ، ميان ديگر بناهاى بزرگ ، دو برج بلند وجود دارد كه مردم با احتياط تمام از كنار آنها مىگذرند زيرا بر اثر اين‌كه قرنها از بناى آنها گذشته شش يا هفت درجه كج شده‌اند و چنين مىنمايد كه هر دم بيم فرو ريختنشان در ميان است . من طىّ مدّت چند سال همواره آنها را چنين كج ديده‌ام ، و هرگز فرونريخته‌اند . از آن‌جا راه به محلّه عربها مىرسد كه كاملا نزديك گود است ، و پس از آن قيصريّهء قديم يا بازار كهنه شاه مىباشد . بر سردر بلند اين بازار يك كلاه فرنگى وجود دارد كه در زمانهاى پيش از سلطنت شاه عباس بزرگ در آن نقاره مىزده‌اند و پس از اين‌كه اين شهريار بزرگ ميدان شاه را بنا نهاد نقاره‌خانه به آن‌جا انتقال يافت . محلّه عربها داراى چند مدرسه و چند كاروانسرا است و مهم‌ترين آنها كاروانسراى اردستانيهاست . همچنين نزديك آن كوى يهوديان است كه سه كنيسه‌شان نيز در آن‌جاست . عدهء يهوديان اصفهان بسيار نيست و اغلب آنان فقير مىباشند يهوديان ديگر شهرهاى ايران نيز چنين‌اند . كنيسه‌هاى يهوديان اصفهان محقر است و نمازخانه‌اى را مىماند .\r\nآن سوتر كوچهء يهوديان قبرستانى است كه مردم اصفهان به سبب اين‌كه مزار اسماعيل كمال يكى از اولياى بزرگ در آنست بدان حرمت مىنهند . مردم مىگويند اين شخصيّت مذهبى صاحب كرامت همزمان با تيمور جهانگشاى معروف مىزيست . اين فاتح دو بار ، يكى هنگام رفتن به سرزمينهاى دور ، و ديگر موقع\r\n\r\n","description":"","footnote":"","page_name":" 1484 ","page_number":180},
  {"content":"\r\n\r\nبازگشتن از آنها وارد اصفهان شد و بسيارى از مردم اين شهر را به گناه عدم فرمانبردارى كشت ، ولى دربار دوم ورود به اصفهان به تمام سپاهيان خود خبر داد كه جان اسماعيل كمال در امان است . در چنين احوال بسيارى از كسان به اميد رهاندن جان خويش ، به سپاهيان مهاجم خود را اسماعيل كمال معرفى مىكردند .\r\nچنان روى نمود كه روزى يكى از صاحبمنصبان تاتار سه نفر را بدين عذر امان بخشيد ، و وقتى اسماعيل كمال حقيقى به دست همين صاحبمنصب گرفتار آمد و گفت مرا مكش كه اسماعيل كمال مىباشم ، سپاهى تاتار در خشم شد و فرياد زد :\r\nمن نمىدانم در اين شهر لعنتى چند هزار اسماعيل كمال وجود دارد . من ديگر بر هر كسى كه خويش را بدين نام بخواند رحم نمىكنم و بىدرنگ به يك ضربت شمشير سر او را بر خاك افگند . داستان چنين پايان مىيابد كه آن مرد پاك دين به دو دست خويش سر جدا شده‌اش را از زمين برداشت ، به سر چاهى كه مزارش هم اكنون آن‌جاست ، رفت ، سرش را در آن انداخت و خود ناپديد شد .\r\nدر كنار اين گورستان قبرستان ديگرى است به نام ديوداد بيابانى . اين شخصيّت نامى يكى از شجاعان بزرگ شيعيان بوده ، در قرن چهارم مىزيسته ، و در طول مدت زندگانى خود هرجا سنيّان را كه دشمن ايرانيانند مىديده دنبال مىكرده و به ضرب چماق سنگى خود كه اكنون در كنار قبرش تا نيمه به خاك است آنان را مىكشته است . اين چماق سنگى چندان سنگين است كه هيچ مرد زورمند به تنهايى نمىتواند آن را از جاى بردارد . نزديك اين گور برج معروف و بلندى است به نام ساربان .\r\nاكنون به شرح محلّهء سيد احمديان مىپردازم . دروازهء اين محله ، همچنين دروازهء دو كوى حسن آباد و كران رو به مشرق گشوده مىشود . متصل به اين دروازه خانهء ملا كاظم است . زمانى كه من وارد اصفهان شدم اين شخصيّت وارسته كه در علم دين تسلطى به كمال داشت ، و صاحب كرامات ، و به امور دنيوى سخت بىاعتنا بود ، شهرت بسيار داشت . پس از آن‌كه به زهد و ورع كامل قبول عامه يافت شروع به زشت‌گويى نسبت به شاه عباس ثانى كرد و علنا و به صراحت تمام مىگفت اين پادشاه دائم الخمر است . بنابر اين كافر مىباشد ، فرهء ايزدى نيز از او گرفته شده است ؛ بايد او را كشت و به جايش يكى از پسران شيخ الاسلام را كه نوهء شاه عباس بزرگ است بر تخت سلطنت نشاند .\r\nشاه كه از سخنان تند و تلخ وى خشمگين شده بود و بيم كرد تبليغات\r\n\r\n","description":"","footnote":"","page_name":" 1485 ","page_number":181},
  {"content":"\r\n\r\nسوء او حوادث شومى به بار آورد فرمان داد وى را به نام تبعيد به شيراز از پايتخت به بيرون ببرند ، و ميان راه از بالاى كوه به زير اندازند .\r\nنخستين بناى كوى سيد احمديان منارهء خواجه عالم است كه از بس زيباست آن را گلبار يعنى پر از گل هم مىگويند . اين بنايى است قديمى و شايان توجه و از نظر معمارى از سبك گوتيك  Gothique  ممتازتر است . مىگويند زمانى كه استاد معمار در همين محلّه مشغول ساختن هارون ولايت و اين مناره بود ، شاگردش دور از نظر استاد خود پلكان اين بنا را مضاعف ساخت ، چنان‌كه تا پلهء مخفى را نشان نمىدادند معلوم نبود . روزى كه استاد براى مشاهدهء نتيجهء كار شاگردش با وى بالاى مناره رفت ، پس از آن‌كه نظرياتش را دربارهء آن به دو گفت هر دو ، استاد از پيش و شاگرد از دنبال براى فرود آمدن پا در پلّه نهادند .\r\nپس از آن‌كه ميان راه رسيدند شاگرد بىخبر استاد زودتر از وى راه پله‌هاى مخفى خود را به پايين رساند و در حالى كه ماله به دست گرفته بود در درگاه مناره كه معمار از آن فرود مىآمد به كار مشغول شد . استاد چون وى را به دنبال خود مىپنداشت از حضور او در آن‌جا سخت در شگفت ماند ، و چون از حقيقت كار و وجود پله‌هاى مخفى آگاه گشت خشنود شد .\r\nمردم اصفهان بر اين باورند كه زير اين بنا گنجى عظيم وجود دارد و مارى مهيب و وحشتناك به بزرگى يك گوسفند كه گاهى بر سر گنج ديده مىشود آن را حفاظت مىكند .\r\nايرانيان جادو را طلسم مىنامند و ما كلمهء طاليسمان  Talisman  را از آن گرفته‌ايم . نزديك اين مناره باغى است به نام باغ معمارباشى . زيرا همين معمار آن را درست كرده است . پس از آن مسجد محله است كه به همين نام سيد احمديان شهرت دارد ، و در سراسر كشور معروف است زيرا افزون بر هفت يا هشت قرن از بنايش مىگذرد . منارهء اين مسجد منارهء ته‌برنجى نام دارد زيرا پايين آن را از صفحات برنجى پوشانده‌اند . زنان تازه شوى كرده و زنان سترون به اين مسجد اعتقاد زياد دارند ، و در اين‌جا مراسمى كاملا خرافى و موهوم و خنده‌آور به‌جا مىآورند .\r\nبدين‌سان كه بستگان زن عقيم پس از اين‌كه چادرش را بر سرش افگندند افسار اسبى را به سرش مىبندند و به مسجد مىآورند . در دست زن يك جاروى نو و يك ظرف سفالين نو پر از گردوست . زن را بدين صورت بر فراز منارهء ته‌برنجى مىبرند .\r\n\r\n","description":"","footnote":"","page_name":" 1486 ","page_number":182},
  {"content":"\r\n\r\nاو به هنگام بالا رفتن بايد روى هر پله يك گردو بشكند . مغزش را در ظرف سفالين ، و پوستش را روى همان پلّه بريزد و در وقت پايين آمدن از فراز مناره يكايك پله‌ها را جارو كند و پس از اين‌كه فرود آمد جارو و ظرف را به محراب مسجد مىبرد . مغز گردوها را با كشمش مخلوط مىكند و در گوشهء چادر خويش جا مىدهد و به سوى خانه روان مىشود . در راه به مردانى كه مىرسد و از آنها خوشش مىآيد از آن گردو و كشمش تعارف ، و خواهش مىكند آن را بخورد . زنان سترون بر اين باورند كه اجراى اين مراسم كه به زبان خودشان گره باز كن بند شلوار ناميده مىشود ، شفا بخش نازايى است . اين اصطلاح را ما فرانسويان بازكردن گره قلاب مىگوييم .\r\nفراموش نمىكنم اولين روزهايى كه وارد اصفهان شده بودم خانم جوان بسيار زيبا و خوش اندامى كه سه چهار زن چادرى به همراه داشت جلو من آمد و به نگاه كردنم ايستاد . اسبم را متوقف كردم و نظر به او دوختم . زن جوان كاملا به من نزديك شد ، گوشهء چادرش را كه در آن كشمش و مغز گردو بود گشود ، برابرم گرفت و گفت از آن بردارم و بخورم . من از كار او درشگفت ماندم زيرا هنوز نه زبان فارسى را به خوبى آموخته بودم ، و نه بدين مراسم آشنايى داشتم وقتى گوشهء چادرش را باز كرد جامهء گرانبها و زيبايش نمايان شد . دريافتم زنى گرانمايه و از دودمان بزرگان است . اما چون به هيچ روى با نيّتش آگاه نبودم پنداشتم روسپى جوانى است كه مرا به خويشتن مىخواند . از اين رو بىپروا و گستاخانه به دنبالش رفتم . اما پس از اين‌كه آنچه پيش آمده بود براى دوستانم حكايت كردم ، و از قصد و نيّت آن زن جوان آگاه گشتم سخت آشفته خاطر و پشيمان شدم كه چرا برخى از آنچه وى تعارف كرده بود برنگرفته بودم ، زيرا اگر مردان رهگذر در چنين مواردى بهرى از آن گردو و كشمش برنگيرند ، زن سترون سخت دل آزرده و رنجه مىشود و فال بد مىزند ، زيرا مىپندارد كه دوران سترونى وى به پايان نزديك نشده است .\r\nدر اين محلّه سه مسجد كوچك ديگر نيز هست كه مزار سيد احمد زمجى در يكى ، مقبرهء امين الدين حسن صدر اعظم مشهور سلطان ملكشاه پادشاه ايران در ديگرى ، و در سومى مزار ديوانهء بابلى قرار دارد . ديوانهء فارسى و دلى  Dely  تركى مترادفند ، و هر دو هم به معنى مجنون ، و هم به معنى دلير است . و ايرانيان سربازان\r\n\r\n","description":"","footnote":"","page_name":" 1487 ","page_number":183},
  {"content":"\r\n\r\nداوطلب را نيز چنين مىنامند .\r\nديوانه بابلى يا دلير بابلى در داستانهاى مذهبى مربوط به شرح زندگى برخى امامان كه جانشينان پيغمبرند ، جايگاه خاص دارد ، زيرا وى با سلاح خود زنجيرى كه بر سر آن گلولهء آهنين تيغ‌دارى بوده بر دشمنان آنان حمله مىبرده ، و ايشان را از پاى درمىآورده است . و به گمان من اين ساده‌ترين اسلحهء زمان قديم بوده زيرا در سنگتراشيهاى تخت جمشيد كه به تحقيق از جمله كهن‌ترين آثار باستانى جهان مىباشد همه سواركاران چنين سلاحى بر ترك اسب خويش دارند .\r\nمعروف‌ترين كوچه‌هاى اين محله كوچه‌هاى امين الدين حسن ، هارون ولايت ، گلبار ، نقش جهان ، تختگاه ؛ و بزرگ‌ترين گرمابه‌هايش حمامهاى زعفران كاران ، و سنگتراشان مىباشد . كوچه تختگاه به ميدانى به همين نام كه از جمله معروف‌ترين جاهاى شهر است منتهى مىشود . در اين ميدان عدّهء زيادى قهوه‌خانه و كوكنارخانه داير است . همچنان‌كه ما شراب مىنوشيم ، ايرانيان براى گرم شدن بدن ، و انبساط خاطر دم كردهء كوكنار كه زيادروى در آن مستى شراب را به بار مىآورد مىآشامند . در آن‌جا غالب اوقات جمعيّت كثيرى براى نوشيدن چاى و دم كردهء كوكنار يا صحبت كردن و خنك شدن ، يا زيارت هارون ولايت جمع مىشوند .\r\nهارون ولايت نزديك ميدان تختگاه و يكى از مكانهاى مقدس و زيارتگه ايرانيان است و كرامات و معجزات بزرگى به آن نسبت مىدهند . مخصوصا زنان به آن اعتقاد كامل دارند و گروه گروه به زيارت مىروند . اين زيارتگاه به سبك معمارى ايران بسيار عالى و مجلل و به صورت مسجد ساخته شده و در هر يك از دو طرفش منارهء كوچكى واقع است . هارون ولايت به معنى وجود مقدس ، و بنابر اعتقاد گروهى ديگر به معنى وجود مقدس كشور مىباشد . نام و هويّت اين وجود يا شخصيّت مقدس معلوم نيست ، هيچكس نمىداند اين فرد قدسى مآب خيالى كيست . عثمانيها كه پيرو تسنن‌اند ، يهوديان ، و همهء فرقه‌هاى مسيحيان يكايك او را منسوب به خود مىدانند . ارمنيان در اين‌باره روايتى به اين شرح اظهار مىكنند :\r\nمسلمانان پس از اين‌كه ايران را گشودند ، و زير فرمان خود درآوردند همهء آثار نفيس و اشياء مقدس كليساهاى مسيحيان اصفهان را در چاهى واقع در اين محل ريختند . از اين رو اين مكان مورد احترام ارامنه قرار گرفت ، و براى اين‌كه اين\r\n\r\n","description":"","footnote":"","page_name":" 1488 ","page_number":184},
  {"content":"\r\n\r\nمحل مشخص و شناخته ماند توده‌اى پاره سنگ بر آن نهادند . مسلمانان نيز به پيروى و تقليد ارامنه اين مكان را مقدس و محترم شمردند ، و به تدريج در آن‌جا مزارهايى درست كردند .\r\nاز روى ديگر ملاهاى مسلمان به من اطمينان دادند كه طبق مندرجات برخى كتابهاى مذهبى و بعضى روايات معتبر يكى از پسران امام موسى كه از جمله دوازده امام شيعيان است ، در اين‌جا به خاك خفته است . ايرانيان دربارهء بانى اين بنا چنين حكايت مىكنند . شيخ حسين بنّا گرچه به راستى بنّاى قابلى بود اما نه تنها هيچ كس او را به كار نمىگرفت بلكه معماران ديگر به وى هيچ اعتنا نمىكردند و مانع مىشدند كسى به او كار بدهد . يك روز هم كه او را براى انجام دادن كارى بردند آن كار چنان مختصر بود كه بيش از يك شاهى مزد به او ندادند .\r\nشيخ حسين چنان دردمند و شوريده‌حال شد كه از سر نوميدى با آن پول شمع كوچكى خريد ، بر مزار روشن كرد ، و در حالى كه زانو بر زمين زده بود ، چنين دعا و استغاثه كرد : من از پدر و مادر و ديگر بستگانم شنيده‌ام با اين‌كه مردم ترا از ياد برده‌اند ، و مزارت غريب و متروك مانده از جمله اولياء و مقدسان مىباشى . من نيز با اين‌كه در حرفه معمارى ماهر و قابلم همچنان بيكار و محروم و بىنوا مانده‌ام ، و چون آنچه بر من و تو مىرود همسان است از ميان مقدسانى كه مزارشان زيارتگه انبوه خلقان مىباشد ترا برگزيده‌ام و ترجيح مىنهم . اگر به راستى تو آنى كه من در ضمير خود پرداخته‌ام ، مرا از اين تنگدستى و حرمان برهان . اگر چنين كنى با توبه صدق و ارادت پيمان مىبندم كه زيباترين و شكوه‌مندترين بناها را بر مزارت بسازم .\r\nپس از اين‌كه دعا و نذرش به پايان رسيد به آبادى رحمان كه سه فرسنگ دور از پايتخت و محلّ اقامت وى بود بازگشت . معمار بيچاره گمان مىبرد اگر دعايش مستجاب شود او را به كار مىگمارند . امّا مدتى گذشت و خيرى نشد .\r\nغافل بود كه مرادش از طريق ديگر برآورده مىشود . مگر روزى شاه اسماعيل كه وى را سلطان خطايى نيز مىنامند با زنان حرمش به شكار رفت شبانگاه وقتى باز مىگشت توفانى چنان مهيب برخاست كه ميان او و همراهانش جدايى افتاد ؛ و ملكه با دو خواجه به آبادى رحمان درآمدند . اما هيچيك از مردمان آبادى جرأت نداشت كه آنان را به خانهء خود راه دهد . زيرا در ايران اگر مردى در فاصله‌اى\r\n\r\n","description":"","footnote":"","page_name":" 1489 ","page_number":185},
  {"content":"\r\n\r\nكمتر از پنجاه قدم در برابر زنان شاه ظاهر شود كوچك‌ترين مجازاتش اعدام است .\r\nسرانجام ملكه و دو خواجه به در سراى شيخ حسين معمار رسيدند ، و چون توفان همچنان شديد بود چندان فرياد زدند و استغاثه كردند كه صاحب خانه بر آنان رحمت آورد و در به رويشان گشود ، و در دل گفت : اگر رسم و عادت بر منطق و خرد چيره گردد و مرا گناه ديدن زن شاه از نزديك بكشند از زندگى سراسر رنج و محنت خلاص مىشوم . سپس با شتاب تمام خانه را پاكيزه كرد ، آتش برافروخت ، خوراكى هرچه داشت پيش آورد ، آن‌گاه كار خدمت‌گزارى به ملكه را به زن و دخترش سپرد و خود از خانه بيرون شد . پس از اين‌كه ملكه به قصر رسيد ماجرا را به شاه بازگفت . شاه به پاداش آن خدمت شيخ حسين را احضار و ناظر كلّ بناهاى سلطنتى كرد ، و چون خواندن و نوشتن نيكو مىدانست و هوشمند و با تدبير و درستكار بود پس از مدتى دورميش خان صدر اعظم وى را در حمايت خود گرفت ؛ و سرانجام بر اثر جانبدارى ملكه وزير اول شد كه در دستگاه دولت آن زمان دومين مقام بود . آن وقت به فكر اداى نذر خود برآمد ، و چون اساس بزرگى و دولتمندى خويش را مرهون نظر و عنايت آن مظهر مقدس مىدانست اين آرامگاه عظيم و مسجد بزرگ متصل به آن ، و مدرسهء مجاور و منارهء بلند آن را بنيان نهاد ، و در حق‌شناسى و سپاسگزارى از دستگيريها و حمايتهاى دورميش خان اين بيت را بر سر در بنا نقش بست :\r\n به اقبال خان دورمنش كامگار * بماند از حسين اين بنا يادگار \r\nدنبالهء اين حكايت چنين است كه وقتى شيخ حسين معمار پيمان و نذر به‌جاى آورد و آن عمارت مجلل را برآورد ، هارون ولايت به پاداش مقام وى را تا مرتبهء صدارت برافراشت .\r\nبالاى اين مناره دو سنگ آسياى دستى است كه چنان مىنمايد آنها را به ديوار نصب كرده‌اند . مردم برآنند اين دو سنگ ، همچنين ديرك بزرگى را كه سنگها بدان متكى است و به كنگرهء مناره تعبيه شده يكى از بندبازان ماهر يكى پس از ديگرى با طناب بالا برده است .\r\nدر آن نزديكى دو چاه در خور توجه قرار دارد . يكى از آن دو گور حاتم ، زورمندترين و تناورترين پهلوانان زمان خود بوده . وى روزى با كشتىگيرى كه در فنّ خود داراى نخستين مقام بود به زورآزمايى پرداخت . در گرماگرم مبارزه وى را\r\n\r\n","description":"","footnote":"","page_name":" 1490 ","page_number":186},
  {"content":"\r\n\r\nكشت . چون نه نفوذ و قدرت اجتماعى پدرش كه ضراب‌باشى يعنى رئيس ضرابخانهء دولتى بود ، و نه هدايا و تحفه‌هايش نتوانست پهلوان حاتم را از قصاص برهاند ، وى را به كسان مقتول سپردند و كشته شد . زيرا قانون اسلام حاكم بر اينست كه هر كس ديگرى را بكشد بايد قاتل را براى اجراى قصاص به دست بستگان مقتول بسپارند .\r\nبر سر جسد پهلوان حاتم ميان دو دستهء جوباره‌اى و نعمة اللهى مبارزه و زد و خورد سختى درگرفت . يكى از آن دو دسته مدعى بود چون پهلوان مقتول در محلت آنها به دنيا آمده جسد بايد در اختيار آنان قرار گيرد ، و دستهء ديگر مىگفتند چون وى در كوى آنان كشته شده جسد متعلق به آنهاست . سرانجام جسد پهلوان حاتم مقتول را در اين چاه انداختند ، و تا نيمه به خاك انباشتند . از آن زمان اين چاه خشك شد .\r\nچاه ديگر را كه بزرگ و زيباست حيدر هندى يكى از بازرگانان معتبر حفر كرده و به نام وى خوانده مىشود . مىگويند اين تاجر در يكى از سفرهاى دريايى به توفانى سخت و بيم‌انگيز گرفتار آمد . در حالى كه از جان به‌در بردن از آن بلاى مدهش نااميد شده بود به دل نذر كرد اگر جان از آن ورطه به‌در برد كنار مسجد هارون ولايت چاهى گود و خوب بكند و كسى را بر آن بگمارد تا تشنه‌كامان را سيراب سازد ، و نيز صفه‌اى رفيع و برآمده از سنگ و محصور براى رفاه و آسايش زائران و رهگذران خسته برپا دارد .\r\nاز تختگاه به ميدان شاه كوچه‌اى به نام كوچهء تخت امتداد دارد ، و قصر شاهزاده كوچك در آن است . شاهزاده كوچك مجتهد بزرگ دوران سلطنت شاه عباس ثانى و برادر خليفه سلطان صدر اعظم بود . سپس قصر جلودارباشى است كه يكى از وسيع‌ترين و باشكوه‌ترين عمارات شهر است . آن‌گاه راه به كوچهء فريدون طبيب و داش تمور  DacheTemour  مىرود كه چون سراهاى اين دو شخصيّت بر سر اين راه است كوچه به نام ايشان موسوم شده است . كاخ مستوفى الممالك و كاروانسراى درگزينىها در جانب چپ همين كوچه است . سپس اصطبلهاى شاهى است كه اصطبلهاى صاحب الزمان است . زيرا پادشاه آنها را وقف دوازدهمين امام ، آخرين خليفهء واقعى پيغمبر كرده كه محمد مهدى نام دارد ، و ايرانيان وى را صاحب الزمان مىنامند و بر اين اعتقادند وى نمرده و مانند ديگر مردمان درنگذشته\r\n\r\n","description":"","footnote":"","page_name":" 1491 ","page_number":187},
  {"content":"\r\n\r\nبلكه در محلى نامعلوم به‌سر مىبرد ، سرانجام روزى ظاهر مىگردد و با كافران مىجنگد . بدين منظور در اين اصطبل روزان و شبان چندين اسب زورمند و جوان و زيبا با ساز و برگ گرانبها نگهدارى مىشوند ، و هميشه دو تا از آن اسبان زين و ركاب شده آماده‌اند تا امام به محض ظهور سوار گردد . دربارهء اين موضوع در جاى ديگر كتاب به تفصيل سخن گفته‌ام .\r\nسپس راه به كوچهء مير اسماعيل مىرسد كه يك باب عمارت و يك كاروانسرا به همين نام در آن است . در انتهاى كوچه بازارچهء سردار قشون واقع است ، و كاروانسراى بيگم يا ملكه نزديك آن مىباشد . اين كاروانسرا را مادر شاه صفى اول ساخته ، از اين جهت به نام وى موسوم شده است . نزديك كاروانسراى موصوف يك كاروانسراى ديگر و يك حمام وجود دارد كه هر دو پايدار ناميده مىشوند .\r\nدر نخستين سفرم به اصفهان در اصطبل سلطنتى كرگدنى ديدم كه براى اين كه شكل و ساختمان بدنش خوب در ذهنم جايگزين شود چندين بار به تماشايش رفتم ، و به نقاشى كه همراه آورده بودم دستور دادم به دقّت تمام شكل آن را بكشد ، و اين تصوير آنست . اين حيوان به بزرگى گاوى متوسط اندام ، و رنگش خرمايى نزديك به خاكسترى مايل به سياه ، به رنگ پوست فيل اما خشن‌تر و كلفت‌تر از آن بود ، و هرگز چنين حيوانى نديده بودم . زيرا در بدن اين جانور بر خلاف ديگر\r\n\r\n","description":"","footnote":"","page_name":" 1492 ","page_number":188},
  {"content":"\r\n\r\nحيوانات هيچ گونه جاى مفصل يا نشان محلّ فرورفتگى و برآمدگى استخوان مشاهده نمىشد . جز سر و گردن سراسر پوست بدنش پر از گره‌ها و پينه‌هايى بود كه هم از نظر رنگ ، و هم از جهت شكل به كاسهء لاك‌پشت شباهت داشت .\r\nافزون بر چينهاى متعددى كه در طول گردن تا زير گوشهايش وجود داشت پنج چين بزرگ و ضخيم در بدنش ديده مىشد . چين‌هاى گردنش ماننده پردهء پرچين و شكنى گرداگرد آن را فراگرفته بود و يك چين سراسر شانه‌اش را تا زير شكم پوشانده بود . چين ديگرى شكم و پشت ، و سه چين طولى ديگر رانهاى حيوان را فراگرفته بود . در صورتى كه جهت چينهاى ديگر چنان‌كه در شكل ديده مىشود عرضى بود . شاخ كرگدن كه ديدنىترين كليّه اعضاى بدن اين حيوان است و به رنگ خرمايى مايل به خاكسترى ، و بالاى منخرينش مىباشد ، به اندازه و شكل يك نان قندى دو ليورى است . پوزه‌اش گرد ، و نوك آن همانند منقار عقاب اندكى برگشته است ، بالاى آن پهن و صاف مىباشد . كرگدن چهار دندان دارد كه دو تا در بالا و دوتا در پايين است ، و هر چهار نزديك آخر آرواره است . زبان اين جانور كوتاه و كلفت است ، و چشمانش در پايين تقريبا برابر لبها واقع است . درازاى دمش كه از هشت گره تا ده گره مشابه دانه‌هاى تسبيح درست شده كمتر از يك پاست . پاهايش كلفت و كوتاه است ، و هر كدام سه سيخك از جنس شاخ در جلو ، و يك برجستگى پينه مانند در عقب دارد .\r\nوقتى من اين حيوان را ديدم دانستم از آن به بدى نگهدارى مىكنند .\r\nنگهبان بيشتر خوراك و غذايش را مىدزديد ، و حيوان بر اثر كمى غذا چنان ضعيف و لاغر شده بود كه با اين‌كه پوست كلفتى داشت دنده‌هايش كه به مهره‌هاى پشتش متصل بود پيدا بود و من عدهء آنها را كه هشت‌تا بود شمردم . ايرانيان به اين حيوان الكرگدن  Elkerkedon  مىگويند . در يك كتاب داستان هلندى كه نام آن سفارت چين است به غلط نوشته شده كه فيل و كرگدن دشمن همند . در صورتى كه كرگدن موصوف با دو فيل در يك طويله به سر مىبردند ، و من بارها اين هر سه را در كنار هم در ميدان شاه ديده‌ام كه با هم سازگار بودند .\r\nيكى از سفيران حبشه در ايران اين حيوان را به رسم تحفه و هديه براى شاه ايران آورده است . در حبشه كرگدن بسيار است اما هنوز درنيافته‌ام در هند نيز اين جنس حيوان وجود دارد يا نه . آبيسن‌ها يا به قول ايرانيان حبشيها غالبا كرگدن را\r\n\r\n","description":"","footnote":"","page_name":" 1493 ","page_number":189},
  {"content":"\r\n\r\nاهلى و تربيت مىكنند ، و همچنان‌كه از فيل بهره‌بردارى مىنمايند آنها را به كار مىگيرند .\r\nبر سر زبانهاست كه پادشاهان و اميران هندوستان در شاخ كرگدن شراب مىنوشند زيرا شاخ اين حيوان اين خاصيت دارد كه اگر شراب آميخته به زهر در آن ريخته شود مترشح مىشود ، و بدين گونه وجود سم در شراب آشكار مىگردد . من به شما اطمينان مىدهم كه جزء اول اين گفته افسانه‌اى بيش نيست ، و دربارهء جزء دوم هيچ گونه اظهار نظر نمىكنم زيرا هنوز نيازموده‌ام .\r\nپس از اين محله راه به كوى نيماورد مىرسد كه از جمله مشهورترين و پرجمعيت‌ترين محلّات اصفهان مىباشد . مسجد ذو الفقار كه همنام شمشير حضرت على است ، و كوچهء جمال از نقاط ديدنى آن مىباشد . عمارت خاصه‌تراش - سلمان مخصوص شاه كه شغل مهمى است - يك حمام ، خانهء شيب ميرزا وزير كارائولوس  Karaolous  ، كوچهء نو ، كه خانقاه درويشهاى صوفى در آن‌جاست ، گرمابهء رختشويان ، كوچهء يهوديان كه يكى از كتيبه‌هاشان آن‌جاست ، بازار ارامنه ، كاروانسراى عباسى كه از جمله بناهاى باشكوه و بنام شاه عباس كبير مىباشد از ديگر جاهاى مهم محلت نيماورد است . در مدخل كاروانسراى عباسى سنگى است كه به فرمان شاه عباس بزرگ ، زشتگارى را كه به پسر بچه‌ها تجاوز مىكرد قطعه قطعه كرده‌اند . اين مرد دور از مردمى روزها روى اين سنگ مىنشست و هر وقت پسر بچه‌اى زيبا روى مىديد به خوشزبانى و ترفند او را مىربود ، شب با وى به‌سر مىبرد و صبحگاهان او را به جايى دور افتاده كه هيچ كس نمىتوانست جايى را كه شب به‌سر برده بود بيابد رها مىكرد . همسايگان چندان كه آن زشتگار را از عمل قبيحش منع كردند سود نبخشيد . ناچار شكايت به شاه بردند . و شاه عباس دستور داد وى را روى همان سنگى كه به قصد فريب دادن پسر بچه‌هاى زيبا - روى ، روى آن مىنشست قطعه قطعه كنند .\r\nميان اين محله محوطهء بزرگ و پستى است به نام كاروانسراى فيل ، و از آن پس كوچه ماه تابان ، سپس يك مسجد ، مدرسهء ميرزا قاضى شيخ الاسلام ، كاخ ميرزا ابراهيم چركچىباشى واقع است . بعد مسجد حكيم داوود است كه از جمله مساجد بزرگ و باشكوه و زيباى اصفهان است . قريب چهار آرپان  Arpen  « 1 » زمين را متصرف است ، و افزون بر صد و پنجاه اكو خرج بناى آن شده است ؛ و اين\r\n\r\n\r\n","description":"","footnote":"\r\n( 1 ) مساحت آرپان در نقاط مختلف كشور فرانسه متغير بوده و از 31 تا 51 آر تفاوت داشته است .\r\n","page_name":" 1494 ","page_number":190},
  {"content":"\r\n\r\nآخرين مسجد بزرگى است كه در اصفهان ساخته شده است . زمين اين مسجد قبلا گورستان بوده ، و حكيم داوود بزرگ‌ترين پزشكان دربار شاه صفى اول آن را بنا نهاده است . ماجرا اين‌كه وى بر اثر دسايسى كه مىكرد مورد بدگمانى شاه واقع شد ، و چون احساس خطر كرد به هندوستان گريخت در آن‌جا صاحب منصب و نام و نشان شد ، دارايى فراوان به چنگ آورد ، و در جنگى كه ميان اورنگ‌زيب و برادرانش روى داد به نام عرب خان شركت كرد . شرح مفصل اين واقعه را مرحوم برنيه  Bernier  معروف در يادداشتهاى خود آورده است . بارى ، حكيم داوود قسمتى از دارايش را به اصفهان براى بستگانش فرستاد تا مسجدى به نام وى بسازند ، و سائق او بدين كار شهرت‌جويى يا دوستداراى وطن بود . اما به هر روى پروردگار بر عنايت خود نسبت به وى نيفزود ؛ زيرا در هند نيز چنان‌كه عادتش بود به فتنه‌انگيزى پرداخت و سرانجام در آن سرزمين به تيره روزى جان باخت .\r\nاز اين مسجد راه به كوچهء بابا حسين ، و از آن‌جا به كوچهء بابا كمالو مىرسد كه در آن خانه‌هاى خوب و وسيعى وجود دارد ، و از آن جمله است كه عمارت حكيم مسند ، ميرزا جلال داماد شاه عباس كبير ، و سه بناى بزرگ ديگر كه صاحب هر سه محمد باقر نام دارند ، و اين هر سه از دانشمندان زمان خود به شمار مىروند .\r\nنخستين كه محمد باقر خراسانى ناميده مىشود رئيس مدرسهء عبد الله يكى از معروف‌ترين و مهم‌ترين مدارس اصفهان مىباشد . وى داناترين و متبحرترين دانشمندان عصر خويش مىباشد ؛ بر الّهيات تسلّط كامل دارد ، و به حق صاحب درجهء اجتهاد و جانشين امام است . دومين محمد باقر يزدى است . در يزد به دنيا آمده و داناترين علماى رياضى كشور است . سومين محمد باقر منجم باشى شاه ، و خانه‌اش وصل به باغ بابا حسين پينه‌دوز مىباشد كه اين داستان دربارهء او بر سر زبانهاست : روزى زن بابا حسين پينه‌دوز كنار جويى كه نزديك دكان شوهرش بود لباس مىشست . در اثناى كار ديد كه ناگهان آب جوى از جريان بازايستاد .\r\nپنداشت كه جائى از قنات فروريخته و جلو آب را بسته است . فورا شوهرش را به يارى طلبيد تا جلو آب را باز كند . پينه‌دوز آمد ، داخل كاريز شد ، و همين كه دستهايش را براى برداشتن گلهاى جلو آب در جوى فروبرد مشتى مسكوك زر\r\n\r\n","description":"","footnote":"","page_name":" 1495 ","page_number":191},
  {"content":"\r\n\r\nبه چنگش آمد ، و از يافتن آنها سخت در شگفت شد . آن سكه‌ها از جمله چهار كوزهء آگنده از طلا بود كه شكسته شده بود . پينه‌دوز و زنش همهء آن سكه‌ها را در چند بار به كلبهء خود منتقل كردند و با اندكى از آنها هرچه مىتوانستند ، از جمله اين باغ را خريدند .\r\nبسى برنيامد كه وفور نعمت و بسيارى دارايى پيوند زناشويى آن دو را سست كرد . با هم به جنگ و ستيز پرداختند و كارشان از تلخگويى به زد و خورد انجاميد ، و زن كه ضعيف‌تر و ناتوان‌تر بود چون تاب پايدارى و شكيبايى نداشت از سر خشم نزد كلانتر رفت و ماجرا را بازگفت . كلانتر آن دو را به نام دزدان دارايى شاه به زندان كرد ، از آنكه در ايران هر گنجى يافته شود متعلق به پادشاه است . از آن پس وادارشان كرد براى فراهم آوردن اسباب معيشت خود همچنان پينه‌دوزى ، و زنش رختشويى كند .\r\nنزديك باغ بابا حسين كه اين داستان را دربارهء او آوردم باغ ديگرى است كه آن را به سبب اين‌كه مزار سلطان ملكشاه در آن است باغ مقبره مىگويند . مقبرهء سلطان ملكشاه ميان نمازخانهء سرپوشيده‌ايست كه گنبدى زيبا دارد ، و از باغ مقبره تا ميدان شاه فاصله زياد نيست ، و ميان اين دو چيزى شايان توجه و قابل گفتن وجود ندارد .\r\nدر فاصلهء ميان دروازهء لنبان تا ميدان شاه كه قصد من شرح بناهاى معظم آنست اين عمارات برپاست ؛ متصل به دروازه قصر اوغورلوبيگ  Ougourlubec  ديوان بيگى رئيس محاكم حقوقى و جزايى است . بعد از آن گرمابهء يهوديان ، و سپس جاى نگهدارى سگان شكارى شاه و سگبانان است . آن‌گاه كوچه‌هاى متعددى است كه مهم‌ترين آنها كوچه كوزه‌گران ، كوچهء ادويه فروشان است .\r\nآن‌گاه كوچهء صنعتگران كاغذسازى ، كوچه مهردار امور جنگى ، كوچه اجاره‌كاران  Fermier  و كوچهء حكيمباشى سلطان ملكشاه مىباشد كه در آن از مال فراوانى كه شاه به پاداش معالجت شگفت‌انگيزى به وى بخشيد عمارتى بزرگ و باشكوه برآورد . ماجرا چنين است يك روز كه شاه غذا مىخورد استخوانى در گلويش فرو رفت كه نه بيرون مىآمد و نه پايين مىرفت . دردى سخت بر او عارض شد .\r\nپزشكان دربار علاج كردن نتوانستند ، و اگر استخوان فورا از گلوى شاه بيرون نمىآمد مىمرد . همه در اين كار درمانده بودند . در چنان احوال حكيم باشى با به كار\r\n\r\n","description":"","footnote":"","page_name":" 1496 ","page_number":192},
  {"content":"\r\n\r\nبردن حيلتى شاه را از مرگ رهاند . توضيح اينكه شاه در آن روز در صحرا ميان چادرى بود و پسرش در قسمت ديگر همان خيمه كه پرده‌اى در ميان حايل بود حضور داشت . حكيم باشى بامدادان پگاه در حالى كه شمشيرى به دست داشت برافروخته و خشماگين خود را در خيمهء شاه افگند ، از كنارش گذشت و به عيارى خود را بر روى پسر شاه افگند ، با وى درآويخت و در آن ميان روده‌اى را كه پر از خون بود و در نهان با خود آورده بود با شمشيرش دريد . خونها سر و بدن شاهزاده را رنگين كرد ، و شاه به شنيدن صداى ضجهء فرزندش نزد او شد و به ديدن آن منظرهء وحشت‌انگيز چنان نعره‌اى كشيد كه استخوان به قوّت آن ، از گلويش بيرون پريد و از مرگ رست . آن‌گاه ملكشاه به پاداش اين تدبير با تأثير ، حكيم باشى را از مال بىنياز كرد .\r\nدر اين كوچه جز بناهايى كه شرح آنها گذشت عمارت خواجه امين الدين صدر اعظم شاه تهماسب ، خانهء جارچى باشى ، ساختمان ملا آذر كه او نيز قريب سيصد سال پيش مناديگر ملك على سلطان بود وجود دارد . اين كوچه به مسجد على بكرك ختم مىشود . مزار اسد بن يوحنّا يكى از مجاهدان شيعه در آن‌جاست .\r\nوى شبانگاه چندان كه مىتوانست پيروان يزيد ، دشمنان شيعيان را مىكشت و جسدشان را در چاهى مىريخت . سرانجام خود نيز به دست دشمنانش كشته شد .\r\nشيعيان جسدش را در اين مسجد زير سايهء درخت انجيرى به خاك سپردند .\r\nنوشته‌اند پسر على بكرك چنان به سختى بيمار شد كه مرگش نزديك رسيد .\r\nشبى كسى را به خواب ديد كه او گفت ميوهء اين درخت انجير را به بيمار بدهد تا شفا يابد . على بكرك چنين كرد . پسرش شفا يافت . وى به شادى و شكرانه بهبود يافتن پسرش ، و حرمتگزارى صاحب قبر ، اين مسجد بزرگ را ساخت و مستغلاتى بر آن وقف كرد تا از درآمد آن بينوايان اطعام شوند . اين رسم همچنان بجاست و هفته‌اى سه بار به فقيرانى كه بدان‌جا مىآيند غذا داده مىشود .\r\nپس از اين مسجد ، راه به كوچهء بابا قاسم مىرسد . اين كوچه از آن اين نام يافته كه مزار يكى از اوليا در آنست . وى يكى از عابدان و مجاهدان بزرگ و معتقدان راستين اسلام بوده و مردم بر اين باورند اگر در آن محل كسى در حضور قاضى به دروغ گواهى دهد و سوگند به دروغ ياد كند ، در دم شكمش پاره مىشود ، و روده‌هايش بيرون مىريزد .\r\n\r\n","description":"","footnote":"","page_name":" 1497 ","page_number":193},
  {"content":"\r\n\r\nاكنون به شرح عمارات محلهء دردشت مىپردازم ، و آن را با توصيف يك منارهء كهن و قابل توجه كه منار شاخ نام دارد ، آغاز مىكنم . اين بنا ميان ميدانى كه دورش دكانهايى سه پا بلندتر از سطح زمين ساخته‌اند واقع است . محيط منار در روى زمين بيست ، و ارتفاعش قريب شصت پاست . از ساروج و آجر ساخته شده ، و روى آن از پايين تا بالا از جمجمهء جانوران شاخدار وحشى كه شكار شده‌اند پوشيده شده است .\r\nدر فاصلهء سه ربعى طول مناره از سطح زمين يك غلام گردشى ساخته‌اند كه همانند سرستونى است ، و شاخهاى جمجمه‌ها حكم طارمى دارد . مىگويند اين برج براى بقاى خاطره شكار عظيمى كه يكى از پادشاهان قرون اخير ، به عقيده بعضى شاه اسماعيل اول ، و به اعتقاد گروهى شاه تهماسب انجام داده ساخته شده است . اين شكار در جشنى كه به مناسبت حضور عده‌اى از سفيران كشورهاى بيگانه در پايتخت تشكيل شده صورت پذيرفته است . شكار موصوف در دشت هزار دره ، در نزديكى اصفهان انجام يافت . مىگويند شكاربانان از فاصلهء بيست فرسنگى ، و از هر سو جانوران را به شكارگاه راندند ، و چندان شكار شاخدار افگنده شد كه شاه تصميم كرد به ياد آن از جمجمهء حيوانات شكار شده مناره‌اى برآورد . به افسانه آورده‌اند اين مناره طى مدت هفت يا هشت ساعتى كه شكار ادامه داشت ساخته شد ، و معمار پس از اين‌كه كار را به پايان رساند نزد شاه آمد و گفت همهء جمجمه‌هاى شكارها به كار رفته و ساختمان مناره نيز خاتمه پذيرفته تنها يك سر بزرگ شكار لازم است تا بالاى منار تعبيه شود . شاه كه در آن ساعت سرش از باده گرم بود گفت خيال مىكنى در اين تنگى فرصت كلّهء بزرگى را كه تو مىگويى از كجا مىتوانيم پيدا كنيم . به عقيدهء من حيوانى بزرگ‌تر از تو پيدا نمىشود كه كله‌اش مناسب براى اين كار باشد . بايد سر ترا آن‌جا گذاشت . بدين سخن فرمان داد سر معمار را از تن جدا كنند و آن را بر بالاى مناره تعبيه نمايند .\r\nنزديك آن‌جا گورى به ارتفاع سه پا ، پوشيده از سنگ وجود دارد كه آن را قبر غزال مىگويند . اين گور يكى از اسبان شاه عباس كبير است كه چون بادپا و آتش نعل و پرتوان بود شاه به او علاقهء بسيار داشت . اسم اين اسب غزال بود ، و غزال نام يكى از انواع آهوان است . غزال اسبى عربى و بىمانند بود ، و به امپراتور عثمانى تعلق داشت .\r\nبه شاه عباس گفته بودند كه يال اين اسب مثل ابريشم لطيف است ، و به گاه پويه چنان تند مىدود كه هيچ كس نمىتواند دست و پايش را ببيند . از اين گونه سخنان\r\n\r\n","description":"","footnote":"","page_name":" 1498 ","page_number":194},
  {"content":"\r\n\r\nچندان به شاه گفتند كه سخت به داشتن آن مايل شد ، و سرانجام آن را بدين ترتيب به دست آورد . شاه دو يا سه بار ملك على قمى يكى از دزدان معروف را عفو كرده بود ، فرمود او را حاضر كنند . چون آمد به او گفت يا بايد اين اسب را بربايد و بياورد يا جان بر سر اين كار نهد . در آن هنگام امپراتور عثمانى در قسطنطنيه به سر مىبرد .\r\nملك على به آن‌جا رفت . صدها افسون و نيرنگ به كار برد و چنان خود را صادق و امين نشان داد كه نگهدارى و تيمار كردن غزال را به او سپردند . يك روز كه هوا خوب بود ملك على بر غزال سوار شد ، به سرعت و از بىراهه خود را به ايران رساند ، و غزال را به شاه تقديم كرد .\r\nاز آن‌جا در راهى كه به ميدان كهنه مىرسد چندين بناى معتبر وجود دارد كه از آن جمله كاخ و گرمابه ميرزا صدر جهان مستوفى الممالك است . مسلمانان مشرق زمين مخصوصا ايرانيان القاب پرمعنى و بزرگى براى خود انتخاب مىكنند كه برخى تازى و بعضى فارسى است ، و اين القاب بيانگر آمال و اميدهاى ايشان مىباشد . گفتنى است كه اين رسم از عبرانيان به ايرانيان انتقال يافته و به هر صورت اسم و القاب آنان از نام و لقب ما غربيان كه غالبا فاقد معنى است بسى بهتر است .\r\nسپس راه به كاخ مشعلدار باشى مىرسد كه مسجد و بازارچه‌اى به همين نام كنار آنست . پس از آن كاخ ولى جارچىباشى است كه شغلش مهم است ، و بعد كاروانسراى درگزينىهاست . و درگزين شهرى از گرجستان مىباشد . سپس كاخ ميرزا كوچك يا شاهزاده كوچك متولّى موقوفات سلطنتى است ، و يك حمام و يك بازارچه كه همان جاست به نام اوست . بعد حمام ميرآخر باشى ، سراى عباسقلى بيگ مهردار است . اين خانه بر سر چهار راهى است كه دو كوچه يكى كوچهء ذو الفقار كه نام شمشير على است ، و ديگرى كوچهء فريدون طبيب رو به روى آنست . ديگر كوچه‌هاى مهم اين محلّه عبارتند از كوچهء فراشباشى ، كوچه نقشيان ، كوچه ميرزا فصيح كه در هريك اين كوچه‌ها گرمابه‌اى به همين نام است .\r\nاز آن پس كوچهء كلاه‌دوزان است كه تكيهء درويشان در آن‌جا مىباشد . اين تكيه در ميان باغى ساخته شده ، ديوارهاى آجرى مشبك دارد ، و چنان است كه از بيرون درون ، و بالعكس از داخل خارج آن ديده مىشود . تكيه‌ها و خانقاههاى مسلمانان غالبا ديوارهاشان مشبك است . چنين جايگاه‌ها براى رياضت كشيدن و تجرّد و عزلت‌گزينى از ديرهاى ما اروپاييان كه ديوارهايش مانند باروى قلاع جنگى\r\n\r\n","description":"","footnote":"","page_name":" 1499 ","page_number":195},
  {"content":"\r\n\r\nبلند است ، بسى مناسب‌تر مىباشد . ايرانيان دير را تكيهء درويشان مىنامند ، و درويشان آن گروه مردمان وارسته و پشت‌پا به دنيا زده‌اند كه بدون هدف ، و بىآن‌كه در انديشهء سود و زيان باشند از جايى به جايى سفر مىكنند ، صدقه مىطلبند ، روزى مىخورند ، بر نفس خويش فرمانروايند ، و بىهيچ گونه اجبار به چنين زندگى ادامه مىدهند .\r\nمعنى درست كلمهء تكيه كه من آسايشگاه ترجمه كرده‌ام نازبالش است .\r\nقصد ايرانيان از آوردن اين كلمه اينست كه درويشان و رياضت‌كشان را اگر بالشى ميسر شود كه سر بر آن نهند دل خوش مىدارند ، و هرگز در بند عمارات مجلل و بزرگ و تجملات نمىباشند .\r\nنزديك اين خانقاه يا تكيه كاروانسراى قهوه‌چى باشى شاه ، و كاروانسراى ميرزا كوچك متولّى موقوفات سلطنتى است كه در صفحات پيش نامش را آورده‌ام .\r\nهمچنين در آن نزديكى چهار كاروانسراى ديگر هست كه چون اهميّت چندان ندارند به شرح كردن آنها نمىپردازم .\r\nاز اين كاروانسرا راه به پاى چنار سوخته مىرسد كه تنهء چنارى بسيار كهن در آن‌جاست و محلّى معروف است ، و كنار آن تكيهء ديگرى است كه آن نيز مكان اجتماع درويشان مىباشد . در همان نزديكى كاخ بزرگ ميرزا اسماعيل واقع است و پس از آن محوطه ايست به نام باغ هلو يا شفتالو ، زيرا تا هفتاد سال پيش كه هنوز اصفهان جمعيت زياد نداشته در اين محوطهء پهناور باغ بزرگى بوده كه درختان هلو و شفتالوى بسيار داشته است . بعدها قسمتى از اين باغ را به ميدانى مبدل كرده‌اند كه در يك كنارش گرمابهء رختشويان ، و در سوى ديگرش مسجد امامقلى خان است . آن سوتر گود ساغرىسازان ، مسجد ملّا زمان ، كوچهء على سلطان جارچى باشى ، كوچهء ملّا حسن شاطرتند دوشاه ، كوچهء شبروان كه مترادف طرّار ما مىباشد ، واقع است .\r\nهمچنين خانه زين قهوه‌چى در آن‌جاست . اين مرد به سبب كار بسيار زشتى كه انجام مىداد سخت رسوا و بدنام بود ، و عاقبت نيز بر سر آن كار شرم‌آور كه تقريبا در بعضى جاهاى پايتخت شيوع يافته بود جانش بر باد رفت . اين مرد پست و شرير در سال 1655 يكى از بزرگ‌ترين قهوه‌خانه‌هاى اصفهان را در اختيار داشت . در آن روزگاران همهء قهوه خانه‌هاى بزرگ عرضه‌گاه پنج يا شش تن از پسران نورسيدهء زيبا روى بود ، كه با گيسوان آراسته براى جلب خاطر مشتريان مىخراميدند و كرشمه مىفروختند ، و هر\r\n\r\n","description":"","footnote":"","page_name":" 1500 ","page_number":196},
  {"content":"\r\n\r\nقهوه‌خانه‌اى كه بچه خوشگل بهتر و بيشتر داشت داراى مشترى فراوان‌تر بود . مقارن آن احوال يك پسر بچهء گرجى دوازده ساله كه زيبايى خيره كننده‌اى داشت براى شاه به ارمغان آوردند . قوللرآغاسى رئيس غلامان كه از جمله مقربان شاه و حامى بزرگ زين بدنام و زشتگار بود در حضور شاه دربارهء مهارت اين قهوه‌چى در كار پرورش پسران نورس و آموختن رقص و طنز و ديگر فنون بزم آرايى به آنان ، چندان سخن گفت كه شاه مايل شد پسر نورس و زيباى گرجى را براى آموختن اين هنرها به وى بسپارد .\r\nاما آن ديوسيرت دور از مردمى به جاى هنرآموزى چندان زود و زياد با وى درآميخت كه چون كم سال بود سخت مجروح شد چنان‌كه به هر كس مىرسيد از رنج زخمى كه بر او رسيده بود شكايت مىكرد و مىگفت من از آن شاهم . سرانجام شاه از حال و روزگار پسرك آگاه گشت ، و در حالى كه زين قهوه‌چى بر اين گمان بود كه چون شاه غلام بچگان زيباى بسيار دارد آن پسرك را از ياد برده است ، به دربار احضار ، و چون جرمش آشكار شد شاه دستور فرمود سركلانتر ، اين مرد شرير ديو صفت را پاى ديوار كاخ قوللرآقاسى كه كنار رودخانه بود بكشاند ، و برابر پنجرهء كاخ وى شكم او را پاره كند .\r\nسركلانتر به من حكايت كرد كه وقتى مأمورانش قهوه‌چى را براى اجراى حكم دربارهء وى پاى خانهء رئيس غلامان آوردند و دستها و پاهايش را به درخت بستند تا شكمش را پاره كنند ، چون از فرمان شاه آگاه نبود به گمان اين‌كه پس از خوردن شلاق رها خواهد شد خطاب به مأموران گفت : شما نمىدانيد چه بايد بكنيد ؛ بايد مرا به پشت بخوابانيد و پاهايم را به درخت ببنديد ، نه اين‌كه دست و پايم را با طناب به درخت ببنديد ، و همچنان‌كه سخن مىگفت ناگهان چشمش به شمشير يكى از مأموران افتاد كه از نيام بيرون كشيده بود . به ديدن شمشير عريان از بيم بىهوش شد .\r\nهمان دم شكمش را دريدند و جسدش را يك شبانروز بر جاى نهادند تا مايهء عبرت حاميش و ديگران باشد .\r\nمقارن اين احوال مصلحان و خيرانديشان فرصت را غنيمت شمرده و به شاه عرضه داشتند كه جلوه‌گرى پسران نوباوهء زيباروى در قهوه‌خانه‌ها به منظور تحريك جوانان به شهوترانى بر خلاف دين و مصالح اجتماعى است ، و عواقب بسيار بدى به دنبال دارد . از اين رو شاه عباس حضور بچه‌هاى خوشگل را در قهوه‌خانه‌ها و ديگر مجامع عمومى به جدّ منع ، و مرتكبين را به مرگ محكوم كرد .\r\n\r\n","description":"","footnote":"","page_name":" 1501 ","page_number":197},
  {"content":"\r\n\r\nفرمان شاه در اصفهان كه پايتخت و قلب شاهنشاهى ايران است كاملا رعايت مىشود ، اما در شهرهاى مجاور مرزهاى شمالى اين رسم منفور ، همچنان برقرار است ، و من در تبريز و ايروان قهوه‌خانه‌هاى زيادى ديده‌ام كه در آنها پسر بچه‌هاى زيبا چونان زنان روسپى خود را به جوانان عرضه مىداشتند . اين كار بد از كشور عثمانى همسايهء ايران به اين كشور سرايت كرده و ايرانيان از آنان آموخته‌اند ، و تركان بيش از ايرانيان به اين عمل زشت و بهيمى مىپردازند .\r\nادامه راه محلهء دردشت به كوچهء باقريان ، و از آن‌جا به تختگاه هارون ولايت مىرسد ، و من شرح آنها را در صفحات پيش آورده‌ام . پس از آن چهار راه گلبار است ، و كاخ بزرگ خليفه سلطان داماد و وزير اول دولت شاه عباس بزرگ در اين محلت است ؛ و جنب آن كاروانسرا و بازارچه‌اى است به همين نام . كوكنار خانه‌اى نيز در آن‌جاست . كوكنار جوشاندهء گل خشخاش است كه بعض مردم مخصوصا عمر - پيمودگان و سالخوردگان براى كيف و لذت‌جويى و گاهى به منظور فرو رفتن به عالم خلسه كه نوعى خواب زدگيست مىنوشند .\r\nچنان‌كه پيش از اين ياد كرده‌ام تأثير اين جوشانده متناسب با مقدار مصرف آن مىباشد .\r\nاز اين‌جا مىتوان ميدان كهنهء اصفهان را ديد . بر سر راه و نزديك آن حمام تخت و يك قصر قديمى بسيار بزرگ به نام خانهء سگ وجود دارد كه چون از آن ميرشكار بوده اين نام يافته است . اين خانه از آجر به سبك اروپايى ساخته شده ، چه در هر يك از چهارگوشه‌اش چند برج عظيم است . شاه عباس بزرگ سالى چند و تا زمانى كه كار ساختن قصرش به پايان رسيد در آن سكونت داشت . كاروانسراى على عطّار ، و كاروانسراى كوليها نزديك خانهء سگان است . كوليها از نژادى پست ، خوارمايه ، و شوخگين‌ترين قبايل بشرى مىباشند و ژنده‌پوش و تنبل و بيكاره‌اند . در منجلاب كثافت زندگى مىكنند و همانند بوهميايىهاى  Bohemiens  اروپاييان مىباشند .\r\nعده‌شان قريب هزار نفر مرد و زن است كه در دور افتاده‌ترين محلات بيرون شهر به طور پراگنده زندگى مىكنند . آنان تن به كار نمىدهند . روزها از بامداد تا شامگاه بدن خويش را به آفتاب مىسپارند ، و شب هنگام براى رفع گرسنگى به سرقت ميوه و ديگر مواد خوراكى مىپردازند ، اما زنان آنان غربال درست مىكنند و از موهاى يال و دم اسب برخى چيزها مىسازند . كوليها به هيچ دين و آيين و رسم و قاعده‌اى پاىبند\r\n\r\n","description":"","footnote":"","page_name":" 1502 ","page_number":198},
  {"content":"\r\n\r\nنمىباشند ؛ مانند حيوانات به هم مىآميزند و محرم و نامحرم و خويش و بيگانه نمىشناسند ، و اگر دربارهء مناسبات خانوادگى و زناشويى يا امور قضايى از آنان پرسشى شود جواب گفتن نمىتوانند . محققان برآنند كه كوليان از زمان حضرت ابراهيم پديد آمده‌اند ، و از آغاز پيدايى بدين‌سان زيسته‌اند . ملّايان ايرانى دربارهء ظهور كوليان مىگويند هنگامى كه ابراهيم از پرستش آتش روى برتافت نمرود پادشاه آن زمان خواست به مكافات اين گناه وى را در آتش بسوزاند ، اما وقتى وى را روى پشتهء بزرگ هيمه نهادند و افروختند آتش به ابراهيم درنگرفت ، و به وى آسيب نرساند .\r\nنمرود سخت در شگفت ماند و سبب آن را از عالمان دينى دربار خود پرسيد . آنان گفتند بالاى تودهء هيزم فرشته‌ايست كه او را از سوختن نگهبانى مىكند . نمرود پرسيد براى راندن و دور كردن اين فرشته چه بايد كرد . آن عالمان گمراه و دروغگو گفتند براى دور كردن فرشته تنها چاره اينست كه در برابر اين فرشته شنيع‌ترين عمل انجام پذيرد و اين عمل با زنا كردن برادرى به نام « كو » با خواهرش « لى » صورت گرفت و از پيوند اين دو طايفه كولى پديد آمده است ؛ و چنان كه گفتم اصطلاحا به هر فرد بيكار و دزد و بىدين و عارى از فضايل مردمى كولى مىگويند . كوليان را غربتى يا قبايلى نيز مىنامند و اين هر دو در فقه اللغهء ايشان به معناى افعال شنيع و نكوهيدهء مخالف طبيعت مىباشد كه بسيار نفرت‌انگيز و مذموم است .\r\nدر طول ميدان كهنه چند كوكنارخانه وجود دارد ، و مناره‌اى قديمى نيز ديده مىشود كه منارهء خواجه عالم نام دارد . و كاخ شاهى اصفهان سابقا در كنار آن بوده است ، اما به مرور زمان چنان ويران گشته كه اكنون آثارش به سختى ديده مىشود . از آن پس نقاره‌خانهء قديمى است كه چنانچه پيش از اين آورده‌ام هنگام غروب آفتاب ، همچنين به وقت دميدن خورشيد در آن نقاره مىنواختند ، و اكنون در نقاره‌خانه ميدان شاه نقاره مىنوازند .\r\nاز آن پس يك حمام ، كاروانسرايى به نام كاروانسراى كوزه‌گران ، مدرسهء تهماسب ، بازار ساغرىسازان واقع است . در اين بازار انواع ساغريهاى بسيار خوب به رنگهايى كه در هيچ نقطهء دنيا نظير آنها را نمىتوان يافت مىسازند . سپس قيصريهء كهنه يا بازار شاه قديم است . اين بازار پيش از آن‌كه شاه عباس كبير در اصفهان بازارها و بناهاى بزرگ و عالى برآورد ، و اين شهر را توسعه دهد مركز تجارت و ثروت و آمد و رفت بود . اكنون كاملا ويران ، و در آن اصطبلهايى داير شده كه قريب\r\n\r\n","description":"","footnote":"","page_name":" 1503 ","page_number":199},
  {"content":"\r\n\r\nصد و بيست تا صد و پنجاه قاطر شاه نگهدارى مىشود . آن‌سوتر يك گرمابه ، يك كاروانسرا ، يك مسجد وجود دارد كه همه كمرزرين خوانده مىشوند . از آن‌جا راه به كوچهء دو برادران مىرسد كه كوچه‌اى بدنام است ، از آن‌كه ساكنانش جملگى زنان روسپى مىباشند . پس از آن كوچهء ملّا مؤمن است كه مسجد ملّا نغمه درآنست . از آن پس راه به گود گيوه‌چينان مىرسد . اين صنعتگران تخت گيوه را از پارچه‌هاى كهنه‌اى كه در كنار هم به صورتى خاص مىچينند و رويه‌اش را با نخ مىبافند درست مىكنند . گيوه را غالبا ديه‌نشينان به پا مىكنند ، و دوام آنها سه برابر پاىافزارهاى چرمى است .\r\nاين كوچه به خانهء مير عسس رئيس گزمه‌ها كه شبها حكومت و نگهبانى شهر به دست اوست ، منتهى مىشود . از آن‌جا رو به دروازهء طوقچى و دردشت ، راه از كوچه‌هاى حكيم شفايى - يعنى طبيبى كه شفا مىبخشد - ، كوچه مربافروشان كه سراى اردستانيها در آن‌جاست ، كوچهء عطاران ، و كوچه محمود شاه كه آخرين آنهاست مىگذرد . در اين منطقه كه شهر كهنه نام دارد هيچ نشانى از عمارت عالى و باشكوه نيست . خانه‌ها همه كوچك ، پست ، چسبيده به‌هم است ؛ هيچ يك آنها باغچه و درخت ندارد . هواى اين قسمت شهر خفقان‌آور است ؛ ساكنانش همه بينوا و فقيرند و در سخت‌ترين شرايط زندگى مىكنند . كوچه‌هاى اين منطقه چنان تنگ و كوتاه و پرپيچ و خم و تو در توست كه گذشتن از آنها بىراهنما دشوار است .\r\nساختمان ديگر شهرهاى عراق عجم كه همزمان با اصفهان قديم بنا شده‌اند همه بدين‌گونه است . زيرا مدّت چهار يا پنج سال كشور ايران همواره در معرض هجوم و غارتگرى دشمنان گوناگون بوده ، و مردمان ناچار بوده‌اند به هنگام ظهور اين خطرات بزرگ خانه و اسباب زندگى خويش را رها كنند و به كوهها و قلعه‌ها بگريزند .\r\nبه تدريج و آهسته آهسته خرابه‌هاى اين منطقه را نوسازى مىكنند و خانه‌هاى خوب و وسيع مىسازند ، باشد كه پس از سپرى شدن سالها از شهر كهنه نشان به‌جا نماند .\r\nاز دروازهء طوقچى و دردشت رو به محلاتى كه هنوز به شرح آنها نپرداخته‌ام نخست راه به قلعه‌اى مىرسد كه ايرانيان آن را دژ طبرك مىنامند ، و متصل به ديوارهاى شمال شهر است . اين قلعه به شكل مربع نامنظم با قطر هزار پاست . از گل ساخته شده ، اما روى بيرونش با گچ اندود شده است . ديوارش بلند و كنگره‌دار است . مجهّز به جان‌پناهى بزرگ مىباشد ، و در هر سويش فاصله به فاصله برجهاى\r\n\r\n","description":"","footnote":"","page_name":" 1504 ","page_number":200},
  {"content":"\r\n\r\nمدوّرى ساخته شده است . پهناى اين ديوار دوازده تا چهارده پا ، و گرداگردش خندقى است كه خاكريزى به پهناى سى پا وجود دارد ، و در مجموع قابليّت دفاع از شهر را دارا مىباشد . افزون بر اينها اين قلعه ديوارى كوتاه‌تر در جلو دارد . ساختمانش كاملا به شيوه قلاع باستانى است ؛ با اسلوب بناى دژهاى ما اروپاييان مباينت و تضاد كلى دارد ، و رويهم رفته زندانى را مانند است .\r\nهر يك از برجهاى دژنامى جداگانه دارد ، و من در اين‌جا فقط نام چهار برج را كه مهم‌تر است مىآورم . برج مدخل دژ كه بزرگ‌تر است زنجيرخانه ناميده مىشود زيرا ايرانيان بر عموم زندان را چنين مىنامند . برج طرف مغرب شاهزاده زهرمار ، برج جانب مشرق اركلو  Arechloue  « 1 » ، و آن‌كه در جنوب است برج چهل دختران ناميده مىشود زيرا عامه برآنند كه ارواح به صورت دختران در آن‌جا ظاهر مىشوند و به همين سبب اين برج بر خلاف ديگر برجها مسكون نيست ، و هيچ كس جرأت ندارد در آن بخوابد . مدخل اين قلعه تنگ و پست و مورب و پانزده پا بالاتر از سطح زمين و رو به شمال است . سردر مدخل مزين به نقش منطقه البروج مىباشد ، و اين نقشى است كه اصفهان به طالع آن ساخته شده است . براى گذشتن به سمت راست قبلا بايد از دو دروازهء شبيه هم عبور كرد . اين قلعه نزديك به سيصد و هفتاد خانه ، يك ميدان مشق نظام ، يك مسجد ، يك حمام ، خانه‌اى مخصوص سكونت وزير دارد . همچنين داراى بارويى است كه مهم‌ترين قسمت قلعه را تشكيل مىدهد . خانه‌هاى مذكور مسكن سربازان ايرانى است كه هر يك از سيصد تا پانصد فرانك حقوق مىگيرد . هميشه قريب هزار سرباز در قلعه حضور دارند كه نيمى از آنها هميشه در پادگانند . ميدان مشق قلعهء بزرگى است و چهل عراده توپ كه سپاهيان ايران در جنگ با عثمانيها و پرتغاليها به غنيمت گرفته‌اند در آن نگهدارى مىشود . خانهء وزير يا فرمانرواى ميدان كه حاكم ولايت نيز مىباشد بزرگ است ، اما از زمانى كه وى مجبور به اقامت كردن در آن نيست به خوبى نگهدارى نمىشود .\r\nاز هنگامى كه ميدان قلعه و خانهء وزير ساخته شد ، وزير به سكونت كردن در آن ناچار بود حتى اجازه و جرأت نداشت شبى بيرون آن بخوابد . اما شاه صفى اوّل\r\n\r\n\r\n","description":"","footnote":"\r\n( 1 ) - ظاهرا جزء اول اين كلمه ارك به معنى قلعه و برج و باروست كه در لاتين هم با اندك تفاوت همين گونه تلفظ مىشود ، و به همين معنى است . شايد هم تركى و به معنى دلير است .\r\n","page_name":" 1505 ","page_number":201},
  {"content":"\r\n\r\nوزير را از اقامت كردن در آن‌جا معاف داشت ، و رسم سكونت وزير در آن خانه به منظور حفاظت از ميدان صورت نمىگرفت ، بل‌كه به قصد مراقبت خزانهء سلطنتى بود ، زيرا گنجينه پادشاه در باروى قلعه جاى دارد ، از اين رو آن را ناظر خانه هم مىخوانند و جز به ندرت ، آن هم با اجازهء مخصوص شاه وارد آن نمىشوند . كليدهايش نيز به دست چند كس است . يك كليد ناظر دارد كه وزيرش حافظ و عامل آن مىباشد .\r\nيك كليد در اختيار وزير شهر اصفهان و يكى در دسترس مسؤول و فرمانده جباخانه كوچك است اين سه مشتركا و با هم در را مهرموم مىكنند ، و بدون حضور اين سه تن با هم هرگز در گشوده نمىشود .\r\nمن دو بار امكان تماشاى اين گنجينهء بزرگ را يافته‌ام ؛ مخصوصا بار دوم ، و آن شب روزى بود كه شاه مىخواست آنچه را در خزانه وجود داشت به زنان حرم خود نشان دهد . از اين رو مسؤولان گرانبهاترين و زيباترين جواهرات را براى تماشا مرتب كرده بودند . خزانه سه مخزن بزرگ دارد كه هر يك آنها مشتمل بر تالارى مدوّر است كه گنبدى بر فرازش مىباشد . غلام گردشهاى چهار گوشه‌اى به بلندى دوپا به پهناى پانزده پا در آنست ، و نيز چهار اتاق بزرگ در گوشه‌هاى آن ديده مىشود .\r\nدر مخزن اول توده‌اى شمشير ، خرمنى از تفنگهاى فتيله‌اى قديمى و كهنه و كمانهايى با تير وجود داشت . چون هواى ايران خشك و خالى از رطوبت است بيم زنگ زدگى آلات و ادوات فلزى هرگز در ميان نيست . ميان انبوه سلاحها چندين توپ زيبا و جالب ديدم كه بر قنداقهاى خود سوار بودند و برابر ديوار ، روى سكوها قرار داشتند . سلاحهاى گرانبهايى چون ادوات زركوب و نقره‌كوب و قلمزده و كنده‌كارى شدهء مزين به طلا و نقره ، و خود و زره و برخى اسلحهء زيبا و نفيس اروپايى كه در جريان دو قرن اخير به پادشاهان ايران اهدا شده بود ، جملگى در صندوقهاى بزرگى جا داشتند . همچنين در همان مخزن اول چندين ساعت ديوارى بزرگ و زيبا و جالب كه طول بعضى آنها به هفت پا مىرسيد ، افزون بر هزار طپانچهء پرقيمت ، چندين نوع از بهترين مصنوعات و آثار هنرى سراسر جهان از جمله آلمان ، ايتاليا ، چين ، چندين كره جغرافيايى و نجومى ، ده‌ها دوربين ، و پرده‌هاى نقاشى بسيار عالى كه همه هداياى پادشاهان اروپا ، يا شركتهاى اروپايى بود ، وجود داشت .\r\nميان مجموعهء سلاحها چندين تفنگ ساخت ايران بود كه جز فنر و لوله جملهء اجزاشان پوشيده از طلا ، و برخى نيز مزين به ياقوت و زمرد بود همچنين زره‌ها و سپرها\r\n\r\n","description":"","footnote":"","page_name":" 1506 ","page_number":202},
  {"content":"\r\n\r\nو خودهايى از پوست گاوميش ديدم كه برخى آراسته به ميخهاى طلا ، و بعضى مزين به صفحات ضخيم زر بود . اين‌گونه خودها و سپرها گرچه فقط در برابر ضربت پيكان حفاظت مىتوانند ، چون سبكند در زمان قديم از آنها استفاده مىشده است .\r\nسخن را با شرح و وصف شمشيرهايى كه دسته و غلافشان عاج و مرصع به انواع جواهر مىباشد ، از خنجرها و شمشيرهايى كه قبضه‌شان مرجان يا عقيق و بلور و كهرباست به درازا نمىكشانم زيرا اين همه نسبت به چيزهايى كه بعدا به تفصيلشان مىپردازم ناچيز و بىقدر مىنمايند ، و شرح محتويات مخزن اول را بدين جا خاتمه مىبخشم كه چهار اتاق ديگر واقع در چهار گوشه آگنده از فيروزه است . فيروزه‌هاى خام و ناتراشيده همانند خرمن گندم روى هم انباشته شده ، و فيروزه‌هاى تراشيده را در كيسه‌هاى چرمين جا داده‌اند . هر يك اين كيسه‌هاى چرمين پر از فيروزه قريب چهل و پنج تا پنجاه ليور وزن دارد .\r\nدر شگفت نبايد ماند كه پادشاه ايران چندين فيروزه را چگونه جمع آورده است . زيرا كشور ايران داراى غنىترين معادن فيروزه مىباشد . اما عجب دارم كه چرا چندين اجناس ديرياب و گرانبها را از سر بىاعتنايى روى هم انباشته‌اند ، و به جلوگيرى از شكستن و خراب شدنشان جهد نمىكنند .\r\nدر مخزنهاى ديگر جز از شمشيرهاى بسيار گرانبها آينه‌هاى بزرگ و سنگينى وجود داشت كه يك نفر به بلند كردن يكى از آنها توانا نبود . جلو و عقب اين آينه‌ها طلاكارى ، و مزين به انواع جواهر بود . درازاى برخى از اين آينه‌ها از دو تا سه پا در مىگذشت ، و پوشيده به گونه‌گون جواهر ، مخصوصا آراسته به انواع زمرد و ياقوت بود .\r\nهمه جور ظرف به بزرگى و گنجايى مختلف ، انواع و اقسام بسى چيزها كه هر دسته از هنرهاى ظريف كشورى بود در آن‌جا وجود داشت . اين مجموعه چنان گرانبار از بدايع و نوادر آثار بود كه اگر آنها را به چشم خود نمىديدم هرگز نمىتوانستم وجود آنها را در ذهن خود تصور كنم ، و باورم نمىآمد كه ممكن است چندين دارايى و گوهرها در جايى گرد آمده باشد . در هر جعبه و گنجه‌اى كه هر جا مىگشودم آن را پر از زنجيرها و قابهاى طلا ، دستبندهاى زرين گوهرآگين مىديدم . يك اتاق آگنده از ظروف طلا از بشقابها و سرپوشها و ديگر وسايل ، از جمله سطلها و ديگهاى زرّين بود .\r\nبرخى از اين ديگها چندان سنگين بود كه يك نفر به سختى آنها را جابه‌جا مىكرد .\r\nدر يكى از اتاقهاى واقع در يك گوشهء مخزن مقدار زيادى ظرف زرين يا ظرفهاى\r\n\r\n","description":"","footnote":"","page_name":" 1507 ","page_number":203},
  {"content":"\r\n\r\nطلاى ميناكارى يا جواهرنشان بود . در اتاقهاى ديگر صندوقهاى بزرگى پر از انواع جيقه‌هاى مزين به جواهر مشاهده كردم . چنين مىپندارم كه شمارشان در هر كدام از ششصد افزون بود . صندوقهايى پر از خنجرهاى گرانبها و جواهرنشان نيز ديدم . همچنين چند صندوق پر از فيروزه مشاهده كردم . بارى چندان چيزهاى نفيس در آن‌جا ديدم كه به زحمت توانستم آنچه را ديده بودم به حافظه بسپارم .\r\nناظر كه مرا با خود به آن‌جا برده بود و حضور داشت و فرمان مىداد به من گفت اگر نفايس يكايك اين صندوقها را ببينى از بسيارى شگفتى بر جاى خشك مىشوى .\r\nاز او پرسيدم بهاى اين همه نفايس چند ميليون است ؟ جواب داد : قيمت هر قطعه معلوم شده ، اما كسى در بند تعيين بهاى مجموع آنها نبوده است . من در تشخيص ظروف زرين و جواهر نشان ، تعيين قيمت طلا آلات و جواهرآلات هرگز خطا و اشتباه نمىكنم ، و گرچه ميان آن همه جواهر هيچ قطعه نيافتم كه بهايش از پانصد پيستول درگذرد ، اما تخمين اين گنجينهء عظيم را نمىتوانم ، همين قدر مىگويم قيمت آن از ميليونها درمىگذرد .\r\nناظر به من گفت جز اين چهار مخزن چهارده اتاق ديگر آگنده از سلاح وجود دارد . وى سه‌تاى آنها را به من نشان داد . چهارده اتاق مذكور گرد باغى كوچك به سبك خانقاه ميان چهار مخزنى كه شرحشان را آوردم واقع است . بين آن همه نفايس چيزهاى نادرى ديدم از آن جمله پوست بعضى جانوران ، پوست مارى را به من نشان دادند كه بيش از بيست پا درازا و چهار پا پهنا داشت . همچنين در آن‌جا قابى ديدم كه مانند قابهايى كه مسيحيان يونان ، تصويرهاى مقدس را در كليساها در آن نگهدارى مىكنند نقاشى شده بود . به من گفتند كه مسيحيان گرجستان ساليان بسيار پيراهن حضرت عيسى را در آن حفظ مىكرده‌اند ، بعدها پيراهن را از آن قاب بيرون آورده‌اند و اكنون در خزانه از آن حفاظت مىكنند . اما آن را به من نشان ندادند .\r\nلباسهاى تيمور و جانشينان اوليه‌اش را كه به طرز و شيوهء تاتارها بود ، ديدم . كفشهاى تاتارها با پاى افزارهاى ايرانيان تفاوت دارد . كفشهاى تاتارها نوك تيز ، پاشنه‌هاى آنها پهن و كوتاه ، و رويشان باز مىباشد و چنان است كه فقط روى انگشتانشان را مىپوشاند ، و سراسر تخت كفششان پوشيده از ميخهايى است كه سر آنها كوتاه مىباشد .\r\n\r\n","description":"","footnote":"","page_name":" 1508 ","page_number":204},
  {"content":"\r\n\r\nبسيار مايل و مشتاق بودم علم حضرت امام حسين « 1 » را كه در نظر ايرانيان بسيار مقدس و گرانمايه است ببينم . به ناظر گفتم شنيده‌ام در اين‌جا چنين چيز متبركى نگهدارى مىشود ، مىخواهم آن را زيارت كنم . گفت : مگر مىخواهى مسلمان شوى ؟\r\nو مرادش اين بود كه اين سعادت نصيب افراد غير مسلمان نمىشود . گروهى بر اين اعتقادند كه از زمان شيخ صفى گردآورى نفايس اين گنجينه آغاز شده ، و برخى ديگر بر اين باورند كه شروع آن مقدم بر دوران شيخ بوده است .\r\nروى هر قطعه از نفايس گنجينه كاغذ كوچكى كه بر آن نام محلى كه آن چيز از آن‌جا به دست آمده ، يا چه كسى اهدا كرده ، در چه زمان به گنجينه درآمده و بهايش چند است نوشته شده چسبانده‌اند ، اما آنچه در كارخانهء شاه به دست كارگران ساخته شده داراى اين مشخصات نيست .\r\nمن نمىتوانم باور كنم كه در هيچ نقطهء سراسر گيتى اين همه نفايس نادر جمع آمده باشد . ايرانيان بر اين اعتقادند قلعهء موصوف را سلجوق پادشاه ايران در سال 1080 بنا نهاده است « 2 » ؛ و نيز مىگويند در هيچ زمان دشمن بر اين قلعه دست نيافته و با اين‌كه تيمور لنگ دوبار اصفهان را به تصرف خويش درآورده ، به گشودن قلعه موفق نشده است . اين دعوى نادرست مىنمايد و قلعه ناگشودنى نبوده است .\r\nدر سال 1666 سه تن از سواران دلير و بىباك دربار وسيله طنابى كه به يك سنگ بزرگ تراشيده انداخته و استوار كرده بودند از برج بلند قلعه بالا رفتند ، و با اين كه بيم آن نبود كه هرگز كسى بتواند از درهاى پست و پوشيده از آهن و پنجره‌هاى كوتاه و از درون و بيرون پوشيده از ميله‌هاى آهن مخزن به درون آن راه يابد بدان درآمدند و نفايسى را به سرقت بردند . اگر در خرج كردن از طريق اعتدال بيرون نمىشدند ، و به اسراف نمىگراييدند هرگز دزدى ايشان آشكار نمىشد ؛ اما بيهوده -\r\n\r\n\r\n","description":"","footnote":"\r\n( 1 ) حضرت امام حسين ، سيد الشهدا پنج شنبه سوم شعبان سال چهارم هجرى قمرى ، برابر 19 دى سال چهارم شمسى مطابق نهم ژانويه 626 در مدينه متولد شد ، و روز جمعه دهم محرم 61 هجرى قمرى برابر 21 مهر 59 خورشيدى مطابق 13 اكتبر 680 در كربلا شهيد شد .\r\n( 2 ) سال 1080 ميلادى مطابق با سال 472 قمرى همزمان با پادشاهى سلطان جلال الدين ابو الفتح حسن ملكشاه سلجوقى بود كه از سال 465 تا 485 بر ايران سلطنت كرده است . ملكشاه روز 19 جمادى الاول 447 متولد شد و شب جمعه 15 شوال 485 برابر 23 نوامبر 1092 سى و پنج روز پس از كشته شدن خواجه نظام الملك كه روز پنج شنبه رمضان 485 به دست ابو طاهر حارث اتفاق افتاد درگذشت .\r\n","page_name":" 1509 ","page_number":205},
  {"content":"\r\n\r\nخرجيشان موجب بدگمانى گرديد ، و يكى از كمانداران سركلانتر مأمور شد در نهان به تحقيق اين امر بپردازد . چنان روى نمود كه روزى وى كسى را ديد دسته خنجرى را كه بيست هزار اكو قيمت داشت و زير پيراهن خود مخفى كرده بود به يك نفر جواهر فروش هندى به هشت هزار اكو فروخت . مرد مظنون را گرفتند و چندان شكنجه كردند كه به سرقت اعتراف ، و همدستانش را معرفى كرد . همه را دستگير ساختند ، و همهء نفايس سرقت شده را پيدا كردند ؛ و شاه در اين پيشامد سود بسيار برد زيرا هم نفايس مسروقه را باز يافت و هم خريداران آنها را جريمه كرد . شاه عباس دو تن از سارقان را به حبس ابد محكوم ، و در قندهار به زندان كرد . اما دزد سوم را چون حامى متنفذى نداشت پس از پانزده ماه سرگردانى شكم پاره كردند .\r\nاكنون به شرح قسمتهاى شايان توجهى كه حدّ فاصل ميان دروازهء دردشت و درون شهر مىباشد مىپردازم . نخستين بناى در خور يادآورى بازار عربها و مدرسه‌اى به همين نام است ، و به دنبال آن بازار و كاروانسراى بواناتيان است كه مركز فروخت ميوه‌هاى خشك و بهترين آب ميوه‌ها مانند آب ليمو و آب انار مىباشد ، و از آن‌جا به بعد حسينيّه كه يكى از معروف‌ترين بناهاى اصفهان است ساختمان قابل توجهى وجود ندارد .\r\nمسجد عتيق در اين كوى واقع است . اين مسجد پيش از آن‌كه شاه عباس بزرگ مسجد شاه را بنا نهد ، بزرگ‌ترين مساجد اصفهان بود . مسلمانان كهن‌ترين و بزرگ‌ترين مساجد هر شهر را مسجد جامع مىنامند . مسجد عتيق يا جامع اصفهان بزرگ‌ترين مساجد ايران است و در زمينى به مساحت چهار آرپان  Arpen  بنا شده و مربع شكل است . يك گنبد بزرگ و دو گنبد كوچك دارد كه هر كدام در يك گوشهء مسجد است . گنبدها مانند تنور ، پست و پهن مىباشند و مجموعا بر چهل ستون تكيه دارند . قسمت پايين بنا تا ارتفاع هشت پا از صفحات سنگهاى زيباى سماق كه با رگه‌هاى مرمرين منقش و مزين است پوشيده شده ، و اين سنگها همانهاست كه شاه عباس به هنگام بناى مسجد شاه بر اين خيال بود كه از جا برگيرد و در ساختن مسجد شاه به كار برد ، و من بدين نكته پيش از اين اشاره كرده‌ام .\r\nبالاتر از سنگهاى سماق موصوف ، سراسر سطح بيرون و درون بنا با كاشيهاى مينايى رنگ درخشان و باطراوتى پوشيده شده و بر حاشيهء ديوارها و گيلوييها آياتى از قرآن كريم و كلمات قصار امامان كتيبه شده است . و مضمون بعض آنها چنين است :\r\n\r\n","description":"","footnote":"","page_name":" 1510 ","page_number":206},
  {"content":"\r\n\r\n« به هنگام افسردگى و آزردگى و درماندگى به پروردگار پناه ببريد ، و هر زمان با خطر رويارو شديد كار خود را به خدا سپاريد . اگر با قلب صافى و ايمان درست رو به خدا آورديد ، و رضا به دادهء او داديد همهء مرادهاى پسنديدهء شما برآورده مىشود . »\r\n« بر سر در بهشت نقش است خسيس طبعان و دورويان در اين جا راه ندارند . » « اقرار به گناه تازه كردن ايمان است . »\r\n« چهار چشمهء بهشت جاودان را در چشمهء چشمان خود بجوييد ، زيرا در آسمانها و در آستان ذات لا يزال اين دو چشمه از چهار عنصر گرامىتر و ارجمندتر است . »\r\nقطر گنبد بزرگ افزون بر صد پا ، و زير آن محراب است . روياروى گنبد فضاى وسيعى است كه در آن رواقهايى وجود دارد ، و جلو آنها طاقهايى است كه بر روى ستونهايى همانند ساختمان گنبد متكى است . استادان و طلاب علوم دينى زير طاقهاى موصوف كه از جلو با درى بسته مىشوند گرد مىآيند ، و به تدريس و تحصيل مىپردازند . اين مسجد هفت در و دو مناره دارد . سطح خارجى هر دو مناره با كاشيهاى زيبا مفروش شده است . درهاى اصلى اين مسجد ، همچنين گنبدها و مناره‌هايش هر كدام نامى جداگانه دارد ، و اغلب به نام بانى آنست . زيرا چند تن از پادشاهان بزرگ در ساختمان اين بناى بزرگ شركت داشته‌اند .\r\nنام هر قسمت بنا با خطّ درشت بر پيشانى آن نقش بسته است ، و اسم معمار و كارگران اصلى هر قسمت نيز به منظور باقى ماندن نامشان به پاداش خيرى كه كرده‌اند با خط و عبارتى ساده‌تر و كوتاه‌تر آمده است . مثلا بر يكى از مناره‌ها چنين نقش شده است : عمل شيخ يوسف بناء .\r\nايرانيان بر اين اعتقادند كه اين مسجد بسيار قديمى است ، و قرنها از بناى آن مىگذرد ؛ و در بعضى روايات چنين آمده كه امام رضا يكى از دوازده امام كه در قرن چهارم مىزيسته « 1 » ، معمولا نماز را زير گنبدى كه گنبد شرقى نام داشته به جا مىآورده است .\r\n\r\n\r\n","description":"","footnote":"\r\n( 1 ) قرن چهارم غلط است زيرا حضرت امام رضا روز پنج شنبه يازدهم ذى قعدهء سال 148 هجرى قمرى برابر پنجم دى ماه 144 خورشيدى مطابق 26 دسامبر 765 ميلادى در مدينه متولد شده ، و روز سه شنبه آخر صفر 203 برابر 16 شهريور 197 خورشيدى مطابق هفتم سپتامبر 818 رحلت فرموده است .\r\n","page_name":" 1511 ","page_number":207},
  {"content":"\r\n\r\nگروهى از قدماى اصفهان بر اين اعتقاد بوده‌اند كه بانى مسجد جامع اصفهان ملكشاه است و آن را در سال چهار صد هجرى ساخته است ؛ اما اين گفته درست نيست زيرا بر گنبد شمالى نام شاه منصور ، و بر گنبد جنوبى اسم شاه يوسف نقش شده ، و اين هر دو پيش از ملكشاه فرمانروا بوده‌اند و ملكشاه آن را تعمير و ترميم كرده است .\r\nچون در قرون اخير مسجد رو به ويرانى نهاده شاه تهماسب و شاه عباس دوم نيز به تعمير آن كوشيده‌اند . مسجد هفت در اصلى دارد ، و مردم بر اين باورند هر يك آن هفت در را پادشاهى كه آن در به نام اوست ساخته است . ميان صحن مسجد حوض چهارگوش بزرگى است كه روى آن تختى چوبى كه سه پا بالاتر از سطح آب است قرار داده‌اند ، و بيست نفر مىتوانند به راحتى روى آن نماز بخوانند .\r\nزير يكى از گنبدها حوض بزرگ ديگرى ساخته شده ، و حوضهاى كوچك ديگرى نيز در نقاط مختلف مسجد ، مخصوصا كنار غسّالخانه وجود دارد . پيش از اين روزگاران چندين حوض ديگر در اين مسجد وجود داشته كه چون بيم آن در ميان بوده كه بر اثر جريان آب جويها در زير بنا و وجود حوضها شكست و خللى در مسجد به وجود آيد حوضها را به خاك انباشته‌اند .\r\nدو در اصلى مسجد چهار پله از سطح زمين بالاتر است ، و وسيلهء دو دالان نسبتا تنگ به داخل مسجد منتهى مىشود . دالان در كتابفروشها داراى اتاقهايى است كه در يكى از آنها وسايل مراسم سوكوارى نگهدارى مىشود . در تابوت خانه از آن اين نام يافته كه چندين تابوت براى انتقال مردگان به گورستان ، در آن‌جاست . زيرا در ايران بر خلاف ديگر كشورهاى مشرق زمين هرگز جسد مردگان را با تابوت به خاك نمىسپارند ، بلكه مرده را هنگام حمل به گورستان در تابوت مىگذارند و چون بدان جا رسيدند جسد را كه با كفن پوشيده شده از تابوت بيرون مىآورند و به خاك مىكنند .\r\nايرانيان بر اين اعتقادند چون به خاك سپردن مرده با تابوت مانع آن مىشود كه جسد زود متلاشى و به خاك مبدل شود خداوند فرموده است كه بىتابوت به خاك بسپارند .\r\nدر اتاقى ديگر علم‌ها و علائمى نگهدارى مىشود كه هنگام حمل جنازه به گورستان بر دوش مىكشند . يك اتاق نيز جايگاه مخصوص حفاظت سى پاره مجلدات قرآن مىباشد كه سى تن طلبه بدان جا مىبرند . اتاق ديگر چهار چادر نام دارد ، زيرا در آن چهار خيمهء كوچك نگهدارى مىشود كه هنگام دفن جسد زنان\r\n\r\n","description":"","footnote":"","page_name":" 1512 ","page_number":208},
  {"content":"\r\n\r\nروى قبر بر پا مىدارند .\r\nدر جانب مغرب ، در يكى از تالارهاى زير گنبد موسوم به گنبد معلق صندوقخانه‌هاييست كه در آنها كتابها ، چراغها ، قاليها و ديگر اثاثهء متعلق به مسجد حفاظت مىشود ، و نزديك آن شبستانى زيرزمينى است كه در فصل زمستان در آن‌جا نماز جماعت مىخوانند . منبر خطيبان و واعظان زير گنبد بزرگ جا دارد .\r\nزير گنبد موسوم به گنبد درويشان گور محمد تقى پيشنماز اين مسجد در زمان شاه عباس ثانى واقع است . وى مردى وارسته ، دل از دنيا بريده ، و پرهيزگارى راستين ، و خداجويى پاك اعتقاد بوده و مردم به وى ايمان كامل داشته‌اند . وى از غايت صفاى باطن سه ماه پيش از وفاتش در حال تندرستى روز و ساعت مرگش را پيش بينى كرده بود ، حتى گفته بود كه يك ساعت پيش از درگذشت وى قاطرش مىميرد و درست چنان روى نمود كه او گفته بود . ناگفته نگذارم كه در يكى از گوشه‌هاى اين مسجد گورستانى است به نام ميدان راست و چپ . در اين ميدان مردگان را به خاك نمىسپارند ، اما در حجره‌هايش اجسادى را كه بايد به اماكن متبرك انتقال يابند به امانت مىگذارند .\r\nوجه تسميهء كوى حسينيّه كه مسجد موصوف در آن واقع است از آن مىباشد كه خانواده‌اى كه نسبت به حسين بن على مىرسانند از دير زمان در اين محلت سكونت گزيده‌اند . قصرها و كاخها و خانه‌هايى كه افراد اين خاندان ساخته‌اند باشكوه‌ترين بناهاى اين كوى مىباشد از جمله در هر يك از چهار گوشهء ميدان بزرگ اين كوى قصرى ساخته‌اند كه كاخ شمالى آن ويران شده امّا سه قصر ديگر همچنان آبادان و زيباست . در بهترين و بزرگ‌ترين آنها اكنون سنجر ميرزا پادشاه رس  Res  سكونت دارد . وى بر اين دعوى است كه از نسل امام حسين مىباشد ، و به اعتقاد ايرانيان اين حضرت در مقام امامت ، سلطان واقعى جهان است .\r\nميدان كوچكى جلو اين قصر واقع است ، و سردر آن زيباترين و باشكوه‌ترين سردرهاى اين شهر به شمار مىآيد هفت پله دارد ، و به صحن بسيار وسيع مربع شكلى كه حوضى بزرگ ميان آن ساخته شده منتهى مىگردد .\r\nميان صحن اين قصر گورى برآمده از سنگ به بلندى چهار پا روى پايه‌اى به ارتفاع هيجده شست وجود دارد كه مزار شهشهان سلطان بانى اين بناست . وى در زمان پادشاهى شاه عباس بزرگ ، سردودمان اين خاندان بوده ، و جدّ\r\n\r\n","description":"","footnote":"","page_name":" 1513 ","page_number":209},
  {"content":"\r\n\r\nسنجر ميرزا است . شجره‌نامه اين خانواده چنين مىنمايد كه شهشهان چهلمين نسل پسرى حضرت امام حسين بوده ، افزون بر اين ، مقام اجتهاد داشته و شيعيان از او تقليد مىكرده‌اند ، و به اعتقاد تمام حرمتش مىنهاده‌اند . اما شاه عباس كبير نه تنها رها نكرد كه وى از شهرت و مقام روحانى و معنوى خويش بهره برگيرد بلكه يك روز در صدد كشتنش برآمد . زيرا اين مرد خداترس و پرهيزگار به آخر نام پسرانش لفظ شاه مىافزود ، در مثل مىگفت حسين شاه ، محمد شاه ، على شاه . يك روز كه شاه با همه بزرگان دربارش در جشنى شركت داشت ، هنگامى كه بر سر سفره نشسته بود شنيد كه نام پسران شهشهان را با متمّم شاه بر زبان مىآورند . شاه در خشم شد . سرش را به نشان غضب چندين بار جنباند و گفت : شاه ، شاه ، شاه ، چقدر شاه ، از اين همه شاه منظور چيست ، فردا پگاه سر كسى را كه اين همه شاه در وجود مىآورد خواهم بريد .\r\nسخن خشماگين شاه به سرعت در سراسر پايتخت پراگنده شد . ملايان شهر جملگى فراهم آمدند ، و هنگامى كه شاه از مجلس جشن پا بيرون نهاد عمامه از سر برگرفتند ، خاك بر سر ريختند و به تضرع و زارى از شاه التماس كردند كه دست به خون اين نژاده مرد پرهيزگار و ديندار و با دانش نيالايد . شاه عباس از ريختن خون شهشهان درگذشت ، اما با تحريكاتى كه عليه دارايى شخصى ، و موقوفات متصرفى وى به عمل آورد اندك اندك اعتبار و نفوذ آن مرد روحانى و خانواده‌اش كاسته شد ، و در زمان سلطنت شاه صفى اول به نهايت سستى كشيد ، اما بعدها ستارهء بخت اين خانواده اندكى درخشيدن گرفت ، زيرا يكى از پسران ارشد اين خانواده شاهزاده - خانمى را به زنى گرفت .\r\nآورده‌اند كه اين ميرزاى بزرگ و شاهزادهء خاندان حسينى خرى زيبا و تيز رفتار داشت كه هر روز سه منزل راه كه معادل پانزده فرسنگ آلمانى يا چهل و پنج ميل است ، طى مىكرد . شاه عباس چندان وصف بادپايى و آتش نعلى اين خر را شنيد كه دلش به داشتن آن مايل شد ، و به گمان اينكه ميرزا فرمانش را مىپذيرد پيغام داد كه خر را براى او بفرستد . امّا ميرزا جواب داد كه شاه لايق آن نيست كه بر خرمن سوار شود .\r\nاز جمله ديگر بناهاى درخور ذكر اين كوى مسجد سنجريه مىباشد كه كتيبهء سردرش با خط زرين به نام شاه اسماعيل اول نوشته شده و چنين مىنمايد كه بانى آن همين شاه است ، و نيز بنايى كه اكنون اگوستن‌ها  Augustin  كه يك هيأت مذهبى\r\n\r\n","description":"","footnote":"","page_name":" 1514 ","page_number":210},
  {"content":"\r\n\r\nپرتغالى مىباشند در آن سكونت دارند . اين ، يكى از قصرهاى سلطنتى است كه داراى چند باغ است ، و چند حوض دارد كه همه از سنگ مرمر ساخته شده‌اند . در اتاقهاى متعدد زرنگار و لاجوردينش مىتوانند صد نفر اقامت نمايند . اما اكنون بيشتر آن اتاقها خالى است ، زيرا تنها سه يا چهار تن از اگوستنها و هفت يا هشت تن خدمتگرشان در آن ساكنند . در اوايل استقرار اگوستنها در اصفهان عده‌شان نسبتا زياد بود . در آن روزگاران پرتغاليان دارايى و ثروت سرشار داشتند ، و غرق نعمت و مال بودند ، و چنان كه همه مىدانند قسمت بيشتر ثروت از آن روحانيان بود . اگوستنهاى پرتغالى نخستين دسته كشيشان اروپايى هستند كه به ايران آمده‌اند و در اصفهان مستقر شده‌اند .\r\nدن الكسيس دومنسز  Don Alexis de menesez  اسقف اعظم شهر گوا كه از جمله كشيشان اگوستنها بود ، در سال 1598 انتوان دو گوه آ  Antoin de govaa  را كه وى نيز از دستهء اگوستنها بود ، و بعدا مقام اسقف اعظم سيرن  Cyrene  يافت با تحفه‌هاى لايق و سمت سفارت به دربار شاه عباس كبير فرستاد تا اجازه اقامت دستهء اگوستنها را در پايتخت ايران بگيرد . همچنين از شاه تقاضا كرده بود يك نمازخانه و يك خانه در اختيار آنها قرار دهد . در آن روزگاران كشور اسپانيا مالك تاج و تخت پرتغال بود اما طبق شرايط اتحادى كه ميان آن دو بسته شده بود فقط پرتغاليها حقّ اقامت و رفت و آمد به هند شرقى را داشتند ، و اسپانيوليها از اين لحاظ محروم بودند . شاه عباس بنابر آنچه قبلا آورده‌ام مايل بود علاقهء اروپاييان را نسبت به خود و كشورش جلب كند ، و راه رفت و آمد را به رويشان بگشايد . از اين رو درخواست اسقف اعظم را با شادى و شوق پذيرفت و اين خانه را در اختيار فرستادگان وى قرار داد ، و هنگامى كه معماران و نقاشان به ترميم و نقاشى و زراندودن نمازخانهء آنان مشغول بودند گاه‌گاه خود بدانجا مىرفت ، و فرمان مىداد كه در تعمير و آذين بستن آن هرچه بيشتر بكوشند ، و كار را زودتر به پايان برند .\r\nسيمون دو مرئيس  Simondemoreis  سرپرست و بالاترين شخصيتهاى اين گروه ، داراى عنوان نمايندهء پادشاه اسپانيا بود .\r\nآورده‌اند كه شاه عباس على رغم ميل ملّاى معروف شاه حسينيان كه شرح حالش در صفحات پيش گذشت اين عمارت را در اختيار گروه اگوستنها قرار داد . ملّاى موصوف ضمن ارسال عريضه‌اى از شاه تقاضا كرد اين گروه كافران را از اقامت در آن\r\n\r\n","description":"","footnote":"","page_name":" 1515 ","page_number":211},
  {"content":"\r\n\r\nمحله و از همسايگى با او منع فرمايد . شاه عريضهء ملا را خواند و دور افگند و گفت من مىخواهم كه هيأت مبلغان در همين خانه اقامت كنند ، و با صداى ناقوس خود همواره ملا را رنجه و معذب بدارند . زيرا شاه عباس بر اين گمان بود كه نواختن ناقوس يكى از مراسم اساسى ديانت مسيحى است ؛ و نيز از اين رو موافقت نكرد پرتغاليها در جاى ديگر اقامت كنند كه اين خانه يك فرسنگ از دربار و كوى عيسويان فاصله داشت . از روى ديگر پس از سپرى شدن زمانى كاپوسنها مكرر از شاه استدعا كردند كه شاه خانهء ديگرى در اختيار ايشان بگذارد . شاه به آنها وعدهء مساعد مىداد اما هرگز وفا به جا نمىآورد . چون آنان دريافتند كه بنا به ميل شاه بايد در همان خانه بمانند از سر ناچارى رضا شدند ، و موافق ذوق و سليقهء خود به آرايش و تنظيم آن پرداختند ؛ و شاه در اين كار با ايشان مساعدت فرمود و هر آنچه به كارشان بود در اختيارشان نهاد .\r\nبه من گفته‌اند كه طى مدت چهل سال اين خانه كه اقامتگاه هيأت مبلغان بود داراى فرشهاى زربفت و گرانبهاترين وسايل و اثاثه بود . در آن همواره به روى همگان گشوده بود ، و از همه وارد شوندگان به خوبى و گرمى پذيرايى مىشده است .\r\nگفتنى است كه مسيحيان ساكن مشرق زمين رياكارترين ، مزوّرترين و دغلكارترين مسيحيان جهان مىباشند ، و به مذهب خويش ، خاصه به كليساى كاتوليك اعتقاد و دلبستگى حقيقى ندارند . به قصد سور چرانى همهء عيدها و يكشنبه‌ها به بهانهء به جا آوردن قداس و عشاى ربانى بدين خانه مىآمدند ، از آن‌كه هنگام ظهر براى صرف ناهار به گرمى دعوت مىشدند . امّا از زمانى كه پرتغاليها از مشرق هند رانده شده‌اند ، و اگوستنها از سهم درآمدهاى حاصل از آن‌جا محروم مانده‌اند ، و مطبخشان سرد گرديده و توانايى اطعام مؤمنان را ندارند ، جملگى پراگنده شده‌اند ، و گذارشان بدين خانه نمىافتد .\r\nاصفهانيان اين گروه مسيحيان منافق و حيله‌گر را آبگوشت گاوى مىنامند ، از آنكه خورش پرتغاليها همين است ؛ و در هند اين گروه رياكار را مسيحيان برنجى نام نهاده‌اند زيرا از زمانى كه كشيشان از غذا دادن به آنها عاجز مانده بودند آن مزوران سبحه‌اى را كه به گردن خود آويخته بودند درمىآوردند ، به كشيشان مىدادند و مىگفتند : پدرم تو كه نمىتوانى به ما برنج بدهى پس سبحه‌ات را بگير .\r\nبيرون از كوى حسينيه خانهء ميرزا جعفر قاضى است . وى مردى ژرف نگر و\r\n\r\n","description":"","footnote":"","page_name":" 1516 ","page_number":212},
  {"content":"\r\n\r\nداناست اما بر اثر دسائس و تحريكات ميرزا محمد تقى پيشنماز مسجد جامع از كار كناره گرفته و خانه‌نشين شده است . پيشنماز موصوف در تظاهر به ديندارى و پارسايى چنان استاد است كه به تزوير و ريا خلق را به حمايت خود برانگيخته است . وى هر زمان صاحبان دعاوى ، در محضر ميرزا جعفر قاضى حضور مىيافتند به سود خود توصيه‌نامه‌هايى به قاضى مىنوشت . چون اين كار ادامه يافت قاضى از مداخلهء پيشنماز به تنگ آمد ، و از آن پس به توصيه‌هاى او اعتنا نكرد . پيشنماز چون دريافت كه از آن پس افسون وى در قاضى درنمىگيرد و نمىتواند در كارش دخالت كند به مخالفت و دشمنى قاضى پرداخت ، و چندان در اين كار كوشيد كه ميرزا جعفر معزول و خانه‌نشين شد .\r\nآن سوتر خانهء ميرزا جعفر مدرسهء سهيل ، و بعد از آن خانهء كلانتر است كه آن را يك نفر كلانتر كه ما فرانسويان  Prevot des marchand  مىناميم ، ساخته است .\r\nسپس مسجد آقا نور جولاه است كه در محراب آن يعنى جايى كه مسلمانان هنگام گزاردن نماز رو بدان جا مىكنند ، دو سنگ بزرگ مرمر صيقلى يكى سپيد و ديگرى به رنگ يشم نصب شده كه مردم بر اين اعتقادند نقش پاى حضرت على روى آنست ، و از آن بوى عنبر اشهب برمىخيزد ، و اگر يك مسيحى بگويد كه از آن چنين بويى به شامهء من نمىرسد با ايمان تمام مىگويند چون تو مسيحى هستى رايحهء آن را درك نمىكنى ، و اگر به دين اسلام درآيى بوى آن را درمىيابى .\r\nبه ياد دارم يك روز كه با پررافائل دومانس  Pere Raphael du Mans  رئيس كاپوسنهاى اصفهان دربارهء اين خرافات و اوهام سخن مىگفتم در جوابم گفت : من نيز از اين بيهوده سخنان خنده‌آور و اباطيل بسيار شنيده‌ام . من از اين پاسخ خوددارى كردن نتوانستم و به او گفتم : شما نيز در كليساها همين مزخرفات را به مسيحيان تلقين مىكنيد .\r\nآقا نورجولاه بافندهء فقيرى بود كه از بسيارى بينوايى به اميد به دست آوردن دارايى به هند سفر كرد ، و اتفاق را در آن سرزمين ثروت زياد فراهم آورد ، و پس از بازگشتن ، اين مسجد بزرگ و باشكوه را ساخت . اين مسجد دو در دارد كه يكى به سوى خانهء ميرزا تقى قورچى باشى و ديگرى به كوچهء اسماعيل بيگ ، مستوفى الممالك سابق باز مىشود . در اين كوچه كاخى است به همين نام و در آخر\r\n\r\n","description":"","footnote":"","page_name":" 1517 ","page_number":213},
  {"content":"\r\n\r\nهمين كوچه گرمابه‌اى به نام حمام كربلايى عنايت . وى مردى تيزهوش ، حاضر - جواب ، بذله گو و دلقك شاه عباس بزرگ بوده است .\r\nاز آن‌جا راه به كوچه صباغان ادامه مىيابد ، و به گرمابه ملا شمس ، و حمام جوجى مىرسد . از آن پس كوچهء يهوديان در دشت است كه خانهء يكى از كشتى گيران معروف در آن‌جاست . اين كشتى گير چندان به زور و آوازهء خود مىنازيد كه شبها وارد خانهء مردم مىشد . به فرمان شاه عباس دوم او را گرفتند و شكمش را پاره كردند .\r\nديگر كوچه‌هاى مهم اين محله كوچه سنگتراشان حلقه‌هاى سنگ مرمر است .\r\nاين حلقه‌ها را كمان كشها به شست خود مىكنند تا بيشتر و بهتر كمان را بكشند . ديگر كوچهء حمام وزير ، و كوچه جمالوست كه مزار يكى از مقدسان گمنام در آن است ، و ديگر كوچهء شمس زمين عالم است كه به نام داراترين افراد اين محله مىباشد . خانه و مسجد مفتى در اين كوچه است . مفتى در ايران قاضى القضات مسلمانان مىباشد ، اما در عثمانى مقام و مرتبتى بالاتر دارد . خانهء مير عسس يا ميرشب و زندانش در همين كوچه است . مسؤوليّت حفاظت شهر به هنگام شب ، و نيز رسيدگى به حوادث شبانه با اوست .\r\nبيرون از اين كوچه ، در طرف چپ كوچه آقا جمالو واقع است . در اين كوچه مدرسهء بزرگى است كه سردر آن با دو منارهء بلند تزيين يافته ، همچنين كاخى زيبا به نام زمان براهى كه از جمله بزرگ‌ترين كاخهاى شهر مىباشد در اين كوچه واقع است . مىگويند خوشگل‌ترين و فريباترين و هوس‌انگيزترين روسپيان در اين كوچه سكونت دارند .\r\nاز محله وسيع دردشت فقط دو قسمت باقى مانده كه بايد به شرح آنها بپردازم . آن قسمت اين محله كه بر سر راه دروازهء دردشت به دروازهء عباسى است جوباره نام دارد ، و نام بخش ديگر بولاغى است . كوچه‌هاى مهّم قسمت اول يكى كوچهء شور است كه گرمابه‌اى به همين نام در آنست ، و ديگر كوچه چهل دختران ، كوچه جاويد ، كوچه شيشه‌گران ، كوچه شيخ بهاء الدين محمد مؤلف جامع عباسى كه مختصر فقه و شرايع دين مىباشد ، و قصر او نيز در همين كوچه است ؛ و در همين كوچه دو حمام نيز هست كه گرمابهء بزرگ‌تر حمام شيخ نام دارد . از آن پس كوچهء آقا شير على است كه در آن يك گرمابه ، يك مسجد و يك كاروانسرا به همين نام است . و مدرسهء ديگرى نيز به نام وزير موقوفات كه مراد از آن دارايى و مستغلات امور\r\n\r\n","description":"","footnote":"","page_name":" 1518 ","page_number":214},
  {"content":"\r\n\r\nمذهبى است در آن واقع است . همچنين دو كاروانسراى باشكوه و رفيع در آنست كه يكى از آن دو كاروانسراى قالى بافان نام دارد .\r\nدر آن سوى اين كوچه‌ها راه به كوچه درازى مىرسد كه آن را كوچهء مأموران مىنامند ، و به باغ بزرگى موسوم به باغ وزير پايان مىپذيرد . بالاتر ، كوچهء نواست كه جواهر فروش دولتمندى به نام حاج فتاح مرواريد فروش كاخى عالى و باشكوه در آن ساخته است . نظم و ترتيب خدمتگران اين خانه و اثاثه و تجملات آن كم از قصور اكابر دولت نيست . از آن طرف دروازهء عباسى راه از چندين كوچه مىگذرد كه در هر يك مانند ديگر كوچه‌هاى شهر گرمابه‌ها و كاروانسراها وجود دارد ، و در يكى از آنها دو كاخ مجلل است كه يكى از آن دو متعلق به آقا زمان وزير گيلان مىباشد .\r\nمحلهء بولاغى از آن اين نام يافته كه قصرى بدين نام در آنست . شاه غالبا سفيران بيگانه را در آن منزل مىدهد . نزديك آن كاخ مجلّل ديگرى است به نام قصر حبيب مجتهد ؛ و مجتهد نام امام جانشين پيغمبر است ، و داعيهء وى همانند داعيهء پاپ مىباشد .\r\nتعليمات دينى ايرانيان مشعر بر آنست كه مجتهد بايد به حدّ اعلى واجد اين سه شرط باشد : علم وافر ، رياضت در زندگى ، صفتهاى نيكو .\r\nآنچه در اين كوچه قابل توجّه مىنمايد كوچهء سنگتراشان است كه هم زيبا و هم طولانى است . مسجد معروف زين العابدين يكى از ائمه دوازده‌گانه « 1 » در اين كوچه واقع است . محوطهء بزرگى اين مسجد را فرا گرفته و چنين مىنمايد كه مسجد در ميان جنگلى انبوه بنا شده است . همچنين اين مسجد داراى چند حوض مىباشد . قبرستان جمالو كه قديم‌ترين و بزرگ‌ترين قبرستانهاى شهر مىباشد نيز در اين بخش واقع است .\r\nدر سال 1645 به وقتى يك گوشهء اين قبرستان كهنه را مىكندند سنگى مرمر از زير خاك بيرون آمد كه نام شيخ ابو الفتوح بر آن حك بود . مردم بر اين گمان شدند كه اين سنگ گور شيخ ابو الفتوح رازى است كه قرآن را به زبان فارسى تفسير كرده ، و آن در نظر عموم ايرانيان مقدس است . از همان روز ، در آن‌جا كه سنگ پيدا شده بود قبرى\r\n\r\n\r\n","description":"","footnote":"\r\n( 1 ) حضرت ابو محمد زين العابدين امام چهارم شيعيان روز يك شنبه پنجم شعبان 38 هجرى برابر 17 دى ماه 37 خورشيدى مطابق هفتم ژانويه 659 در مدينه متولد شد ، و روز شنبه 12 محرم 95 قمرى برابر 15 مهر 92 شمسى ، مطابق هفتم اكتبر 713 در مدينه وفات يافت .\r\n","page_name":" 1519 ","page_number":215},
  {"content":"\r\n\r\nبر پا داشتند وزان پس در آن‌جا مسجدى ساختند ، و آن را با اهداى نذورات آراستند .\r\nاما ديرى نپاييد همان كسان كه آن گور را ساختند و مسجد را برآوردند هر دو را ويران ساختند . زيرا يك ملّا كه من وى را ديده‌ام و مير لوحى نام داشت ، و واعظى روشن بين و دانا بود ، و گاهى در ميدان وعظ و خطابت مىكرد ساختن مسجد را در آن جا تخطئه كرد ، و به استناد مندرجات تواريخ و روايات مسلم ثابت نمود كه قبر شيخ ابو الفتوح رازى مفسر قرآن مجيد در رى است ، و اين شيخ ابو الفتوح يك نفر سنى از مردم عثمانى ، و دشمن سرسخت ائمه اطهار بوده است . مير لوحى با ايراد اين سخنان چنان مردم را به اين حقيقت متقاعد كرد كه روز بعد افزون بر دو هزار نفر به ويران كردن مسجد و گور او پرداختند و با خاك برابر ساختند ، و من ديدم كه آن‌جا را تبديل به مبال كرده بودند ؛ و با توجه بدين موضوع مىتوان دريافت كه جامعهء روحانيت اسلام نسبت به مقررات كليساى كاتوليك چقدر به پيروان خود آزادى انديشه و عمل مىدهند . زيرا واتيكان هرگز به پيروان خود اجازه نمىدهد كه دربارهء كليسا و شعائر مذهبى به مطالعه و تفكّر بپردازند .\r\nشرح و تفصيل همه عمارات و بناهاى داخل شهر به سرآمد ، اكنون بايد به توصيف و تعريف ساختمانها و مستغلات حومه كه وسعتش بيش از عمارات درون شهر است بپردازم ؛ و آن را با شرح و وصف خيابان زيبا و مشجرى كه مىتوان آن را گردشگاه عمومى مردمان ناميد شروع مىكنم . اين خيابان زيباترين خيابانهاى درختناكى است كه به عمر خود ديده يا وصف آن را شنيده‌ام . تصوير آن زيبايى و شكوهش را مىنمايد و آنچه را كه عكس از وصفش عاجز است مىگويم . طول اين خيابان سه هزار و دويست و پهنايش صد و ده پاست . لبه‌هاى جويى كه در تمام طول خيابان كشيده شده و در آن آب روان است با سنگهاى تراشيده آرايش يافته و نه شست بالاتر از سطح زمين تعبيه شده است ؛ و دو طرف جنوبى چندان عريض است كه از هر جانب دو تن اسب سوار به راحتى گذشتن مىتوانند . عرض سنگهاى لبهء حوضها نيز همچند پهناى سنگهاى كنارهء جوى مىباشند . ارتفاع قسمت سنگفرش بين درختان و ديوار خيابان برابر بلندى گذرگاههاى دو طرف جوى مىباشد ، اما عرض آن بيشتر است . در هر طرف اين خيابان زيبا و خوش منظر باغهاى بزرگ و فرح‌انگيزى است كه در هر يك دو عمارت كلاه فرنگى ساخته شده . بناى بزرگ‌تر داراى تالارى است كه همهء جوانبش باز است ، و در هر گوشه‌اش اتاقها و صندوقخانه‌هايى بنا گرديده و\r\n\r\n","description":"","footnote":"","page_name":" 1520 ","page_number":216},
  {"content":"\r\n\r\nمجموع ساختمان در ميان باغ است . كلاه فرنگى ديگر بر روى مدخل باغ ساخته شده ، جلو و دو پهلويش باز است ، تا بتوان از هر طرف رفت و آمد رهگذران را مشاهده كرد .\r\nطرز ساختمان كلاه فرنگيهاى همه باغها با هم متفاوت است . اما وسعت همه يكسان است ، و داخل همه با نقاشيهاى دلپذير ، و زرنگاريهاى زيبا و نقوش لاجوردين ديده پسند آرايش يافته است . ديوار باغها اغلب مشبك مىباشد ، و به چشم بسان خشتهايى كه براى خشك شدن چيده شده باشد مىنمايند و بدين گونه درون باغها به خوبى از بيرون ديده مىشود . حوضهايى كه در تمام طول خيابان در وسط ساخته شده‌اند ، از نظر اندازه و شكل تفاوت دارند و چون كف خيابان در تمام طول آن هم - سطح نيست ، عكس همهء حوضها در تصوير ديده نمىشود . سطح اين خيابان در آن سوى رود بلندتر ، و در اين طرف رود كمى پست‌تر مىباشد ، و بدين سان هم در رفتن و هم در برگشتن مىتوان حوضها و فواره‌ها و آبشارها را كه به راستى بسى زيبا و خوش منظر و رؤياآفرين مىباشند مشاهده كرد ، و اگر تمام طول خيابان هم كف و كاملا يك نواخت بود اين مناظر بهجت‌انگيز و دلفريب در همه جا ديده مىشد . اين نيز گفتنى است كه طول خيابان در آن طرف رودخانه از اين طرف بيشتر است .\r\nميان بيشتر كوچه‌هايى كه از دو طرف اين خيابان را قطع مىكنند جويهاى آب روان است ، و در دو طرف كوچه‌ها درختان بلند و سايه ور چنار مشاهده مىشود .\r\nيك رديف اين درختها نزديك ديوار خانه‌ها و رديف ديگر كنار جوى است . اين خيابان به عمارت مخصوص تفريح شاه منتهى مىشود كه از بسيارى بزرگى آن را هزار جريب مىگويند ، و در صفحات آتى به شرح آن مىپردازم . در اوّل اين خيابان دلپسند و باشكوه كلاه فرنگى مربع شكل بزرگ و بلندى است كه برابر عمارت هزار جريب واقع است ، و اين دو عمارت يكى در اول خيابان ، و ديگرى در انتهاى آنست . اين بناى مجلّل سه طبقه است ، و چون در سمت عقب و طرف چپ به حرمسرا محدود مىگردد در و پنجره ندارد . در دو طرف ديگر پنجره‌هايى است كه از داخل به بيرون مىتوان نگريست ، اما از بيرون چيزى در داخل ديده نمىشود . روى اين پنجره‌ها را به طرزى بديع و زيبا زرنگار و نقاشى كرده‌اند . اين كلاه فرنگى زيبا و باشكوه را شاه عباس كبير از آن بدين صورت ساخته تا زنان حرم اگر خواهند بتوانند مناظرى چون ورود سفيران را به باغ ، و گردش درباريان را در آن‌جا تماشا كنند ، امّا پس از مدتى تعصّب و حسد در دل پادشاه فزونى گرفت زيرا نه تنها زنان را بنا به رسم قديم از ديدار\r\n\r\n","description":"","footnote":"","page_name":" 1521 ","page_number":217},
  {"content":"\r\n\r\nمردان پوشيده داشت بل‌كه به آنان اجازه نداد كه ديگران را ببينند . آرى ، شاه عباس بزرگ آن آزادى نسبى را كه به زنان حرمش داده بود به سبب حادثه‌اى كه روى نمود از آنان باز گرفت . پيش از شرح كردن ماجرا بايد بگويم كه زنان حرم شاه فقط به هنگام شب سفر مىكنند ، و براى مسافرت از كجاوه كه شبيه گهواره است استفاده مىبرند . پهناى هر كجاوه دو و طولش سه پاست . سقفش هلال مانند است و روى آن را با ماهوت مىپوشانند . هر شتر يك جفت كجاوه مىكشد . يكى را به اين پهلو و ديگرى را به پهلوى ديگر حيوان مىبندند . خواجگان زنان را در نشستن در كجاوه كمك مىكنند . از آن پس كجاوه را از هر سو با پرده مىپوشانند و شترها را به ساربان مىسپارند . ساربان هر هفت نفر شتر را پشت سر هم به رديف درمىآورد ، سپس مهار شتر اول را به دست مىگيرد و راه مىافتد . هنگامى كه شاه عباس كبير با اهل حرمش در هيركانى اقامت داشت در شبى تيره و تار با حرمش عزم سفر كرد . وى كه به دنبال كاروان مىرفت ناگهان مايل شد كه مسافتى از آن پيش افتد . به هنگامى كه همچنان پيش مىرفت مشاهده كرد كه يك قطار شتر اندكى بيرون از راه متوقف و يكى از كجاوه‌ها به طرف زمين كج شده است . نزديك شد كه آن را راست كند . ساربانى را در كنار يكى از زنان حرمش ديد ، از مشاهدهء اين منظره چنان به خشم آمد كه فرمان داد دردم آنها را زنده به گور كنند .\r\nجلو اين كلاه فرنگى حوض مربع شكلى است كه پانزده پاى مربع مساحت دارد ، و در گوشهء اين عمارت دروازهء شاهى است كه شرح آن را در آغاز اين فصل آورده‌ام ، اين دروازه از جمله دروازه‌هاى شهر ، و يكى از راههاى ورود به اين خيابان شگفت‌انگيز و رؤياآفرين مىباشد . در گوشهء ديگر راه ورود ديگرى است كه چون به حرمسرا منتهى مىشود فقط شاه و زنان حرم و خواجه‌سرايان از آن رفت و آمد مىكنند .\r\nهفت حوض مايهء صفا و زيبايى آن قسمت از خيابان مىباشد كه بين رود و شهر است .\r\nچهار از اين حوضها بزرگ و نسبتا ژرفناك ، و سه ديگر كوچك مىباشند . حوض اول مربع شكل ، و مساحتش پانزده پاى مربع است . محيط حوض دوم كه آن نيز چهار گوشه است از صد و بيست پا درمىگذرد . ميان اين حوض تخت هشت گوشه ايست كه يك پا بالاتر از سطح آب مىباشد . دور آن را نردهء زيبايى احاطه كرده ، و وسعت تخت چندان است كه ده نفر مىتوانند براى خنك شدن در آن درآيند و بياسايند .\r\nباغهاى پيرامن حوضى كه تخت دارد عبارتند از باغ هشت گوشه ، باغ خر كه در آن\r\n\r\n","description":"","footnote":"","page_name":" 1522 ","page_number":218},
  {"content":"\r\n\r\nميدانى براى اجراى مسابقات ساخته شده است .\r\nمحيط حوض سوم كه آن نيز هشت ضلعى است صد و هشت پاست ، و باغ تخت و باغ بلبل در اطراف آن واقعند . حوض چهارم بالاتر از آبشار مىباشد ، محيطش بيست پاست ، و در جانب چپ آن دروازهء بزرگى است كه با زيبايى و استادى هرچه تمامتر زركارى و نقاشى شده و رو به حومهء شهر دارد ؛ و در سمت راستش نيز دروازه ايست كه به طرف كاخ سلطنتى گشوده مىشود . حوض پنجم نيز كوچك و نزديك آبشارى واقع است و باغهاى پيرامونش باغ تاكستان و باغ توتستان ناميده مىشود . حوض ششم چهار - گوشه و درازاى دورش صد و بيست و هشت پاست . باغهاى رو به روى اين حوض ، باغ خانقاه درويشان حيدرى و باغ درويشان نعمة اللهى است . زيرا اين باغ و بناها و ديگر متعلقات آنها اختصاص به درويشانى دارد كه پشت پا به دنيا زده ، از آن روى برگردانده‌اند ؛ پول و ثروت در نظرشان خاك مىنمايد ؛ عمر را به آوارگى و بىخيالى و سستى مىگذرانند ، از گدايى روزى مىخورند ، و از راهبان اروپايى به غايت آزاده‌تر و وارسته‌ترند . زيرا درويشان موصوف زاهدان واقعى مىباشند ؛ همه به تجرد و تنهايى روزگار مىگذرانند و هر كدام مسكنى جداگانه دارد .\r\nمن به افسانه‌ها و داستانها و حكايات و نكته‌هاى دلنشين همواره دلبستگى داشته‌ام و هر زمان مفاهيمى دلپسند و خردمندانه در آنها بيابم به دل و ذهن مىسپارم ، و اين رباعى زيبا و شوق‌انگيز را كه در اين جا خوانده‌ام به خاطر سپرده‌ام :\r\n« به اين واعظ كه در حال وعظ و عبادت است نيكو بنگريد ، به سخنانى كه دربارهء آتش و سعير عذاب‌آفرين و اليم دوزخ مىگويد و به دلها دهشت مىافگند گوش فرا دهيد ؛ او به تظاهر براى نماياندن زهد خويش هرگز از جام سيمين آب نمىنوشد ، امّا اگر فرصت يابد و بتواند خود جام را مىبلعد ؛ » و كسى در كنار اين رباعى با مركب نوشته است : « اين واعظ همانند قاضيانى است كه مردم را به راستى و درستى مىخوانند ، و براى فريب دادن خلق اشك مىريزند ، اما از ربودن و دزديدن مال يتيمان و بيوه زنان هرگز خوددارى نمىكنند . »\r\nمحيط حوض هفتم صد و بيست و چهار پاست ، و از اين حوض آب در جويها ، و كوچه‌هاى مجاور جريان مىيابد . ميان دو حوض آخر ، سومين آبشار جاى دارد . و در اطرافش دو كوچه است كه يكى از آن دو به باغ ميرزا ابراهيم طبيب شاه صفى منتهى مىشود . پدر و مادر اين پزشك هر دو طبيب ، و هر دو پزشك دربار شاه عباس بزرگ\r\n\r\n","description":"","footnote":"","page_name":" 1523 ","page_number":219},
  {"content":"\r\n\r\nبوده‌اند . زن ، طبيب حرمسراى شاه بود ، و چون عمر شوهرش از هفتاد سال درگذشته بود به وى اجازه دادند براى درمان كردن چند تن از زنان حرمسرا كه به بيماريهاى سخت گرفتار آمده بودند به حرمسرا درآيد . زيرا به سبب كبرسن از او بيمى در ميان نبود . اما زن وى پس از روزى چند دريافت كه زنان بيمار حرم براى درمان خويش به شوهرش مراجعه مىكنند ، و تنها از دستورات وى پيروى مىكنند و به او نمىپردازند ، و نزديك است اعتبار او از ميان برود . چاره‌گرى را روزى به شاه گفت كه شوهرش به تازگى كنيز هيجده ساله‌اى را حامله كرده است . از آن زمان به اين طبيب عمر - پيموده اجازهء ورود به حرمسرا ندادند .\r\nپل در آن سوى حوض هفتم است ، و باغهايى كه در محلّ تقاطع پل و خيابان واقعند باغ قوشخانهء شاه و باغ شيران شاه مىباشند . مفتول قفس قوشهاى شاه همه از طلاست و در اطراف باغ شيران راههاييست كه هنگام كاهش آب رودخانه بدان جا مىرسد . در كنارهاى دو سوى راست و چپ سدّى است طولانى كه به حومهء شهر مىپيوندد . سدّ طرف راست خوش منظرتر است ، و بر كنارش خانه‌هاى اكابر و اعاظم شهر بنا شده ، و هر يك آنها درهاى بزرگ ، باغهاى وسيع و باصفا و كلاه فرنگيهاى زيبا دارد . از جمله اين بناها كاخ ميرشكارباشى ، قصر تفنگچى آقاسى و باغ قوشخانه است كه مرغان شكارى شاه در آن نگهدارى و تربيت مىشوند . در فصل تابستان وقتى آب رودخانه كاسته مىشود و فرو مىنشيند هر روز به گاه عصر نجيب زادگان جوان براى ورزش كردن به آن‌جا مىآيند ، و مردم براى اين‌كه اسبان و استران خود را به تند رفتارى عادت دهند ، در آن‌جا بر آنها سوار مىشوند و مىتازند .\r\nهر سال مدّت نه ماه اين خيابان به راستى خوش منظر ، باصفا ، و سرسبز و خرم و براى گردش كردن عصرها كاملا مناسب و مساعد است . در طول اين ماهها زمين و باغچه‌ها را آب پاشى مىكنند و روى حوضها را غرق گل مىسازند . روى سكوهاى كوتاه جلو درها را فرش مىكنند ، بر آن مىنشينند ، و به كشيدن قليان مشغول مىشوند .\r\nبعضى از افراد محتشم نيز با اسب در خيابان رفت و آمد و گردش مىكنند . اين خيابان را چهارباغ مىگويند ، زيرا در زمانهاى گذشته در اين محل چهار باغ وقفى وجود داشته است . هنگامى كه شاه عباس بزرگ به احداث اين خيابان آغاز نهاد اين باغها را تا هميشه اجاره كرد و هر سال دويست تومان اجارهء آنها را مىپرداخت . شاه چندان به ساختن و آباد كردن اين خيابان علاقه داشت كه اجازه نمىداد بىحضور وى يك\r\n\r\n","description":"","footnote":"","page_name":" 1524 ","page_number":220},
  {"content":"\r\n\r\nپل الله وردى خان\r\nيكى از طاقهاى پل الله وردى خان\r\n\r\n","description":"","footnote":"","page_name":" 1525 ","page_number":221},
  {"content":"\r\n\r\nمنظرهء ديگرى از پل اللهوردى خان پل حسن آباد يا پل شيراز\r\n\r\n","description":"","footnote":"","page_name":" 1526 ","page_number":222},
  {"content":"\r\n\r\nدرخت در آن نشانده شود . حكايت مىكنند كه پادشاه به هنگام غرس هر درخت يك سكهء طلا به ارزش هشت فرانك ، و يك سكّهء سيمين به بهاى هيجده سو كه به نام او سكه زده شده بود پاى هر درخت در خاك مىكرده است . غالب اعيان و اشراف دولت به منظور آباد و زيبا كردن خيابان به شرحى كه گذشت در هر دو طرف بناهاى بديع و باشكوه برآوردند . اللهوردى خان ، سپهسالار ارتش ايران فاتح بلند نام كه دوست و مورد توجه خاص شاه بود بدين نيّت پل عظيمى كه شاهكار هنر معمارى و بسى باشكوه و زيباست بر روى زاينده رود بنا كرد . در تصوير مقابل زير و روى پل نموده شده ، اين پل عالى وسيلهء دو شيب ملايم كه هر يك هشتاد پا درازا دارد در هر دو طرف به خيابان متصل مىشود . طول پل سيصد و شصت قدم و پهنايش سيزده قدم است . سطح آن از سنگهاى تراشيده فرش شده ، اما ديوارهاى دو طرف كه به جاى جان پناه مىباشد ، از آجر است . اين پل داراى چهار برج مدور برآمده از سنگ تراشيده مىباشد كه ارتفاعشان برابر بلندى ديوارهاست ، و به منظور استحكام بخشيدن بيشتر به ديوارها ساخته شده است . ضخامت ديوارها شش پا ، بلنديشان چهارده پانزده پا ، و در تمام طول داراى غرفه‌هايى مىباشد ، و در بالا به نوعى طارمى آجرى مشبك است كه ارتفاعش به سه پا مىرسد . اين طارمى مشبك آجرى چنان تعبيه شده كه بالاى ديوارهاى پل را چونان مهتابى يا دالانى درآورده و مىتوان از راه برجها به بالاى آن رفت . در تمام طول ديوار به فاصله هر نه قدم ، و به ارتفاع ديوار غرفه‌هايى تعبيه شده كه از آنها مىتوان جريان آب رودخانه را مشاهده ، و نفس را تازه كرد . هر طرف پل چهل غرفه دارد . بيست تا كوچك و بيست تا بزرگ است ، و ميان پل دو اتاق كوچك رو به رودخانه ساخته شده كه با پايين رفتن از چهار پلّه مىتوان وارد آنها شد . و هنگامى كه سطح آب رودخانه بالاست با دست مىتوان از آن آب برگرفت . به اين دو اتاق نام بدى داده‌اند كه درخور كسانى است كه وارد آن مىشوند زيرا سراسر ديوارهاى هر دو اتاق از نقشها و تصاوير منافى عفت سياه شده است . شاه عباس دوم از داخل شدن به اين اتاقها چنان شرمنده گشت كه ورود به آنها را بر همگان منع كرد .\r\nآنچه را تا كنون آورده‌ام شرح قسمتهاى بالاى اين پل عظيم و شگفت‌آفرين است كه سى و چهار چشمه دارد و از سنگهاى سياه و زيبا ساخته شده كه سختى و صلابتش از سنگ مرمر بيشتر و شفافيش كمتر است . چشمه‌ها يا دهانه‌هاى پل از همين جنس سنگ بنا گرديده . پايه‌هاى پل در هر دو طرف به اندازهء ده پا جلو رفته ، و\r\n\r\n","description":"","footnote":"","page_name":" 1527 ","page_number":223},
  {"content":"\r\n\r\nدر ميان آن و اطرافش روزنه‌هايى است كه آب از اين مجارى مىگذرد ، و هنگامى كه آب رود كم و پايين باشد مىتوان بدون نگرانى از تر شدن گذر كرد . درون چشمه‌ها كاملا صاف و باز است ، و در فواصل دو قدم به دو قدم سنگهاى مكعب شكلى به ارتفاع نيم تواز تعبيه شده كه انسان مىتواند از روى همهء آنها بجهد ، و بىآن‌كه تر شود خود را از يك طرف رود به طرف ديگر برساند . جز اينها راه دراز و باريكى بالاى دهانه‌ها تعبيه شده ، و در جمع چنان است كه هشت نفر مىتوانند همزمان با هم از راه‌هاى مختلف اين پل ، خود را از يك طرف رود به طرف ديگر برسانند . اين پل را معمولا پل جلفا مىنامند زيرا شهر را به آبادى جلفا كه محل سكونت همهء مسيحيان پايتخت است مربوط مىكند . همچنين به نام بانيش اللهوردى خان مىخوانند . فراموش كردم كه بگويم از راه پله‌هايى كه در چشمه‌ها تعبيه شده مىتوان از بالاى پل به زير آمد .\r\nبراى تكميل توصيف اين خيابان زيبا و فرح بخش اصفهان ، بايد به شرح باغ خرم و با صفايى كه در آخر آنست ، و هزار جريب ناميده مىشود بپردازم . اين نام را از آن به اين باغ نداده‌اند كه به راستى هزار جريب وسعت دارد . بل‌كه به سبب بزرگيش\r\n\r\n","description":"","footnote":"","page_name":" 1528 ","page_number":224},
  {"content":"\r\n\r\nبه اين نام موسوم شده است . طول اين باغ يك ميل ، عرضش نيز همچندان ، و از دوازده طبقهء پايين‌ترش شش يا هفت پا اختلاف دارد ، و از راه خاكريزهايى كه بالا رفتن يا فرود آمدن از آنها بسيار آسان است مىتوان به طبقات بالا يا پايين رفت و آمد كرد . اين باغ بزرگ و زيبا پانزده خيابان دارد كه دوازده‌تاى آنها به شمار طبقات باغ عرضى است . همهء آنها به هم راه دارند ، و در هر چهار به چهار آنها يك جوى آب روان است . سه خيابان طولى باغ از زير طاقهاى آجرى كشيده شده تا آنها را قطع نكند . سه خيابان مذكور از يك طرف باغ به طرف مقابل امتداد يافته ، و در خيابان وسط جويى به گودى هشت شست و به عرض سه پا ساخته و با سنگ مفروش شده و در هر ده گام فواره‌اى در آن جوى نصب شده كه آب را تا ارتفاع نسبتا زيادى به بالا مىجهاند . پايين هر يك از طبقات ، آن‌جا كه آبشارهاى جوى واقع است و شيب ملايم دارد حوضى به قطر ده پا ساخته شده ، و در بالا حوض بزرگ‌ترى است كه گوديش بيش از يك تواز « 1 » است و چند فواره در ميان و اطراف آنست . اين حوضها به شكلهاى گوناگون : گرد ، چهارگوش و چند پهلو ساخته شده‌اند . حوض طبقه سوم دوازده ضلعى است ، و دورش سيصد پاست . نزديك هر حوض ، در جناح آن دو كلاه فرنگى مرتفع ساخته شده كه ديوارهايش زركارى و با لاجورد نگارين شده است ، و از جهت سبك بنا همانند ساختمانهائيست كه پيش از اين به شرح آنها پرداخته‌ام .\r\nميان ششمين طبقه باغ كلاه فرنگى سه طبقه‌اى ساخته شده كه خيابان را قطع مىكند ، و چندان بزرگ و وسيع است كه دويست نفر مىتوانند به راحتى در آن بنشينند . يك كلاه فرنگى نيز نزديك در ورودى باغ ، و كلاه فرنگى ديگرى در انتهاى باغ ساخته شده ، و اين دو از نظر سبك معمارى كاملا مشابه يكديگرند .\r\nدر بهاران كه هنگام شكفتن گلها و نواخوانى بلبلان ، و وزيدن نسيم جان‌پرور است ، خاصه وقتى كه آب در نهرهاى باغ روان است و فواره‌ها به گرد خود آب مىافشانند ديدن اين باغ بزرگ و زيبا خرمى و شكفتگى و جاذبهء خاص دارد ، و نظاره‌گرى به پرندگان زيبا و مستانه‌اى كه در قفسهاى واقع در ميان شاخ و برگ درختان نغمه‌گرى مىكنند جان را تازه مىدارد .\r\n\r\n\r\n","description":"","footnote":"\r\n( 1 ) تواز  Toise  واحد طول فرانسويان در زمان قديم كه معادل 949 / 1 متر بوده است .\r\n","page_name":" 1529 ","page_number":225},
  {"content":"\r\n\r\nراه از دو دروازهء بزرگ خيابان چهار باغ كه وصفش را آورده‌ام يكى به كوى عباس آباد ، و ديگرى به كاخ شاه مىرسد . راهى كه به محلّه عباس آباد مىپيوندد از كوچه‌اى مىگذرد كه آن را باغ مكّه مىنامند ؛ زيرا در روزگاران گذشته در آن‌جا باغ بزرگى بوده كه به محلّ توقف زائران مكّه اختصاص داشته است . شاه فقيد در حدود سال پنجاهم قرن گذشته اين باغ بزرگ را به دو تن از حكيمباشيهاى دربارش كه يكى از آن دو حكيمباشى بزرگ و ديگرى حكيمباشى كوچك ناميده مىشد بخشيد . اين هر دو هر كدام در قسمتى از آن باغ ساختمان بزرگ و باشكوهى بنا كردند . اما شاه سليمان اين هر دو حكيم را به جرم ناتوانى در درمان كردن پدر تاجدارش به قم تبعيد كرد ، و از آن پس اين دو عمارت رو به ويرانى نهاد .\r\nاز دروازهء ديگر راه به كوچه محمد بيگ وزير اعظم مىرسد . محمد بيگ نيز به فرمان شاه عباس دوم به قم تبعيد شد ، اما جانشين شاه بر او بخشيد . وى را مورد مرحمت قرار داد و به حكومت ايالت مهمى فرستاد .\r\nدر آخر اين كوچه ، بر طرف راست ، مسجد كوچكى است ، و طرف چپ قصر صدر خاصه واقع است كه متولى همه موقوفات شاه و خاندان سلطنتى است ، و دايى پادشاه مىباشد ، از آنكه زن صدر خاصه خواهر شاه عباس ثانى مىباشد .\r\nمن ناظر بناى اين كاخ بوده‌ام ، و در وصف آن بدين اقتصار مىورزم كه طول تالار بزرگ آن هشتاد پا و عرضش هم چندان است . اين تالار از جهت طول وسيلهء طارمى خاتم كارى زيبايى به ارتفاع سه پا به دو بخش تقسيم شده زيرا سطح قسمت داخلى آن از قسمت قدامى بالاتر است . بلندى اين تالار سى پاست ، و آسمانه‌اش از خاتم كارى يك پارچه پوشانده شده . بالا بردن و كارگذاشتن خاتم كارى يك پارچه‌اى بدين عظمت مستلزم مهارت و قدرت بسيار و به كار گرفتن آلات و اسباب خاصى بوده كه من شرح آن را در مجلّد چهارم اين سياحتنامه آورده‌ام . در اطراف اين تالار دهليزهايى است كه طارمى موصوف يكى از آنها را قطع مىكند . همچنين دور آن چهار تالار كوچك ، چندين اتاق و شاه‌نشين و صندوقخانه و پله‌هاى مخفى و هزاران جاى راحت ديگر وجود دارد .\r\nسراسر اين بناهاى مجلل و شگفت‌انگيز زرنگار ، و به نقشهاى بديع نگارين است . كتيبه‌هاى اين عمارت عالى در بردارندهء والاترين و ارجمندترين انديشه‌ها و مفاهيم معنوى و اخلاقى است ، و از آن جمله است :\r\n\r\n","description":"","footnote":"","page_name":" 1530 ","page_number":226},
  {"content":"\r\n\r\n« توجّه به ذات لا يزال ، و اعتقاد صافى به يكتايى و دانايى و بينايى پاك يزدان شيوهء مؤمنان صادق در دنيا ، و مايهء رستگارى اين نيك بختان در آن سراست . »\r\n« هيچ كس به آدمى نزديك‌تر و مهربان‌تر از خدا نيست ، و در نظر خلقان هيچ ناشناخته‌تر از پروردگار نمىباشد . شگفت اين‌كه خدا به مردمان چنين نزديك است ، و انسان چنان از خدا دور . »\r\n« آستان منيع پروردگار كه پرستشگه مؤمنان راستين است ، پناهگاه مطمئن بلا رسيدگان و مصيبت ديدگان و دردمندان نيز مىباشد . »\r\n« اراده و خواست خداى منّان سنگ محكى است تا بدان وسيله سيه دلى پنهانى نابكاران آشكار و شناخته گردد ، همچنان‌كه محك زر سره را از غش مىنمايد . »\r\n« آن‌كه رضا به دادهء دادار آسمان مىدهد و بر آستان خدا سر تسليم و تمكين مىنهد از همهء مصائب و بلاها و محنتهاى دو جهان مىرهد . »\r\n« كسى كه جز رضا و خشنودى خالق اكبر انديشه‌اى در سر ندارد ، و به عشق خدا مىزيد هرگز نمىميرد ؛ و نيك بخت كسى كه خرد رهنماى اوست . »\r\nدور اين بناى مجلل را بنا به شيوهء ايرانيان باغى بزرگ فرا گرفته و حوض مستطيل شكلى كه سطحش از شصت پاى مربع درمىگذرد جلو آنست . افزون بر اين عمارت باشكوه دو بناى همانند مخصوص پذيرايى و يك حرمسراى بزرگ و آراسته كه در شكوه‌مندى كم از عمارت ديگر نيست ، در آن است . مخارج ساختمان كليّهء اين بناها را زن صدر خاصه پرداخته تا شوهرش ميان مردمان مقام و مرتبت شايسته داشته باشد . زيرا پادشاهان ايران دختران خود را به بزرگان و نجيب زادگان جاه جو و دلير شوهر نمىدهند از آن‌كه مىترسند دامادشان روزى هوس پادشاهى كند و فتنه‌ها برانگيزد . براى رفع اين نگرانى ميان جامعهء ملايان يا فقيهان كسى را كه به طبع آرام و نيك صورت باشد به دامادى برمىگزينند ، و به او سمت اجتهاد يا ديگر مناصبى از اين گونه مىدهند ، و اين براى داماد طالعى بلند و فرخنده است كه افتخار دامادى شاه را مىيابد . امّا اين گل زيبا و بويا خارهاى خلنده و گزنده دارد زيرا هر فرزند نرينه‌اى كه از اين پيوند در وجود آيد نابينا يا كشته مىشود .\r\nنزديك اين عمارت بناى ديگرى است كه آن را خانه گاو مىنامند زيرا سابقا به فرمان شاه در اين ساختمان يك گاو نر و يك گاو ماده كه بلندى بدنشان افزون بر\r\n\r\n","description":"","footnote":"","page_name":" 1531 ","page_number":227},
  {"content":"\r\n\r\nهفت پا بوده نگهدارى مىشده‌اند . اين گاوها را محمد على بيگ كه در زمان سلطنت سه پادشاه ناظر بوده هنگام برگشتن از مكّه به سبب بلندى اندام ، و غرابت جسم با خود آورده بوده است . اما اين دو گاو دير نماندند و مردند . اكنون اين كاخ مسكن غلامان شاه ، يعنى جوانانى است كه از گاه كودكى به خدمت پادشاه درآمده‌اند ، و پس از اين‌كه باليدند و سزاوارى يافتند به گذشت زمان به مقامات عالى دست مىيابند .\r\nاز آن پس كاخ توپچى باشى ست كه كاملا به باروى شهر چسبيده است .\r\nسپس در سمت راست اصطبلهاى سلطنتى ، و كاخ ميرزا رفيع ، و در طرف چپ يكى از دروازه نماهاى شهر واقع است كه به سبب پيوستگى به مطبخهاى سلطنتى دروازهء مطبخ ناميده مىشود .\r\nضمن توصيف باغهاى اطراف اين خيابان بديع منظر اصفهان وعده داده بودم شرح تالارهاى باغ موسوم به باغ بلبل را بياورم . وفاى قول را نقش اين تالار باشكوه و زيبا را كه عمارت بهشت ناميده مىشود در صفحهء مقابل مىآورم . پيش از اين نيز عمارت بهشت\r\n\r\n","description":"","footnote":"","page_name":" 1532 ","page_number":228},
  {"content":"\r\n\r\nبه مناسبت ياد كرده‌ام كه عمارت به معنى جايگاه و خانهء تفريح و خوشى ، و بهشت نام آسمان دهم است از اين رو مىتوان آن را تالار فردوس ناميد . اين تالار كه قطرش شصت پاست به شكلى نامنظم ساخته شده ، و هفت گوشه يا هفت پهلو دارد ، و ضلع آخر پهن‌تر از ديگر پهلوهاست . بالا و ميان تالار گنبدى است به ارتفاع تقريبى شانزده تا هجده تواز كه بر روى طاقهاى هلال شكلى كه عدّهء آنها برابر اضلاع و زواياى تالار است ، قرار دارد . سراسر سقف از خاتم كاريهاى بسيار ظريف و زيبا پوشيده شده ، و جرزها و ستونها چنان ساخته شده كه دالانها و غلام گردشيهاى زياد در آن در وجود آمده است . ميان دهليزها و راهروها افزون بر صد جاى كوچك كه هر يك به نوبهء خود بديع‌ترين ، زيباترين و شگفت‌انگيزترين مكانهاست ، وجود دارد . بر هر يك اين محلها از روزنه نور نيمرنگى كه متناسب با جاى تفريح و شادى است به درون مىتابد . همهء اين جايگاهها از جهت حجم و شكل و سبك ساختمان ، و شيوه و وسيلهء تزيينات با هم متفاوتند ، و در هر يك چيزى جداگانه است . در برخى چند بخارى گوناگون ، و در بعضى حوضها و فواره‌هايى است كه آب از درون لوله‌هايى كه ميان طاقها تعبيه شده بدانها جريان مىيابد . اين تالارها لابيرنت را مىماند ، زيرا مخصوصا در طبقهء دوم پله‌ها چنان مخفى و تو در تو ساخته شده كه بيرون شدن از آن دشوار است .\r\nديوارهاى تالار از كف تا ارتفاع دو پا همه جا از سنگ يشم پوشيده شده ، طارميها چوبى و زرنگار ، چهار چوبها و شبكه‌هاى درها سيمين ، و جامها از بلور يا شيشه‌هاى رنگارنگ است . اما دربارهء تزيينات قسمتهاى مختلف اين تالار وصفى جامع و كامل نمىتوان كرد . زيرا چندان شكوه و زيبندگى و ظرافت و فريبندگى در آن جمع آمده كه به شرح درنمىآيد .\r\nنقاشيهاى اين تالار كه بيشتر آنها تصاوير زنان زيبا و برهنه است هوس‌انگيز و هوش رباست . بر بسيارى از ديوارها آينه‌هاى مشبّكى نصب شده ، همچنين اتاقهاى كوچكى دارد كه سراسر ديوارها و سقف آن از آينه پوشيده شده است . اثاثهء اتاقها همه از بهترين و گرانبهاترين انواع آنهاست ، و همگى شهوت‌انگيزند . بعضى اتاقها چندان كوچكند كه بيش از يك نهالى در آن نمىتوان گسترد . در مشرق زمين جامهء خواب را روى زمين پهن مىكنند ، و تخت خواب ندارند ، و من با شگفتى تمام رختخوابى ديدم كه تنها لحافش افزون بر دو هزار اكو مىارزيد . زيرا براى سبكى و گرمى آن را از پوست سمور درست كرده بودند . به من گفتند كه شاه نهاليهاى بسيار دارد كه رويهء\r\n\r\n","description":"","footnote":"","page_name":" 1533 ","page_number":229},
  {"content":"\r\n\r\nهمهء آنها از پوست سمور مىباشد ؛ و من بر اين خيالم كه كتابى در شرح تزيينات و تصويرها و مينياتورها و ظرفها و كتيبه‌هاى اين تالار بزرگ بپردازم .\r\nبعضى از مضامين اين كتيبه‌ها بيانگر انديشه‌ها و رؤياهاى عاشقانه ، و برخى مظهر دقايق اخلاقى و نكات معنوى است و اينك نمونهء برخى از آنها را كه در دفتر يادداشت خود نوشته‌ام مىآورم :\r\n« گل لاله رازگشاى درون من است ؛ من چهره‌اى آتشگون و دلى سوخته دارم . »\r\nمعنى آن‌كه همان سان كه گلبرگهاى لاله آتشرنگ و درون آن سياه است ، چهرهء من نيز همانند اخگر سرخ ، و دلم از آتش عشق سوخته است .\r\n« هر زيبا رويى و گرچه از غايت حسن گردن افرازد و سر بر ابر سايد بارى پاى در گل دارد . »\r\nيعنى سنگينى شهوات ، مناعت طبع ، فخامت روح و انديشه را تباه مىكند .\r\n« دل من صدها بار به راست و چپ تپيد ، اما هرگز شيفته و دلشدهء كسى نشد ولى از آن دم كه ترا ديد به دامت گرفتار آمد . »\r\n« در آن‌جا كه تو نيستى ماندن نمىتوانم ، تو مردمك چشم منى . »\r\n« ترا گم كرده‌ام و نمىدانم به كه و بر چه نظر افگنم ، چاره جز مردن ندارم . »\r\n پادشه پاسبان درويش است * گرچه نعمت به فرّ و دولت اوست \r\n گوسفند از براى چوپان نيست * بل‌كه چوپان براى خدمت اوست \r\n« 1 »\r\n زير پايت گر بدانى حال مور * همچو حال تست زير پاى پيل \r\n« 2 » كتيبهء يك پيش بخارى چنين است : از سرماى زمستان بيم به دل راه ندهيد ، زيرا فقط برودت و سلامت است .\r\nاز بيان اين نكته خوددارى كردن نمىتوانم كه هنگام گردش كردن در اين مكان كه براى عشق ورزيدن و لذت جويى ساخته و آرايش يافته ، و در حال تماشاى\r\n\r\n\r\n","description":"","footnote":"\r\n( 1 ) گلستان شيخ اجل سعدى ، باب اول در سيرت پادشاهان ، ضمن حكايت : درويشى مجرد به گوشهء صحرايى نشسته بود ، پادشاهى بر او بگذشت . . .\r\n( 2 ) گلستان سعدى ، باب اول در سيرت پادشاهان ، ضمن حكايت : يكى را از ملوك مرضى هايل بود كه اعادهء ذكر آن ناكردن اولى است . . .\r\n","page_name":" 1534 ","page_number":230},
  {"content":"\r\n\r\nاتاقها و شاه نشينها ، آدمى چنان مسحور صنعتگريهاى خيال‌انگيز مىشود كه به هنگام بيرون شدن از آنها از خود به در مىرود . بىگمان يكى از عواملى كه در دل تماشاگران اين بنا و امثال آن ، ايجاد عشق و شور و شغب مىكند هواى خشك و سازگار اين اقليم است . اين نكته را نيز بگويم اين بنا گرچه استحكام و دوام بسيار ندارد ، اما به هر روى فرح‌انگيزتر ، هوسبارتر و رؤياآفرين‌تر از مجلّل‌ترين و باشكوه‌ترين كاخهاى كشورهاى اروپاست . اين تالار را شاه سليمان ساخته ، و جز از اثاثه و لوازم ديگر تنها پنجاه هزار اكو خرج بناى آن كرده است .\r\nاكنون نوبت آن رسيده كه به شرح و وصف كويهاى بيرون پايتخت بپردازم .\r\nخواجو و عباس آباد نام دو تا از بزرگ‌ترين اين محلات است . خواجو در طرف چپ ، و آن ديگر در جانب راست خيابان بزرگ واقعند . محلّهء خواجو از دروازهء حسن آباد آغاز مىگردد و اوّل آن ويرانه‌هاى كاخ شاه حسن است كه اثرى از آبادانى آن برجاى نمانده . از آن پس مدرسه ايست به همين نام ، و مزارش نيز در همان جاست . چون خوب نگهدارى شده ويران نگشته است . يك مسجد ، يك گرمابه ، و تكيهء درويشان نيز در آن‌جاست ، و مىگويند همهء اين بناها را شاه حسن ساخته است . اما چنين مىنمايد كه طىّ يكى دو قرن اخير ترميم شده است . بازارى به همين نام نيز در آن‌جاست . در همين محل چنارى كهن و بسيار بزرگ كه مىگويند هزار سال دارد ، و از بسيارى عمر كاملا سياه شده وجود دارد . اين درخت را نيز چنار شاه حسن مىگويند . دور اين درخت ساختمان ، و ميان ديوار محصور شده ، و سر بسيارى از شاخه‌هايش از سقف بازار بيرون آمده است . بازار شاه حسن از آجر ساخته شده ، روشن ، بلند ، و طويل و عريض است ، و يكى از بهترين بازارهاى شهر مىباشد .\r\nسبب حفاظت اين چنار كهن سال ناشى از خرافات و اوهامى است كه بسيارى از مردم به آنها اعتقاد كامل دارند ، و من در فصول سابق مختصرا بدانها اشاره كرده‌ام . ايرانيان اين‌گونه درختان كهن سال را درخت فاضل  Dirakht Fazel  يعنى درخت عالى مىنامند ، و معتقدند خداى يگانه و دانا معجزآسا چند قرن آنها را سرسبز و خرم نگهداشته تا خداترسان و درويشان و پارسايان راستين در سايهء آنها به عبادت و پرستش ذات لايزال بپردازند .\r\nبالاتر از بازار حسن آباد ، درازترين ، پر پهناترين كوچه‌هاى اصفهان قرار دارد ، و آن به جاى مشهورى به نام بابا ركن الدين منتهى مىگردد . طول اين كوچه\r\n\r\n","description":"","footnote":"","page_name":" 1535 ","page_number":231},
  {"content":"\r\n\r\nيك چهارم فرسنگ و پهنايش سى پاست . در جانب چپ اين كوچه چند باغ و چند مهمان‌سراى بزرگ واقع است . مدرسهء شيخ يوسف بنّا كه يكى از محله‌هاى بيرون شهر را نيز بدان نام مىخوانند در آن‌جاست . گرمابه و بازار و كاروانسراى آقا تيمور بيگ و باغ بزرگ مراد نيز در آن كوچه مىباشد . افزون بر همهء اينها دو قبرستان بزرگ كه در يكى چهار خانهء كوچك ساخته شده در آن‌جاست . در اين خانه‌ها جسد مردگانى را كه مىخواهند به عتبات عاليات يا به مشهد منتقل كنند و در آن‌جا به خاك بسپارند ، به امانت مىگذارند .\r\nمردمان اين كشور نگهدارى جسد و مردگان را در خانه‌هاى مسكونى كارى بس زشت و مذموم مىشمارند ، زيرا مرده را نجس مىدانند و خانه‌اى را كه مرده در آن نگهدارى شود طاعون زده و شوم مىخوانند ، و هركس در آن خانه درآيد بايد غسل كند .\r\nاز اين رو مردگان را زود به خاك مىسپارند ، و اگر قصد انتقال آنان به اماكن مقدس باشد در جايى نظير اين چهارخانه به امانت مىسپارند ، و تا زمانى كه وسايل انتقال اجساد آماده نشود هيچ كس به آن‌جا قدم نمىنهد .\r\nدر گوشه‌اى از قبرستان چنار كهن سال ديگرى است كه آن نيز در نظر مردم از جمله درختان فاضل است . تنهء اين درخت توخالى و همانند غارى كوچك مىباشد .\r\nدر آن‌جا زاهدى معتكف است و روزگار را به رياضت و عبادت مىگذراند ، و آن درخت را به سبب كهن ساليش حرمت مىنهد .\r\nدر همين محله كاخيست به نام قايالق كه خليفه سلطان وزير اول ساخته است ، و صومعه‌اى است كه آن را مير قاسم بيگ فرمانرواى اصفهان بر پا داشته است ، و گرمابه‌اى به آن متصل است ؛ و بالاتر ، محلهء شاه زيد است كه به نام يكى از پسران امام حسن نامگذارى شده است . و همان جا صومعه‌اى نيز به ياد و احترام او ساخته‌اند .\r\nمحلهء خواجو كه آن را كوى حسن آباد نيز مىنامند در شمال دروازهء حسن آباد و مشرق خيابان خوش منظر اصفهان افتاده است . اين محله داراى هزار و صد و يازده خانه ، دوازده مسجد بزرگ و كوچك ، پانزده كاروانسرا ، برخى بزرگ و بعضى كوچك ، هشت مدرسه و بيست و يك گرمابه و دوازده بازار است . محلّهء خواجو به دو قسمت بزرگ و كوچك تقسيم مىشود . بيرون از دروازه راه نخست به بخش كوچك محله مىرسد ، و مهم‌ترين بناهايى كه در آغاز ورود به اين بخش ديده مىشود عبارتند از\r\n\r\n","description":"","footnote":"","page_name":" 1536 ","page_number":232},
  {"content":"\r\n\r\nكاخ قاضى معز كه در زمان پادشاهى شاه عباس كبير مىزيسته و به درستگارى و نصفت ورزيدن و تقوا معروف بوده است ؛ كاخ على بيگ پسر عليمردان خان حاكم قندهار كه قلعهء اين شهر را به امپراتور هند تسليم كرد . اين قصر بسيار بزرگ است ، و بيرون آن‌كه مخصوص مردان مىباشد داراى دو قسمت است كه يكى رو به سوى شمال ، و ديگرى رو به جنوب مىباشد ؛ و باغى كه ميان آن دو است آنها را از هم جدا مىكند . سپس قصر حوّا بيگم است كه اكنون آن را كاخ ميرزا رضى مىنامند . اين شاهزاده خانم دختر شاه عباس كبير است كه به عقد ازدواج صدر خاصه درآمد . و ميرزا رضى يگانه پسر اين زن و شوهر بود . صدر خاصه در جوانى درگذشت ، و حوّا بيگم به همسرى يك روحانى ديگر درآمد كه او را به مقام صدر خاصه بركشيدند . حوّابيگم از اين شوهر نيز داراى فرزندانى شد كه دو تا از پسرانش ساكن اين محلّه بودند . هر سه اين پسران را كور كرده بودند . زيرا رسم بر اين است پسرانى را كه از نسل پادشاه در وجود آمده باشند اعم از اين‌كه از اعقاب ذكور يا اناث باشند مىكشند يا دست كم كور مىكنند . زيرا ايرانيان مخصوصا نسلى را كه از اناث دودمان سلطنت در وجود آمده باشند سخت گرامى مىدارند ، از آن‌كه جانشينان حضرت پيغمبر جملگى از اولادان دختر وى بوده‌اند .\r\nميرزا رضى مردى است دارا و دست و دل باز و خوشرو و تمام خلقت . با اينكه قامتش كوتاه است و نابينا شده سيمايى زيبا و گيرا ، و خلقى خوش دارد . نه تنها وى را از حيلهء بصر عارى كرده‌اند ، بل‌كه چشمش را برگردانده‌اند ، زيرا بيم از آن داشته‌اند كه بر اثر نوعى صنعتگرى ، يا تأثرات جسمانى بيناييش باز گردد . چنان كه هنگامى كه چشم را با ميله‌هاى مسين سرخ شده از آتش كور مىكردند ، گاهى چنين روى مىنمود .\r\nكاخ ميرزا رضى خوب مراقبت و نگهدارى شده . آن قسمت كاخ كه مخصوص پذيرايى است ساختمانى بزرگ و چهار گوشه است كه داراى چهار تالار بزرگ است ، و هر كدام رو به يكى از چهار جهت دارد تا در هر فصل به تناسب از يكى از آنها استفاده كنند ، و ميان اين تالارها اتاقهاى بزرگ و كوچك دو طبقه ايست كه در نهايت زيبايى ساخته شده ، و آسمانه و ديوارهاى آنها همه زرنگار است ، و كتيبه‌هايى كه بر گيلويىها نقش شده داراى مضامين و مفاهيمى بسيار بلند است ، و از آن جمله است :\r\n\r\n","description":"","footnote":"","page_name":" 1537 ","page_number":233},
  {"content":"\r\n\r\n« بزرگ‌ترين بدبختى آدمى اينست كه خود را نمىشناسد . گاه خود را برمىكشد و از غايت غرور سر بر آسمان مىسايد ، و ديگر گاه چنان خويش را پست و حقير مىشمارد كه از پر كاهى كم ارج‌تر مىپندارد . به سخن ديگر گاه خود را به هيچ مىفروشد ، و ديوانه‌اى را مىنمايد كه ميان جامهء ژنده و زربفت و ثمين فرق نمىتواند . »\r\n« دارايى و توانگرى در مثل همانند نردبانى است كه چندان كه از پلّه‌هاى آن بالا برويد ، ناچار بايد هم چندان فرود آييد ؛ پس به داشتن آن غرّه مشويد كه از آن شما را برمىكشد و بالا مىبرد كه از بالا به پايين به گردن فرو اندازد ، و سقوط غالبا از بالاترين پله روى مىدهد . »\r\n« بدبختى همانند آتش تفنگى است كه اگر به هنگام از تافتن آن جلوگيرى شود ، فرو نشاندنش آسان است ، و گر نه خاموش كردنش دشوار ، بل محال مىنمايد ، و همهء آنچه را در جوار اوست مىسوزاند . »\r\nبراى مزيد زيبايى و تفريح خاطر ، گرداگرد اين بناى عظيم ، ايوانى از سنگ به ارتفاع سه و عرض شش پا ساخته شده است . در مواقعى كه هوا گرم است ، نخست روى اين ايوان را آبپاشى ، و پس از ساعتى فرش مىكنند ، و بر آن مىنشينند تا از هواى خنك‌ترى بهره‌ور شوند . همچنين در همين ايوان از مردمان عادى كه با آنان كارى دارند و نمىخواهند به تالار ببرند پذيرايى مىكنند . اين بناى مجلل در مدخل باغ بسيار بزرگى كه حوضها ، جويها ، و فواره‌هاى زياد دارد ساخته شده ، و آبدارخانه و انبارهاى وسيعش در كنار در مىباشد . حرم اين كاخ كه جاى زنان است و مكان امنى است دو برابر عمارت موصوف ، و بسى زيباتر و آراسته‌تر از آن است . زيرا خداوند خانه اغلب اوقات خود را در آن‌جا با زنان و فرزندانش به سر مىبرد . اما بناهاى ديگر جاى كار و محلّ پذيرايى دوستان و بستگان صاحب خانه و ديگر كسانى است كه با او سركار دارند . از اين روست كه عثمانيها و تاتارها جايگاه سكونت زنان را سراى مىنامند ، و ما معنى عشرتگاه و محلّ شهوترانى را از آن استنباط مىكنيم . اما در نظر مردم مشرق زمين به معنى كاخ و قصر و خانهء شخصى بزرگان و جاه‌مندان مىباشد . از حرمسراهايى كه من ديده‌ام اين از همه بزرگ‌تر و باشكوه‌تر ، و داراى سه قسمت جداگانه است . هر يك اين بناها در ميان يا نزديك مدخل باغ بزرگ و خوش منظرى بنا شده ، و ديوارهاى همه چندان بلند است كه از مرتفع‌ترين ديوارهاى ديرها بلندتر\r\n\r\n","description":"","footnote":"","page_name":" 1538 ","page_number":234},
  {"content":"\r\n\r\nمىباشد . هر كدام اين عمارتها سه چهار پا از سطح زمين بالاتر ، و گرداگرد آنها ايوانى به عرض شش هفت پاست .\r\nبناى نخستين ، تالار گرد و بزرگى است كه گنبدى بر سر آنست ، چهار تالار ديگر كه دو تاى آنها به شكل مستطيل است و دو تا به صورت بيضى ، در چهار گوشهء تالار بزرگ مىباشد ، و نيز در هر طرف دو اتاق و مجموعا هشت اتاق دارد . از حوض تالار بزرگ كه بيست و دو پاى مربع وسعت دارد ، آب وسيلهء مجراهايى از سنگ مرمر به حوضهاى تالارهاى ديگر جريان مىيابد . در مجموع اين بنا داراى پنج گنبد است كه همه در نهايت مهارت و استادى نقاشى و نگارين و زركارى شده‌اند ، و گنبد تالار ميانى از ديگر گنبدها بزرگ‌تر و بلندتر است .\r\nدر مشرق زمين همه بناهاى بزرگ بدين‌سان ساخته مىشود . اين تالارها به هر چهار جهت رو دارند ، تا در همهء فصول به تناسب از آنها استفاده شود . ساختمان دوم سه تالار در جلو و دو تالار در دو طرف دارد . سه تالار جبهه بنا بر قواعد مناظر و مرايا تنگ‌تر ، و دو تالار ديگر مستطيل مىباشند . سه تالار اول با درهاى شيشه‌دار ، و دو تالار ديگر با ديوار از هم جدا شده‌اند . گرداگرد گنبد تالار ميانى و ديوارهاى آن تا فاصلهء هشت پا از سطح زمين همه جا آينه كارى شده و بقيهء ديوار را با سنگ يشم پوشانده‌اند . همچنين سراسر ديوارهاى تالار تا هشت پا از كف ، با آينه‌هاى بزرگ تزيين يافته است و باقى را از سنگ يشم نصب كرده‌اند . سقف چهار تالار ديگر خاتم كارى است ، و در آن صنعتگران عاج و چوبهاى كمياب و خوش بوى ، و سنگ يشم و مرمر سفيد را به هم آميخته‌اند . در صحن عمارت دوم درياچه‌ايست و بايد دانست مراد از درياچه اشاره به حوضهايى است كه قطرشان از صد و بيست پا درمىگذرد ؛ و رو به روى آن در فاصله‌اى دور تر ، چند بناى كوچك‌تر است كه با ظرافت و زيبايى شگفت‌انگيزى آذين يافته است . همهء اين بناها خاصه در فصل تابستان پرشكوه‌تر و خوش منظرتر مىنمايند . من در تابستان سال 1673 كه آنها را براى پذيرايى شاه با سليقهء تمام آراسته بودند ديده‌ام .\r\nسومين عمارت حرم شامل تالار گرد بزرگى است كه گنبدى بر سر آن ، و چندين اتاق و صندوقخانه در اطرافش مىباشد . پايين تمام ديوارهاى تالار تا هفت پا بالاتر از سطح زمين از كاشيهاى مينايى رنگ خوش نقش و نگار پوشيده شده ، و از آن\r\n\r\n","description":"","footnote":"","page_name":" 1539 ","page_number":235},
  {"content":"\r\n\r\nجا به بالا تا گيلوييهاى گنبد به تصويرهاى زيبا آراسته گرديده است ؛ و سطح داخلى گنبد را زركارى و با نقشهاى بديع و لاجوردين آرايش كرده‌اند . عمارت نخستين فاقد تصوير مىباشد اما بناهاى ديگر داراى تصاوير زنان زيبا و عريان است كه همه هوسبار و شهوت‌انگيز است . چنين تصويرهاى رؤياآفرين در حرم كسى كه نابيناست و نمىتواند آنها را ببيند بيهوده و آينه در برابر كوران داشتن است ؛ اما صاحبنظران مىگويند حاسهء بينايى كوران ايرانى در ديگر حاسه‌هاى ايشان خاصه سرانگشتانشان متمركز مىگردد و قدرت تجلّى مىيابد .\r\nنقشهء اين عمارت را خود ميرزا رضى در ذهنش پرداخته ، و بر معماران تقرير كرده است . و اين بنا از جمله باشكوه‌ترين و مجلل‌ترين عمارات ، و مخصوصا از لحاظ آرايش و اثاثه بالاترين و كامل‌ترين آنهاست . وى كه درآمد ساليانه‌اش از پنجاه هزار اكو درمىگذرد در فراهم آوردن اثاثه‌هاى خوب و لايق از خرج كردن بسيار خوددارى نورزيده است .\r\nاستعداد و هنرمندى شاهزادگان كور ايران در انواع هنرهاى دستى ، و اقسام دانش به راستى شگفت‌انگيز و معجزنماست ، و آسان باور نمىتوان كرد . اما در همين خانواده نمونه‌هاى شاخصى مىتوان نشان داد .\r\nهمين ميرزا رضى به علم رياضى خاصه در جبر و مقابله احاطهء كامل دارد ، و با به كار بردن چوبهاى نازك و كوچك بسيارى از معادلات و مسائل را حل مىكند .\r\nبه ساعتهاى جيبى و ديوارى علاقهء زياد دارد و به همان نسبت با اين‌كه كور است به تعمير كردن آنها تواناست . وى افزون بر دويست ساعت به من نشان داد . او اجزاى ساعتها را از جاهاى خود بيرون مىآورد ، همه را درهم مىريزد ، آن‌گاه با مهارت و چابكدستى همهء آنها را در جاى خود سوار مىكند ، و اين كار دقيق را چنان تند و استادانه انجام مىدهد كه اگر انسان نوار نازكى را كه وى پيش چشم دارد نبيند گمان نمىبرد كه كور است . اين نوار يا دستمال ابريشمين كوچكى است كه به پهناى يك انگشت و نيم تا زده و روى چشمش نهاده است تا منظرهء زشت و زننده سر بىچشمش هويدا نباشد . و وقتى مىخواست ساعتى را بخرد به چشم خود ديدم كه اول ساعت را گرفت ، و همه جاى آن را با دستش لمس كرد تا دريابد قاب آن خوب ساخته و پرداخته شده يا نه . سپس به نوبت لولا ، حلقهء كليد كوك ، عقربه‌هاى آن را آزمود تا دريابد چگونه ساعتى است . آن‌گاه ساعت را نزديك گوشش برد تا طرز\r\n\r\n","description":"","footnote":"","page_name":" 1540 ","page_number":236},
  {"content":"\r\n\r\nكاركردنش را بفهمد و از مجموع اين بسودنها و آزمايشها دربارهء ساعت قضاوت كرد . و من باز ديدم ساعتى را كه ارزش آن تنها بستگى به ظرافت و زيباييش داشت به يك پيستول خريد .\r\nيك بار من ساعتى را كه قاب طلاى مينا كارى شده‌اى داشت ، اما خود ساعت معمولى و پيش پا افتاده بود با چندين ساعت خوب كه بر قابشان منظره جنگى به سبك تامپست  Tempeste  « 1 » نقش شده بود و از نظر هنرى جالب بودند درهم ريختم و در اختيار او نهادم . وى آسان و زود آن ساعت ناقابل را باز شناخت ، و گفت : چرا اين ساعت را كه معمولى است ميان اين ساعتهاى خوب جا داده‌اى . از ميان بيست چرخ ساعت كه درهم ريخته شده بود يكى از آنها را كه ضايع و بىمصرف شده بود شناخت و برداشت و خرد كرد .\r\nهمچنين وى گوهرشناسى قابل و ماهر است ، و جواهر بسيار دارد . در آغاز آشنايى از طرز بيان و سخن گفتن وى سخت در شگفت ماندم ، و از خنده خوددارى كردن نتوانستم . زيرا وقتى دربارهء چيز كمياب و گرانبهايى كه با خود داشتم با او صحبت مىكردم با اعتماد تمام گفت : بده آن را ببينم ، نشانم بده تا خوب تماشا كنم .\r\nاو همانند كسى كه هم چشمان بينا دارد و هم در كار جواهرشناسى معرفت كامل ، با اطمينان خاطر سخن مىگفت .\r\nاما دربارهء برادران ميرزا رضى كه هر دو در رشته رياضيات چنان متبحرند كه در اين عمل چند كتاب تأليف كرده‌اند و به بستگان و آشنايان خود درس مىدهند هنوز چيزى نگفته‌ام . در اين جا اندكى از برادر بزرگترش سخن مىگويم ، و دربارهء برادر كوچكتر بدين اقتصار مىورزم كه دانش وى از علم برادر بزرگش خيلى كمتر نيست .\r\nاين هر دو برادر در اخترگرى و ستاره شناسى كه در مشرق زمين اعتبار تمام دارد ، و توسعهء فراوان يافته ، شهرت بسيار كسب كرده‌اند . برادر بزرگ ، اين كور بينا - دل جزئيات حركات كليه اجرام سماوى را اندازه‌گيرى مىكند ، و معادلات سه مجهولى را بسان رياضى دانان اروپا آسان و سريع حل مىكند . من بارها در محضر\r\n\r\n\r\n","description":"","footnote":"\r\n( 1 ) تامپست نقاش معروفى از اهل فلورنس بود كه از 1555 تا 1630 به مدت هفتاد و پنج سال زندگى كرد ، و سبك نقاشى وى به نام خودش شهرت يافت .\r\n","page_name":" 1541 ","page_number":237},
  {"content":"\r\n\r\nتدريس او حضور داشته‌ام و مهارت وى را در حسابگرى با سرانگشتان ، و كثرت فراست و استعدادش را دريافته‌ام و ستايشگر فضل و دانش او بوده‌ام . وى به هنگام محاسبه و حلّ معادلات لوحى به قطر بيست و پنج تا سى شست جلوش مىنهد ، و جعبه‌اى را كه پر از پاره‌هاى موم نرمى است كه به صورت ميله‌هاى كوچك و باريك درآمده در كنارش مىگذارد و هر زمان بخواهد فى المثل شكل كره يا تصوير ديگرى رسم كند ، پايه پرگار را روى لوح مىنهد و شاخه ديگر را با مداد مومى به سر انگشتان خود گرفته بدين وسيله شكل مورد نظرش را مىكشد ، و سپس اقطار و اوتار و نصف النهارات ، و آنچه را بخواهد به بهترين و درست‌ترين صورت ترسيم مىكند ، و اگر بر سر آن باشد كه طول و عرض بعضى اجرام سماوى را اندازه بگيرد كسى را براى خواندن كتابهاى مورد نظر به خدمت مىگيرد و به خواندن جداول و اعداد لازم وا - مىدارد ، و آنها را با مدادهاى مومى خود بر روى لوح درج مىكند ، و آنگاه با سر انگشتان خويش درجه‌ها ، دقيقه‌ها و ثانيه‌ها و ديگر محاسبات را درمىيابد ، و در آخر كار به خوانندهء كتاب دستور مىدهد از روى جدولها مقدار متوسط معادلات را تقرير كند ، و او با مداد مومى ، همانند بينايان آن معادلات را حل مىكند .\r\nهنر شگفت و باور نكردنى برادر كوچك‌تر اين است كه پس از يسودن هر چيز با سرانگشتان خويش با استادى و مهارت هرچه بيشتر از چوب مجسمهء انسان ، اسب ، پرندگان ، گل و ديگر چيزها و جانوران را مىسازد ، و من از چابكدستى و صنعتگريش سخت در عجب مانده‌ام .\r\nاين هنرمند شگفت‌آفرين گربه را بغايت دوست دارد ، و هميشه دور او عدهء زيادى از زيباترين گربه‌هاى ايران بل‌كه جهان ، جمعند . اين نيز گفتنى است كه در هيچ نقطهء روى زمين گربه‌هايى مانند گربه‌هاى اصفهان كه همه داراى موهاى دراز و نرم و لطيفند وجود ندارد .\r\nطرز زندگانى شاهزادگان نابيناى ايران چنين است كه اندكى از آن را آوردم . غالب اينان روزگار خود را با تفريحات سالم به سر مىبرند و رفتارشان با زن و فرزندانشان مانند رفتار افراد درشت خو وحشيانه نيست .\r\nجز آنچه گفتم دو چيز ديگر مىتوانم دربارهء ميرزا رضى بگويم . نخست اين كه دور چشمان او اثر زخمهاى التيام يافتهء بيشترى است زيرا هنگامى كه مىخواستند اين عمل وحشيانه را دربارهء وى انجام دهند سالمند بوده لا جرم مقاومت\r\n\r\n","description":"","footnote":"","page_name":" 1542 ","page_number":238},
  {"content":"\r\n\r\nكرده ، افزون بر اين چون خواجه‌اى كه مأمور نابينا كردن وى بوده در اين كار زشت مهارت نداشته ، و تيغش را بد به كار گرفته است . از اين رو نوار يا پرده‌اى كه روى چشمش مىگذارد از نوار كورشدگان ديگر كه معمولا بيش از يك شست پهنا ندارد ، اندكى عريض‌تر است . دو ديگر اين كه اگر شاه عباس دوم نمىمرد وى سخت به مسكنت و فلاكت گرفتار مىشد . توضيح اين‌كه در اين خانواده موقوفه‌اى بود كه هر سال قريب بيست هزار ليور درآمد داشت ، و واقف وصيّت كرده بود پس از مرگ وى اين موقوفه در اختيار داناترين و درستگارترين و خردورترين افراد خاندانش باشد ، و ميرزا رضى خود را جامع اين شرايط مىدانست و مىخواست متولّى اين موقوفه باشد . امّا صدر خاصه به عذر اين‌كه وى كور است مخالفت مىكرد ، و در اين خيال بود آن را به كس ديگرى بسپارد . ميرزا رضى از تصميم صدر خاصه خشمگين شد و بانگ برآورد : گرچه كورم ، اما هم مردى روحانى و درستگارم و هم شاهزاده‌ام ، پس چگونه شايستگى توليت را ندارم .\r\nمعاندان اين مرد كور گفته‌هايش را به گوش شاه رساندند ، و گفتند اين مرد به پشتگرمى چهارصد تن بنده و خدمتگر ، و سيصد اسب كه از آن اوست از اين گونه سخنان گستاخانه بسيار مىگويد ، و هر روز به بهانه‌اى در كارهاى مهم دخالت مىكند .\r\nبارى ساعيان بيمار دل در حضرت شاه چندان تضريب كردند كه پادشاه برآشفت و گفت اين گروه عارى از حيلهء بصر چرا بايد به اتكاى نژاد و نسب خود در كارها مداخله كنند ؛ بايد نظمى به اين كار بدهم . چند روز بعد وزير اصفهان به دستور شاه همه اسناد و املاك و دارايى ميرزا رضى را مصادره و ضبط كرد ، و او و زنانش را در يكى از بناهاى كاخش مسكن داد و زير نظر خواجگان خانه‌نشين كرد . وى را از چهل هزار اكو درآمد ساليانه‌اش محروم ساخت ، و مبلغى كه به سختى معاش روزانه‌اش را بسنده بود دربارهء او مقرر داشت . اما بخت با وى يار و مساعد بود ، چه دو ماه پس از وقوع اين عمل ، شاه عباس دوم درگذشت و جانشينش پس از مدتى كوتاه آنچه را كه از وى به ستم ستانده بودند باز داد ؛ و ميرزا رضى به شكرانه اين رأفت و رحمت ضيافت بزرگى براى شاه و حرمش و سوگليهايش ترتيب داد ، و سه شبانروز از آنان پذيرايى كرد . هزينهء اين ضيافت با بهاى هدايايى كه تقديم داشت برابر درآمد يك سال آن املاك شد .\r\n\r\n","description":"","footnote":"","page_name":" 1543 ","page_number":239},
  {"content":"\r\n\r\nپيوسته به كاخ ميرزا رضى مسجدى است كه وى بنا نهاده ، و به نام او خوانده مىشود . در اتاقهاى زياد اين مسجد دو طبقه و بزرگ گروهى از طالبان علم روحانيت و ادبا سكونت دارند و درس مىخوانند . اين مسجد درى بزرگ دارد ، و جلو شبستانش حوض بزرگى است . جلو در اين مسجد مانند ديگر مساجد ، زنجيرى پنج پا بالاتر از سطح زمين كشيده شده ، و ميان اين زنجير ديگرى كه به بالاى در متصل است ، پيوسته است . فايدهء اين زنجيرها اين است كه مانع ورود چهار پايان به درون مسجد مىشود .\r\nچون در سرزمينى كه درشكه وجود ندارد ، و غالب مردم براى رفتن از جايى به جاى ديگر ، و حمل بار از چهار پايان استفاده مىكنند ، اين اتفاقات بسيار مىافتد . مردم زنجير را از وسط بالا مىبرند و به راحتى داخل مسجد مىشوند . چند قدمى دور از اين مسجد راست‌ترين و درازترين كوچه‌هاى اصفهان است ، و در هر يك از دو انتهايش چهار سوى بزرگى است كه گنبدى با جرزهاى برآمده از آجر دارد . يكى از آن دو ، چهارسو چوبى ، و ديگرى چهار سوى اسفنديار بيگ ناميده مىشود .\r\nدر طرف چپ اين كوچه محله صالح آباد واقع است . اين محله جز از چندين كوچهء ميان بر ، پنج يا شش كوچهء مهم دارد كه همه به رودخانه منتهى مىشود .\r\nباغبانان شاه كه بيل زنهاى شاه ناميده مىشوند غالبا در اين كوى مسكن دارند ، و مهم‌ترين بناهاى اين محله قصر غازى خان و سه كاروانسراى بزرگ است كه زمان اقامت من در اصفهان تمام خراسانيها در آن‌جا فرود مىآمدند و سكونت مىگزيدند .\r\nاينان به منظور رياضت و عبادت دست از كار دنيا مىكشند ، و در دسته‌هاى صد نفرى به رهبرى و زعامت يك نفر براى زيارت كربلا كه در عربستان است و مدفن حضرت على در آن‌جاست از راه اصفهان به حركت درمىآيند . « 1 »\r\nباقى محلهء خواجو در طرف چپ خيابان بزرگى است كه وصفش را آورده‌ام .\r\nدر كوچه‌هاى آنها از هر سو جويهاى آب روان است ؛ و دو طرف جويها آراسته به درختان تناور و خرّم مىباشد . روى هم رفته ، مناظر اين كوچه‌ها همانند منظره‌هاى كوچه‌هاى هلند است . عمارات اين كوچه‌ها از جملهء بهترين و مجلل‌ترين بناهاى شهر\r\n\r\n\r\n","description":"","footnote":"\r\n( 1 ) اين نيز از جملهء ديگر اشتباهات شاردن است زيرا همه مىدانند كه مرقد مطهر حضرت على عليه السلام در نجف اشرف است ، و كربلا مدفن حضرت سيد الشهدا و حضرت ابو الفضل العباس مىباشد ، و كربلا نيز در عربستان نيست .\r\n","page_name":" 1544 ","page_number":240},
  {"content":"\r\n\r\nاست . همه داراى باغهاى بزرگند ، و ساكنانش نيز جملگى جاه‌مندان و پزشكان مىباشد .\r\nيكى از بناهاى باشكوه اين كوچه قصر وقايع نويس ، و ديگر كاخ نقاره‌چيان هندى است كه در آن كرنازنان و ديگر نوازندگان آلات موسيقى بزرگ كه جملگى هندى مىباشند سكونت دارند . شاه عباس بزرگ پس از اين‌كه شهر قندهار را از مغول كبير بازستاند ، اين نوازندگان را به اصفهان آورد ، و ساكن اين كاخ كرد . در آن نزديكى كاخ ميرزا طاهر است كه كارش بازرسى و مراقبت در اعمال ناظر بيوتات سلطنتى است تا از طريق صواب و صلاح منحرف نشود و به شاه خيانت نكند .\r\nميرزا طاهر بزرگ مردى درستگار ، متين ، متدين ، خداترس و داناست ، و در علوم رياضى و فلسفه و دين متبحر است . به گمانم در جايى خوانده‌ام كه كلمهء ميرزا از دو جز مير به معنى مهر ( خورشيد ) كه مجازا به معنى شاه به كار مىرود و زاد به معنى فرزند تركيب شده و روى هم به معنى پسر شاه يا وليعهد است .\r\nكاخ ميركشيك بيگ كه ناظر و مباشر عمارات سلطنتى است نيز در اين محله واقع است . همچنين عمارت نيمه‌تمام عليقلى خان كه سپهسالار ارتش ايران بود . وى در اثناى بنيان گزارى اين كاخ كه اگر به پايان مىرسيد پس از قصر شاه بزرگ‌ترين و باشكوه‌ترين كاخهاى ايران بود درگذشت ، و ساختمان آن به پايان نرسيد . حوض نيمه - تمامش صد و بيست و چهار پا طول دارد . اين كاخ ناتمام در آخر كوچهء گاريچىهاست . چون كوچه‌هاى داخل شهر غالبا تنگ است و گاريها كه عرضشان نسبتا زياد است نمىتوانند در آنها به حركت درآيند ، صاحبانشان آنها را در اين محله كه بيرون شهر است نگه مىدارند ؛ و چون براى حمل سنگهاى تراشيده به داخل شهر ، هيچ وسيلهء ديگر وجود ندارد گارى چيان گارى خود را شبها به شهر مىآورند .\r\nدر كوچهء گاريچيها حمامى است به نام گرمابهء چادردوز . اين حمام را كسى كه كارش دوختن چادر و اجاره دادن آنها به طوّافان ميدان شاه بوده ، و از اين راه ثروت زيادى به دست آورده ساخته است . وى با اين‌كه هر چادر را روزانه به دو شاهى به كرا مىداده ثروتش از يك ميليون درگذشته است .\r\nكاخها و بناهاى خواجوى كوچك بدين نام و نشان بود كه شرحشان گذشت .\r\nاما خواجوى بزرگ آن سوتر است ، و به كشتزارها مىپيوندد . در اين محله كاخ تفنگچى باشى زمان شاه عباس كبير واقع شده كه شاه به سببى بر او خشم گرفت ، سر\r\n\r\n","description":"","footnote":"","page_name":" 1545 ","page_number":241},
  {"content":"\r\n\r\nاز تنش جدا ، و همهء داراييش را مصادره كرد .\r\nچنان كه پيش از اين آورده‌ام هشتاد سال قبل وقتى هيأت كاپوسنها وارد اصفهان شد ، شاه آنان را به عنوان سفيران پادشاه فرانسه پذيرفت و در اين كاخ سكونت داد . كاخ موصوف وصل به بازارى است كه بازار مستوفى نام دارد ، و آن نيز به مسجدى به همين اسم متصل است ، و در پس آن آسيابهاست . نه تنها در اصفهان ، بلكه در هيچ نقطهء ايران آسياى بادى وجود ندارد و همهء آسيابها به نيروى آب يا به زور چهار پايان يا به قوت بازوى مردم به گردش درمىآيند .\r\nنزديك آسيابها غسّالخانه است كه نصف مردم شهر جسد مردگان خود را پيش از تدفين در اين غسّالخانه مىشويند . كاخ شيخ بهاء الدين محمد جبل آملى داناى بلند نامى كه به خواهش شاه عباس بزرگ مختصر كليات فقه را در بيست باب تأليف فرموده در همين محله است . شاه عنوان بلند و ارجمند به پاداش آثار مهمى كه در فقه و ديگر معارف اسلامى به رشتهء تحرير درآورد به او داد . با اين‌كه شيخ بهاء الدين فقط پنج فصل از فصول بيست‌گانه كتاب جامع عباسى را نوشته ، و پانزده فصل ديگر را شاگردانش پرداخته‌اند ، چون طرح و تقسيمات و مضامين و محتويات كليّه متن را خود تنظيم و معين كرده مصنّف كتاب هم او شناخته شده است .\r\nكاخ شيخ بهاء الدين آخرين بناهاى حومه است ، و آن سوتر از يك طرف تا قريهء شهرستان ، و از طرف ديگر تا بيشهء محمد على بيگ جز كشتزار و صحرا چيزى نيست .\r\nچون جريان رود در اين جا پيچ و خم بسيار دارد ، و در آن جزاير كوچكى در وجود آمده است اروپاييان اين بيشه را جزيره مىنامند ، و در آن جزاير به شكار پرندگان و صيد ماهى مىپردازند . ميان درختچه‌هاى اين بيشه نهالهايى است مانند تاك وحشى سبز كه وقتى ميوه‌اش مىرسد مىتركد و چيزى شبيه منسوج بسيار لطيف و ظريفى كه از تارهاى ابريشمين بافته شده باشد ، مىدهد . نوعى درختچهء ديگر نيز هست كه پوست بسيار نازك و شفاف دارد و در فصل تابستان از برگهايش نوعى ترانگبين مىتراود كه شيرين و مطبوع مىباشد .\r\nديه شهرستان يكى از دهكده‌هاى بزرگ اصفهان است كه شايد همانند آن در سراسر روى زمين وجود نداشته باشد . اين ديه در مشرق پايتخت در كنار رودخانه واقع شده ، و به وسيله پل بلند و كم پهنائى به شهر مربوط است . درازاى اين ده از يك\r\n\r\n","description":"","footnote":"","page_name":" 1546 ","page_number":242},
  {"content":"\r\n\r\nفرسنگ درمىگذرد ، و باغهاى بزرگ و ميوه ده بسيار دارد . نزديك اين ده ويرانه‌هاى زيادى است كه تاريخ بيانگر اين حقيقت است سابقا شهركى بوده و بناهاى مجلّلى داشته است . ميان اين ويرانه‌ها آثار بنايى بجاست كه مردم بر اين اعتقادند امير جملا  EmirJemla  يكى از بزرگترين پادشاهان هند ، در سدهء گذشته در اين عمارت به دنيا آمده است .\r\nمحلهء عباس آباد از دروازهء سلطنتى آغاز مىشود . اين محله را كوى تبريزيان نيز مىنامند . زيرا نخست ساكنان آن تبريزيانى بوده‌اند كه شاه عباس بزرگ آنان را به اصفهان كوچانده و در آن‌جا سكونت داده است . اين محله كه از بزرگ‌ترين و آبادترين محلات شهر مىباشد در طول نيم فرسنگ ميان پل اللهوردى خان تا پل مارنان  MArnan  واقع است و چون تازه‌ساز است ، و بناهاى مجلل دارد زيباترين و خوش منظرترين محلات شهر به شمار مىآيد . كوچه‌هاى عباس آباد بر خلاف كوچه‌هاى اصفهان كه تنگ و پرپيچ و خمند ، راست و گشاده‌اند . از ميان بيشتر كوچه‌هاى محله آب روان است ، و در دو طرف ، جويها به درختان تناور و سايه افگن آراسته است . بيشتر ساكنان اين محلّه مردمان ثروتمند و متشخص مىباشند ، و در هيچيك ديگر كويهاى اين شهر اين همه توانگر و جاه‌مند نيست . نخستين كوچهء اين محلّه كه از دروازهء سلطنتى آغاز مىگردد هزار و دويست قدم طول دارد ، و مستقيما به رودخانه مىرسد .\r\nبزرگ‌ترين عمارت واقع در اين كوچه كاخ محمد طاهر يكى از اخترگران شاه مىباشد كه در ستاره شناسى و علم هيأت سرآمد دانشمندان زمان خود است . كاخ ميرزا طاهر مشتمل بر سه قسمت اصلى مىباشد كه در باغى بزرگ واقعند . در چندين جوى كه همه از سنگ مرمر ساخته شده‌اند آب جريان دارد ، و از اين جويها آب به چند حوض بزرگ مزين به سنگهاى سماق و مرمر وارد مىشود . بايد بگويم كه وقتى به شرح و وصف كاخهاى بزرگان ايران مىپردازم اشارتم به آن قسمت كاخ مىباشد كه به محلّ پذيرايى صاحب خانه از ديگران ، اختصاص دارد ، و كوچك‌تر از قسمت ديگر كاخ است كه رييس خانواده و زن و فرزندانش در آن زندگى مىكنند . چنان كه سابقا نيز آورده‌ام درون اندرون هيچ مشهود نيست ، حتى دور و بر آن نيز ديده نمىشود ، زيرا ديوارهايى كه آن قسمت را جدا مىكند بسيار بلند است .\r\nاين سخنان گران سنگ موعظت آميز از جمله امثال و حكمى است كه بر كتيبه‌هاى عمارت بيرونى كاخ ميرزا طاهر نقش شده است :\r\n\r\n","description":"","footnote":"","page_name":" 1547 ","page_number":243},
  {"content":"\r\n\r\n« نه نيكوكارى به هرجا كه كرده شود پنهان مىماند ، و نه نيكوكاران به هرجا كه باشند نشناخته مىمانند . »\r\n« همانند درختان سايه‌ور و ثمربخش باشيد كه هر كس بدانها سنگ زند بر سرش ميوه مىبارند . « 1 » »\r\n« چون صدف باشيد كه به هر كس زندگى آنان را بگسلد مرواريد مىبخشد . »\r\n« در سخت‌ترين لحظات زندگى وقتى كه از هرسو رنج و غم بر وجود ما سنگينى مىكند و تنمان را مىسايد و مىفرسايد بايد به اميد پناه ببريم و خود را تسلى و تسكين دهيم . »\r\n« تنگ‌ترين و فرساينده‌ترين گردنه‌ها نزديك‌ترين راه به سوى دشتهاى گشاده است . »\r\n« نبايد يكسره دل به درد و غم بسپاريم ، از آن‌كه ديرى نمىپايد كه از رنج و اندوه رهايى مىيابيم . »\r\n« اندكى صبورى و شكيبايى داروى شفابخش و چاره‌گر همهء دردهاست . »\r\nاز آن پس كاخ ساروتقى صدر اعظم اخته شده است كه شرح حالش را در مجلدات پيشين اين سفرنامه آورده‌ام . سپس حمام و بازارى است به همين نام . از آن پس راه به كوچهء ميان برى مىرسد كه چون نهرى گود و پرپهنا از آن مىگذرد آن را نهر شاهى مىنامند .\r\nراه پس از گذشتن از روى دو پل كوچك به مسجد ملك بيگ تبريزى مىپيوندد كه هم او بانى مسجد است ، و از آن پس كاخ محمد مومن باغبانباشى است . عثمانيها به باغبانباشى بوستانباشى مىگويند و دارندهء اين منصب مهتر باغبانها و محافظان باغهاى شاه مىباشد . سپس كاخ چلپى استامبولى است كه به معنى نجيب زادهء قسطنطنيّه مىباشد . وى يكى از بازرگانان معتبر است كه در كشور عثمانى تجارت مىكند ، و متصل به كاخش يك گرمابه ، يك بازار و يك مسجد ساخته است كه به نام وى معروف مىباشد . گروهى بر اين اعتقادند كه چلپى از ريشهء جلب آمده كه در زبان تركى يكى از اسماء حضرت باريتعالى است ؛ و برخى ديگر آن را\r\n\r\n\r\n","description":"","footnote":"\r\n( 1 ) قريب به اين مضمون :\r\n كم مباش از درخت ميوه‌رسان * هر كه سنگت زند ثمر بخشش \r\n","page_name":" 1548 ","page_number":244},
  {"content":"\r\n\r\nپيش رس معنى مىكنند . به هر روى اين عنوان را به كسى كه به سنّ بلوغ نرسيده نمىدهند . امّا لفظ استامبولى كه در مشرق زمين قسطنطنيه خوانده مىشود از دو جزء يك كلمه به زبان يونانى كه يكى به معنى رفتن و ديگرى به معنى شهر است تركيب يافته . تركان چون مكرر از زبان يونانيان هنگام گفتگو با خود شاه مىشنيدند كه مىگفتند استان پولين  EstanPolin  « 1 » يعنى برويم به شهر ، شهر بزرگ ، تركان پنداشتند كه استان پولين اسم اين شهر است ، و آن را چنين نام نهادند ، و هنوز هم به تغيير دادن اين نام رضا نشده‌اند .\r\nپس از آن كاخ و گرمابه و مسجد چلپى استامبولى ، قصر زرگرباشى ، و ديگر كاخ مير قاسم بيگ كلانتر است كه رستم خان پادشاه گرجستان آن را ساخته است .\r\nشاه عباس بزرگ با سياستى كه در كشورهاى اروپا سابقه ندارد و هرگز معمول و مرسوم نبوده است ، پس از اين‌كه اين شاهزادهء گرجى را از وطنش آواره ساخت ، و همهء داراييش را گرفت به حكومت اصفهان گماشت .\r\nوصل به اين كاخ عمارتى بس مجلّل و باشكوه و زيباست كه آن را خانهء پسر عزيز الله مىنامند وى جواهر فروش معتبرى بوده ، و هنگامى كه در هندوستان اقامت داشته درگذشته است . در اين خانه كوچك است و باور نمىتوان كرد كه در پس درى بدين حقيرى قصرى و باغى بدان شكوه‌مندى وجود داشته باشد . مدتى است كه نصب كردن درهاى كوچك به عمارات و بناهاى بزرگ كاملا مرسوم و معمول شده ، و اگر اتفاقا يكى از جاه‌مندان در بزرگى را به مدخل كاخ خود نصب كند آن را تزيين نمىنمايد تا در انظار جلوه نكند . پس از مدتى نيز آن را مسدود مىسازد ، و مدخلى كوچك نزديك آن مىگشايد تا از آن‌جا رفت و آمد كنند .\r\nدر ايران رسم بر اين جارى است كه هر زمان يكى از جاه‌مندان و شخصيتهاى معتبر ساختن كاخش را به پايان برد شاه و بزرگان دربارش را چند روز به ضيافت دعوت مىكند ، و به حرمت هرچه تمام‌تر از آنان پذيرايى مىنمايد . در طول اين مدت در بزرگ باز است اما همين كه ضيافت پايان يافت ، در بزرگ را مسدود مىكند و در كوچك را مىگشايد . شنيده‌ام كه در كشور ژاپن نيز همين رسم معمول است .\r\nاكنون كه سخن از اين كاخ مىرود يادم مىآيد كه در آغاز اين مجلّد به اين\r\n\r\n\r\n","description":"","footnote":"\r\n( 1 ) به زبان يونانى معاصر ، ايستامبولين  isstinBolin  گفته مىشود .\r\n","page_name":" 1549 ","page_number":245},
  {"content":"\r\n\r\nنكته اشاره نكردم كه مردم از سكونت كردن در بناهاى ناتمام هيچ نگرانى و ناخرسندى به دل راه نمىدهند و در ميان انبوه مصالح نجّارى و بنّايى و نقّاشى مسكن مىگزينند و باك و پروا ندارند . زيرا هواى ايران چندان خشك و لطيف و سازگار است كه نه رطوبت را احساس مىكنند ، و نه بوى روغن و رنگ نقاشى و امثال آن ايشان را ناراحت مىكند .\r\nبه كاخ گوهر فروش دارا باز گرديم . اين كاخ داراى دو بناى بزرگ اصلى ، چند اتاق در مدخل قصر ، و عمارت حرمسراست كه من نتوانستم آن را ببينم ، اما معمولا بايد بسيار باشكوه و مزيّن و زيبا باشد . نخستين اين دو عبارت از دو تالار به بلندى چهل و پنج تا پنجاه پا به طول بيست و چهار ، و پهناى شانزده پا مىباشد ، و تالار اول به اندازهء دو پله از تالار دومى بلندتر است ، و اين دو تالار وسيلهء يك طارمى چوبى زرنگار ، و چارچوبهايى كه با قطعات شيشه‌هاى رنگى درست شده ، از هم جدا گرديده است . سقف يكى از اين دو تالار با گنبد پوشيده شده ، و آسمانهء ديگرى با خاتم كاريهاى بسيار زيبايى كه از چوبهاى كمياب و خوشبو ، و سنگهاى ديرياب تركيب يافته ، و در آينهء خيال ظريف‌تر از آن نمىتوان تصوّر كرد ، آذين يافته است . در هر جانب تالارها و دو تالار تودرتوى ديگر است كه تالار آخرى شش شست بلندتر از ديگرى است . آسمانهء اين تالارها متفاوت ، برخى به صورت طاق چشمه‌اى ، بعضى گنبدى و عده‌اى مسطح مىباشد ، و در گوشه‌هاى تالارها ده اتاق و صندوقخانه با چارچوبهايى كه قابهاى شيشه دار رنگين را در برمىگيرد از هم جدا مانده‌اند . ديوارها زركارى و با نقشهاى لاجوردى مزين شده‌اند .\r\nبرخى از گوشه‌هاى ديوارها با تصاويرى بس زيبا آرايش يافته ، و بر برخى از گيلوييها اشعارى پرمعنى ، و امثال و حكم نغز و دلاويز با خطوط زرين و لاجوردين كتيبه شده . در شش تالار بزرگ و بعضى اتاقها ، از سنگ سماق يا مرمر ، حوضهايى متناسب با كوچكى يا بزرگى اتاقها و به صورتهاى مختلف ساخته شده است . اثاثهء اين تالارها بهترين انواع آنهاست . مخده‌هايى كه براى نشستن بر آنها آماده ، و در طول ديوار نهاده شده ، همه زرتار است ، و جابه‌جا گويهاى سيمينى بر آنها تعبيه كرده‌اند تا نيفتند . تفدانهايى از نقره نيز در جاهاى مناسب نهاده شده است . در برخى اتاقها تختخوابهايى از چوب هندى وجود دارد كه در نهايت مهارت ساخته و زركوبى كرده‌اند . بر روى اين تختخوابها نهاليها ، لحافها و بالين‌هايى است كه همه از زيباترين\r\n\r\n","description":"","footnote":"","page_name":" 1550 ","page_number":246},
  {"content":"\r\n\r\nپارچه‌هاى زربفت دوخته و پرداخته شده است . در سه گوشهء بيرون عمارت به منظور جلوگيرى از تابش نور و حرارت شديد خورشيد چادرهاى آستردارى با طنابها و بندهاى ابريشمين آويخته‌اند . در باغها جويهايى است كه لبهء آنها از سنگ يشم و مرمر است .\r\nدر آنها آب روان است و به حوضهايى كه كنارهء آنها از سنگ يشم و مرمر برآمده ، مىپيوندد . و روى هم منظرهء زيبايى در وجود مىآورند كه دل‌انگيزتر و فرح بخش‌تر از آن نمىتوان ديد .\r\nميان ابيات و گفتارهاى حكيمانه‌اى كه بر بعضى ديوارهاى اين كاخ نشاطانگيز كتيبه شده ، من آنچه را كه در تمجيد و تحسين كسانى است كه چون خداوند كاخ ، در طلب ثروت ، رنج سفرهاى دور و دراز را تحمل كرده‌اند ، و از هيچ خطر نهراسيده‌اند ، انتخاب كرده‌ام :\r\n« آن‌كه در خانه‌اش گوشهء عزلت گزيده ، همانند مرده‌ايست كه در گور خفته است . »\r\n« همواره در پى تقوا و كسب فضايل انسانى پويا باش ، از آن‌كه تيغى كه پيوسته در نيام ماند برّان نمىماند ، و گوهر و اثر آتش آن‌گاه نمايان مىگردد كه از كانون خود برجهد . »\r\n« اگر شوق سفر در ميان نبود مرواريد هرگز زيب پيكر مه طلعتان نمىشد . » « زرى كه در معدن ماند خاك تيره را ماند . » « عود را در آن‌جا كه مىرويد بها نباشد و برابر چوب است . »\r\n وجود مردم دانا مثال زرّ طلّى است * به هر كجا كه رود قدر و قيمتش دانند \r\n بزرگزادهء نادان به شهروا ماند * كه در ديار غريبش به هيچ نستانند « 1 » \r\n« اى زود باور ساده لوح ، تا هنگامى كه در گوشهء خانه سر بر زانوى عزلت نهاده‌اى ، هرگز انسان واقعى نخواهى بود ، پس پيش از آن‌كه نوبت رفتنت از جهان فرارسد جهان را به قدم ارادت و استقامت بپوى . »\r\n« دنيا گشتن از آن به كه دنيا خوردن » يادم رفت بگويم در اين عمارت و بسيارى از بناهاى ديگر محلّهء بيرون شهر ،\r\n\r\n\r\n","description":"","footnote":"\r\n( 1 ) از گلستان شيخ اجل سعدى ، حكايت 27 باب سوم در فضيلت قناعت ؛ حكايت مشت‌زنى را حكايت كنند كه از دهر مخالف به فغان آمده بود . . .\r\n","page_name":" 1551 ","page_number":247},
  {"content":"\r\n\r\nبه منظور خنك داشتن هواى داخل عمارات در فصل تابستان ، برجهايى مىسازند .\r\nايرانيان اين برجها را بادگير مىنامند ، و آن عبارت از مجراى بلندى است كه مانند لولهء بخارى اما بسى بزرگتر و بلندتر ، از بامها سر به درآورده‌اند . اين برجها كه جدارهاى آنها باز است و به شكل مستطيل بالا رفته‌اند هوا را از پشت بام به درون اتاق هدايت مىكنند ، همين كه در بالا بادى وزيد خنكى آن را به داخل انتقال مىدهند ، و در فصل زمستان دهانه بادگيرها را چنان مىبندند كه از محل بسته شدنشان اثرى به جا نمىماند . در كرمان هيچ عمارت بزرگى كه در آن يك يا دو بادگير نباشد ، وجود ندارد .\r\nپدر عزيز الله مالك اين كاخ بزرگ و عالى چنان‌كه پيش از اين آورده‌ام جواهر فروشى بود كه از تجارت جواهر ثروت بسيارى به دست آورده بود . او بارها شنيده بود در كوههايى كه هند را از سوى تبّت بزرگ از تاتارستان عليا جدا مىكند ، آن طرف پاتنا  Patna  « 1 » و بوتان  Boutan  « 2 » پادشاهى است كه داراى بسيارى از درشت‌ترين ، آبدارترين و تابناك‌ترين الماسهاى جهان است . امّا معلوم كس نيست كه در سرزمين وى معدن سنگهاى قيمتى نيز وجود دارد يا نه . از روى ديگر چون هواى كشور اين پادشاه بسيار بد و ناسازگار است هيچ كس براى رسيدن به آن‌جا جانش را به خطر نمىافگند . اما شوق داشتن اين گوهرهاى گرانبها وى را بدين سفر خطرمند برانگيخت . او افزون بر خدمتگران خود چهل مرد را با سه برابر مزد معمول به مزدورى گرفت ، و چون راه مقصد از كوهها و بيابانهاى غير مسكون و بىآب مىگذشت به قدر كافى آب و هر گونه خوراكى ، همچنين صد هزار اكو براى داد و ستد برداشت . از آن پس با خدمتگران و مزدورانش رو به راه نهاد . وى در طول راه مرادمند بود . اما از آن پس بخت از او برگشت ، و وى و همهء همراهانش بيمار و دردمند شدند . چنان كه وقتى به دربار پادشاه آن سرزمين رسيد نخست چهل تن مزدور و همهء خدمتگرانش جز دو نفر تلف شدند و همين كه پادشاه آن سامان بر حقيقت حالش آگاه شد ، به كسانش دستور داد بر بازرگان تا مرز كشور مغول كبير رهنمايى و يارى كنند . در طىّ راه دو تن باقيمانده خدمتگرانش نيز جان باختند ، و بازرگان توانگر فرسوده و بيمار و خسته دل خود را تنها به اگره  Agrah  پايتخت هند رساند ، و كوته زمانى پس از بازگشت ، خود\r\n\r\n\r\n","description":"","footnote":"\r\n( 1 ) پاتنا مركز ايالت بهار  Behrah  و گهوارهء آيين برهما بوده است .\r\n( 2 ) بوتان مركز منطقهء جنوبى تبّت ، و ظاهرا زادگاه بودا و مركز منطقهء گسترش آيين وى بوده است .\r\n","page_name":" 1552 ","page_number":248},
  {"content":"\r\n\r\nنيز درگذشت . مغول كبير چون از خبر مرگ بازرگان آگاه شد همهء جواهرات ، پولها ، اسناد ، و ديگر اثاثه‌هاى او را جمع كرد ، در جايى امن نهاد ، در آن را مهرموم كرد ، و به بازرگانان ايرانى كه به هند رفت و آمد مىكردند فرمود خبر مرگ بازرگان را به بازماندگانش بگويند تا براى گرفتن اموال وى به هند سفر كنند . پسر جوانش كه من در سطور گذشته از او سخن گفتم به هند رفت ، و مغول كبير همه آنچه را كه از مرد بازرگان به جا مانده بود بىآن‌كه چيزى طلب كند ، يا زحمتى فراهم آورد به پسرش داد .\r\nپادشاه هند پس از آن‌كه همه آن جواهرات را تماشا كرد ، قسمتى از آن را خريد . پسر جوان با بهاى جواهراتى كه به مغول كبير فروخت افزون بر هفتصد هزار ليور از پارچه‌هاى هندى خريد و به ايران آورد و در مراجعت به مردم چنين نمود كه دارايى پدرش همين بوده ، و مردم نيز سخنش را باور داشتند ، زيرا همين ثروتى بزرگ بود ، اما وقتى خواست چند قطعه الماس درشت و گرانبها را بفروشد رازش از پرده بيرون افتاد ، و پادشاه وى را ناچار كرد همهء جواهراتش را به دو بنمايد . پسر بازرگان سه قطعه الماس را كه پانصد هزار ليور مىارزيد به شاه نشان داد . مردم اصفهان مىگفتند كه اين جوان از فروخت جواهراتش افزون بر دو ميليون - برابر صد هزار اكو - به دست آورده است .\r\nكاخ مجلّل پسر ميرزا عزيز نزديك ميدان بزرگ محله است و خود بازارى به شمار مىرود . شكل اين ميدان گرد است ، و بر سرش گنبدى افراشته شده ، و من بر اين گمانم در هيچ نقطهء روى زمين چنين گنبدها وجود ندارد ، و تنها معماران ايران مىتوانند چنين بناهاى عظيم و شگفت‌انگيز بسازند .\r\nاز ميدان موصوف چهار كوچه جدا مىشود ، و در يك گوشه‌اش كلاه فرنگى مرتفع و چهار گوشه ايست كه هر سحرگاه و شامگاه بالاى آن نقاره مىزنند ، همچنانكه در نقاره خانه ميدان شاه مىكنند ، و اين از جمله امتيازات شهرهاى بزرگ مىباشد . شاه عباس از آن اين امتياز را بدين محلّه داد تا در آن جمع بيشترى سكونت اختيار كنند ، و بر اين خيال بود همين امتياز را به محلّهء ارمنىنشين جلفا كه درست همزمان و روياروى اين محله ساخته شده بود بدهد . اما ارامنه از بيم هزينه‌اى كه از اين بابت برايشان تحميل مىشد از قبول آن سرباز زدند .\r\nنزديك ميدان گورستانى است به نام شاميان ، و در آن زيارتگاهى كه يكى از مقدّسان گمنام در آن به خاك خفته است . آن سوتر مدرسهء مادر شاه است كه مادر\r\n\r\n","description":"","footnote":"","page_name":" 1553 ","page_number":249},
  {"content":"\r\n\r\nشاه عباس دوم آن را ساخته است ؛ و چون بزرگ‌ترين مدارس اين محلت است مردم به جاى مسجد از آن استفاده مىكنند ، و در جنب آن محرابى بسيار بزرگ است . پس از آن قصر يكى از جاه‌مندان نابيناست كه پسر داوود خان است . « 1 »\r\nشاه صفى اول بر داوود خان غضب كرد و دستور داد نخست چشمانش را از حدقه بيرون آورند و سپس وى را بكشند ؛ و چون بدين مجازات سخت خشمش فرو ننشست فرمان داد ديدگان فرزندان ذكورش را از كاسه چشم بيرون كنند .\r\nاز آن پس مسجد لنبان و كاخ مير معصوم است كه در آن سنگ طلق يك پارچه به طول ده و عرض شش پا به كار رفته است . مير معصوم دواتدار خليفه سلطان صدر اعظم بوده است . دواتدارى در دربار ايران همطراز با منشى اول كشور ماست ، زيرا وظيفهء اوست كه فرامين را براى مهر كردن فرا مىدارد ، و دوات را براى اندودن مهر به مركب پيش مىگيرد . بنابر اين همهء كارهاى مهم از زير دست او مىگذرد .\r\nدر آخر كوچه و نزديك به هم دو گرمابه ، و بعد آنها كاخ ملك التجار است .\r\nمنصب و مقام وى همانند شغل كنسولهايى است كه در شهرها به سرپرستى و نظارت بنگاههاى بازرگانى گمارده مىشوند . اين نكته گفتنى است كه در مشرق زمين بر عموم ، اعتبار و شايستگى و برترى هر كس به نسبت دارايى و شغل و منصب اوست ، و ديگر مسائل هرگز مورد توجه و اعتنا نيست ؛ و خانهء كسانى را كاخ مىنامند كه دست كم داراى يكى از اين دو شرط باشند .\r\nديگر كوچه‌هاى محلت عباس آباد عبارتند از كوچهء پاى نارون كه به گورستان ستى فاطمه پايان مىپذيرد ، و ديگر كوچه آجرسازان كه كاخ اوغورلوبيگ صاحبديوان در آن‌جاست . شاه عباس دوم وى را به تضريب محمد بيگ صدر اعظم كور كرد .\r\nسپس كاخ نجفقلى بيگ است . شاه در سال 1664 تنها به منظور اعلام ورود تربيت خان سفير مغول كبير به ايران ، او را به دربار هند اعزام داشت و مقدارى خربزه و ميوه‌هاى مطبوع ديگر به هديه براى شاه هند فرستاد . چون در ايران خربزه‌هايى به عمل مىآيد كه مىتوان آنها را شش ماه نگهداشت ، و من در هندوستان خربزه‌هايى خورده‌ام كه سه ماه در راه ايران به هند بوده است . بارى ، مغول كبير نجفقلى بيگ سفير ايران را به حرمت هرچه تمام‌تر پذيرفت ، و پس از مدتى وى را با هداياى بسيار\r\n\r\n\r\n","description":"","footnote":"\r\n( 1 ) داوود خان پسر الله‌وردى خان و برادر امامقلى خان فاتح قشم و هرموز بوده است .\r\n","page_name":" 1554 ","page_number":250},
  {"content":"\r\n\r\nباز گرداند . اما چون دو روز پس از رفتن وى خبر يافت كه شاه ايران نسبت به تربيت خان استخفافها روا داشته و به وى بىاعتناييها و درشتيها كرده دستور داد به تلافى نجفقلى بيگ را بازگردانند ، و چون به حضور آمد دستور داد ميوه‌هايى را كه از ايران به هديه آورده بود در صحن خانه‌اى كه اقامتگاه او بود پراكنده و تباه كنند .\r\nديگر از عمارات اين كوچه قصر ميرزا خان بيگ است . شاه عباس اول از وجود او كه تاجر توانگر و معروفى بود ، و غالبا به تجارت به كشورهاى بيگانه مىرفت براى خبريابى برخى امور محرمانه در ممالك خارج استفاده مىكرد . از آن پس قصر كمال بيگ يكى ديگر از جواهر فروشان است . سپس راه به كوچهء باقر ديوانه مىرسد كه در آن يك عمارت عالى و يك مسجد به همين نام است . در زبان فارسى ديوانه هم به معنى مجنون ، و هم به معنى دلير و بىباك مىباشد .\r\nدر همين كوچه كاخى بزرگ مركب از چند دستگاه عمارت رفيع و چند باغ وجود دارد . شاه عباس اول در بيستمين سال سدهء گذشته ، عده‌اى از خواجه‌هاى بيكاره و مزاحم دربار را در آن خانه جاى داد ، و سى سال بعد شاه عباس دوم چون دريافت اين گروه مزاحم به زودى نمىميرند دستور داد عدهء زيادى از جوان‌ترين آنها را بكشند ، و جسدشان را در همان باغها به خاك سپارند ، و در سال 1667 كه من مشغول نوشتن اين سفرنامه بودم بيش از پانزده نفر اين خواجه‌ها زنده نبودند ؛ و شرح زير آمار و آثار مهّم محلّهء زيبا و گسترده دامن عباس آباد واقع در حومهء شهر مىباشد .\r\nمجموع خانه‌هاى اين محله و توابعش متجاوز از دو هزار باب است ، و افزون بر دوازده مسجد ، و نوزده گرمابه ، بيست و چهار كاروانسرا و پنج مدرسه دارد كه جزو خانه‌ها به حساب نيامده است . معنى تحت اللفظى عباس آباد محل و جاى عباس است ، و آباد به جايى اطلاق مىگردد كه بنيادش تازه باشد .\r\nبزرگ‌ترين و مهم‌ترين محلات حومهء شهر پس از كوى زيبا و با صفا و خوش منظر عباس آباد ، كوى شمس آباد ، و محلّهء شيخ يوسف بنّاست ، كه اين هر دو همانند عباس آباد در امتداد رود دامن گسترده‌اند . شمس آباد كه در جانب راست عباس آباد واقع شده ششصد و يازده خانه دارد ، و به دو قسمت شمس آباد نو و شمس آباد كهنه تقسيم مىشود . در شمس آباد كهنه چون دور از مراكز بازرگانى و بازار و كاخ سلطنتى و ديگر نقاط مهّم شهر است هيچ يك از بزرگان و توانگران سكونت ندارند . شمس آباد نو از پنجاه سال پيش آبادان شده ، و كوچه‌ها خوب و پرآب\r\n\r\n","description":"","footnote":"","page_name":" 1555 ","page_number":251},
  {"content":"\r\n\r\nو آراسته به درخت است . با وجود اين در اين بخش شمس آباد جز دو گورستان و خانهء تفريحى اوغوربيگ صاحبديوان كه به فرمان شاه عباس دوم كور شد عمارت قابل توجهى وجود ندارد .\r\nمحلّهء يوسف بنّا طرف چپ محلهء بيرون شهر خواجو به سمت مشرق امتداد دارد . اين محله به نام يوسف ، معمار مسجد جامع اصفهان نام گرفته است . وى چنان كه در تاريخ اصفهان آمده به گاه پيرى در اين جا كه در آن روزگاران كاملا باير و نامسكون بود عزلت گزيد و تا پايان عمر به زهد و عبادت پرداخت . مقبرهء اين معمار چابكدست پارسا در اين محلت است .\r\nشاه عباس كبير ارامنه‌اى را كه از ارمنستان عليا به اصفهان كوچانده بود در اين محلت ، بيرون شهر مسكن داد . ارامنه قريب شصت سال در آن‌جا ماندند ، اما شاه عباس آنان را با مسيحيان ديگر به جلفا واقع در آن سوى رود منتقل كرد ، زيرا بعضى از مسلمانان شب و روز به محلت يوسف معمار مىرفتند ، در آن‌جا شراب مىخوردند و مست مىشدند و نظم شهر را بر هم مىزدند ، اين محله داراى دويست و هفت خانه ، دو مسجد ، سه كاروانسرا ، دو بازار و دو مدرسه است . يكى از اين دو مدرسه فخر الملك و ديگرى محمد صالح بيگ نام دارد . در كنار هر يك اين دو مدرسه گرمابه ايست كه هر كدام متعلق به يكى از اين دو مدرسه است .\r\nاين محله بيرون شهر به گورستان جهودان منتهى مىشود كه بر كنار يك نهر و نزديك آسيابى است كه آسياب چهار سنگ ناميده مىشود . اين آسياب از آن بدين اسم موسوم شده كه يك چرخ چهار سنگ آسياب را به گردش درمىآورد . سنگ آسيابهاى ايران همانند سنگ آسيابهاى كشورهاى اروپا بزرگ نيست ، و حدّ اكثر قطرشان از دو يا دو پا و نيم در نمىگذرد .\r\nيكى از بناهاى بزرگ اين محلّه بيرون شهر مقبرهء ساروتقى صدر اعظم است كه اخته شد . كاخ ميرزا اشرف وزير محمد مهدى كه در اواخر پادشاهى شاه عباس ثانى صدر اعظم بوده ، در اين محلت است . ميرزا اشرف به وفور خرد و دانش و پارسايى معروف زمان خويش بود . ديگر از عمارات بزرگ اين محله كاخى است كه شاه در سال 1637 آن را در اختيار سفارت هولشتاين  Holstein  قرار داد . اولئآريوس  Olearius  منشى اين سفارت بىآن‌كه هدف و نقشه هيأت سفارت را بنمايد ، شرح آن را نوشته است . و خوددارى وى از افشاى اين موضوع پنهان داشتن رسوايى آن بوده\r\n\r\n","description":"","footnote":"","page_name":" 1556 ","page_number":252},
  {"content":"\r\n\r\nاست . رياست اين هيأت را بروكمان  Brucman  بازرگانى از مردم هامبورگ بر عهده داشت ، و او وظيفهء خويش را به بدى انجام داد . وى در آينهء خيال چنين پنداشت سود سرشارى كه عايد شركت هلندى هند شرقى مىگردد همه از تجارت ابريشم ايران است . همچنين مىانديشيد چون بيشتر ابريشم ايران در ولايات ساحلى درياى خزر كه مقابل مسكو است به دست مىآيد اگر از راه شمال به اروپا حمل گردد چون راه نزديك‌تر است كرايه و زحمت انتقال آن كمتر خواهد بود . و با توجه به اين عوامل مىتوان با شركت هلندى هند شرقى به رقابت پرداخت . مرد بيچاره غافل از اين بود كه اوّلا اين شركت از تجارت ابريشم ايران نفعى نمىبرد ، و هر سال ناچار است مقدار معينى ابريشم از پادشاه ايران بخرد . ثانيا به جبران خريد اين مقدار ابريشم تجارت هلنديان در ايران از پرداختن كلّيهء عوارض و حقوق گمركى معاف است . بروكمان پيش از توجه بدين نكات بازرگانان هامبورگ را از خيالهاى خود آگاه ساخت . آنان نيز سود خويش را در برقرارى اين رابطهء بازرگانى شناختند ، و بىآن‌كه بدين موضوع نيكو بينديشند حكومت را به افتتاح باب تجارت ابريشم برانگيختند ، و حكومت به تشكيل شركتى مصمم شد تا از طريق مسكو با پادشاه ايران باب مذاكره را بگشايد .\r\nنخستين مشكلى كه روى نمود اين بود كه شهر هامبورگ چندان شهرت و نفوذ و توانايى نداشت كه رأسا بتواند در اين مهم توفيق يابد ، و هيأت سفارتى به دربار ايران اعزام دارد . از اين رو به دوك هلشتاين متوسّل شد و از او تقاضا كرد ضمن شرايطى معين كه مورد پذيرش هر دو قرار گرفت نام و عنوان خود را به اين سفارت بدهد . پس از انجام يافتن اين مذاكرات و حصول موافقت بروكمان با يك نفر نمايندهء دوك هلشتاين راه مسكو را در پيش گرفتند ، و چون به آن‌جا رسيدند با دوك بزرگ مسكو دربارهء حقّ عبور عدلهاى ابريشم قراردادى بستند . شرايط اين قرارداد چندان سخت و سنگين بود كه عامل اصلى زيان رسيدگى و به هم پاشيدگى طرح ايشان شد .\r\nپس از اين‌كه اين دو از بندرهاى درياى خزر كه مركز اصلى محصول ابريشم است وارد ايران شدند و در آن‌جا با فراغ خاطر هزينهء حمل و نقل و حق عبور ابريشم را سنجيدند دريافتند اگر ابريشم را در ايران نيم بها بخرند حقوق گمركى و ترانزيتى و هزينهء حمل و نقل چنان سنگين است كه هرگز در كشور خويش به فروختن ابريشمهاى خريدارى شده موفق نخواهند شد . وقتى به اشتباه خويش آگاه شدند در صدد اختفاى خطاى خود برآمدند ، و چاره‌گرى را تصميم كردند مأموريت تجارى\r\n\r\n","description":"","footnote":"","page_name":" 1557 ","page_number":253},
  {"content":"\r\n\r\nخويش را به سفارت سياسى مبدّل كنند . بدين انديشه هدايا و تحفه‌هايى فراهم آوردند و با صد و سى تن همراهان خود وارد اصفهان شدند ، و چون مذاكراتشان با دربار ايران آغاز شد مأموريت خود را پيشنهاد جنگ با عثمانى برشمردند ، و نيز اظهار داشتند مناسب‌تر و بهتر اينست بازرگانى ايران با ايتاليا كه از راه عثمانى صورت مىپذيرد از اين پس از راه هامبورگ انجام يابد .\r\nپيشنهاد و سخنانشان چنان آشفته و پراگنده بود ، و چنان با ناراحتى خيال و تشويش خاطر و نوعى شرمسارى بيان مىكردند كه شاه صفى پريشان گويى و سرگشتگى و سخافت گفتارشان را دريافت و بارها پرسيد : آيا وسيله‌اى در ميان نيست تا بتوان از حقيقت مقاصد و كنه هدفهاى اين سفيران آگاه شد ، زيرا مىخواهم آنان را شادمان و راضى بازگردانم .\r\nشاه سرانجام هم از مقاصد ايشان آگاه نشد . آنان نيز براى اينكه رسوا نشوند و راز سفرشان برملا نشود از پادشاه درخواست كردند مترجمان آنان را به زندان افگند تا مذاكراتشان فاش و آشكار نگردد . شاه هنگام بازگشتشان به ايشان هداياى گرانبها داد ، و چون دريافت همهء پولى را كه همراه داشته‌اند خرج كرده‌اند و دستشان خالى است به قدر كافى خرج سفر به ايشان داد . اين نيز گفتنى است در تمام طول مدتى كه اين هيأت در ايران به سر مىبرد خرجشان به عهدهء شاه بود . همچنين در خور ياد كردن است زمانى كه هيأت موصوف در پايتخت ايران اقامت داشت ميان ايشان و افراد سفير كبير هندوستان تصادم و حادثهء ناگوارى روى داد . توضيح اين‌كه اقامتگاه اين دو گروه مجاور هم بود . روزى يكى از چهار هزار تن همراهان سفير هند كه هرگز اروپاييان را در لباس خاص خود نديده بود به تماشاى يكى از افراد هيأت اروپايى كه كلاه لبه‌دارش را بر سر نهاده بود و در آستانهء در ايستاده بود ايستاد . مرد آلمانى با اشاره به وى فرمان داد از آن‌جا دور شود . مرد هندى چون معنى اشارهء وى را درنيافت همچنان بر جاى خود ايستاد و او را تماشا مىكرد . مرد آلمانى ناگهان برآشفت و با تير طپانچه او را كشت . اين حادثه فتنهء بزرگى را در وجود آورد و سفير هند قاتل را از فرستادگان هلشتاين طلب كرد ؛ و چون مسؤول وى اجابت نشد دو گروه به قصد هم شمشير كشيدند . اما با ميانجيگرى ايرانيان غائله خاتمه يافت ، و هنديان به اقامتگاه خويش بازگشتند .\r\nدر ايران حقوق سفيران با دقت رعايت مىشود ، و گرچه ميان اين دو سفير\r\n\r\n","description":"","footnote":"","page_name":" 1558 ","page_number":254},
  {"content":"\r\n\r\nوساطت شد ، اما دولت ايران در باطن از خفّتى كه به سفير هند وارد آمده بود بسى شادمان بود زيرا رقابت و بدگمانى ريشه‌دارى ميان دو كشور ايران و هند وجود دارد .\r\nبارى ، روزى سفير هند بر آن شد به هيأت آلمانى حمله برد . آلمانيها چون از نيّت هنديان آگاه شدند دو زنبورك با گلولهء بسيار در مدخل سفارت نصب كردند و به كشتن مهاجمان مصمم شدند . در اين هنگام كلانتر ارامنه از صف آرايى دو طرف متخاصم آگاه شد ، و آنان را از جنگ و ستيز باز داشت . اما سفير هند همچنان منتهز فرصت بود . اتفاق را يك روز كه سفير آلمان با كلّيهء همراهان به مجلس ضيافتى رفته بود هشت هزار هندى به محلّ اقامت آلمانيها حمله بردند ، و چون ده تن نيز براى دفاع در آن‌جا حضور نداشت در مدتى كوتاه هرچه داشتند به تاراج بردند .\r\nبروكمان پس از بازگشتن به وطنش به جرم اين‌كه در ايران بر اثر خيره‌سريها و كارهاى ناصوابش به حيثيت و اعتبار كشورش لطمه وارد آورده بود محكوم به اعدام ، و سر از تنش جدا شد . اما در حقيقت از آن بدين مجازات سخت گرفتار آمد كه هامبورگ و فرمانرواى هلشتاين را به چنان اقدامات غير عاقلانه رهنمون شده بود .\r\nپل بابا ركن الدين نزديك همين محلّهء شيخ يوسف بنّا جاى دارد . گرچه زيبايى آن كمتر از قشنگى پل سابق الذكر نيست ، اما چون پهناى رودخانه در اين جا كمتر است ، طول اين پل كمتر از آن مىباشد - نقشهء اين پل از دو سو در تصوير نموده شده است . - زيباييهاى دو جبههء اين پل برابر نيست ، از آن‌كه يك جبههء آن رو به طرف حرمسراى يكى از كاخهاى تفريحى شاه دارد ، و تنها از آن كاخ مىتوان اين جبهه را نظاره كرد . اما به جبههء ديگر چون نظرگاه عامه است نپرداخته‌اند و به سزا تزيين نكرده‌اند . اين پل صد و شصت و شش پا درازا و بيست و چهار پا پهنا دارد . در هر يك از دو طرف پل نشيبى است به طول بيست و پنج پا ، و هر كدام دو ديوار سنگى دارد كه به دو ستون برآمده از سنگ مرمر خام منتهى مىشود . اين پل بر روى پايه‌اى از سنگهاى تراشيده كه پهناى آن دو برابر عرض پل مىباشد ساخته شده ، و آن قدر بلند است كه در فصل تابستان چندان كه سطح آب بالا آيد نمىتواند از زير طاق چشمه‌هاى پل جريان يابد بل‌كه به آسانى از دهانه‌هاى بزرگى كه زير بنا ساخته شده همانند آبشارى به بستر خود فرو مىريزد ، و از اين سقوط منظرهء بديع و شگفت‌انگيزى در وجود مىآيد .\r\nخاصه هنگامى كه انسان بر سطح زير پاى خويش مىنگرد و زمزمهء دلپذير و رؤياآفرين آن را مىشنود سخت به نشاط درمىآيد . از اين سو تا ديگر سوى پل طاقها داراى\r\n\r\n","description":"","footnote":"","page_name":" 1559 ","page_number":255},
  {"content":"\r\n\r\nمدخلهايى است . و ميان طاقها سنگهايى به بلندى شش پا چنان تعبيه شده كه بتوان حتى هنگامى كه آب به ارتفاع شش پا از روى زير بنا جريان دارد ، از زير پل گذشت ، آرايش و استحكام و زيبايى قسمت بالاى پل كم از قسمت زيرينش نيست . بر روى ديوارها يا جان پناههاى هر دو طرف و سرتاسر پل كه دوازده پا بلندى دارد طاقهايى زده شده ، و زير آنها راهى است كه يك نفر به راحتى مىتواند از آن بگذرد . ديوارهاى نامبرده از جانب درون و بيرون با كاشيهاى زيبا آرايش يافته ، بالاى آن مسطح و مجهز به دو جان پناه مشبك ، و چنان است كه سه نفر مىتوانند در كنار هم به راحتى از آن بگذرند .\r\nدر دو انتهاى پل چهار كلاه فرنگى زيبا ، و در وسط آن دو كلاه فرنگى بزرگ‌تر همانند يك محوطهء شش ضلعى ساخته شده ، و هر دو سقفى زيبا و پرشكوه دارند . درون اين كلاه فرنگيها از بالا تا پايين با نقاشيها و تزيينات بسيار زيبا آرايش يافته ، و نيز بر آنها كتيبه‌هايى از اشعار و سخنان نغز حكيمانه است ، و معنى يكى از آن قطعات منثور چنين است :\r\n« دنيا در حقيقت مانند پلى است ، آن را بگذار و بگذر . بر اين رهگذر هرچه را مىنگرى اندازه بگير و بسنج و درياب كه همه جا بدى بر نيكى سايه افگنده ، و بر آن فزونى يافته است . »\r\nنام بابا ركن الدين كه بر اين پل نهاده‌اند از اسم بزرگ‌ترين و معروف ترين گورستانهاى اصفهان كه بدين نام خوانده مىشود گرفته شده ؛ و به نام درويش پارسايى است كه در زمانهاى بسيار قديم مىزيسته ، و در اين گورستان به خاك رفته است ، و مقبره‌اى از سنگ مرمر بر خاكش برآورده‌اند .\r\nگنبد مقبرهء بابا ركن الدين از درون و بيرون با كاشيهاى نگارين و خوش رنگ پوشيده شده است . شاه عباس بزرگ چون دريافت كه مردم اصفهان بدين ولىّ درگذشته اعتقاد راستين دارند خوشامدايشان اين مقبره را برآورد . وقتى مسافران از شيراز به اصفهان مىآيند از مسافتى مانده به پايتخت آن را به شكل مخروط مىبينند . در جانب چپ رو به سوى آبادى شهرستان قبرستان هندوان است ، اگر بتوان جايى را كه هندوان جسد مردگان خود را مىسوزانند قبرستان ناميد . قبرستان هندوان هميشه بايد بر كنار آب باشد تا طبق آيينشان نخست جسد مردگان خود را به آب بشويند ، از آن پس به آتش بسوزانند ، و در پايان كار خاكستر آنها را در آب بريزند .\r\nبه وقت بازگشتن از آن‌جا راه به دو كاخ سلطنتى مىرسد كه يكى از آنها كاخ\r\n\r\n","description":"","footnote":"","page_name":" 1560 ","page_number":256},
  {"content":"\r\n\r\nغلامان و ديگر كاخ تاكستان نام دارد ، و چند كاروانسرا ، چند گرمابه ، يك بازار ، و يك مسجد نيز هست . مىگويند همهء اين بناها را اسفنديار بيگ سردار رشيد و مقرّب شاه عباس كبير در مدّت هشت روز ساخته است . توضيح اين‌كه شاه عباس متوجه شد اين سردار دلير و محبوب بر خلاف بزرگان ديگر براى آبادانى و زينت بخشيدن به پايتخت هيچ عمارتى برپا نداشته است و روزى در اين باره به وى اشارتى كوتاه كرد . اسفندياربيگ رضاجويى خاطر شاه را همان روز چندان كه توانست معمار و باغبان و كارگر با مزد دو برابر به مزدورى گرفت و در مدّت هشت روز اين عمارت رفيع را بر پا داشت ، و شاه را هشت روز پس از آنكه بدان نكته اشاره فرموده بود به ديدن آن بناهاى باشكوه دعوت كرد ، و شاه آنچه را به عيان مىديد به دشوارى باور مىكرد .\r\nدر يكى از اين باغها درخت صنوبر بسيار كهنسالى را كه مىگويند چند قرن عمر دارد نشان مىدهند ، و آن را خال عراق مىنامند ، چنان كه بگويند نشان يا علامت پارت . « 1 »\r\nفراتر از اين جا دشتهايى است كه حسن آباد و غلامان شاه نام دارند ، و اين بود شرح بناها و عمارات بزرگى كه در جانب چپ گورستان بابا ركن الدين واقع است ، و در سمت راست قبرستان ، يك عمارت تفريحى بسيار زيباست كه گوشه‌ران نام دارد .\r\nخوب نگهدارى شده ، و آن را يكى از وزيران اول ساخته است . از آن‌جا راه به صومعهء ملّا محمد مهدى لارى ملقب به ذاكر مىرسد . اين ملّا يا دانشور كه در زمان سلطنت شاه صفى اول مىزيسته متهم به ساحرى و جادوگرى شد و چون نتوانست خود را از اين اتّهام تبرئه كند به فرمان شاه كشته شد ، و صومعه‌اش را به ملّاى ديگرى كه گوشه‌نشين و وارسته و دور از تعلّقات دنيوى بود سپردند . بعضى از سخنان نغز و پرمغز و دلنشينى كه در آن صومعه كتيبه شده چنين است : افراد قشرى و خشكه مقدس روزگار را به روزه‌دارى مىگذرانند ، و پارسايان و پرهيزگاران در زيستن روزه مىدارند . « 2 »\r\n« مؤمنان راستين پس از بجا آوردن واجبات به مستحبات مىپردازند . »\r\n\r\n\r\n","description":"","footnote":"\r\n( 1 ) شاردن در بسيار جاى سياحتنامه‌اش عراق عجم را پارت ناميده است .\r\n( 2 ) قريب بدين مفهوم در گلستان شيخ اجل سعدى است كه در باب سوم ، در فضيلت قناعت در حكايت در سيرت اردشير بابكان آمده است كه از حكيم عرب پرسيد روزى چه مايه طعام بايد خوردن ؟ گفت :\r\n خوردن براى زيستن و ذكر كردن است * تو معتقد كه زيستن از بهر خوردن است \r\n","page_name":" 1561 ","page_number":257},
  {"content":"\r\n\r\nنزديك اين خانقاه ، خانقاه بزرگ‌تر ديگرى است كه به نام بانيش بابالقاط  BabaLoghat  ناميده مىشود و در آن به خاك رفته است . صوفيان اجتماعات خود را در آن تشكيل مىدهند ، و هر روز جمع بسيارى از درويشان و بىنوايانى كه از راه گدايى روزگار مىگذرانند بدان جا روى مىآورند ، و اطعام مىشوند . درآمد اين بنياد جز از عايدات ديگر سالانه ده هزار من گندم است كه برابر صد و بيست هزار پزان  Pesant  مىباشد .\r\nهمچنين نزديك اين خانقاه خانقاه بسيار بزرگ ديگرى است كه يك آب انبار ، يك چاله حوض و يك باغ از ضمايم آن است . اين خانقاه به نام پير معز كه از جمله اعاظم فرقهء صوفيه بوده ناميده مىشود ؛ و هم او اين بناها و اموال را بر اين خانقاه وقف كرده است . اين خانقاه‌ها در آن سوى رودخانه‌اند ، و چون حومهء شهر تا اين سوى رود ادامه دارد بنابر اين بيرون از حومه در حساب مىآيند .\r\nاز اين خانقاه رو به كوه بيش از نيم فرسنگ دور نيست . راه از برابر ميل شاطران مىگذرد . اينان خدمتگزاران تيزرو پادشاه مىباشند ، و براى نمودن و ثابت كردن لياقت خود به نيل اين خدمت بايد در يك روز از بامداد تا شامگاه دوازده بار از كاخ سلطنتى تا پاى آن ميل بدوند ، و هر بار يكى از دوازده تيرى كه در آن‌جاست بياورند .\r\nدورى كاخ سلطنتى تا اين ميل يا برج يك فرسنگ و نيم است بنابر اين شاطر بايد در مدّت چهارده ساعت فاصلهء زمانى ميان دميدن تا فروشدن خورشيد در افق ، سى و شش فرسنگ ايرانى بدود . اما براى اين‌كه وى بتواند در نيمروز اندكى بياسايد رعايت حال او را اجازه مىدهند كه دويدن را از سحرگاه آغاز كند ؛ و من شاطرانى ديده‌ام كه از دو ساعت بعد از نيمه شب شروع به دويدن كرده‌اند .\r\nدر جانب چپ اين برج يا ميله گنبد گردى است به نام گنبد لله  Lala  ، و مقبرهء بزرگى زير آنست ، از آن‌جا از دور گورستان گبران يا آتش‌پرستان كه ايرانيان آن را دخمهء گبران مىگويند ديده مىشود . اين گورستان كه چون قلعه‌اى برآمده از سنگ است ، براى دخول در ندارد ، و در داخل در طول تمام ديوار ، دايره‌وار ، در فواصل چهارپا ، سنگهاى بزرگى نصب شده است ، و موبدان اين كيش وسيلهء نردبان بسيار بلندى بالاى ديوار مىروند ، و با پا نهادن بر آن سنگها وارد ستودان مىشوند . ميان ستودان گودال گرد بزرگى است كه مردگان را پيرامون آن با لباس روى نهالى مىخوابانند و سرشان را روى بالش مىنهند ، و پس از آن‌كه اجساد از هم گسيخت\r\n\r\n","description":"","footnote":"","page_name":" 1562 ","page_number":258},
  {"content":"\r\n\r\nاستخوانها و لباسهاى آنها را كه ژنده و پاره شده به ميان گودال مىريزند . در جاى ديگر نيز به مناسبت مفصل‌تر اين مطلب را آورده‌ام .\r\nدر همين طرف بيرون اصفهان همانند طرف ديگر بناهايى در خور توجه وجود دارد كه از آن جمله قصر خوش منظر سلطنتى شاه عباس ثانى است كه هزار جريب كوچك ناميده مىشود ، و با اين‌كه داراى بناهاى پرشكوه و باغهاى بزرگ است ، چون به تقليد هزار جريب بزرگ كه در انتهاى خيابان چهار باغ واقع است ، ساخته شده آن را چنين نام نهاده‌اند . اين عمارت عظيم كه چهار مدخل دارد ، بر هر كدام درى بزرگ تعبيه شده ، در زمانهاى گذشته كشتارگاه بوده ، و همهء حيوانانى كه گوشتشان در قصابيها فروخته مىشده در اين محل ذبح مىشده‌اند .\r\nپس از آن مقبرهء اللهوردى خان مرد مقرب شاه عباس دوّم است « 1 » كه داراى بنيادى است كه هر روز در آن صد نفر فقير اطعام مىشوند ، و هزينهء آن از محلّ درآمد گرمابه‌ها ، آسيابها ، بازارچه‌هايى است كه نزديك آن‌جاست ، جملگى وقفند .\r\nبر سر در بنا بيتى بدين مضمون كتيبه شده است :\r\n« براى گذرنده پيراهنى كه زير جامه بپوشد ، و آبى كه بنوشد و كف نانى كه سدّ جوع كند بس است ، و براى كسى كه بايد بميرد همين نيز بسيار است . »\r\nبعد از مقبرهء اللهوردى خان مقبره محمد على بيگ ناظر يعنى پيشكار كلّ دربار شاه است . اين شخص چون در سلطنت سه پادشاه درگذشته نيز بر همين سمت بوده شهرت بسيار داشته است . اين مقبره همانند مقبرهء اللهوردى خان ميان باغى بزرگ واقع شده ، و دور آن حجره‌هايى است كه درويشان كه افرادى دل از دنيا بريده و وارسته‌اند در آن سكونت دارند ، و به نيايش خدا مىپردازند . به مقبرهء محمد على بيگ ناظر مسجد و بازارى پيوسته است كه هم از بناهاى اوست . پيرامن اين مقابر چند تكيه چند باغ ، و دو يخچال بزرگ است ، و دور تر ناحيهء تخت پولاد مىباشد . اين ناحيه از آن اين نام يافته كه سردار بزرگى كه به سبب دليريها و پيروزيهايش پولاد بازو لقب داشته در آن سكونت داشته است .\r\n\r\n\r\n","description":"","footnote":"\r\n( 1 ) در اين مورد نيز شاردن اشتباه كرده زيرا اللهوردى خان كه از ارامنه گرجستان بود و در زمان پادشاهى تهماسب اول به غلامى به ايران افتاده بود و مسلمان شده بود در زمان سلطنت شاه عباس اول اندك اندك ترقى يافت . چنان كه در سال 1004 قمرى حاكم فارس و سپهسالار ايران شد و چندان تقرب و نفوذ يافت كه شاه عباس به او پدر خطاب مىكرد . اين سردار بلند نام در سال 1023 قمرى برابر 993 خورشيدى بيست و نه سال پيش از آغاز سلطنت شاه عباس ثانى درگذشت .\r\n","page_name":" 1563 ","page_number":259},
  {"content":"\r\n\r\nاين ناحيه به محلى منتهى مىگردد كه مصلى يا قربانگاه نام دارد . زيرا هر سال در اين جا به ياد قربانى ابراهيم شترى را نحر مىكنند . در اطراف قربانگاه دو خانهء بزرگ است كه به هنگام اجراى مراسم قربانى شتر انبوه مردم در آن‌جا جمع مىشوند و برابر هر يك از دو خانه يك منبر چوبى به بلندى هشت پا وجود دارد كه روزهايى معين واعظان روى آن مىنشينند و موعظه مىكنند . در آن‌جا نهر كوچكى به نام آب دويست به پنجاه  Leau de deux cents a cinquante  روان است . اين نام از آن يافته كه مردم برآنند آب اين جوى نسبت به آب رود و آب چاه به نسبت يك پنجاهم سبك‌تر مىباشد .\r\nبالاتر از آن‌جا دشت هزار دره واقع است . بر حسب داستانها و روايات كهن اين دشت جايگاه ظهور و وقوع حوادث رزمى و صحنهء بروز پهلوانيهاى حماسه‌آفرين دوران باستان بوده ، و مايه و عنصر اصلى اين حماسه‌ها را تشكيل مىداده است . هزار دره بيابانى است خشك و باير ؛ در افسانه آمده است كه اين بيابان جايگاه اژدهاها ، مارها و بسيارى ديگر از انواع حيوانات زهردار بود . اين جانوران خطرمند چندان در آن جا جمع آمده بودند كه هيچ كس جرأت نزديك شدن به آن محل را نداشت . دنبالهء داستان چنين است كه رستم پهلوان همانند آنچه از دليريهاى آماديس  Amadis  سخن مىگويند ، همهء آن‌جانوران زهردار را نابود كرد ، اما سراسر زمين آن‌جا از اثر زهر آن حيوانات براى هميشه خشك شد .\r\nافزون بر محلات بيرون شهر اصفهان كه شرحشان را آوردم دو كوى ديگر نيز در آن سوى رود و بر كنار آن هست . يكى از آن دو سعادت آباد و ديگرى جلفا نام دارد . اين هر دو بزرگ و خوش منظر مىباشند . محلّه سعادت آباد در مشرق « 1 » و جلفا در جنوب پايتخت واقع است ، و وسيلهء پلهايى كه پيش از اين از آنها سخن گفته‌ام به شهر مربوط مىشوند .\r\nمحلّهء سعادت آباد را چون سابقا گبران يا آتش پرستان در آن‌جا سكونت داشته‌اند محلّه گبران نيز مىنامند . سالها پيش گبران را از آن‌جا رانده‌اند تا در آن محل بناهاى تفريحى بسازند ؛ چنان كه اكنون در آن‌جا جز چند بازار ، چند گرمابه يك\r\n\r\n\r\n","description":"","footnote":"\r\n( 1 ) شاردن محلّ سعادت آباد را نادرست نوشته ، زيرا سعادت آباد نيز در جنوب اندكى مايل به مشرق مىباشد .\r\n","page_name":" 1564 ","page_number":260},
  {"content":"\r\n . \r\n","description":"","footnote":"","page_name":" 1565 ","page_number":261},
  {"content":"\r\n\r\nمسجد و بناهاى مجلل و باشكوه جاه‌مندان و بزرگان و توانگران بنايى در آن‌جا نيست .\r\nقصرى كه شاه در اين محله بنا نهاده به راستى بديع و شگفت‌انگيز مىباشد زيرا دور بنا و باغ آن از يك فرسنگ درمىگذرد ، و نهرى از ميان باغش جارى است .\r\nقسمت مردانه در يك سمت و بخش زنانه در قسمت ديگر نهر است ، و اين دو قسمت وسيلهء يك پل چوبى به هم متصل است . من هرگز نتوانستم نقاش خود را براى پرداختن تصوير اين بنا به داخل آن بفرستم زيرا هر بار به آن‌جا مىرفتم به بهانهء اين‌كه انجمنى در آن مكان بر پاست مانع ورود ما مىشدند .\r\nهنگامى كه آب از فواره‌ها به درون آبدانها فرو مىريزد آدمى چنين مىپندارد كه در محيطى افسانه‌اى و جادوسان پا نهاده است . تا چشم كار مىكند همه جا فواره است . ميان بناهاى اين كاخ كلاه فرنگى هشت ضلعى دو طبقه ايست كه از مهتابى سراسرى دور بنا آب فرو مىريزد ، چنان كه اگر دست را از پنجره بيرون آورند در دم پر از آب مىشود . پل چوبى كه طرفين نهر را به هم مربوط مىكند بر پايه‌هاى سنگى متكى است .\r\nبراى نمودن بزرگى اين باغ همين بس كه گفته شود طول حوض بزرگ باغ يك چهارم فرسنگ ، عرضش نيم اين ، و عمقش ده تواز است و كناره‌هايش را با سنگ مرمر و يشم ساخته‌اند . وقتى شاه به قصد اقامت مدتى چند بدين كاخ مىآيد اين حوض بزرگ را لبالب پر از آب مىكنند ، اما در ديگر مواقع بدين كار توجه نمىشود .\r\nكاخهاى بزرگ ايران همه حوض بزرگ دارند و به آن درياچه مىگويند .\r\nخيابانهاى بزرگ و خوش منظر اين كاخ آراسته به درختان بزرگ و باغچه‌هاى پرگل است . براى تصور منظرهء بديع و رؤياآفرين و خيال‌انگيز چنين باغها نخست بايد به خاطر آورد كه هواى ايران چندان تازه و لطيف و پاكيزه است كه بر طراوت و درخشندگى و جلوهء گلها مىافزايد . اين باغها هميشه شاداب و خرم است .\r\nشاه عباس ثانى گبران را كه چنان كه پيش از اين آوردم در اين حومه سكونت داشتند به انتهاى جلفا منتقل كرد و اين كوى باشكوه را بنيان نهاد . وى جشنهاى بزرگ را در اين كاخ برپا مىداشت ، و اغلب بساط تفريح خود را در آن‌جا مىگسترد ، و چون به تماشاى آتشبازى شوق بسيار داشت دستور مىداد وسايل آتشبازى را در آن سوى درياچه بر پا دارند ، و نيز با فوران فواره‌ها و آبشارها كه گرداگرد همه تالارها را فرا گرفته بود بر جلوه و رونق آنها بيفزايند ؛ و خود به ديدن اين مناظر و شگفتيها به نشاط\r\n\r\n","description":"","footnote":"","page_name":" 1566 ","page_number":262},
  {"content":"\r\n\r\nدرمىآمد . من اين كاخ را به هنگامى كه به فرمان شاه براى برپا داشتن جشنى به منظور تفريح خاطر سوگليهايش مىآراستند ديده‌ام ، و اين زيباترين و خيال‌انگيزترين مناظرى بود كه در ايران مشاهده كرده‌ام .\r\nدر كشورهاى اروپايى مبلمان كاخهاى پادشاهان و بزرگان را آسان آسان تغيير نمىدهند زيرا انتقال آنها دشوار و پرزحمت مىباشد ، امّا در ايران چون اثاثهء كاخها غالبا قالى ، نهاليهاى كوچكى كه روى آنها مىنشينند ، بالشهايى كه بر آنها تكيه مىدهند ، و پرده و امثال اينهاست و جا به جا كردنشان زحمت بسيار ندارد ، آرايش آنها را عوض مىكنند .\r\nجلفا شايد بزرگترين حومه‌هاى شهرهاى جهان باشد ؛ زيرا در سرزمينى به طول يك فرسنگ و عرض يك فرسنگ ، در كنار و امتداد رود گسترده شده است . اين حومه به دو قسمت مسكونى جلفاى كهنه و جلفاى نو تقسيم مىشود . جلفاى كهنه را شاه عباس اول صد و بيست سال پيش ، و جلفاى نو را شاه عباس ثانى شصت سال پيش بنا نهاده‌اند . كوچه‌هاى جلفاى نو راست‌تر و پهن‌تر و مشجرند ، اما بناهاى آن به شكوه و زيبايى عمارات جلفاى كهنه نيست . چون ساكنانش نه دارايى بسيار دارند ، و نه مورد توجه و حمايت دولت مىباشند . در فصل زمستان در تمام كوچه‌ها شب و روز آب جريان دارد ، اما در فصل تابستان در هر هفته فقط چند روز آب در آنها روان مىباشد .\r\nدر سراسر جلفاى نو و جلفاى كهنه پنج كوچه به موازات هم از مشرق به مغرب امتداد دارد . « 1 » اين كوچه‌ها كه از سوى رود به طرف كوه كشيده شده داراى چند كوچه عرضى است كه در آنها چند ميدان ، چند بازار ، چند گرمابه ، و چند كاروانسراى كوچك وجود دارد . همچنين جلفا داراى يازده كليسا ، يك دير و يك خانهء كوچك بد ساختى است كه آن را كوسه‌وان  KouseVane  يا صومعهء دختران مىنامند .\r\nزمانى كه من مقيم اصفهان بودم سى دختر يا زن بيوهء زشتروى بينوا كه همه لباسهاى كهنه و بد به تن داشتند در اين دير به سر مىبردند ، و چون موظّف به ماندن در آن‌جا نبودند غالبا براى به دست آوردن روزى به هر سو مىرفتند ، هيچ كس به آنها صدقه نمىداد و احسان نمىكرد ؛ زيرا عامه بر اين اعتقاد بودند كه پارسايى و پرهيزگارى آنان را به دير رهنمون\r\n\r\n\r\n","description":"","footnote":"\r\n( 1 ) در اين جا نيز شاردن دچار اشتباه شده زيرا كوچه‌هايى كه از كنار رود به طرف كوه كشيده شده در جهت شمال به جنوب است نه از سمت مشرق به مغرب .\r\n","page_name":" 1567 ","page_number":263},
  {"content":"\r\n\r\nنشده ، بلكه فقر و مسكنت بدين جا كشانده است .\r\nاين دير از آن رهبانان فرقه سن بازيل است كه ارامنه آنان را وارتابيت‌ها  Vertabiette  مىنامند ؛ و اين يگانه فرقهء كشيشان مىباشد كه ميان اين ارامنه است .\r\nاسقف جلفا هميشه در اين دير اقامت دارد ، زيرا بنا به رسم هميشه اسقفهاى ارمنى از ميان كشيشهاى بزرگ برگزيده مىشوند ، و جامعهء روحانيت از كردارهاى گذشته‌شان به هيچ روى اغماض نمىكند . دير موصوف را اسقف داوود كه قريب پنجاه سال پيش اين مقام را داشته برآورده ، و كليساى آن بزرگ و باشكوه است .\r\nبازرگانى سرمايه دار و ارمنى به نام آواديك  Avadick  كه به ايتاليا سفر كرده بود بر اين اعتقاد بود كه مصور كردن كليسا ، و آراستن آن به نقوش زيبا ، در پيشگاه خداى بزرگ خوش مىنمايد . اين بازرگان پس از بازگشتن به جلفا ، به اسقف و كشيشان اصرار مىورزيد به وى اجازه دهند تا كليسا را به تصاوير و نقوش مناسب و زيبا بيارايد . اين كليسا در اول به شيوهء كليساهاى ارامنه ساده و عارى از نقش و نگار بود . ارامنه هرگز كليساهاى خود را به تصوير و نقش زينت نمىدهند ، و فقط تصوير مريم عذرا را در حالى كه فرزندش را در آغوش دارد بالاى محراب نصب مىكنند . امّا اين تاجر توانگر چندان سماجت كرد كه اسقف و كشيشان به ستوه آمدند ، و بدين كار رضا دادند ؛ ولى پس از مدتى از گفتهء خويش پشيمان گشتند . چون مسلمانان براى تماشاى آن تصاوير و سرگرمى خود به كليسا مىآمدند ، آن را چون تماشاخانه مىپنداشتند و رهبانان ناچار بودند هر وقت و ساعت در كليسا را به روى آنان بگشايند .\r\nاز روى ديگر چون مسلمانان پيكره و تصوير و نگريستن به آنها را مكروه مىشمارند بهانه به دست آوردند كه به مسيحيان لعنت بفرستند و چنين پندارند كه اينها تصاوير بتهاى مورد پرستش آنان مىباشد .\r\nزمانى كه من در اصفهان به سر مىبردم ارامنه چندين بار به مشورت نشستند و تصميم كردند تصاوير را از كليسا بردارند و بزدايند اما چون بيم كردند اجراى اين تصميم موجب نارضايى و خشم مسلمانان شود منصرف شدند ؛ زيرا اگر چنين مىكردند مسلمانان از تماشاى آن تصاوير محروم مىماندند .\r\nدر آن هنگام شانزده تا هجده راهب در آن دير به سر مىبردند كه در نظر من همه رياضت كشان و مؤمنانى خوب و راستين بودند . لباسشان سياه و ساده بود . اسقف نيز همانند راهبان جامهء سياه و ساده بر تن مىكرد . جامهء كشيشان چون لباس عامهء مردم\r\n\r\n","description":"","footnote":"","page_name":" 1568 ","page_number":264},
  {"content":"\r\n\r\nبود ، با اين تفاوت كه پيراهن بلندى روى آن مىپوشيدند . عدهء كشيشان اين قصبه صد تا صد و بيست نفر بود كه عموما افراد تنگدست و تنك‌مايه و عامى و نادان بودند ، و چون دستشان از مال دنيا تهى مانده بود رو به دين و دير آورده بودند .\r\nدر جلفا سه هزار و چهارصد تا سه هزار و پانصد خانه وجود دارد . بيشتر خانه‌هاى خوب و مجلّل در طول رود ساخته شده . برخى از آنها زرنگار و چنان با شكوه و عالى است كه مىتوان آنها را در رديف قصرها و كاخها به شمار آورد .\r\nشاه عباس بزرگ و شاه صفى اول كه به آسايش و رفاه ارامنه سخت علاقه‌مند بودند همواره در نكوداشت و حمايت آنان به جدّ تمام مىكوشيدند . اين دو پادشاه آنان را به برآوردن بناهاى بزرگ و با شكوه تشويق مىكردند ؛ در اين كار مهم به آنان مدد مىرساندند ، و در جشنهاشان شركت مىكردند . عنايت و عطوفت اين دو پادشاه مايهء آبادانى جلفا و توانگرى ارامنهء آن‌جا شد و بسى نپاييد در ميان آنان بازرگانان توانگرى ظهور كردند كه سرمايه‌شان از دو سه ميليون درگذشت . اكنون وضع دگرگون ، و از آن همه نعمت و ثروت كاسته شده ، اما هنوز هم ميان ارامنه خانواده‌هاى دولتمندى كه داراييشان بيش از يك ميليون است وجود دارد .\r\nجلفاى نو چهار ناحيه دارد . دورترين نواحى آن اقامتگاه گبران است ، و به آن گبرآباد مىگويند . در سه ناحيهء ديگر ارامنه سكونت دارند . يكى از آن سه ناحيه به نام شيخ يوسف بنّا ، ديگرى به شمس آباديان معروف است ، و اين دو ناحيه از آن اين نام يافته‌اند كه ساكنان آنها در زمانهاى پيش در دو محله بدين اسم در اصفهان سكونت داشته‌اند ، و محلّه سوم ايروانلو نام دارد از آن‌كه غالب ساكنانش مسيحيان ايروان پايتخت ارمنستان كبير مىباشند كه به اين جا كوچيده‌اند . اروپاييان غالبا در اين محلّ سكونت اختيار مىكنند ، و ژزوئيت‌ها  jesuites  نيز نوانخانهء خويش را در همين كوى بر پا داشته‌اند ، زيرا با همهء كوششهايى كه به كار بردند نتوانستند مانند مبلغان مذهبى رومى در شهر جايى براى خويش بيابند .\r\nژزوئيتها در سال 1645 تحت سرپرستى كشيشى به نام پرريگوردى  PereRigauedy  وارد ايران شدند . آنان سفارشنامه‌هايى از پاپ ، پادشاه فرانسه ، و برخى از فرمانروايان مستقل مسيحى به همراه داشتند . اما تحف و هدايايى با خود نياورده بودند ، و پيداست كه در مشرق زمين هيچ سفير و نماينده و فرستاده‌اى بدون آوردن هديه به نيكويى پذيرفته نمىشود . پرريگوردى با دربار ايران دربارهء اتحاد\r\n\r\n","description":"","footnote":"","page_name":" 1569 ","page_number":265},
  {"content":"\r\n\r\nفرانسه با ايران به منظور جنگ با امپراتورى عثمانى و انهدام آن پيشنهادهايى بزرگ و غير عملى در ميان آورد . از جمله اين‌كه اگر شاه ايران دختر خانم من پانسيه  Mademoiselle de MontPensies  را به عقد ازدواج خود درآورد « 1 » شاهزاده دوكنده  Prince de Conde  وى را با نيرويى مركب از بيست هزار سپاهى به هرموز مىآورد ، و در همين احوال يك سپاه بزرگ و مجهّز فرانسوى از راه سوريه به عثمانى حمله‌ور خواهد شد ؛ و پيشنهادهايى ديگر از همين گونه ؛ و در ازاى همه اينها استدعا كرد كه شاه يك خانهء مسكونى بزرگ در اختيار ايشان نهد ، و فرمان شاهانه را دربارهء استقرار ژزوئيتها صادر فرمايد . شاه گفته‌هاى رئيس هيأت يسوعيان را چندان سست و بىمايه و نامعقول يافت كه بدانها نپرداخت . فرمان استقرار بنياد ژزوئيتها را صادر فرمود ولى دادن خانه را به زمان بعد موكول كرد . پرريگوردى از راه لهستان به اروپا برگشت . وى در راه سفر مدتى در لهستان ماند و در آن‌جا در روح و فكر ملكه آن كشور شاهزاده مارى لوئيزدوگنزاگ  Marie Louise degonzague  چندان نفوذ و تصرف يافت كه وى را به قبول عنوان بانى و مؤسس هيأت مذهبى ژزوئيتها در ايران وادار و ناچار كرد .\r\nملكهء لهستان براى صيانت و حمايت هيأت ، زمينى نزديك ديپ  Dieppe  به مبلغ هشتصد ليور خريد تا از درآمد آن بهره‌مند شوند . و نيز مبلغى به پرريگوردى داد تا براى اقامت هيأت خانه‌اى در اصفهان بخرد . بنياد يسوعيان در سال 1652 وسيله پرريگوردى كه همراه سفير لهستان به ايران بازگشته بود استقرار يافت اما چون شاه به ايشان اجازه نداد در اصفهان خانه بخرند و در آن سكونت اختيار كنند ، و نيز موافقت نكرد ارامنهء ساكن جلفاى كهنه آنان را بپذيرند به ناچار در جلفاى نو فرود آمدند و با مسيحيان اروپايى الفت گرفتند .\r\nمقارن آن احوال محمد بيگ كه مردى دانا و مايل به بحث مسائل مذهبى بود صدر اعظم بود . پرامه شزول  Pere Aume Ches Ault  كشيشى كه وى را پرريگوردى همراه خود آورده بود ، و اولين سرپرست بنياد يسوعيان بود ، با اين‌كه زبان فارسى را به درستى نمىدانست با صدر اعظم به بحث در مسائل مذهبى پرداخت ، و صدر اعظم بر او غالب آمد . پس از سپرى شدن مدتى ژزوئيت ديگرى به نام پرالكساندر دورودس  Pere Alexandr ed erhodes  به ايران آمد و يادداشتهايى كاملا نادرست و مجعول در\r\n\r\n\r\n","description":"","footnote":"\r\n( 1 ) دوشس دومن پانسيه دختر عموى لويى چهاردهم بود . او در چهل و دو سالگى محرمانه با يكى از سرداران بزرگ لويى چهاردهم ازدواج كرد .\r\n","page_name":" 1570 ","page_number":266},
  {"content":"\r\n\r\nشرح اين مباحثات به سال 1659 به چاپ رساند . بعد از مدتى اسقف بريت  Leveque Bryte  در راه سفر سيام وارد اصفهان شد ، و چون دريافت سراسر يادداشتها و نوشته‌هاى چاپ شده غلط و اشتباه است پرامه شزول را به سختى مورد ملامت قرار داد . وى با ايراد سوگندهاى مؤكد انتساب خود را از درج آن مطالب رد كرد ، اما وقتى اسقف بريت از وى خواست عدم شركت و مسؤوليت خود را كتبا بنويسد از اين كار سر باز زد ، و يك سال بعد پررافائل دومانس كه چهل سال سرپرست كاپوسنهاى مقيم اصفهان بود با صداقت و امانت آنچه را كه در اين موضوع گذشته بود برايم شرح داد .\r\nپيش از پايان بردن اين بحث يادآورى مىكنم كه موقعيت ژزوئيتها در تغيير دادن آداب و احكام ارامنه‌اى كه در ميان آنان زندگى مىكنند بيش از توفيق يافتن مبلّغان دينى پايتخت در تغيير دادن عقيدهء مسلمانان نبوده است . به سخن ديگر ژزوئيتها با اينكه ارامنه از مسيحيان قديمى مىباشند آنها را دوزخى و ملعون مىشمارند . ارامنه نيز متقابلا همه كسانى را كه متكى به اسقف پاپ اعظم باشند و به شريعت وى درآمده باشند تكفير مىكنند .\r\nارامنه اعم از روحانيان و غير روحانيانشان گرچه در ادبيات پيشرفت شايان نكرده‌اند اما به آيين و مذهب خويش سخت پاى بندند ، و به هنگام بحث در اين باره با روشن بينى و عقل سليم احتجاج مىكنند ، و من در اين مورد دو موضوع به گواه مىآورم :\r\nروزى يك تن يسوعى با مردى ارمنى بر سر شراب و نان مذهب مسيح به بحث و جدل پرداختند . يسوعى گفت : در آيين شما تنها كشيشان اجازت دارند شراب بنوشند ، و اين امتياز را از دارا بودن مقام كشيشى به دست آورده‌اند . مرد ارمنى در جواب به او گفت شما بر اين باوريد كه همه پاك و مقدسيد ، و ما جملگى پليد و آلوده‌ايم ، بنابر اين ما بيش از شما به آشاميدن شراب متبرك نيازمنديم ، زيرا اين غذا و داروى روح ماست و عيسى مسيح گفته است آنان كه تندرستند از پزشك بىنيازند ؛ و بيماران به طبيب محتاجند ؛ و وقتى سخن از انگليسيان و هلنديان در ميان آمد مرد يسوعى گفت اينان مردمانى بىدين و دوزخى و ملعون و منفورند ؛ و مرد ارمنى جواب داد : پدر ، پدر ، در رم و مارسى به ما اجازه نمىدهند انجيل را به زبان خود چاپ كنيم ، اما در هلند بىهيچ مشكل تراشى به ما اجازه داده شد .\r\nهمچنان‌كه ايرانيان به نيكويى هرچه تمام‌تر با اروپاييان رفتار مىكردند مبلغان مذهبى در نظر ارامنه محترم بودند . اما اكنون كار به شيوهء ديگر است و ارامنه\r\n\r\n","description":"","footnote":"","page_name":" 1571 ","page_number":267},
  {"content":"\r\n\r\nتاب آن ندارند كه هيأتهاى مذهبى فرزندان آنان را به كيش خود بخوانند . و مبلغان مذهبى را سخت تهديد و تحذير كرده‌اند كه اگر همچنان به گمراه كردن فرزندان آنان ادامه دهند شكايت به مقامات صلاحيتدار مىبرند . مىگويند مبلغان مذهبى مىكوشند كه زير لواى تبليغات خويش ، آنان را زير سلطهء فرنگيان درآورند . اين تهديدهاى تند و پرخاشگرانه ژزوئيتها را سخت در نگرانى و وحشت افگنده است زيرا به هيچ روى راضى نيستند از پايتخت ايران رانده شوند . اين دلبستگى به ماندن در ايران نشان آن نيست كه در كار تبليغ چندان توفيق يافته‌اند كه به تحمّل رنج اقامت بيرزد ، بل‌كه بنا به قول خودشان براى اعتلاى كليساى رم و مزيد احترام و افتخار فرقه و دستهء خود سعى بليغ مىكنند كه در سراسر گيتى داراى تشكيلاتى گسترده دامن و منظم و مؤثر مىباشند .\r\nچنان‌كه پيش از اين آورده‌ام جلفا را شاه عباس كبير بنا نهاد . انگيزه اين پادشاه دلير و دانا و روشن بين در اين كار اين بود كه چون هر سال تركان عثمانى به ايران هجوم مىآوردند و مخصوصا در ارمنستان مىماندند يك بار با سپاهيان بسيار بدان جا رفت و به قصد تخليهء آن سرزمين از مردم ، همه اهالى شهرهاى ايروان ، نخجوان و جلفاى واقع در كنار رود ارس ، و ديگر شهرهاى ارمنستان عليا را به پايتخت خود كوچاند . ارامنه در نظر شاه عباس بزرگ براى رونق بخشيدن به كار بازرگانى مردمانى مستعد ، و براى تجارت با عثمانيها و مسيحيان مناسب بودند . زيرا آنان در نظر عثمانيها به قدر ايرانيان منفور نبودند ، و با مسيحيان هم كيش بودند . در آن روزگاران شاه عباس كبير يگانه راه آبادانى و توانگرى كشورش را توسعهء بازرگانى مىپنداشت ، و دايم در اين انديشه بود كه چندان كه مىتواند در ترويج تجارت با كشورهاى بيگانه بكوشد . از اين رو در زمينه‌هاى مختلف مساعدت كرد . از جمله به هر يك آنان كه مايل بود كمكهاى نقدى و جنسى كرد تا در هند و كشورهاى اروپايى به تجارت بپردازند ، و شاه در كار رونق بخشيدن به بازرگانى چنان موفق شد كه به هنگام مرگش عدّهء بازرگانان اين ناحيه كه سرمايه‌شان از دو ميليون درمىگذشت بسيار بودند . ارامنه شهر جديد را به ياد جلفاى واقع در كرانه رود ارس كه مسكن قديمشان بود جلفا ناميدند . شاه عباس كبير جز اين مهاجران ، گروه ديگرى گبران و ارامنه را كه صنعتگر و از جمله ارباب حرف و هنر بودند به ايران كوچاند ، و آنان را بيرون پايتخت در آن سوى رود مسكن داد . اما اكنون در جلفاى نو اقامت دارند . شاه\r\n\r\n","description":"","footnote":"","page_name":" 1572 ","page_number":268},
  {"content":"\r\n\r\nآن دسته ارامنه را ازمدى ، ايبرى ، و ارمنستان سفلى ، و هزار و پانصد خانوادهء گبر را از كرمان و يزد كه مركز جمعيت آنهاست به اصفهان كوچانده بود . ولى عدهء زيادى از اين خانواده‌ها پس از درگذشت شاه اندك اندك بازگشتند . اكنون فقط سيصد خانوار در اصفهان باقى مانده‌اند كه بعضى از آنها به كار كشاورزى اشتغال دارند ، و برخى نمد مىمالند ، و از نمد براى خود كلاه درست مىكنند . عده‌اى نيز از طريق نمدمالى پوشاكهاى مخصوصى مىسازند .\r\nاين نكته در خور يادآورى است كه يكى از شيوه‌هايى كه شاه عباس بزرگ براى عمران جلفا به كار برد كاستن بسيار از بار سنگين ماليات بود چنان‌كه در دوران پادشاهى وى همهء مبلغ مالياتى كه كليهء ساكنان جلفا مىدادند در سال از نه هزار فرانك درنمىگذشت . در زمان پادشاهى جانشينش اين مبلغ به سيزده هزار فرانك افزايش يافت . اندك اندك به دو هزار پيستول رسيد ، زيرا ماليات جلفا براى كفش ملكه مادر شاه اختصاص يافته بود ، و در مشرق زمين هر مالياتى در جهت خاصى مصرف مىشود . وقتى من به اصفهان وارد شدم ماليات اين شهرك به حدود پنج هزار پيستول رسيده بود كه قسمتى از اين مبلغ به عنوان ماليات و نيمى ديگر به نام تحف و هدايا براى وزيران و مقامات ارشد جلفا كه يك داروغه يا حكمران مسلمان ، يك وزير يا تحصيلدار مسلمان و يك كلانتر بودند گرفته مىشد . كلانتر از ميان ارامنه انتخاب مىشد ، و بىموافقت او حكمران و وزير هيچ كدام مجاز به انجام دادن كارى نبودند . ولى پس از مرگ شاه عباس دوم كه اكنون چهل سال از آن مىگذرد همه چيز دگرگون شده است ، و اين مسيحيان برگشته بخت ناچارند هر سال پنجاه هزار اكو ماليات در يك دفعه ، و بدون مهلت بپردازند . ارامنه جلفا ماليات را با نهايت عدالت و انسانيّت سرشكن و جمع مىكنند و مىدهند . از تنك مايگان فقط چهار فرانك يا صد سو ، و از توانگران هشتاد تا صد اكو مىگيرند . به سخن ديگر ماليات را به نسبت درآمد بازرگانى و استطاعت مادى افراد معين مىكنند .\r\nدر جلفا هيچ مسلمان سكونت ندارد ، زيرا هم به آنان اجازه نمىدهند ، و هم اين‌كه طبق شريعت اسلام عبادت پروردگار در ميان مسيحيان نجس مقبول نيست ، و يك فرد خشكه مقدس متعصب هرگز پا به آن‌جا نمىگذارد .\r\nبه هر روى پس از سلطنت پادشاهان پيشين سطح درآمد مردمان كاهش بسيار يافته و از جمعيت جلفا نيز به مقدار زياد كاسته شده است . كودكان اين گروه مردمان\r\n\r\n","description":"","footnote":"","page_name":" 1573 ","page_number":269},
  {"content":"\r\n\r\nتا نه و ده سالگى زيباترين كودكان جهانند ، اما از آن پس در صورتشان جوشهاى زياد نمودار مىشود . بر چهرهء دلفريب دختركان نيز همانند سيماى پسر بچه‌ها جوش بسيار مىنشيند ، و طراوت و شادابى زنان پس از بيست و پنج سالگى نمىپايد . از آن پس بر عارض لطيف و گلگونشان چينهاى زشت نمايان مىشود و جملگى كريه مىنمايند .\r\nبالاى كوى مسيحيان و آتش پرستان گورستانهاى آنهاست . اروپاييان و مسكويها نيز گورستان خاص دارند . بعضى از گورها را به سبك مقابر مردمان مشرق زمين برآورده‌اند ، و آن سنگ چين يا آجر چينى به مساحت هفت يا هشت پاى مربع به ارتفاع پانزده شانزده شست است كه بر آن گنبدى برآورده‌اند كه بعضى روزها براى پرستش پروردگار يا خوردن ، يا ياد كردن مردگان بدان جا مىروند . ميان اين گورها قبر رودلف  Rodolphe  ساعت ساز آلمانى است كه به فرمان شاه صفى اول كشته شد ، و بهتر آنست بگويم شهيد شد . زيرا وى به قصاص كشتن كسى كشته شد كه قصد كشتن وى را كرده بود . شاه در تمام طول مدتى كه رودلف در ايران به سر مىبرد با كمال رأفت و ملايمت با او رفتار مىكرد ، و اگر مسلمان مىشد دارايى بىكران مىيافت ، و چون از دين خود به دين ديگرى نپرداخت لايق عنوان جليل شهيد شد .\r\nعده‌اى از ارامنه هر روز بر سر گورش مىروند ، كندر مىسوزند ، شمع برمىافروزند ، و كوزه مىشكنند ، و بدين‌سان جادو و طالع شوم را از خود دفع مىكنند .\r\nارامنه بر عموم پيرو خرافات و اوهامند ؛ از جمله بر اين اعتقادند اگر بيمار تب‌دارى بر سر گور كسى كه بىگناه كشته شده برود ، و كوزه آبى را كه از آن آب مىنوشند بشكند ، بيماريش به زودى رفع مىشود ، و همهء ارامنه بر اين باورند كه رودلف آلمانى بر خلاف عدالت كشته شد زيرا مقتول در حالى كشته شد كه با شمشير آخته به ساعت ساز حمله برده‌اند .\r\nارامنه به نيّت تفأل پنج سنگريزه روى اين گور پرتاب مىكنند ، اگر سنگريزه‌ها به شكل صليب قرار گرفت فالشان خوب است . همچنين ارامنه بر اين اعتقادند اگر بر سر گور شهيدان يا شخص مقدّس ديگرى گرد آيند و در طلب خير و بركت و دفع شر و همّ و غم دعا كنند به مراد مىرسند . اين گورستانها از كوههاى نزديك اصفهان كه كوه صفه ، كوه تخت رستم ، و كوه تخت فارس ناميده مىشوند دور نيستند . آنان بر اين باورند در اين كوه‌ها چندان جانوران درنده بوده‌اند كه هيچ كس جرأت نزديك شدن به آن را نداشته است .\r\n\r\n","description":"","footnote":"","page_name":" 1574 ","page_number":270},
  {"content":"\r\n\r\nدر ميان كوه صفه قريب هزار گام بالاتر از سطح زمين در سرازيرى كوه صومعه‌ايست كه در آن‌جا چند كلاه فرنگى كوچك ساخته‌اند و تخت سليمان ناميده‌اند . زيرا اين بناها را به فرمان شاه سليمان برآورده‌اند .\r\nپيش از ساخته شدن اين كلاه فرنگيها در آن‌جا چيزى همانند غار بوده ، چشمه‌اى با آب روان داشته ، و چند درخت كهن و تناور و سايه‌افگن نيز در آن‌جا بوده است ، و چون هوايى خوش داشته مردم بدان جا مىرفته‌اند . وقتى پادشاه آن محل را خوش منظر و زيبا ديد به ناظرش گفت اگر در اين جا عمارتى نيكو برآورده شود شاهكار معمارى به شمار مىآيد ، و مىتواند آن را به مادرش نشان بدهد . ناظر چون به آرزومندى شاه آگاه شد سه چهار هزار سنگتراش و معمار و بنا و كارگر را به مزدورى گرفت ، و در مدت هشت روز اين بناهاى زيبا را ساخت . چنان در انجام دادن اين كار شتاب كرد كه گفتى مىخواهد خرمنى آتش را بنشاند . در طول مدت كوتاهى كه با حرارت و جديت تمام به ساختن اين بنا اشتغال داشت انبوهى مردم به تماشا مىرفتند . وى همين كه آنان را مىديد در حالى كه عصايى در مشت داشت بىآنكه به شخصيت آنان بينديشد چيزى از ابزار و مصالح به دستشان مىداد و فرياد مىكشيد شما را به سر شاه سوگند مىدهم شما نيز مانند من كار كنيد . اين براى خوشامد و رضاجويى و اجراى فرمان اوست . بىگمان ميان شما دغل و تن‌پرورى نيست كه بخواهد از شركت كردن در اين كار خوددارى كند .\r\nناظر دستور داد براى آسان رفتن بدان جا راهى مارپيچى و خوب بسازند ، و نيز در فواصل مناسب براى تازه كردن نفس و رفع خستگى استراحتگاههايى درست كنند ، و چنان اين همه را به نيكويى برآورد كه اكنون مىتوان با اسب بدان جا رفت ، و حال آن‌كه پيش از اين زمان با پاى پياده نيز به زحمت به آن محل مىرسيدند .\r\nدر دامنهء اين كوهها و بر فراز آنها در نقاط بسيار آثار ويرانه‌هاى كاخها و بناهاى ديگرى است كه از سنگهاى تراشيده ساخته شده بوده‌اند ، و اين خرابه‌ها بيانگر اين واقعيت است كه در جريان جنگهاى داخلى يا خارجى كه طى قرون يازده و دوازده درمىگرفته مردم بستگان و دارايى خود را به منظور حفاظت بدين بناها مىآورده‌اند ، و به وسيلهء افروختن آتش كسانى را كه در كشتزارها و دشتها به كار اشتغال داشتند از نزديك شدن مهاجمان آگاه مىكرده‌اند .\r\n\r\n","description":"","footnote":"","page_name":" 1575 ","page_number":271},
  {"content":"\r\n\r\nنقاط و بناهاى مهم و درخور توجه بيرون شهر اصفهان آنچه ميان شرق و غرب واقع است به شرح آمد ، و در جوانب ديگر شهر با وجود حومه‌ها و محلات نسبة زياد چيزى قابل ياد كردن نيست . نخستين محلّهء بيرون شهر در اين قسمت محلّهء كران است كه دو مسجد ، يك صومعه ، دو كاروانسرا ، دو گورستان و بيست و هشت خانه دارد ، و يكى از آنها كارخانهء كاغذسازى است كه بر كنار نهرى موسوم به سنگ گرم ساخته شده است . بر سر در يكى از آن مساجد كتيبه‌اى در خور امعان نظر ديدم كه مضمون آن اشاره به ناحيهء دور افتاده‌اى بود كه اين مساجد در آن بنا شده بود :\r\n« مسجد جايگاه اجتماع مردمان نيست ، آن‌كه حقيقت را دريافته باشد و گرچه تنها باشد نمايندهء جميع مؤمنان است . كسى كه دانا و متديّن واقعى باشد به مثابهء بنا كنندهء مسجد است و گرچه در مسجد تنها باشد ، و آن مسجد بر ستيغ كوهى بنا شده باشد . »\r\nاين محله را از آن كران يا ناشنوايان ناميده‌اند كه در افسانه‌هاى ايرانيان آمده است : زمانى كه نمرود پادشاه بابل مىخواست حضرت ابراهيم را به جرم دعوت كردن مردم به خداپرستى و ترك بت‌پرستى ، بسوزاند به همه ملل و اقوام زير فرمانش دستور داد نمايندگانى براى تماشاى اين مجازات بفرستند . چون همه آمدند و روز موعود فرا رسيد ، نمرود گفت هر قوم پشته‌اى هيزم حاضر آورند . همه فرمان پذير شدند ، اما نمايندگان ايران چنين نمودند كه كرند و هيزم نياوردند . نمرود به نمايندگان ايران يك شتر بار هديه و تحفه ، و يك شتر بار خواربار داد و به ايشان اجازه داد به وطن خويش بازگردند . ابراهيم كه از حقيقت حال و باطن كارشان آگاه بود به آنان گفت : اى مؤمنان راستين ، واى رهروان طريق طريقت ، شما از جملهء آمرزيدگانيد ، زيرا در اجراى نقشهء پليد و كفر آميز نمرود شركت نكرديد ، برويد و بدانيد كه رحمت و كرم خدا با شماست ، و خواربارى كه داريد چندان كه از آن برگيريد تا زمانى كه به وطن خود برسيد كاستى نمىپذيرد . پس از اين‌كه به جايگاه خود پيوستيد به پاس كرامت و عنايت خداى بزرگ دو شترى را كه هدايا و خواربار شما را بر پشت خود كشيده‌اند در راه حق قربان كنيد . كارها چنان شد كه ابراهيم گفته بود ، و خواربار نمايندگان ايران زمانى به آخر رسيد كه آنان بدين حومه كه محلّ اقامتشان بود پيوستند ، و از آن زمان به ياد بود اين واقعه اين حومه را كران مىنامند .\r\n\r\n","description":"","footnote":"","page_name":" 1576 ","page_number":272},
  {"content":"\r\n\r\nسپس محلّه سيد احمديان است . بنابر افسانه‌اى سيد احمد يكى از اولادان حضرت على بوده ، در نبرد ميان شيعيان و سنيان با تفك مىجنگيده و چنان ماهرانه تيراندازى مىكرده كه هر تيرش مغز سر يكى از دشمنان را پريشان مىساخته است ، همچنين گلوله‌هاى تفكش همه زرين بوده و هر يك هفت گروس  gros  وزن داشته ، و روى هر كدام نام وى و وزن گلوله نقش بوده است . افسانه بدين جا پايان مىيابد كه دويست سال پيش نزديك شيراز جمجمه‌اى پيدا شد كه گلوله‌اى با اين علائم در آن بود .\r\nحومهء سيد احمديان صد و پنجاه خانه ، چهار بازار ، و دو مسجد دارد . يكى از اين دو مسجد بسيار بزرگ و باشكوه مىباشد ، و دورش را باغهاى بزرگى فراگرفته است . در جوار مسجد دو جايگاه براى آسايش رهگذران ساخته شده ، و نيز چاهى در آن‌جاست كه مردم براى خنك شدن در آن آب تنى مىكنند . اين بناها را يكى از خواجه‌ها ساخته است ، آن سوتر گورستانى بزرگ است .\r\nپس از محلهء سيد احمديان كوى طوقچى است كه هشتاد باب خانه ، چهار بازار دارد ، و در فاصلهء پانصد قدمى آن كاخ سلطنتى است كه باغ قوشخانه نام دارد .\r\nزيرا عدهء زيادى از پرندگان شكارى در آن‌جا نگهدارى مىشوند . در نزديكى آن خانقاهى است كه آن را حاجى ميرزا خان براى رياضت كشان ساخته است . در ايران دو نوع خانقاه وجود دارد يكى شخصى كه برخى افراد وارسته و دل از دنيا بريده براى گوشه نشينى خويش مىسازند ، و ديگرى خانقاه‌هاى عمومى كه بعضى بانيان خير براى استفادهء عموم عزلت گزينان بنا مىكنند . در اطراف چندين كاروانسرا است كه يكى از آنها نيمه تمام است ، و چنين مىنمايد آن را براى استفادهء كسانى كه قصد سفر كردن به مشهد را داشته‌اند مىساخته‌اند تا در آن‌جا تا رسيدن كاروان بمانند .\r\nاز اين محله راه به كوى بزرگ ديگرى به نام فلفلچى مىپيوندد . اين محله چون بر كنار نهر نيلىگر واقع است نيلىگر هم مىنامند . صد و پنجاه خانه ، دو مسجد ، و چهار بازار دارد . خانهء بزرگ حاج هدايت در اين محله است . وى يكى از سرهنگان چريك بود ، و در اعادهء نظم پس از آشوبى كه در سال 1669 بر اثر گرانى نزديك به قحطى روى داد كوشش بسيار كرده بود و شهرت زياد يافته بود .\r\nاز محلّهء فلفلچى راه به كوى در دشت مىرسد كه بيش از هشتاد و پنج خانه و دو بازار و دو مسجد ندارد . اين محله به نام شيخ مسعود منتهى مىشود . وى يكى از\r\n\r\n","description":"","footnote":"","page_name":" 1577 ","page_number":273},
  {"content":"\r\n\r\nاولياى مسلمانان است كه در مقبرهء بزرگى كه داراى دو منار همانند برج ناقوس مىباشد به خاك خفته است . ايرانيان بر اين باورند كه اين برگزيدگان با دو امتياز غير قابل انتقال به ديگران ، يكى علم رياست در اين دنيا ، و ديگرى شفاعت در آخرت بدين مقام متعالى راه مىيابند . در اين مقبره كتيبه‌هايى است حاوى سخنان حكيمانه و ره‌آموز كه يكى از آنها گفتار همين مرد مقدس است : « در جوار مردمان پاك طينت و وارسته سكونت اختيار كنيد ، و اگر توانيد چنان كنيد ، كه منزلگاه آخرتتان نيز كنار آنان باشد ؛ زيرا آنان كه با پاكان نشينند و صحبت بدارند از همهء پليديها و آلودگيها در امان مىمانند . »\r\n« خدايا ، روز شمار بر من رحمت آور ، و اگر خواهى به مكافات گناهانى كه كرده‌ام عذابم كنى ، كور به صحراى محشرم آور ، تا ميان نيكوكاران و صالحان شرمسار و سرافگنده نباشم . »\r\nدر همان نزديكى قبرى ديگر ميان باغ بزرگى است كه ديوارهاى بلند دارد .\r\nدر سه طرفش حجره‌هاى كوچكى است ، و شبستانى زير زمين دارد كه زنان مسلمان متشخص آسوده از اين‌كه نامحرم آنان را ببيند و صداشان را بشنود بدان جا مىروند و مىگريند و مىخروشند .\r\nنزديك آن‌جا در جايگاهى محصور كه ديوارهاى جداگانه دارد مقبرهء ديگرى برآمده از سنگ مرمر است كه مقبرهء حافظ مىنامند . وى از جمله مصنّفان و شاعران بزرگ بوده است .\r\nدر همين حومهء در دشت خانهء كل عنايت دلقك شاه عباس كبير شهرت خاص دارد . دربارهء كارهاى خنده‌آور و مسخرگيها و لودگيهاى وى كه مىتوانسته با حاضر - جوابيها و حركات و اطوارش در هر حال شاه را به خنده درآورد داستانهايى نقل كرده‌اند ، و اينست بعض آنها :\r\nشاه عباس كه از عواقب شوم آشاميدن مطبوخ كوكنار به خوبى آگاه بود در كوكنار خانه‌ها را بست و گفت هر كس از آن پس جوشاندهء كوكنار بياشامد به سختى مجازات مىشود . « 1 » جوشاندهء كوكنار را هركس بخورد در آغاز حالى خوش و نشاطى مطبوع به وى دست مىدهد ، اما پس از مدتى به سستى و افسردگى مىگرايد ، و اعتياد\r\n\r\n\r\n","description":"","footnote":"\r\n( 1 ) شاه عباس در سال 1030 قمرى نوشيدن جوشاندهء كوكنار را منع كرد .\r\n","page_name":" 1578 ","page_number":274},
  {"content":"\r\n\r\nبدان دلمردگى و گيجى و خرفى مىآورد ، و مداومت در آن آدمى را به گور مىكشاند .\r\nجوشاندهء كوكنار چنان شوم و نكبت‌بار است كه ترك آن ناشدنى يا دست كم سخت دشوار است ، و سرانجام منتهى به هلاك مىشود . از اين رو بسيارى از معتادان بر اثر منع شاه ، جان سپردند ؛ جمعى نيز در معرض فنا بودند ، و همه از صدور اين فرمان در خشم بودند . اما شاه اعلام كرده بود هر كه بر خلاف منع ، لب به شكوه بگشايد يا اشارتى كند ، جانش به باد خواهد بود .\r\nكل عنايت كه شاهد مصائب و متاعب حاصل از منع شاه بود به چاره‌گرى پرداخت و تصميم كرد در اولين بارى كه شاه از قصر خارج مىشود در اين كار اقدام كند و آشكارا احوال معتادان را به عرض برساند . دو روز بعد شاه به شكار رفت .\r\nكل عنايت بفور درست برابر در كاخ حرمسرا كه شاه هنگام برگشتن از شكار از آن در وارد حرمسرا مىشد دكانى آراست ، و توپهاى بسيار از كتانى كه مردم براى كفن كردن مردگان خود به كار مىبردند در آن چيد . دو يا سه نفر از خدمتگرانش را برداشت ، و به چهار پنج نفر ديگر سفارش كرد همين كه شاه به در قصر سلطنتى نزديك شد به دكان بيايند و در حالى كه خود را شتابزده و بىقرار و سوكوار مىنمايند كتان بخواهند .\r\nكل عنايت همين كه ديد شاه به در قصر نزديك شده با خدمتگرانش به گز كردن و پاره كردن كتانها پرداخت ، و با هيجان به يكى از آنان گفت فلان گز كتان براى كفن فلان عالى جناب ببر ، و فلان گز به اين آقا بده ، و به ديگرى فرمان داد فلان مقدار ذرع از اين كتانها براى كفن فلان آقا بفرستيد ؛ و هنگامى كه شاه كاملا نزديك دكان رسيد كل عنايت به ديگر كسانى كه بنا به سفارش وى در آن‌جا جمع آمده بودند با صداى بلند مىگفت محض رضاى خاطر خدا صبر كنيد . شكيبا باشيد ، به همهء شما كتان مىرسد ؛ و در حالى كه چنين مىنمود از شلوغ كردن مشتريان به ستوه آمده پى در پى با صداى بلند مىگفت : به شما گفتم دستپاچه نباشيد هرچه كتان آورده‌ام تقسيم مىكنم . شاه وقتى به آن‌جا رسيد از ديدن آن دكان بر در حرمسرا و شنيدن آن آشوب و غوغا سخت در شگفت شد . توقف كرد و به تغيّر گفت اين مرد جسور كيست كه در اين جا چنين بساطى برپا كرده است . كل عنايت در حالى كه چوب ذرع را در دست داشت و با اطوار مسخره آميزش شاه را به خنده درآورده بود پيش آمد و خود را به وى نمود . شاه با تعجب به او گفت : هان ، كتان فروش\r\n\r\n","description":"","footnote":"","page_name":" 1579 ","page_number":275},
  {"content":"\r\n\r\nشده‌اى . از اين سبب است كه يك هفته است ترا نديده‌ام . دلقك حال جدى به خود گرفت و در جواب به عرض رساند اعليحضرتا ، من ديگر در شمار درباريان نيستم ، كتان فروشم . شاه فرمود آيا از كتان فروشى سودى بيشتر از خدمت در دربار من عايد تو مىشود . كل عنايت جواب داد : سوگند به خدا خبر نداريد وقتى كه در كوكنارخانه‌ها را به فرمان شما بسته‌اند معتادان به جوشاندهء كوكنار صد تا صد تا مىميرند . بهاى كتان دو برابر شد ، براى فلان آقا فلان قدر كتان فرستادم ، و براى فلان عالى جناب كه مرده فلان اندازه ؛ و دنبال هم نام چندين تن از بزرگان را كه از منع جوشاندهء كوكنار بيشتر رنج مىكشيدند بر زبان آورد ، و در آخر گفت تا زمانى كه در كوكنارخانه‌ها همچنان به روى معتادان بسته است ، من هرگز به كار ديگر نمىپردازم .\r\nمسخرگى و لودگى كل عنايت كارگر افتاد ، و شاه دريافت كه معتادان به كوكنار را نمىتوان به ترك آن ناچار كرد ، و زان پس اجازه داد در كوكنارخانه‌ها را به رسم قديم بگشايند .\r\nشاه اين دلقك خنده‌ناك حاضر جواب را به جاى كل عنايت كچل عنايت مىناميد . چنين روى نمود كه ورمى در چشمش پديد آمد ، و پس از اين‌كه از سر ناچارى چند روزى خانه‌نشين شد مجبور گرديد دستمالى برابر چشمان خود بياويزد .\r\nشاه وقتى وى را بدان قيافه چنان دردمند و ناراحت ديد به خنده درافتاد و به او گفت به بهانه اين درد چشم چند روز در خانه ماندى . چرا پيش من نيامدى تا چشمانت را علاج كنم . مگر خبر ندارى كه من حكيم ماهر و قابلى هستم . كمى آهك و زنگار را با كمى نشادر بكوب و در چشمانت بريز تا زود بهبود يابد . كل عنايت كه در آن ساعت حال و حوصلهء خنديدن نداشت گفت : نسخه بسيار خوبى است ، شما بيطار قابل و ماهرى هستيد و در عجبم چرا با اين حذاقت چشمان لوچ و قى آلود پدرتان را كه دائم از آن اشك مىباريد معالجه نكرديد . اشارهء كل عنايت به سلطان محمد خدابنده پدر شاه بود كه به قصد كور كردنش ميل داغى را به چشمانش كشيده بودند ، و گرچه از حسن اتفاق ديدگانش كاملا نابينا نشده بود اما هميشه اشك از ديدگانش روان بود .\r\nاز آزادى بيانى كه اين دلقك شوخ چشم گستاخ در حضور مخدوم و خداوندگار خويش داشت مىتوان به طبع بلند اين پادشاه بزرگ پى برد .\r\nشاه عباس بزرگ قوش سپيدى داشت كه آن را از كوههاى قفقاز گرفته بودند\r\n\r\n","description":"","footnote":"","page_name":" 1580 ","page_number":276},
  {"content":"\r\n\r\nو براى وى به هديه آورده بودند ، و شاه آن را بسيار دوست مىداشت . روزى بر آن شد اين قوش سپيد را به پرواز درآورد اما دريافت كه قوش بيمار است و پرواز كردن نمىتواند . آن‌گاه قوشچى باشى را كه حسين بيگ نام داشت احضار كرد و به او گفت : از اين قوش كاملا مواظبت و تيماردارى كن ، زيرا شكم كسى را كه خبر مرگش را به من بدهد پاره مىكنم . از بد حادثه قوش سپيد پس از هشت روز مرد . حسين بيگ سخت نگران و پريشان خيال شد اتفاق را در همان احوال كل عنايت از در قوشخانه مىگذشت و به دربار مىرفت . قوشچى باشى آنچه را كه اتفاق افتاده بود به وى باز گفت ، و در حالى كه اشك از ديده مىباريد التماس كرد كه او را از مرگ نجات بدهد . كل عنايت بر شوريده حالى و دلواپسى او رحمت آورد ؛ دلداريش داد و گفت اين مشكل را چنان مىگشايد كه اگر شاه بخواهد شكم كسى را به جرم گناه خبر بردن مرگ قوش پاره كند بايد اين مجازات را دربارهء خودش اعمال كند . سپس به راه خود رفت ، و شاه را كه از سر سفره برخاسته بود سرخوش و شادمان يافت . شاه به وى گفت : كچل ، از كجا مىآيى ؟ كل عنايت جواب داد : اعليحضرتا از قوشخانه مىآيم .\r\nخوب به حرفهايم گوش بدهيد ، زيرا مىخواهم شگفت‌انگيزترين ماجراها را كه تا كنون اتفاق افتاده بگويم . وقتى از آن‌جا مىگذشتم قوشچىباشى را ديدم كه جارويى به دست داشت . قسمتى از جاى جلو قفس زرين را آب و جارو كرده بود . در آن‌جا يك فرش كوچك ابريشمين گسترده بود ، و روى آن دسته گلى نهاده بود . سپس قوش سفيد شما را روى فرش گذاشت و به شدت بناى گريستن نهاد . سنقر بالهايش را باز كرده بود . منقارش رو به بالا ، پاهايش خشك و فسرده ، و چشمانش بسته بود .\r\nشاه از گفته‌هاى كل عنايت درشگفت شد ، و در حالى كه رشتهء سخنش را بريد فرياد برآورد : چطور ! بنابر اين قوش سپيد من مرده است . آن‌گاه كل عنايت گفت : سر شاه سلامت ، اين خود شما هستيد كه فرموديد سنقر مرده است .\r\nدر انتهاى محلّهء دردشت دروازهء عباسى است كه دروازه‌اى نسبتا نوساز است ، و در سال 1669 به سبب بعضى معتقدات خرافى و باطل به جاى دروازهء ديگرى كه كنار آن بوده و مسدود كرده‌اند ، ساخته‌اند . توضيح آن‌كه در سال 1669 قحطى سختى در اصفهان پديد آمد . چون مردم جرأت نداشتند در اين مورد از حاكم شهر به سبب قصور در تأمين خواربار و ديگر حوائج شهر بازخواست كنند ، براى فرونشاندن خشم و ناراحتى خويش ، و رفع نحوست ، دروازه‌اى را كه خواربار ، مخصوصا گندم از آن\r\n\r\n","description":"","footnote":"","page_name":" 1581 ","page_number":277},
  {"content":"\r\n\r\nوارد مىشد مسدود كردند ، و به جاى آن دروازهء ديگرى ساختند .\r\nمتصل به دروازهء عباسى كاخ حاجى بيگ شربت چى باشى و كاخ زينب بيگم دختر شاه تهماسب و عمهء شاه عباس كبير است . اين زن بسيار زيبا و دلفريب ، و شاه عباس بزرگ ديوانه وار عاشق و دلباختهء او بود و سخت مايل بود وى را به زنى بگيرد . چند تن از ملايان و ملا باقر يكى از علما اين ازدواج را جايز شمردند ، و مشروع اعلام كردند . امّا ملايان ديگر كه عده‌شان بسيار زياد بود با فتواى ميرزا باقر به مخالفت برخاستند . اين ازدواج را مخالف شرع و حرام دانستند ، و روزى همهء آنان در حالى كه بعضى شمشير و برخى چماق يا چيزهاى ديگر به دست گرفته بودند خشماگين و پرخاشگر بر در حرمسرا رفتند و به غوغا و هياهو و داد و فرياد پرداختند ؛ و اين رسمى است كهن كه اگر بر مردمان ستمى عظيم رود بدين گونه دادخواهى مىكنند . شاه عباس از حرمسرا بيرون آمد ، و سبب غوغا و فريادشان را پرسيد . گفتند ما سر يك سگ ، يك مرتد ، يك برگشته از دين ، يعنى سر ميرباقر را مىخواهيم كه فرمان خدا و احكام كتابهاى آسمانى را با فتواى جايز شمردن ازدواج شاه با عمه‌اش باطل شمرده است ، و مرتكب گناهى بدين بزرگى كه به خيال كافران هم نگذشته ، شده است . شاه عباس تسليم نظر ايشان شد ، و با همه عشق آتشينى كه به عمه‌اش داشت از اين ازدواج صرف نظر كرد .\r\nاطلاعات اين ملايان دربارهء احكام دينى مسيحيان بسيار كم و ناقص است .\r\nزيرا در اين جريان گفته‌اند ارتكاب گناهى بدين عظمت ، يعنى ازدواج با عمه ، حتى در خيال كافران هم نگذشته است و حال آن‌كه مبلغان مسيحى مىتوانستند به آنها بگويند مسيحيان پيرو كليساى رم در اين گونه موارد وسواسى و باريك بين نيستند و با اين‌كه در ديانت مسيح ازدواج با عمه حرام است ، پاپ در مواردى استثنايى و با گرفتن مبلغى نسبتا زياد اجازه مىدهد .\r\nاز دروازهء عباسى راه به محلّهء بزرگ بيدآباد مىرسد . اين محله هشتصد و هشتاد و سه خانه ، هشت مسجد ، يازده كاروانسرا ، پنج بازارچه و چهار گرمابه دارد . نزديك دروازهء عباسى دروازهء ديگرى است به نام دروازهء دولت كه عامل اصلى ايجاد آن نيز باورهاى خرافى و اوهام بوده است . كلمهء دولت در زبان فارسى مفهومى بزرگ و عالى دارد ، و معمولا به كاخ سلطنتى كه آن را دولتخانه مىگويند اطلاق مىشود . بارى ، دروازهء دولت به جاى دروازهء ديگرى كه كاملا\r\n\r\n","description":"","footnote":"","page_name":" 1582 ","page_number":278},
  {"content":"\r\n\r\nنزديك آن بوده ، و دروازهء مرگ ناميده مىشده ساخته شده است . توضيح اين‌كه در دويست سال پيش از اين زمان ، بيمارى خطرمند طاعون در اصفهان شيوع تمام يافت ، و تلفات بسيار به بار آورد . اين بيمارى از ناحيهء گندمان واقع در ده فرسنگى شمال پايتخت ، و از راه دروازهء مرگ به داخل اصفهان نفوذ يافت . از اين رو بنابر معتقدات خرافى آن را مسدود ساختند . برخى نيز برآنند چون مردگان بيمارى طاعون را از آن دروازه به گورستان برده‌اند براى اين‌كه راه بازگشت مرض بسته ماند آن را مسدود كرده‌اند . بدين گونه تا چهار صد سال پيش زمانى كه شاه عباس بزرگ پايتخت را به شرحى كه قبلا آورده‌ام از قزوين به اصفهان انتقال داد ، « 1 » و اين كوى را براى سكونت خويش برگزيد ، دروازهء مرگ را ناگشوده گذاشت ، و جاى آن دروازهء دولت را در مدخل خيابان زيباى اصفهان كه وصف آن را به تفصيل در صفحات پيش آورده‌ام بر پا داشت .\r\nدر جانب چپ دروازه دولت كاخ احمد بيگ يوزباشى است كه پيش از اين زمان رئيس گروه خواجه‌هاى سفيد پوست بوده است ، و درى بزرگ كه از جمله درهاى حرمسراى شاه مىباشد در آن‌جاست . اين در از راه خيابانى طولانى و مشجر به باغ بادام كه يكى از باغهاى كاخ سلطنتى است منتهى مىشود . در آن‌جا هميشه گروه بزرگى از خواجه‌هاى سفيد پوست كه تفنگداران و پاسداران سلطنتى ناميده مىشوند به كار نگهبانى اشتغال دارند . محلّ سكونتشان نيز همان جا در حجره‌هايى است كه در اطراف باغ بنا شده است . خواجه‌هاى سفيد پوست بيرون حرمسراى سلطنتى را حفاظت مىكنند و هرگز پا به داخل حرمسرا نمىگذارند . تنها خواجه‌هاى سياه پوست كه همه زشت و كريه منظرند در داخل حرمسرا رفت و آمد مىكنند ، و اين بدان جهت است تا خيال بدى در دل زنان حرم كه همه زيبارويان و گلچهرگان بىقرينند ، نگذرد .\r\nوصف اصفهان كه بزرگ‌ترين و خوش منظرترين و باصفاترين شهرهاى مشرق زمين مىباشد چنين است كه شرح كردم . ايرانيان براى نمودن وسعت و عظمت پايتخت كشور خود اين داستان كوتاه را مىآورند : غلام يك تاجر هر آنچه را كه طىّ مدّت خدمت خود اندوخته بود ، و آنچه داشت برداشت و گريخت ، و در يكى از\r\n\r\n\r\n","description":"","footnote":"\r\n( 1 ) شاه عباس در حدود سال هزار هجرى قمرى پايتخت را از قزوين به اصفهان انتقال داد .\r\n","page_name":" 1583 ","page_number":279},
  {"content":"\r\n\r\nمحلات دور افتادهء شهر رفت . در آن‌جا دكانى گشود ، مانند مخدومش به كار تجارت پرداخت . ده سال در آن محله بازرگانى مىكرد ، و چون شهر بزرگ و پرجمعيت بود مخدومش از جا و كار او آگاه نشد .\r\nجمعيت اصفهان از پيروان اديان مختلف ، مسيحى ، يهودى ، مسلمان ، كافر ، آتش پرست ، تركيب يافته ، و عدهء بازرگانان آن از شمار تاجران همهء شهرها بيشتر است .\r\nاصفهان كانون و گهوارهء دانش و هنر و فرهنگ است ، و انواع علوم و فنون و هنر از اين مركز به سراسر مشرق زمين خاصه بر هند انتشار يافته است .\r\nحاصل تحقيقات و مطالعات من دربارهء آثار و بناهاى اصفهان چنين است :\r\nصد و شصت و دو مسجد ، چهل و هشت مدرسه ، هزار و هشتصد و دو كاروانسرا ، دويست و هفتاد و سه گرمابه ، دوازده گورستان . گفتنى است كه در ايران بيشتر قبرستانها بيرون شهر واقعند . هر روز دو هزار گوسفند در داخل شهر ، و در محلّات بيرون پايتخت هزار و پانصد گوسفند ذبح مىشود . جز اينها روزانه نود رأس گوسفند براى مطبخ شاه كشته مىشود ، و اين مقدار ذبح براى كشورى كه فقط گوشت گوسفند در آن مصرف مىشود بسيار نيست .\r\nعرض جغرافيايى اين شهر بزرگ سى و دو درجه و چهل دقيقه ، و طول جغرافياييش هشتاد و هشت درجه و هجده دقيقه است « 1 » . بلندترين روزهايش چهارده ساعت و نه دقيقه و سى و شش ثانيه مىباشد . آب و هواى اصفهان سالم‌ترين و سازگارترين آب و هواهاييست كه به عمر خود در سراسر گيتى ديده‌ام ، و در اين باره اين ضرب المثل بر سر زبانهاست كه هر كه تندرست وارد اصفهان شود تا در اين شهر است بيمار نمىگردد و هر بيمار به اصفهان درآيد تا هنگامى كه اين جا اقامت دارد بهبود نمىيابد .\r\nنه تنها روزها ، بل‌كه شبها هوا چنان خشك است كه اگر هنگام غروب برگ كاغذى را در معرض هوا قرار دهند صبحگاهان همچنان آن را خشك مىيابند .\r\nسرما و گرماى اصفهان در فصلهاى خود سخت و نافذ و آزار دهنده است . اما طول زمستانش بيش از سه ماه نيست . در اين شهر باران و برف بسيار نمىبارد ، و بارندگيش\r\n\r\n\r\n","description":"","footnote":"\r\n( 1 ) يان اسميت اولين سفير هلند در ايران نوشته است : اصفهان در همان مدارى است كه شهر سويل اسپانيا قرار گرفته است . گرچه سرما و يخبندان پايتخت ايران مانند سويل شديد نيست اما بادهاى آزار دهنده دارد .\r\n","page_name":" 1584 ","page_number":280},
  {"content":"\r\n\r\nمعمولا در ماه‌هاى مارس و آوريل است ، تصوّر من بر اينست چون در اين دو ماه برفها آب مىشوند بخار آبى كه از ذوب شدن برفها برمىخيزد ايجاد باران مىكند . در فصل تابستان نسيم ملايمى از مغرب مىوزد . اين باد فرح بخش كه از هنگام غروب آفتاب جريان مىيابد شبانگاهان هوا را چنان خنك مىكند كه گاه مردم ناچار مىشوند لباس گرم بپوشند . بهار اصفهان از ماه فوريه آغاز مىگردد . از اين هنگام هوا كاملا صاف و سازگار ، و باغ و دشت و صحرا سراسر زيبا و خوش منظر مىگردد . زيرا در اواخر اين ماه شكوفه‌هاى درختان شكفته مىشوند ، و زودتر از همه درختان بادام شكوفه بر سر مىآورند . خشكى هواى پايتخت از تغيير سريعى كه يك ساعت پس از مرگ انسان يا حيوان در جسد آنها روى مىدهد كاملا مشهود مىگردد زيرا هوا سريعا در جسد نفوذ ، و رطوبت را بر طرف مىكند ، و بر اثر آن جسد متورّم مىشود . اثر ديگر خشكى هوا اين است كه ساقهاى پاهاى بيماران پس از رفع مرض ورم مىكند ، و اين عارضه پيش از سپرى شدن چند هفته بر طرف نمىگردد . اما چنان كه پيش از اين اشاره كرده‌ام هواى اصفهان بسيار خوب و سازگار است . از اين رو بيماريهايى كه بر مردمان اين شهر عارض مىگردد نه دردناك است و نه طولانى . بيماريهاى آميزشى در اين شهر زياد است . در كشورهايى كه هواشان رطوبى و ناسازگار است آثار اين بيماريها در روى پوست برخى از نقاط بدنشان نمايان مىگردد ، اما چون هواى اصفهان خشك است ترشحات زهرآگين اين بيماريها خشك مىگردد و روى پوست اثرى بر جاى نمىنهد . همچنين بر اثر خشكى هوا اشياء فلزى زنگ نمىزند . اصفهان از يك بلاى مهيب ديگر يعنى حريق كاملا در امان است زيرا همهء خانه‌هاى اين شهر از آجر و خشت و گل ساخته شده‌اند ، و هرگز شنيده يا ديده نشده كه حريق خانه‌اى به خانه‌هاى مجاور گسترش يابد و بدانها خسارت وارد آورد . زيرا اگر خانه‌اى دچار آتش سوزى شد پس از آن‌كه آتش اشياء چوبى و قابل احتراق را سوزاند خود به خود خاموش مىشود ، و ديوارها كه همه از جنس خاكند توسعهء حريق را متوقف مىكنند .\r\nآنچه در اين شهر بزرگ و پرجمعيت قابل تأمل و در خور تحقيق و تحسين است اينست كه با اين‌كه نه بر كنار درياست ، و نه به رودخانه‌هاى عظيم و قابل كشتيرانى دسترس دارد آگنده به انواع نعمتهاست . وسيلهء حمل و نقل اين شهر منحصر به چهارپايان مىباشد ، و چيزى نيست كه در آن نباشد شتران به آسانى بارهايى را كه\r\n\r\n","description":"","footnote":"","page_name":" 1585 ","page_number":281},
  {"content":"\r\n\r\nاز هشتصد پزان  Pesant  درمىگذرد از جايى به جاى ديگر مىبرند ، و ايرانيان شتر را كشتى صحرا مىنامند ؛ و نكتهء غير قابل باور اين‌كه جز از اغنام و احشام كليه خواربار اهالى اين شهر را از نقاطى كه ده فرسنگ فاصله دارند مىآورند . شمار ديه‌ها و آباديهاى پيرامون اصفهان از يكهزار و پانصد درمىگذرد . همه اين ديه‌ها حاصلخيز ، آبادان و خوش منظر مىباشند و بعضى از آنها به راستى نمونه صفا و عمران و وفور نعمتند .\r\nناگفته نگذارم كه مردمان مشرق زمين بر عموم قانع و صرفه جو مىباشند ، اما در اين باره نيز ايرانيان امتياز بيشتر دارند . مخصوصا از تركان عثمانى بغايت قانع‌تر مىباشند . اگر مردم اصفهان بخواهند همانند اهالى لندن و پاريس بر سر سفرهء خود انواع طعامها بچينند ناچار مىشوند مواد خوراكى را از جاهاى بسيار دور تر بياورند .\r\nايرانيان فقط شبها غذايى را كه از گوشت و برنج و سبزى درست شده مىخورند و مقدار گوشتى كه ما در كشور خود مصرف مىكنيم ده برابر گوشتى است كه آنان به كار مىبرند .\r\nاكنون نوبت آنست كه به سابقهء تاريخى اصفهان كه فعلا پايتخت ايران است بپردازم . بسيارى محققان بر اين باورند اصفهان همان هكاتم پيل  Hecatompyle  يا صد دروازه است كه يونانيان آن را بنا نهاده‌اند ، زيرا هكاتم پيل پايتخت پارتها بوده است . اما چون اين شهر بنا به نوشته بطلميوس  Ptolome  و ديگر جغرافى دانان باستان در سى و هفت درجه و پنجاه دقيقه قطب واقع بوده نمىتواند اصفهان باشد كه محل آن در سى و دو درجه و چهل دقيقه است ، و محققا بطلميوس يا نويسندگان آثارش در موضوع شهر صد دروازه دچار اشتباه شده‌اند . زيرا در سرزمين پارت شهرى كه در سى و هفت درجه واقع شده باشد وجود ندارد . افزون بر اين متقدمان دورى شهر صد دروازه را تا هيركانى سه روز راه نوشته‌اند . و حال آن‌كه فاصلهء اصفهان تا هيركانى دوازده روز راه است . كينت كورث  quinte Curce  به تأكيد تمام آورده است كه اسكندر به سه روز خود را از هكاتم پيل به هيركانى رساند « 1 » ؛ و مىتوان اين مطالب را بدين گونه جمع بندى و توجيه كرد كه در زمان باستان دامنهء سرزمين هيركانى نه تنها تا نزديك اصفهان بلكه تا بين النهرين  Mesoptamie  امتداد داشته است .\r\nنكته‌اى كه دربارهء امپراتوريهاى پهناور مشرق زمين به نظر من رسيده اينست\r\n\r\n\r\n","description":"","footnote":"\r\n( 1 ) كينت كورث مورخ قرن اوّل ميلادى دربارهء زندگى و سرگذشت اسكندر كتابى نوشته كه اغلب مطالب آن افسانه است .\r\n","page_name":" 1586 ","page_number":282},
  {"content":"\r\n\r\nكه دامنهء حدود و ثغور ايالتها ، و نفوذ حكومتها بر حسب تمايل و دلخواه شاه و به فرمان وى تغيير مىيافته ؛ به سخن ديگر بزرگ يا كوچك مىشده است . و نكتهء ديگرى كه نيز بدان توجه يافته‌ام اين‌كه غالب ولايات و ايالات بر حسب وجود عوامل طبيعى از قبيل كوههاى بلند ، يا دشتهاى گسترده دامن و يا تأثيرات دگرگونى آب و هوا از هم جدا و مشخص مىشده‌اند .\r\nنيژر  Niger  كه اصفهان را اكباتان دانسته دچار اشتباه شده ، و نيز نوشته بطلميوس و پلين  Pline  و استرابن  Strabon  در مورد اين‌كه آسپا  Aspa  واقع در سرزمين پارت ، و سى و شش درجه شهر اصفهان بوده قابل قبول نيست ، زيرا باور نمىتوان كرد كه مرز اصفهان آن قدر در شمال پيش رفته باشد .\r\nاما شهر اسپادانا  Aspadana  كه اين جغرافى دانان معروف از آن ياد كرده‌اند و موقعش را سى و سه درجه دانسته‌اند مىتواند اصفهان باشد زيرا موقع شهر اسپادانا با اصفهان بيش از چهل دقيقه اختلاف ندارد .\r\nميان مورخان ايران و عرب بر سر اصل و تاريخ بناى اين شهر اختلاف زياد در ميان است . برخى مىگويند اصفهان را هوشنگ نبيرهء نوح آدم ثانى بنا نهاده ، و وى را دومين پادشاه ايران و از نسل نهم نوح مىدانند . بعضى نيز بر اين اعتقادند كه اين شهر را يهودا يكى از رؤساى اسباط دوازده‌گانه قوم يهود ساخته است ، و دليل اين تصور را نام قديمى شهر كه داراليهود بوده مىدانند . اما ابو الفرج مصنف تاريخ عرب كه زادگاه و وطنش اصفهان بوده وجه تسميهء بهترى كه بيشتر به حقيقت نزديك مىنمايد اظهار مىكند . وى مىگويد اصفهان در زمان قديم از به هم پيوستن دو ديه يكى كهنه به نام جى ، و ديگرى نوبه اسم اليهوديه در وجود آمده است . ديه كهنهء جى را اسكندر ساخته و ديه نو را يهوديانى بنا كرده‌اند كه بخت النصر - فرخنده روى - آنان را به اسارت به ايران آورده است . همين مصنف مىگويد بيشتر اسيران يهودى كه صنعتگران و پيشه‌ورانى ماهر بودند چون آب و هواى محل را مساعد و سازگار ديدند به ساختن اين ديه آغاز نهادند ، و آن را به ياد ديار خود يهوديه ناميدند . اما چنان‌كه در اول اين كتاب آوردم سخته‌ترين و مقبول‌ترين گمان اين است كه اصفهان از دو ديه نزديك به هم كه به مرور زمان توسعه يافته‌اند و به هم پيوسته‌اند در وجود آمده است .\r\nرسم محققان و مصنفان مشرق زمين بر اينست كه با دقت و وسواس زياد زايجه و طالع هر شهر را معين مىكنند . بر اين اساس طالع اصفهان را در قوس يافته‌اند ، و\r\n\r\n","description":"","footnote":"","page_name":" 1587 ","page_number":283},
  {"content":"\r\n\r\nصورت قوس را بر سر در كاخ و بازار شاه نقش كرده‌اند . اما ايرانيان همانند ما نيمى از صورت قوس را انسان و نيم ديگر را اسب به تصوير نمىكشند ؛ بل‌كه نيمى از آن را انسان و نيم ديگر را ببرى مىنمايند كه دمش به شكل مارى گرزه است ، و كمان‌دار تيرى به دهان مار فرو زده است .\r\nاز آنچه گذشت از تواريخ ايران چنين برمىآيد كه اصفهان پيش از حملهء تيمور لنگ شهرى بسيار بزرگ و آبادان نبوده زيرا تازيان در زمان خلافت عمر در قرن هفتم آن را گشودند و دويست سال بعد به سبب شيوع بيمارى و با بسيارى مردند ، و باقى در دهكده‌اى به نام شهرستان كه در آن سوى رودخانه و بر كنار آن بود سكونت اختيار كردند . من دربارهء اين قريهء بزرگ و زيبا كه اكنون جز ويرانه‌هايى از آن بر جاى نمانده ، پيش از اين به مناسبت ياد كرده‌ام . يكى از آثار اين دهكده قبر خليفه الراشد است كه پس از اين‌كه از خلافت معزول شد ، اين مقام را براى گوشه نشينى برگزيد ، و سرانجام در سال 531 هجرى درگذشت . همچنين در تاريخ آمده در سال 421 هجرى علاء الدوله كه از طرف خلفاى بغداد حاكم ايران بود اصفهان را مركز حكومت خويش قرار داد . تيمور لنگ در جريان فتح آسيا اصفهان را گرفت ، و چون پس از رفتنش مردم سر به شورش برداشتند ، بازگشت ، از نو گشود ، و از سر خشم وحشيگريها كرد . از جمله فرمان داد كه هر يك از سربازانش سر يكى از بزرگان اصفهان را به درگاه او بياورند ، و چون بيشتر اهالى شهر به كوه و دشت گريخته بودند سربازان براى اجراى فرمان فرمانرواى خود به جان هم افتادند و سر همرزمان خود را مىبريدند .\r\nهمين عمل را به كتزا  Cotza  پادشاه ايران كه در حدود سال 1460 سلطنت مىكرده نيز نسبت داده‌اند .\r\nاين قتل و غارتهاى وحشت‌انگيز از عظمت و جمعيت و آبادانى اصفهان بسيار كاست تا اين‌كه اعقاب شيخ صفى بر تخت شاهى برآمدند . ابتدا قزوين را پايتخت خود قرار دادند ، و شاه عباس كبير كه خداوند تدبير و راى و دلير بود ، بر اين نيت بود كشورش را به مرز ايران قديم برساند چون موقع اصفهان را براى انجام دادن نيّات بلند خويش كه نخست تسخير فارس و ولايات مجاور كرانهء درياى فارس بود مناسب يافت و آن شهر را پرنعمت و مستعدّ عظمت و آبادانى ، و هوايش را سازگار ديد آن را پايتخت خويش قرار داد ، و به نسبت فتوحاتش بر بزرگى و عمران آن افزود ، و براى اين‌كه همچنان بزرگ‌تر و آبادتر شود با صرف هزينهء زياد و تحمل زحمات فراوان كوه سخت\r\n\r\n","description":"","footnote":"","page_name":" 1588 ","page_number":284},
  {"content":"\r\n\r\nو عظيمى را كه در فاصلهء سه روز راه به اصفهان واقع است شكافت ، و رودخانه‌اى را كه از آن طرف كوه جارى است به زاينده رود پيوست .\r\nزبانشناسان و دانايان فقه اللغه جملگى بر اين باورند كه نام اصفهان از كلمهء آسپاكان  Aspacan  كه مركّب از دو جز ، آسپ و كان يا خوان مىباشد گرفته شده .\r\nخوان در زبان تازى به معنى ميهمانخانهء بزرگ ، و در زبان تركى به معنى كاروانسرا يا جاى پذيرايى كاروانيان است ، در مجموع مىتوان آن را جايگاه اجتماع سواران دانست ، و اين نام را از آن به اصفهان داده‌اند كه آن را جاى جمعيت زياد ، يا جايگاه تجمّع سپاهيان دانسته‌اند .\r\n\r\n","description":"","footnote":"","page_name":" 1589 ","page_number":285},
  {"content":"\r\n\r\nمنار شاخ يا كلّهء منار\r\n\r\n","description":"","footnote":"","page_name":" 1590 ","page_number":286},
  {"content":"\r\n\r\n\r\nتاجگذارى شاه سليمان\r\nاعليحضرتا « 1 » ، نيكيها و مهربانيها و الطاف بىكران و كريمانهء آن امپراطور مفخّم كه حتى كوچك‌ترين بندگان و خدمتگران خود را در برمىگيرد ، به من آن نيرو و جرأت مىبخشد كه قسمت مختصرى از تاريخ مفصّل پادشاهى ايران را كه شامل شرح تاجگذارى سلطان سليمان پادشاه كنونى ايران ، و وقايع نخستين سالهاى سلطنت اوست به پيشگاه آن اعليحضرت تقديم كنم .\r\nاين دفتر را به نام نيك ، و آفرين گويى به عبّاس پادشاه فقيد ايران كه همواره احترام عميق و بىشايبه‌اى به آن اعليحضرت مفخّم داشت ، و پيوسته فضايل و مكارم نادرى را كه خدا به شما عنايت فرموده مىستود ، آغاز مىكنم . همهء فرانسويانى كه شادى و سرافرازى بار يا بى و گفتگو با اين پادشاه بزرگ را دريافته‌اند باور و اعتراف كرده‌اند كه وى با چه شوق و لذّتى از اقدامات اساسى و بزرگ آن اعليحضرت از آنان مىپرسيد ، و هرگز از شنيدن آن گزارشها سير نمىشد . و گرچه وارث پادشاهان بلند نام و پرافتخار ايران بود و شاه هندوستان و سلطان عثمانى را همشأن و همتاى خود نمىدانست ، به برادرى با اعليحضرت افتخار مىكرد ، و بارها به مناسبت بر زبان مىآورد : همچنان‌كه من مقتدرترين پادشاهان آسيا مىباشم سلطان فرانسه برجسته‌ترين و قدرتمندترين و فخيم‌ترين امپراتوران اروپاست ، و هربار كه شادى باريابى و مصاحبت با شهريار فقيد ايران نصيبم مىشد از صفات عاليهء آن اعليحضرت ، احساسات عميق و بىشائبهء خود نسبت به خدايگان با من سخن\r\n\r\n\r\n","description":"","footnote":"\r\n( 1 ) اشاره به لويى چهاردهم\r\n","page_name":" 1591 ","page_number":287},
  {"content":"\r\n\r\nمىگفت .\r\nاعليحضرتا ، هركس از مردمان سراسر زمين ، شرح كارهاى بزرگ و شگفت‌انگيز آن خدايگان را بخواند ، و به نظر تحقيق و تأمل بدانها بنگرد بىگمان درمىيابد و اعتراف مىكند كه از جملهء عظايم اعمال سلاطين آسيا و اروپا مهم‌تر مىباشد ؛ و من نيز كه در برابر آن همه كارهاى عظيم كه از انديشه‌هاى تابناك آن اعليحضرت به منصهء ظهور رسيده خيره و در شگفت مانده‌ام به يكى از آنها كه با شغل و حرفت من مناسبت دارد اشاره مىكنم ، و آن بسط بازرگانى در سراسر خاور زمين است كه پيش از دوران امپراتورى افتخارآفرين آن خدايگان نشانى از آن در تاريخ و طالع فرانسه نبود ، و اكنون از پرتو توجهات و حمايت آن امپراتور مفخّم در مشرق زمين توسعه و استقرار زياد يافته است ، و اميدوارم در دومين سفرم به هندوستان - كه خود را براى آغاز نهادن بدان آماده مىكنم - شاهد آن باشم و دريابم كه نام مقدس و افتخارآفرين آن امپراتور مقتدر بر زبان مردمان ملتهايى كه تاكنون به حال آنان آشنا نبوده‌ايم پيوسته به نيكى برود .\r\nاگر به دريافت فرمانهاى شاهانه‌سرافراز شوم به خود مىبالم ، و بر اين نيّتم كه سراسر عمرم را چندان كه باشد به صدق وارادت به خدمتگزارى بزرگ‌ترين و والاترين و نيرومندترين و خردورترين پادشاهان جهان صرف كنم ، سلطان بزرگى كه در دوران خجسته و فرخندهء وى به دنيا آمده‌ام ، باليده‌ام ، و افتخار فداكارى در راه خدمتگزارى او را همواره به دل دارم .\r\nحقيرترين ، فرمانبردارترين ، فداكارترين بندگان اعليحضرت شاردن .\r\n\r\n","description":"","footnote":"","page_name":" 1592 ","page_number":288},
  {"content":"\r\n\r\nبه اعتقاد من ميان همه سرزمينهاى گسترده دامن خاورزمين ، خواه از نظر ديدن بدايع و شگفتيها و معرفت به معارف ، و خواه از جهت تحصيل سود مادى ، كه مورد توجه ملل دور قرار گرفته ، ايران از هر جهت در مقام اول است . زيرا هواى اين كشور بسيار ملايم و معتدل و پاكيزه است ؛ مردمانش روشن انديش و باهوشند ؛ از نظر روح و احساس و تفكر به ما اروپاييان از اقوام ديگر نزديك‌ترند . در اين سرزمين بسيار چيزهاى خوب يافته مىشود كه در ديگر كشورهاى مشرق زمين نظير آنها نيست .\r\nدربارهء هواى ايران اغراق نيست اگر بگويم در سراسر گيتى هواى كمتر كشورى به صافى و روشنى و پاكيزگى و سلامت هواى ايران وجود دارد . به تحقيق مىتوان باور كرد كه هواى ايران در بيشتر نقاط كشور كاملا خشك است ، زيرا در اين سرزمين درياچه‌هاى پهناور و رودخانه‌ها و شطهاى پرآب وجود ندارد تا گرماى خورشيد آب آنها را تبخير و در فضا پراگنده كند .\r\nمعمولا عرض جغرافيايى هر محل ، بيش از عوامل ديگر در سردى و گرمى آن اثر دارد ، اما در ايران اين عامل قطعيت ندارد ، بلكه فرورفتگيها و برجستگيها ، به سخن ديگر پست و بلنديهاى تند در تغيير هواى اين كشور تأثير و دخالت زياد دارد . به طور كلى مىتوان گفت جز در مناطق جنوبى و شمالى هواى ايران سرد است . مردم تندرست و خوش بنيه‌اند ، رنگ چهره‌شان سرخ و سپيد و زيباست . زن و مرد رشيد و نيرومندند ، و بدنشان خوش تراش مىباشد ؛ و چون ميان محيط زيست و نيروهاى فكرى ، و خصايص روحى و جسمى مردمان هر منطقه روابط خاصى در ميان است ، مىتوان باور كرد كه مردمان ايران ظريف طبع ، هوشمند ، نازك خيال ، مصلحت نگر و\r\n\r\n","description":"","footnote":"","page_name":" 1593 ","page_number":289},
  {"content":"\r\n\r\nعاقبت انديشند . زود فهم ، محتاط و داراى قوهء تميز و تشخيص مىباشند ؛ و با اين‌كه از يك سو با عثمانى و از دگر سو با هند همسايه‌اند ، نه مانند عثمانيها خشن و درنده خو ، و نه همانند هنديان زود باور و كم فكر مىباشند . ايرانيان فكر روشن ، طبع ملايم ، و قابليّت تمدن پذيرى و شهرنشينى دارند .\r\nاين قاعدهء كلّى است كه اخلاق و رفتار و كردار هر ملت متناسب با دين و آيين آنهاست ، و چون دين اسلام با اديان ديگر مخالفت و مباينت تمام دارد ، از اين رو پيروان اين كيش نسبت به معتقدان دينهاى ديگر دشمنى و كينهء سخت مىورزند .\r\nعناد و خصومت مسلمانان به پيروان مذاهب ديگر بىپايان است ، و بر اين اعتقادند كه مال و جانشان برايشان حلال است ؛ و به دشوارى فرصت و اجازهء زندگى كردن به آنان مىدهند . و چون كيش مسيحى با اصول اسلام موافقت ندارد ، و تبليغ مسلمانان در مسيحيان درنمىگيرد ، با آنان به دشمنى رفتار مىكنند .\r\nتركان عثمانى به سبب همين تضاد مذهب پيوسته با مسيحيان سر خصومت دارند و در انديشه جنگند ، به سخن ديگر تباين دين بيش از طبع خشن و ناسازگارشان ، آنان را به جدال با ما برمىانگيزد ؛ و هر جا و هر زمان فرصت يابند قصد جان و مال مسيحيان مىكنند . اما ايرانيان نه چنين‌اند ، و طى قرنهاى گذشته هرگز به جنگ با مسيحيان برنخاسته‌اند . در سرزمين ايران مسيحيان بسيار زندگى نمىكنند . آنان كه هستند پيوسته سر تسليم و فرمانبردارى فرود مىآورند ، و چون ايرانيان به طبع مردمانى آرام و سازگار و داراى عواطف و احساسات انسانى مىباشند هرگز تصادم ميان آنان و مسيحيان روى نمىدهد . چنان‌كه ياد كردم ايرانيان لطيف طبع و منطقى و صاحب فكر روشن مىباشند ، و همين خصايص بلند و عالى آنان را به عالم ادبيات و هنر و علوم مختلف رهنمون مىشود ، و ديگران را به مصاحبت ايشان برمىانگيزد ، و من به جدّ بر اين باورم كه در سراسر اروپا هيچ كشورى نيست كه مردمان آن به قدر ايرانيان شيفته و دلباخته علم و هنر باشند و به تحصيل آن بكوشند .\r\nبه سخن ديگر در هر شرايط و احوال به فراگرفتن معلومات تازه و كسب هنرهاى جديد اهتمام مىورزند . حتى پيشه‌وران و كشتگران از مطالعهء كتابهاى خوب غفلت نمىكنند ، و همه بر عموم ، چندان كه ميسّرشان باشد فرزندان خود را به تحصيل دانش و هنر مىگمارند . بچه‌هاى خود را از پنج سالگى به مكتب مىسپارند ، و مىكوشند كه آنان را وارد مدارس عمومى كنند . در آن‌جا نه تنها معلّمين حق التعليم نمىگيرند ،\r\n\r\n","description":"","footnote":"","page_name":" 1594 ","page_number":290},
  {"content":"\r\n\r\nبل‌كه به شاگردان كمك تحصيلى مىدهند تا فقر و ندارى مانع سوادآموزى هيچ كس نشود . بسيارى از آنان تنها به شوق و عشق دست يافتن به مراتب عالى دانش و ادب ، و نه براى تحصيل ثروت از مطالعه و تحقيق نمىآسايند و عمر خود را وقف و نذر آموختن مىكنند ، و نه انديشهء زن گرفتن و افكار ديگر ، و نه هيچ دلواپسى و نگرانى و دشواريهاى ديگر تا فرارسيدن مرگ مانع پيشرفتشان نمىشود . اين شيفتگان دانش و ادب چنان به نشر علوم پاى بندند كه به منظور اين‌كه آنچه به صرف عمر و رنج بسيار آموخته‌اند به ديگران بياموزند از صرف و بذل مال نيز دريغ نمىورزند ، و به شاگردان تنك مايهء خود كمك تحصيل مىدهند .\r\nدانايانى كه طبع عالى دارند و مقامات ظاهرى و دولتى را پست و حقير مىشمارند و تعليم و تعلّم را برترين و شريف‌ترين كارها مىدانند ، همچنين بزرگانى كه به گناهى از دربار پادشاهان رانده شده‌اند ، غالبا به تعليم دوستداران دانش و ادب مىپردازند ؛ از اين كار لذّت مىبرند ، بدان مىبالند ، و چندان شوق مىورزند كه اگر در مجلس درسشان به جهتى شاگرد زياد حضور نيابد با پراگندن مال به جبران آن اهتمام مىكنند ، زيرا بر اين باورند بهترين و با بركت‌ترين مال آنست كه در راه پيشرفت تعليم و تربيت افراد اهل و مستعدى مصرف شود كه قابليّت و شوق دانش‌آموزى دارند ، اما فقر چنان دامنگيرشان شده كه رهايى نمىتوانند .\r\nطالب علمان ايران به آموختن انواع علوم علاقه دارند . آثار و مصنّفات دانشمندان يونان باستان در رشته‌هاى مختلف فلسفه ، اخترگرى ، پزشكى ، رياضى در دسترس شان است ، و از آنها بهره برمىگيرند . همچنين از تأليفات علماى عرب و بعضى از دانشمندان نامى ايران كه آنان را همطراز دانشوران يونان مىشناسند ، سود مىجويند .\r\nبا وجود اين مجاهدتها بايد ساليان بسيار بگذرد تا در ميان جوامع علمى ايرانيان دانشورانى بلند نام همرديف علماى ما ظهور كند .\r\nدانشمندان ايران در ستاره شناسى اطلاعات وسيع و عميقى دارند ، و به تخصيص در الهيّات چنان پيش رفته‌اند كه نظرات روشن و قابل توجهشان براى ما اروپاييان نيز در خور امعان نظر مىباشد . مخصوصا نوشته‌هاى مذهبى آنان دربارهء صفات ذات باريتعالى متضمّن مطالب برجسته ايست كه همطراز با بهترين فصول كتابهاى سن اگوستن  Saint Augustin  و سن توماس  Saint Thomas  مىباشد .\r\nاسراييليان دورانهاى قديم بر اين باور بودند كه الهيّات عملى جزيى از علم\r\n\r\n","description":"","footnote":"","page_name":" 1595 ","page_number":291},
  {"content":"\r\n\r\nحقوق است ايرانيان نيز بر همين اعتقادند ، و آراء و احكام بسيار باريك و دقيقى دارند كه از مرز تصوّر و گمان من بيرون است .\r\nشناسايى هنر و سياست ، و طرز حكومت ، و آداب و عادات ايرانيان ، و بحث عميق دربارهء هر يك آنان بىگمان متضمن آگاهيهاى دلپذير ، و سودهاى سرشار است ، و بىترديد از آشنايى و معرفت با معارف مردمان مشرق زمين و طرايف و نوادرى كه در محيط زيست آنان وجود دارد ، مىتوان بسيارى از چيزهاى بديع و تازه آموخت كه همه به نوبهء خود جالب و دلكش مىباشند ، و ما تا كنون به اندكى از آنها آگاه شده‌ايم ؛ زيرا جهانگردانى كه تا اين زمان بدان سرزمينهاى پر از نوادر و جاذبه سفر كرده‌اند ، در سفرنامه‌هاى خود جز آنچه سطحى و مبهم ديده‌اند ، يا از زبان افراد عادى و كم اطلاع شنيده‌اند ، چيزى نياورده‌اند .\r\nجامعه و خوانندگان هوشمندى كه با دقت و آهستگى مندرجات سفرنامهء مرا از نظر مىگذرانند و با نوشته‌هاى جهانگردانى كه پيش از من بدان سرزمينها رفته‌اند مقايسه مىكنند برترى آن را آسان درمىيابند . اگر فرصت مىيافتم هر آنچه را در ايران با توجّه تمام مشاهده كرده‌ام يا ضمن ديدار و مصاحبه از زبان صاحبنظران و افراد ثقه و هوشمند و خردور شنيده‌ام ، و از زبان فارسى به زبان فرانسوى برگردانده‌ام منتشر كنم خدمتى لايق و قابل انجام مىدادم . زيرا در آنها اطلاعات جامع و خواندنى بسيارى دربارهء اخلاق و رفتار ، نوع تفكرات ، طرز حكومت ، چگونگى مذهب ، معارف و علوم و قوانين ايرانيان آورده‌ام « 1 » .\r\nگفتنى است كه تنها دانستن زبان ملتى براى راه يافتن به خلقيّات و تفكّرات و رازهاى زندگى آن قوم كفايت نمىكند ، بل‌كه پژوهنده بايد داراى قوّه تميز و تشخيص ژرف ، و ديدهء تيزبين و هوش سرشار باشد تا بتواند در اعماق روح آن جماعت نفوذ يابد ، و گر نه از كنجكاوى و سنجشهاى ظاهرى نتيجهء كامل حاصل نمىگردد ؛ و بديهى است تنظيم و پرداختن سفرنامه‌اى منسجم و آراسته كه مورد پسند دانشمندان جوامع بشرى قرار گيرد كار آسانى نيست .\r\nپيش از آن كه به ايران بازگردم براى اين‌كه به حقيقت دريابم آيا نشر مشاهداتم در آن سرزمين مورد توجه صاحبنظران قرار مىگيرد ، و بدانها به نظر اعتنا و\r\n\r\n\r\n","description":"","footnote":"\r\n( 1 ) شاردن كتاب تاجگذارى شاه سليمان را پيش از سفرنامه‌اش نوشته و منتشر كرده است .\r\n","page_name":" 1596 ","page_number":292},
  {"content":"\r\n\r\nرضا مىنگرند يا نه به انتشار اين كتاب كه جنبهء نمونه دارد پرداختم تا اگر مورد پسند اهل نظر و هنر نيفتاد با نشر گزارشهاى ديگر نه موجبات ملال خوانندگان را فراهم آورم ، نه رنج بىهوده برم ، و نه برخى از عمرم را بر سر اين كار نهم . اما اگر حاصل زحماتم در نظر اهل دانش و خرد پسنديده افتاد ، و جامعه در آن به چشم احسان نگريست در ادامه دادن كار و خلق آثار ديگر در همين زمينه مصمم‌تر و قوى حال‌تر مىشوم ، و مىكوشم در شناختن و شناساندن ايران و خلقيّات ايرانيان و آنچه مربوط به آنان است مشتاق‌تر ، تواناتر و كامرواتر باشم .\r\nاعتراف مىكنم كه در انتخاب نخستين بخش سفرنامه‌ام كه خيال انتشارش را داشتم بارها دچار دودلى شدم . نخست نيت كردم قسمت جغرافيا يا تقويم ستاره شناسى ايرانيان را كه ترجمه‌اش به پايان رسيده بود منتشر كنم . پس از مدتى قصد كردم قسمتى از كتابى را كه جنبهء مذهبى دارد به زبان فرانسوى برگردانم و طبع كنم . گاهى نيز اين سودا در سرم مىافتاد كه طبع جغرافياى تاريخى اصفهان را بر همه مقدم بدارم . زمانى نيز بر آن مىشدم نخست به چاپ و نشر شرح و وصف آثار باستانى پرسپوليس كه عامّهء مردم به خطا آن را كاخ داريوش مىنامند ، اقدام كنم . و تصاوير و شرحهاى لازم را بر آن بيفزايم . گاهى هم اين خيال در ذهنم قوّت مىگرفت كه پيش از همه به طبع قسمت مربوط به حكومت ايران مبادرت ورزم . امّا پس از انديشهء بسيار چون دريافتم بسا ممكن است هيچيك از اين مطالب تاريخى مورد پسند ذوق بيشتر مردم قرار نگيرد واپسين بخش كتابى را كه يكى از اعاظم رجال صاحب نظر ايران در ماده تواريخ ايران به تازگى تأليف فرموده ، و من از زبان فارسى به زبان فرانسوى برگردانده‌ام براى طبع انتخاب كردم . اين شخصيّت دانا پيش از آن‌كه بر اثر حسدورزى و بدگويى دشمنانش از نظر پادشاه بيفتد از جاه‌مندان بزرگ كشور بود و حرمت و اعتبار تمام داشت . پادشاه فقيد پس از اين‌كه وى را از مقام بلندش عزل و همه داراييش را مصادره و ناچار به خانه نشينى كرد به وى فرمان داد در ازاى چهل هزار ليور حقوق ساليانه كه دربارهء وى مقرر كرد تاريخ كشور ايران را از دوران نخستين شهريار اين سرزمين تا سال 1038 هجرى برابر 1629 ميلادى بنويسد . آن بزرگ مرد پس از مرگ شاه فقيد چون برخى از كسانى كه در آفريدن اين ماجراى غم‌انگيز دست داشتند ، همچنان زنده ، و بعضى بر سر كار بودند ، افزون بر اين پس از گذشتن آن پادشاه روز به روز اوضاع ايران شوريده‌تر و نابسامان‌تر ، و آبادانى و اعتبار و عظمتش كاسته\r\n\r\n","description":"","footnote":"","page_name":" 1597 ","page_number":293},
  {"content":"\r\n\r\nمىشد از تأليف آخرين بخشهاى كتاب باز ايستاد .\r\nهنگامى كه به اصفهان درآمدم كثرت شهرت اين بزرگ مرد مرا به ديدارش مايل و شايق كرد . سرانجام به خدمتش شتافتم . چون از اشتياق بسيار من به آگاهى از وقايع دوران اخير وقوف يافت به گرمى و مهربانى سراسر حوادثى را كه در آن روزگاران بر ايران گذشته بود بر من تقرير كرد و گفته‌هاى درست و دقيق وى كه شرح وقايع ايران را تا آخرين روزهاى ماه اوت سال 1669 در برداشت بيش از همهء مدارك و مآخذ مرا در تنظيم اين تاريخ سودمند افتاد .\r\nبر اين نيّت بودم پس از ورود به پاريس آنچه را كه آن مرد بزرگ بر من خوانده بود از سواد به بياض آورم ، و به شرح تمام به چاپ رسانم . اما چون تصميم كردم دگر بار به هند سفر كنم ، و براى آراستن و پيراستن كليهء تقريرات ميرزا شفيع چنان‌كه مناسب براى انتشار باشد فرصت كافى نداشتم ناچار به آماده كردن بخشى از آن تاريخ در مدت نه ماهى كه در اروپا ماندم بسنده كردم . « 1 »\r\nسبب آوردن اين بخش سفرنامه در آغاز آن و نه در ميانش اين بود كه مىدانستم خواندن حوادث تازه بسى بيش از مطالعهء وقايع كهنه مايهء تحريك حسّ كنجكاوى و هيجان و ترغيب خوانندگان مىشود . به سخن ديگر آگاهى يافتن بر آنچه تازه روى نموده و مربوط و مقرون به زمان حال است افزون‌تر از حوادث قديمى شوق‌انگيز و لذت‌آفرين مىباشد ، زيرا طبيعة شنيدن و خواندن شرح وقايعى كه مقارن با زمان ما پديد آمده بسى گيراتر و جالب‌تر از مطالعهء حوادثى است كه قرنها پيش روى نموده است .\r\nدربارهء نامگذارى اين كتاب سخن نمىگويم ، زيرا اسمى بامسمى است ، و روا نيست آن را جز تاجگذارى شاه سليمان بنامم زيرا موضوع اصلى اين كتاب همين است . اما براى اين‌كه به تصريح معرّف و بيانگر مباحث اصلى كتاب باشد قيد كرده‌ام كه مندرجاتش مشتمل بر وقايع دو سال نخستين پادشاهى اين شهريار است .\r\nدقّت و جهد بسيار كرده‌ام اسامى خاص را از نظر رسم الخط زبان فارسى\r\n\r\n\r\n","description":"","footnote":"\r\n( 1 ) اشارهء شاردن به ميرزا شفيع اصفهانى است كه تاريخ مفصل ايران را تا اواسط سلطنت سلسلهء صفويه به رشتهء تحرير در آورده ولى نسخهء آن از ميان رفته است .\r\n","page_name":" 1598 ","page_number":294},
  {"content":"\r\n\r\nچنان بياورم كه خواندن اسامى به صورت درست ميسّر گردد به سخن ديگر بر اين نيّت بودم اگر ممكن شود اسامى را در حاشيه به صورت طبيعى و اصلى درج كنم .\r\nدر سر لوحهء اين كتاب كه به هديه آورده‌ام به منظور ارائه طرز تفكر يك شاعر ايرانى كه ضمن يكى از اشعارش سروده است نقش شيرنشان شاهان بزرگ است ، صورت شير را نموده‌ام و همگان آگاهند كه چهرهء خورشيد تابان به تمام شعار پادشاهان بزرگ ما فرانسويان مىباشد . همچنين همهء كسانى كه به ايران سفر كرده‌اند ، و به خصوصيات اين كشور آگاهند نيك مىدانند كه نقش شير در حالى كه از آن سوى پشتش خورشيد سر زده است علامت شاهانى است كه در اين كشور به سلطنت مىنشينند .\r\nبر اين نيت بودم كه اصل آن بيت پارسى را در بالا يا كنار صفحه بياورم ، اما چون دانستم آن بيت چندان ريز نمايان خواهد شد كه هيچ كس خواندنش را نمىتواند از آن خيال درگذشتم .\r\n\r\n","description":"","footnote":"","page_name":" 1599 ","page_number":295},
  {"content":"\r\n . \r\n","description":"","footnote":"","page_name":" 1600 ","page_number":296},
  {"content":"\r\n\r\n\r\nسليمان - سومين از نظر نام - دويست و سى و چهارمين شهريار ايران\r\nمرگ عبّاس دوم كه در زمان سلطنتش با هوشمندى و فطانت و درايت تمام كشور پهناور ايران را اداره كرده بود براى مليونها مردم ايران كه در سايهء رأفت و رحمتش به آسايش و فراوانى نعمت زندگى مىكردند ، به راستى بلاى آسمانى و وحشتناك و مصيبت بارى بود .\r\nتمام مردم ايران به اتفاق از او به نام پادشاهى كه كاردانى و عزم و تدبير درست او و فضايل پسنديده‌اش سبب استقرار و دوام نظم و مايهء شكوه‌مندى و بلند نامى كشور و پديد آورندهء رفاه و آسايش قاطبهء مردم ايران شده ، ياد مىكنند ، و اگر بخت يارى مىكرد و عمر دراز مىيافت بىگمان به يمن كاردانى و تدبير و همّت خود ايران را به عظمت و آبادانى و توان‌مندى دوران باستان مىرساند .\r\nبيش از دوازده سال نداشت كه بر اثر شهامت و دليرى ، استان و شهر قندهار را كه در دورترين نقاط كشورش بود به تدبير و زور از چنگ پادشاه هندوستان بيرون آورد و از آن پس نيز آن ايالت را همچنان در پناه حملات مكرر وى و متفقانش نگهدارى كرد ، و هم بر اثر حسن تدبير و كفايت و درايت او بود كه دوك بزرگ مسكوى ، خاقان تركستان ، امپراتور عثمانى و پادشاه هند همواره به نظر احترام به وى مىنگريستند ، از او بيمناك بودند ، و از خشمگين ساختنش مىهراسيدند . اين پادشاه خردمند و مدبر و مصاف آزموده تا آخرين دم زندگى با نهايت قدرت سلطنت كرد ، و اگر بيشتر مىزيست با تداركات و تجهيزات فراوانى كه براى گسترش دامنهء مرزهاى شمال و خاور كشورش فراهم آورده بود ، بىگمان به اجراى مقاصد بلند خود كامياب مىشد .\r\n\r\n","description":"","footnote":"","page_name":" 1601 ","page_number":297},
  {"content":"\r\n\r\nشاه عباس اول\r\n\r\n","description":"","footnote":"","page_name":" 1602 ","page_number":298},
  {"content":"\r\n\r\nآرامگاه شاه صفى اول\r\n\r\n","description":"","footnote":"","page_name":" 1603 ","page_number":299},
  {"content":"\r\n\r\nمسيحيان كه در سايهء مهربانى و گرم‌خويى و دادگرى وى همواره به آسودگى و شادمانى فارغ از هرگونه نگرانى و ناآرامى زندگى مىكردند اكنون بر مرگش در نهان به درد مىگريند . زيرا نه تنها وى را پادشاهى دانا و دادگر مىشمردند بلكه پشتيبان و پدرى مشفق و مهربان مىدانستند . از آن‌كه در زمان سلطنت وى هيچ بدخواهى جرأت آن نداشت به آزار مسيحيان برخيزد ، و به معتقدات مذهبى آنان بىحرمتى روا دارد ؛ و چون همهء مردمان از حمايت استوار شاه آگاه بودند هيچ مسلمان متعصب ياراى آن نداشت كه آرامش زندگى مسيحيان را بر هم زند و قصد جان و مالشان را بكند . از اين روست كه مسيحيان همواره مهربانيها و ياريها و حمايت گريهاى اين پادشاه دادگر و دانا را به ياد مىسپارند ، و نسلهاى بعد نيز همچنان مهرش را از دل به در نمىكنند .\r\nدر پايان شرح حال اين پادشاه نيكنام به علت مرگ پيش هنگام وى اشاره مىكنم . مىگويند اين پادشاه به سبب آميزش با زنان روسپى به بيمارى زشت و رسواگرى كه آوردن نامش نيز شرم آور است ، گرفتار آمد . درباريان سعى بسيار كردند نام بيمارى شاه پنهان بماند و از پرده بيرون نيفتد ، اما چنين نشد و سرانجام شاه عباس دوم بر اثر شدت يافتن اين بيمارى در قصرى واقع در طبرستان دو منزلى دامغان كه شادى كده‌اش بود جان سپرد .\r\nدامغان شهرى بزرگ و باستانى و از اقليم چهارم است . جغرافى دانان ايران طول جغرافيايى اين شهر را هفتاد و هشت درجه و پانزده دقيقه ، و عرض جغرافيايى آن را سى و هفت درجه و بيست دقيقه معلوم كرده‌اند ، و گفته‌اند كه فاصلهء ميان پايتخت و دامغان دوازده روز راه و دورى اين شهر باستانى با درياى خزر نه روز راه است .\r\nبه مرور زمان گروهى از دهقانان در اطراف قصرى كه شادى خانهء شاه بود بناهايى ساختند ، و اندك اندك مجموع اين بناها به صورت دهى درآمد و خسروآباد نام گرفت . زيرا در آن روزگاران شهزاده‌اى كه بر آن آستان حكومت مىكرد ، و اين قصر از بناهاى او بود خسرو نام داشت .\r\nشاه صفى اول جدّ پادشاه كنونى به سببى بر آن شهزاده خشم گرفت ، همه دارايى از جمله قصرش را مصادره كرد ، خودش را نيز كشت ، و از آن پس اين كاخ جزو املاك خاصه سلطنتى شد .\r\nچون بحث بيش از اين دربارهء تاريخچه اين قصر مرا از دنبال كردن مطالب\r\n\r\n","description":"","footnote":"","page_name":" 1604 ","page_number":300},
  {"content":"\r\n\r\nاصلى باز مىدارد ، بدان نمىپردازم .\r\nبارى ، ساعت چهار صبح روز بيست و ششم ربيع الاخر 1077 هجرى قمرى برابر بيست و پنجم سپتامبر 1666 به هنگامى كه خورشيد افق را روشن كرده بود و در حال سر زدن بود ، به سخن ديگر وقتى كه پرتو جهان تاب و جان پرور خورشيد بر روى رعاياى شاه لبخند مىزد و چشمانشان را مىگشود ، نيروى ديدن را از ديدگان شاه باز گرفت . يك ساعت پيش از درگذشتن شاه ، چون خواجگان بزرگ دربار دريافتند كه شاه از مرگ رهايى نمىيابد همه زنانش را از اتاقى كه وى در آن خفته بود بيرون كردند تا صداى شيون و ناله‌شان پس از آگاهى يافتن از مرگ شاه بلند نگردد و راز دم در كشيدن شاه بر همگان آشكار نشود . به زنان گفتند چون پادشاه بايد به آسودگى در محلّى آرام و ساكت بخوابد بايد همهء آنان از پيرامون وى دور شوند .\r\nاگر خواجگان خود مىتوانستند پس از مرگ شاه از گريستن خويشتن‌دارى كنند اين تصميم و تدبير عاقلانه بود ؛ اما آنان به محض وقوع آن حادثهء شوم شكيبايى نتوانستند و شاهزاده خانمها بر اثر شنيدن صداى گريهء آنان از آنچه روى نموده بود آگاه شدند و بناى شيون و ناله نهادند ، و بسى نمانده بود كه جملهء حاضران در دربار از وقوع آن حادثهء جانگزاى آگاه شوند . امّا خواجگان با يادآورى اين‌كه اگر بر اثر گريه و نالهء زنان راز مرگ شاه از پرده بيرون افتد و مدتى پنهان نماند باشد كه فتنه‌ها برخيزد ، آنان را با وجود ظهور چنان بليتى عظيم به ناچار آرام كردند .\r\nخواجه‌ها از بيم آن‌كه مبادا بر اثر بسيارى رفت و آمد ، مردمان را سوء ظن در نظر آيد تصميم كردند صبحدمان دو وزيرى را كه به فرمان شاه متعهد امور مهم و ادارهء كشور بودند از واقعهء شوم مرگ شاه آگاه كنند ، از اين رو دو تن را كه يكى جنبهء مهم‌تر داشت ، و ديگرى كه آقا كافور ناميده مىشد به خانهء آن دو وزير فرستادند ، و متفقا هر دو را از آنچه روى داده بود آگاه كردند .\r\nگفتنى است كه شاه عصر روز پيش ، پس از مرخص شدن اين دو وزير از دربار ، مقدارى نان شيرينى كه زنان حرمش براى وى آورده بودند با اشتهاى تمام خورد و چنين مىنمود كه حالش بهتر شده ، اما مقارن ساعت نه بر اثر شدت يافتن بيمارى دچار غش و ضعف شد كه در دم وى را روى بسترى خواباندند ، و به تيمارداريش پرداختند . ساعت يازده به هوش آمد اما نيروى تميز و تشخيصش كاسته شده بود . سپس بيماريش دگر بار شدّت يافت و داروى پزشكان در وى سودمند\r\n\r\n","description":"","footnote":"","page_name":" 1605 ","page_number":301},
  {"content":"\r\n\r\nنيفتاد ، دو ساعت پس از نيمه شب اندكى سبك‌تر شد اما يك ساعت بعد حالش به وخامت گراييد و نيم ساعت هذيان گفت . پس از سپرى شدن مدتى بار دگر اندكى بهبود يافت ، اما در ساعت چهار صبح نشانه‌هاى احتضار در چهره‌اش نمايان شد و در همان ساعت بىهيچ رنجى جان سپرد . گفتى كه زحمت جان كندن را درك نكرد . از اين رو پيش از مردن دربارهء خود و جانشينش و اهل حرم وصيّتى نكرد .\r\nتنها چند لحظه قبل از جان كندن در حالى كه رو به سوى بيرون كرد گفت : يقين دارم كه مرا زهر خورانده‌اند ، و شما نيز از اين زهر خواهيد چشيد ، زيرا پسرى به جا نهاده‌ام كه پس از مرگم يك تن شما را زنده نمىگذارد .\r\nدو وزير به شنيدن خبر مرگ پادشاه در شگفت شدند ، زيرا هرگز باور نمىكردند كه چنان ناگهان درگذرد . اين دو از درگذشت مخدومشان غمگين و دردمند گشتند ، امّا وزير دوم چون مقام خويش را پس از مرگ شاه لرزان و ناپايدار مىديد بيشتر از ديگرى متأثر بود .\r\nشاه عبّاس ثانى به منظور اين‌كه تمام احكام و فرمانهايش هرچه تمام‌تر و نيكوتر اجرا شود اين سياست نو را در ميان آورده بود كه براى صدر اعظم همكارى كه در معنا همتاى او نيز بود معين مىكرد . از اين دو هر كدام جداگانه به منظور دوام مقام و اعتبار خود در انجام دادن دستورات پادشاه و جلب رضاى خاطر وى نهايت اهتمام را به كار مىبردند .\r\nدر نظر همكار صدر اعظم يا وزير دوم چنين مىنمود كه جانشين پادشاه اين رسم را پيروى نمىكند و مانند پادشاهان پيشين همهء امور كشور را به دست صدر اعظم مىسپارد ، و براى او جز نظارت باقى نمىماند . از اين رو در باطن به كار خود سخت انديشناك بود . اما چون بزرگان و درباريان ايران به پنهان داشتن تأثرات درونى خود توانا مىباشند ، چنين مىنمود كه وى نيز همانند صدر اعظم و ديگران به خاطر مرگ شاه به اعتدال اندوهگين مىباشد . او در پاسخ يكى از خواجگان دربار كه براى گزارش دادن آنچه روى نموده بود نزد وى آمده بود گفت مصلحت آنست كه سران دولت در محلى كه محرمانه معين خواهند كرد گرد هم آيند و تصميم لازم اتخاذ كنند . صدر اعظم نيز همين نكته را با رئيس خلوت به همتا و همكارش در ميان نهاده بود .\r\nاما ميرزا صاحب و برادرش ميرزا كوچك دو پزشك نامدار و صاحب نفوذ\r\n\r\n","description":"","footnote":"","page_name":" 1606 ","page_number":302},
  {"content":"\r\n\r\nدربار شاه - در مشرق زمين مقام و نفوذ طبيبان در دربار و جامعه بسى برتر و بيشتر از موقعيّت پزشكان در اروپاست و به مقامات عالىتر راه مىيابند - هنگامى كه به قصد آگاهى يافتن حال شاه به اندرون مىرفتند به دو خواجهء بزرگ كه از حرمسرا بيرون مىشدند رسيدند و از خبر مرگ پادشاه ، و به سخن ديگر از اصغاى اعلام مرگ خودآگاه شدند - زيرا در ايران سلامت پزشكان دربار به تندرستى پادشاه وابسته است ، و اگر وى بميرد طبيبان معالجش را به جرم عدم توانائى در معالجت اگر نكشند دست كم تبعيد و داراييشان را مصادره مىكنند ، و تنها به قدر گذران روزانه چيزى به ايشان مىدهند ، چنان‌كه پس از اين در جاى خود خواهيم آورد با اين دو طبيب نيز بدين گونه عمل كردند - درگذشت پادشاه كه به چشم خود مشاهده كردند ، و نگرانى بر سرنوشت آيندهء خود چنان آنان را انديشناك و وحشت زده كرده بود كه در آن لحظات بيم‌انگيز قادر به چاره‌گرى نبودند ، و وقتى آگاه شدند كه شاه در لحظات احتضار بر زبان آورده بود كه وى را مسموم كرده‌اند غم بر غمشان افزوده شد . زيرا اگر جانشين پادشاه متوفى شكايت شاه را راست مىانگاشت بىگمان جان آن دو برباد مىرفت . براى رهايى يافتن از اين بلا تصميم كردند به جانشينى پسر دوم شاه متوفى چندان كه توانند بكوشند .\r\nتوضيح اين‌كه شاه عبّاس دوم به هنگام مرگ دو پسر از خود به جا گذاشت ، اما در مورد عدهء دخترانش اظهار نظر نمىتوانم كرد . زيرا اين رازى است سر به مهر ، و نه تنها من بلكه همه وزيران و بزرگان دربار شمار دختران شاه را نمىدانند ، و هيچ كس واقف نيست كه در حرمسراى شاه چه مىگذرد ؛ و اگر در اين مورد خبرى سربسته و مبهم به دست آورند تصادفى و اتفاقى است .\r\nاعتراف مىكنم كه بسيار كوشيده‌ام در اين باره اطلاعاتى درست و قانع كننده به دست آورم ، و در اين كار از صرف وقت و بذل مال خوددارى نورزيده‌ام اما همواره ناكام مانده‌ام . حقيقت اينست افرادى كه هر روز افزون بر صد بار از برابر اتاقهاى خاص زنان حرم مىگذرند ، از اين امور كاملا بىخبرند و در مقام مقايسه مىتوان گفت هر پژوهندهء مصمم با به كار بردن تدابير درست مىتواند از راه بسيار دور ميان ايران و تركستان بر آنچه در اعماق آن ديار مىگذرد وقوف يابد ، اما چندان كه بكوشد هرگز نمىتواند به رازهاى حرمسرا پى ببرد .\r\nارشد دو پسر شاه عباس دوم صفى ميرزا هنگام درگذشت پدرش وارد\r\n\r\n","description":"","footnote":"","page_name":" 1607 ","page_number":303},
  {"content":"\r\n\r\nبيستمين مرحلهء حيات خود شده بود . وى به سال 1057 هجرى به دنيا آمده بود . اعتقاد محكم به خرافات و بزرگ شمردن دانش اخترگرى ايرانيان را بر آن مىدارد به منظور مصون ماندن نوزادانشان از چشم زخم و بدانديشى ساحران و ستاره شناسان بدخواه ، زايچه روز و ماه تولد آنان را پوشيده بدارند .\r\nصفى از بطن يك كنيز سيركاسى  Cir Cassie  - به قول ايرانيان چركسى - كه پدرش در هجده سالگى با او همبستر شده بود در وجود آمده بود . زيبايى خيره كنندهء اين كنيز چركسى ، حسن ادب ، و خصائل پسنديده‌اش دل شاه را در مدتى نه بسيار دراز چنان ربود كه او را سرآمد زنان خود ساخت ، و هميشه او را نكهت خانم  Nekat Khanum  مىناميد . صفى ميرزا بنا به رسم پيوسته در حرمسرا به سر مىبرد ، و چند تن از خواجگان زير نظر مادر و دايه‌اش به تربيتش مأمور بودند .\r\nدايه‌اش زن مستوفى الممالك بود . اينان شاهزاده را متناسب با مقام بلندى كه داشت با ظرافت و دقت هرچه تمام‌تر مىپروردند ، و به او اجازه داده بودند در سراسر قسمتهاى حرمسرا به دلخواه خويش گردش كند . اما مجاز نبود از آن بيرون شود يا به قسمتهايى درآيد كه مردان در آن‌جا رفت و آمد مىكردند .\r\nوقتى شانزده ساله شد شاه به سببى بر او سرگران گرديد و محدوده‌اى را كه به گردش در آن مجاز بود تنگ‌تر كرد . توضيح اينكه روزى يكى از خواجه‌سرايان چند قطعه پارچه زربفت از نظر او گذراند . چون صفى به طبع خودخواه و متكبر بود به نظر تحقير در آنها نگريست و نپذيرفت . خواجه به وى گفت اين پارچه‌هاى زربفت را به فرمان شاه براى او آورده است ، اما بدين گفته نيز اعتنا نكرد . شهريار نگران و در خشم شد كه آزادى بسيار شاهزاده شايد موجب طغيان بيشتر طبع سركش و عصيانگرش گردد . فرمان داد جايگاهش را به يكى از عمارات دورافتادهء كاخ حرمسرا منتقل كنند .\r\nبعضى كسان كه به خشم سلطان آگاه بودند بر اين گمان بودند كه به فرمان وى ديدگان شاهزاده را از كاسهء چشم بيرون آورده‌اند . اما آنان كه عاقل‌تر بودند چون ديدند كه عمارتگران به دستور پادشاه ديوارهاى دور عمارت شاهزاده را بلندتر مىكنند دانستند كه اين تصور درست نيست و خشم شاه چندان نبوده كه به كور كردن پسرش فرمان دهد . چه بالا بردن ديوار براى جلوگيرى از بيرون شدن فردى كور كارى بيهوده مىنمايد ، و چنان بدبختى جان فرساى خود مانع اقدام به چنين كار خطرمندى\r\n\r\n","description":"","footnote":"","page_name":" 1608 ","page_number":304},
  {"content":"\r\n\r\nمىگردد . اما به هنگامى كه شاه در سال 1665 ميلادى عازم سفر مازندران شد ، عملى از او سر زد كه بيشتر درباريان به يقين باور كردند كه وى پسرش را نابينا ساخته است . توضيح اين‌كه همين كه شاه به قدر هشت فرسنگ از پايتخت دور شد بىآنكه با همراهانش دربارهء قصد خويش سخن بگويد با معدودى از نزديكانش به اصفهان بازگشت . يكسر به حرمسرا رفت و دو ساعت بعد در حالى كه سخت متفكر مىنمود از آن‌جا بيرون آمد ، و چون درباريان براى اين كار پادشاه هيچ موجبى نيافتند بر اين گمان شدند كه وى به قصد كور كردن شاهزاده به پايتخت بازگشته و اين عمل وحشتناك را انجام داده است . اما زود آشكارا گشت كه گمان آنان بر خطا بوده و بازگشت شاه به پايتخت دليلى ديگر داشته است .\r\nآرى ، پادشاه به محدود كردن بيشتر محل اقامت صفى بسنده كرده بود .\r\nبه فرمان وى شاهزاده را در دورترين قسمت حرمسرا جاى داده بودند و او با مادرش و همسرانش كه خود همهء آنها را انتخاب كرده بود به سر مىبرد . افزون بر اين پادشاه براى اين‌كه هيچ عمل ناروا و خطرمندى از شاهزاده سر نزند يكى از خواجگان مورد اطمينانش را كه آقا ناظر ناميده مىشد به مواظبت اعمال و رفتار وى مأمور كرده بود .\r\nكلمهء ناظر كلية به معنى پيشكار يا مباشر كل است ، و آقا ناظر علاوه بر اين‌كه وظيفهء مراقبت شاهزاده را به عهده داشت ، امور مهّم مجموع عمارات حرمسرا ، و سرپرستى همهء كارهاى كاخ شاه سپرده به او بود ، و به سبب داشتن همين مشاغل مهم و مقام معتبرى كه در دربار داشت تا به هنگام درگذشت شاه فقيد همواره مورد احترام همه درباريان و بزرگان بود .\r\nاكنون كمى از پسر كوچك پادشاه سخن بگويم . وى زمان مرگ پدرش بيش از هشت سال نداشت ، زيرا به سال 1069 هجرى برابر 9 - 1658 ميلادى از مادرى از مردم ايبرى يا به قول ايرانيان گرجى به دنيا آمده بود . اسم مادر اين شاهزاده نور النساء خانم ، و نام پسرش حمزه ميرزا بود « 1 » . من نتوانستم معنى كلمه حمزه را بدانم ، و از كسانى كه پرسيدم جواب درست و قانع كننده‌اى به من ندادند . در ميان ما فرانسويان همزه معادل اپوستروف  Apostrpphe  است ، اما اين مفهوم نمىتواند نام\r\n\r\n\r\n","description":"","footnote":"\r\n( 1 ) - حمزه به معنى شير بيشه ، و معنى ديگرش ترهء ترش مزه است . شاردن حمزه و همزه را كه اولى باهاى حطى و دومى باهاى هوز نوشته مىشود برابر آورده است .\r\n","page_name":" 1609 ","page_number":305},
  {"content":"\r\n\r\nكسى باشد ، و بىگمان معنى ديگر دارد . امّا لفظ ميرزا چنان كه در فصل مربوط به القاب ايرانيان در صفحه 375 مجلّد دوم و صفحه 290 مجلّد پنجم و صفحه 62 مجلد هشتم آورده‌ام بيانگر معنى شاهزاده است . ( اين صفحات به متن فرانسوى كتاب اشاره دارد . )\r\nاندك زمانى پيش از مرگ شاه هنگامى كه من نيز در مازندران در دربار به سر مىبردم بعضى از خواجگان كه اين طفل را گاه گاه در حضور شاه ديده بودند به من گفتند با اين‌كه اين شاهزاده از نظر جسمانى قوى حال نيست از جهت خصوصيات روحى بر همسالان خود بسى برتر است ، و از رفتار و گفته‌هايش پيداست كه از اصالت و نجابت و جوانمردى خاصى برخوردارست ، و اگر پادشاهى يابد كارهاى بزرگى از او به منصّهء ظهور مىرسد .\r\nبه هر روى خواه به سبب صفتهاى خوب و برجسته‌اى كه سرشته وجود اين طفل بود ، خواه اين‌كه هر پدر به كوچك‌ترين فرزندش مهر بيشتر مىورزد وى را همراه خود به سفر آورده بود .\r\nبرخى از درباريان بر اين باور بودند كه شاه طفل را از آن همراه خود آورده بود كه محبت مادرش را نسبت به خود فزون‌تر سازد . زيرا شاهزاده خانم بسيار زيبا و طناز و دلارام بود ، و پادشاه وى را سخت گرامى مىداشت ، چنان‌كه با اين‌كه سالش به بيست و دو رسيده بود بر خلاف رسم و معمول وى را همه جا همراه خود به سفر مىبرد و به بسترش مىخواند .\r\nآنچه در اين سفر بيشتر مايهء شادمانى شاهزاده خانم بود حضور طفل گراميش بود و شاه خواجه مبارك را كه از جمله خواجه‌هاى معتبر و با نفوذ دربار بود به مواظبت و خدمتگرى شاهزاده مأمور كرده بود . بدين صورت اين شاهزادهء كوچك در آن قصر كه شادى خانه پدرش بود ، و مقدر چنين بود كه پدرش در آن‌جا جان بسپارد ، و شادى - خانه مبدّل به غمكده گردد ، به سر مىبرد ، و بسى نمانده بود اگر تلاشهاى وسيع دو پزشك شاه متوفى و برخى ديگر از درباريان به ثمر مىرسيد جاى پدرش بر تخت سلطنت برآيد .\r\nاين دو براى موفقيت در اجراى مقاصد خود پيش از مرگ پادشاه تدابير لازم را انديشيده بودند ، و براى حفظ دارايى و مقام خود با آگاهى و هوشيارى كامل نقشه‌هاى درست طرح كرده بودند ، اما هرگز پيش بينى نكرده بودند ، و در خاطرشان\r\n\r\n","description":"","footnote":"","page_name":" 1610 ","page_number":306},
  {"content":"\r\n\r\nخطور نكرده بود كه شاه لحظاتى پيش از مرگ آن كلمات شوم و بيم‌انگيز بگويد .\r\nسپس آن دو به ملاقات صدر اعظم رفتند ، و به دستاويز آگاه كردن وى از مرگ شاه ، و توضيح دادن درباره آخرين داروهايى كه براى شاه تجويز كرده بودند ، به بحث در مسائل مهم پرداختند ، و دامنهء سخن را به انتخاب شاه نو كشاندند ، و گفتند صدر اعظم و وزيران بايد به ياد داشته باشند كه پادشاه در لحظات احتضار همه را به مسموم كردن خود متّهم كرد و گفت پسرى از خود به جاى گذاشته كه همهء آنان را خواهد كشت ، و به سخنان خود چنين ادامه دادند بىگمان سخنان شكوه آميز و انتقامجويانه شاه متوفى به گوش جانشينش مىرسد . بنابر اين اگر شاهزاده صفى پسر بزرگ شاه كه به سن رشد رسيده و خود را از لحاظ فكرى ورزيده و مستقل مىداند و به طبع فردى خودخواه و گستاخ و بىمحاباست جاى پدرش به تخت سلطنت برآيد جان همه به خطر مىافتد ، چنان‌كه همه مىدانيم در دو سال اخير پدرش سختگيريهاى رنج آورى نسبت به وى روا داشته ، و چون در اين مورد همه درباريان را گناهگار مىپندارد همين كه به سلطنت رسيد همه را مىكشد . بنابر اين واگذارى پادشاهى بدين شاهزادهء بدانديش و بدخواه كه جز نابودى بزرگان خيالى در سر ندارد خلاف عقل و منطق مىباشد .\r\nبدين سان آن دو ، صدر اعظم را همدل و هم راى و همزبان كردند كه حمزه - ميرزا را به پادشاهى بنشانند ، زيرا وجههء اين شاهزادهء نوباوه مىتوانست مايهء اميد و نويد بخش آبادانى كشور و آسايش مردم باشد . از روى ديگر همه درباريان و بزرگان كشور مىتوانستند بىهيچ نگرانى و به آسودگى خيال به خدمات خود ادامه دهند .\r\nافزون بر اين چون شاهزاده هنوز به كمال رشد نرسيده بود ادارهء مملكت دست كم مدت دوازده تا پانزده سال به عهدهء وزيران و درباريان محول مىشد .\r\nسخنان اين دو پزشك در صدر اعظم و وزير دوم تأثير بسيار بخشيد . اين دو با دو پزشك كاملا هم راى و همداستان شدند و تصميم كردند در اين كار تا رسيدن به مقصود همكارى كنند ، و به جاى پسر ارشد پسر كوچك را به تخت سلطنت بنشانند زيرا فناى خويش را در پادشاهى صفى كه شهزاده‌اى خودكامه و متكبر و سركش بود قطعى مىدانستند . آنان بر اين اعتقاد بودند كه وى با بىباكى و جسارتى كه سرشته با وجود اوست همين كه خويش را صاحب قدرت مطلق ديد اگر اين خيال در ذهنش خطور كند كه سران دولت وى را در نظر پدرش زشت جلوه داده‌اند ، تصميم حاد و\r\n\r\n","description":"","footnote":"","page_name":" 1611 ","page_number":307},
  {"content":"\r\n\r\nهراس‌انگيزى دربارهء آنان اتخاذ خواهد كرد كه حدّاقل عزل و طردشان از مناصبشان خواهد بود . مىگفتند از اين مهم‌تر موضوع اتهامشان به مسموم كردن شاه فقيد مىباشد .\r\nو اگر اين موضوع مطرح گردد بتحقيق موجب دردسرشان خواهد شد ، و اگرچه اين گفته اصولا صحت ندارد و بر آنان گمان گناهى نمىرود ، اما موضوع اتهام چنان هولناك و بيم‌انگيز است كه با حياتشان بستگى دارد ، و اگر حمزه ميرزا بر اريكهء سلطنت برآيد همه آنان نه تنها بر مقام و منصب خود باقى مىمانند ، و با خاطر آسوده به زندگى توام به شكوه‌مندى ادامه مىدهند بل‌كه در طول زمانى كه پادشاه خردسال به سن رشد مىرسد فرصت مىيابند از فرزندان و بستگان خود افرادى تربيت كنند كه پس از ايشان در دربار جانشين آنان شوند .\r\nچون بارها سخن از مسموم كردن شاه در ميان آمده ، و من در آغاز اين كتاب سبب مرگ وى را بيمارى ديگرى دانسته‌ام و بر خود روا نمىدارم كه خوانندگان مرا به دو گونه گويى متّهم كنند اينك به نقل و شرح كليهء گفته‌ها و گمانها دربارهء مرگ شاه فقيد مىپردازم ، و به صراحت تمام مىگويم آنچه من در آغاز اين كتاب آورده‌ام حقيقت محض است و شاه بر اثر پيشرفت ضايعات بيمارى بدى كه آوردن نامش هم زشت و شرم‌آور است ، بينى و بالاى دهان حتى قسمت بيشتر گلويش فاسد و مسدود شد ، چنان كه نفس كشيدن بر وى دشوار گرديد . اما آنان كه خود را به آنچه در اين باره گذشته بود آگاه مىدانستند و آهسته در نهان به گوش جويندگان كه من نيز از جملهء آنان بودم فرو مىخواندند اين بود كه برخى از بزرگان دربار كه در ماجراهاى كاخ سلطنت دخالت داشتند با بعضى خواجگان داخل حرمسرا همدل و همداستان شدند كه خود را از بند مظالم پادشاه برهانند و براى رسيدن به مراد خود زهرى به كار گرفتند كه تأثيرش تدريجى اما قطعى بود . طبع خشماگين و تندرويهاى شاه آنان را به اتخاذ اين تصميم هولناك برانگيخت . آنان در آن روزگاران هر روز شاهد يكى از كارهاى جنون آميز و وحشت‌انگيز پادشاه بودند . چنان كه روزى در حال بيخودى و مستى يكى از زنان زيباى عقدى خويش را كه بسيار دوست مىداشت گناه ناكرده هلاك ساخت ، و چون هر روز بر يكى از خدمتگران يا بزرگان دربار خود بدين‌سان ستم مىراند آنان به انجام دادن اين كار وحشت‌انگيز مصمم شدند ، و زهرى به كار بردند كه تأثير تدريجى داشت و آن كس كه مىخورد پيش از فرا رسيدن لحظات مرگ از مسموميّت خويش آگاه نمىشد . برخى نيز بر اين اعتقاد بودند كه گرچه\r\n\r\n","description":"","footnote":"","page_name":" 1612 ","page_number":308},
  {"content":"\r\n\r\nپادشاه در حال مستى مرتكب كارهاى وحشت‌انگيز مىشد ، و خونها مىريخت ، اما هرگز كسى يا كسانى او را مسموم نكردند . و آنچه در نهان قلبش را مىفشرد و درونش را جريحه‌دار مىساخت پشيمانى او از تلخ كاميهايى بود كه پس از سپرى شدن مستى و بازگشتن به حال طبيعى از ارتكاب چنان تبه كاريها و خونريزيها بر او عارض مىشد .\r\nبارى ، شايعهء مسموم كردن پادشاه حقيقت نداشت ، و بيهوده و ناروا بر سر زبانها افتاده بود ، با وجود اين اگر كاملا وى را معاينه مىكردند شايد آثار مسموميت را در او مىديدند .\r\nاين دو خواجهء جاه‌مند ، و دو پزشك ناماور پس از پايان يافتن گفتگوهاشان با ديگر وزيران و بزرگان دربار ديدار كردند ، و بىآنكه از آنچه ميانشان رفته بود سخن بگويند به آنان گفتند اكنون كه پادشاه بىآنكه وصيّت و جانشينى براى خود معين كند درگذشته ، بايد پيش از آن‌كه مردم و سپاهيان از اين حادثهء غم‌انگيز آگاه گردند و آشوب و فتنه برخيزد ، درباريان و بزرگان در محلى فراهم آيند و جانشين شاه را انتخاب كنند . حاضران نيز نظر آنان را تصديق و تحسين كردند و همراى شدند به منظور اتخاذ تصميم در اين مورد محرمانه در محلى كه هيچ كس حتى بستگان و خويشان نزديكشان از نيّت آنان با خبر نشوند فراهم آيند .\r\nپس از مشورت براى جمع آمدن جايى را انتخاب كردند كه درست برابر عمارتى بود كه شاه پيش از مردن در آن به حال بيمارى افتاده بود . همان جا كه هر زمان پادشاه به ييلاق يا به سفر مىرفت بزرگان دربار هر روز ساعت هفت صبح در آن جا جمع مىآمدند و به مشورت مىنشستند .\r\nبزرگان دربار كه همه از مرگ شاه هنوز بىخبر مانده بودند بىتشويش خاطر در آن‌جا در يكى از خيمه‌هاى كوچك كه معمولا تا آمدن شاه و اصغاى فرمانهاى ملوكانه مىنشستند و به مشورت در امور جارى كه به اجازهء شاه احتياج نداشت مىپرداختند قرار گرفتند .\r\nبه منظور اين‌كه چگونگى خيمه و خرگاه سلطنتى و وضع آن در خاطرها مجسم گردد چنان كه در فصل مربوط به تفصيل سازمانهاى دولت ايران مندرج در صفحات 482 مجلد پنجم آورده‌ام دگربار توضيح مىدهم هنگامى كه شاه به سفر مىرود\r\n\r\n","description":"","footnote":"","page_name":" 1613 ","page_number":309},
  {"content":"\r\n\r\nاردويش به مثابهء شهرى تشكيل مىيابد ، بدين صورت كه خيمه‌هاى سلطنت در آخر اردوگاه برافراشته مىشود ، و ميان اردو صد و پنجاه قدم دور از خرگاه سلطنت خيمه‌هاى درباريان برپا مىگردد . پس آن‌گاه چند خيمهء آراسته به انواع اثاثه و اسباب عالى مخصوص اقامت جاه‌مندان و بزرگان برپا مىكنند ، و در همين خيمه‌هاست كه بزرگان حضور مىيابند ، و چنان كه ياد كردم به مشورت مىنشينند . در سراسر راه‌هايى كه گذرگاه شاه مىباشد دو فرسنگ به دو فرسنگ منزلگاههايى كوچك تعبيه مىگردد كه آسايشگاه و به سخن ديگر تفريحگاه اوست ، و يا اينكه شاه در يك خيمه فرود مىآيد بىدرنگ در اطراف آن خيمه‌هاى ديگرى براى استقرار بزرگان بر پا مىگردد .\r\nوزيران و بزرگان دربار طبق معمول بدين گونه در آن‌جا جمع آمدند و براى اين كه هيچ كس از مرگ غم‌انگيز پادشاه آگاه نگردد لباسى را كه معمولا در مواقع تشكيل مجلس مشاوره بر تن مىآراستند پوشيدند ، و با اين‌كه غمها به دل داشتند و سخت آشفته حال و پريشان خيال بودند به چهره چنان مىنمودند كه شاد و آرامند ، و چنان ماهرانه تظاهر مىنمودند كه به زحمت تألمات روحى يك دگر را درمىيافتند .\r\nاين گروه بزرگان در چادرى جمع آمدند كه اتفاقا نزديك خيمه‌اى بود كه در يكى از باغهاى ده براى اقامت شاه كه ساعتى پيش مرده بود ، افراشته بودند .\r\nحاضران به همان ترتيب و آيين كه در حضور شاه مىنشستند قرار گرفتند ، بدين نظم كه در طرف راست جايى كه شاه جلوس مىفرمود صدر اعظم يا اعتماد الدوله نشست ، سپس قوللر آقاسى سركرده و مهتر غلامان شاه و فرمانده سپاه دوم لشكريان ايران ، و بعد از او ناظر كه پيشكار كل و مسؤول حفاظت همهء خزائن و اموال و عمارات و كارخانه‌ها و به عبارت ساده‌تر مأمور نگهدارى همهء تأسيسات و خواسته‌هاى خانوادهء سلطنت مىباشد قرار گرفت . بعد از او ديوان بيگى نشست كه مقامش همتاى وزير دادگسترى و قاضى القضات بود ، و احكامش چنان نافذ مىباشد كه جز شاه هيچ كس نمىتواند مانع تنفيذ و اجراى آن گردد ؛ و پس از وى مير آخور باشى ، و بعد از او حكيمباشى بزرگترين پزشكان دربار ، و از آن پس حكيم باشى قرار گرفتند . در طرف چپ جايگاه جلوس شاه مقدم بر همه تفنگچى آقاسى فرمانده سپاه سوّم سپاهيان ايران ، و بعد از او وقايع نويس منشى اول ، و در كنارش مير شكار باشى ، و در جوار او منجم باشى كه در دربار ايران مقامى ارجمندتر از ستاره شناسان ما در اروپا دارد نشست . در آخر در همين طرف ، اما كمى پايين‌تر دو خواجه‌سرا يكى آقا كافور ، و\r\n\r\n","description":"","footnote":"","page_name":" 1614 ","page_number":310},
  {"content":"\r\n\r\nديگرى آقا مبارك ، كه همانند ديگر خواجگان در حضور شاه اجازهء جلوس ندارند جا داشتند .\r\nمهتر يا رئيس خلوت در جانب چپ ، بالاتر و كمى دنبال‌تر از رئيس تشريفات كه مردم ايران وى را ايشيك آقاسى مىنامند بر پاى ايستاده بود . با اين‌كه وى بر همهء دربانها ، پرده‌داران ، نگهبانان ، مأموران تشريفات ، و به عبارت ديگر از طبقات مختلف دربار ، رياست و مقامى بلند دارد در جلساتى از اين گونه حقّ جلوس ندارد .\r\nو نشنيدم و ندانستم جز اين كسان كه نامشان را آوردم ديگرى در اين مجلس حضور داشته باشد .\r\nنخست صدر اعظم لب به سخن گفتن گشود و موضوع مرگ پادشاه را چنان‌كه رئيس خلوت به او گزارش داده بود و دو پزشك برجستهء دربار نيز تصديق كرده بودند بيان كرد ، و خطاب به حاضران در مجلس گفت چنان‌كه مىدانيد پادشاه فقيد ما بىآنكه به خطّ خود جانشينى براى خود معلوم كرده باشد ، يا به لفظ مبارك كسى را معرفى كرده باشد درگذشته و مشخّص نكرده كدام يك از دو پسرش پس از او بايد به پادشاهى بنشيند ؛ بنابر اين وظيفهء قطعى و حتمى شماست كه بدون فوت وقت يكى از اين دو را به جانشينى او برگزينيد تا از يك سو شاهزاده‌اى كه بايد به حكم تقدير تاج بر سر نهد و بر ايران فرمانروايى كند بر اورنگ خسروى برآيد ، و از سوى ديگر كشور به سبب نداشتن پادشاه دچار فتنه و آشوب نگردد . چون كشور به مثابه تن است و شاه به منزلهء سر ، و پيداست كه اگر سر بر تن نباشد از آن جنبشى برنمىآيد ، و به فساد مىگرايد . بنابر اين اگر به فور پادشاه انتخاب نگردد در اقطار كشور فتنه‌ها و آشوبها بر پا مىشود . اكنون بايد پيش از آن‌كه پراگنده شويد به انتخاب يكى از دو گوهر پاك امامان مبادرت ورزيد ، تا وى به جاى شاه فقيد ، شاه عبّاس دوم كه روان پاكش به آسمان اعلى صعود نموده و در فردوس برين آرميده به تخت پادشاهى برآيد .\r\nچنان‌كه آگاهيد از پادشاه مقتدر و نكوكار كه روانش غريق رحمت خدا باد دو فرزند به جا مانده يكى صفى ميرزا كه قريب بيست سال پيش به دنيا آمده و تحت مراقبت ميرزا ناظر زندگى مىكند ، و ديگر حمزه ميرزا كه هفت سال بيشتر ندارد و اكنون همين جا زير نظر آقا مبارك به سر مىبرد . بايد يكى از اين دو را به يارى و خواست خدا برگزينيد تا با سمت قائم مقام امام منتظر بر ايران سلطنت كند - مراد از امام منتظر آخرين امامان پيروان مذهب تشيع است كه شيعيان دايم در انتظار ظهور او\r\n\r\n","description":"","footnote":"","page_name":" 1615 ","page_number":311},
  {"content":"\r\n\r\nمىباشند ، همچنانكه مسيحيان منتظر ظهور مسيح اند - در اين جا بحث بيشتر دربارهء امام منتظر و معتقدات مذهبى ايرانيان در اين باب هر چند مورد توجه دانشمندان اروپايى است بىمناسبت است .\r\nصدر اعظم پس از پايان بردن اين سخنان در حالى كه با نگاهى آميخته به تأسّف و تحسّر و متانت و رزانتى كه در خور شخصيت عالى و شيخوخت وى بود دقيقه‌اى به انتظار اظهار نظر حاضران باقى ماند ، اما چون از هيچيك آوازى برنيامد و دريافت كه بيشتر آنان منتظر صلاح انديشى ويند ، به دو كه شصت سال از عمرش را به نيكنامى گذرانده بود اعتماد كامل دارند ، و هرچه بگويد به رغبت مىپذيرند سرش را كه به زير افگنده بود بالا گرفت ، رو به آسمان كرد ، نام خدا را بر زبان آورد ، و در حالى كه به يكايك نگريست باوقار و تواضع و طمأنينه گفت : اكنون كه لزوم انتخاب يكى از دو شاهزاده براى پادشاهى مورد تأييد مجمع است به نظر من مصلحت ايجاب مىكند كه حمزه ميرزا هر چند از برادرش صفى ميرزا كوچكتر است به پادشاهى برگزيده شود ، زيرا همگان به خوبى آگاهند زمانى كه شاه فقيد زنده بود نسبت به صفى ميرزا به خشونت و سختگيرى زياد رفتار مىكرد ؛ حتى بيم آن مىرفت كه اين شاهزاده را از نعمت بينايى محروم كند . چنان كه هنگامى كه شاه فقيد از اصفهان به سفر بيرون شد ، اين گمان قوت گرفت زيرا چهره گرفته و ناشاد و مهموم وى بيانگر اعمال يك عمل مشؤوم بود ، و آنچه بيشتر بر واقعيت و صحّت اين گفته دلالت دارد اين است كه شاه در ابتداى بيمارى خود يكى از خواجه‌ها را منفردا بىآنكه كسى همراهش كند سريعا به اصفهان فرستاد ؛ و اين نشانهء ديگر بر اين بود كه مىخواست پسرش را بكشد يا دست كم وى را از حليهء بصر محروم دارد ، و اگر چنين نبود ، پادشاه پيش از اقدام كردن به هر كار مهم چند تن از بزرگان را از قصد خويش آگاه مىساخت و با آنان مشورت مىكرد . به تخصيص در چنين موارد مرا از تصميم خويش بىخبر نمىگذاشت ، زيرا بنا به رسم هميشه زير فرمانهاى شاه نشان مهر صدارت پايين خاتم شاه وجود دارد . بنابر اين انتخاب صفى ميرزا به پادشاهى خالى از دشوارى نيست .\r\nزيرا اگر وى به ارادهء شاه به قتل مىرسيد يا نابينا مىشد پادشاهى وى اصولا منتفى بود ؛ و از نظر شرع نيز سلطنت يافتن كسى كه مغضوب پدرش باشد به هيچ روى روا نيست ، پس ما بايد بىهيچ ترديد حمزه ميرزا را به پادشاهى انتخاب كنيم ، و واجب است اين كار هرچه زودتر انجام پذيرد ، زيرا مملكت حتى مدتى كوتاه نمىتواند\r\n\r\n","description":"","footnote":"","page_name":" 1616 ","page_number":312},
  {"content":"\r\n\r\nبىپادشاه باشد ، و به شرحى كه باز نمودم صلاحيّت حمزه ميرزا براى تصدى اين مقام هر چند به سال كوچكتر است به مصلحت نزديك‌تر است ، و در اين كار هيچگونه ترديد و درنگ جايز نيست . بايد همين روز و با نهايت شوق و آرزومندى وى را به قبول سلطنت بخوانيم . در اين صورت وى خواهش ما را به حسن قبول تلقّى خواهد كرد ، و اگر در اين كار تأخير روا داريم شايد چنين پندارد كه از سر ناچارى وى را به پادشاهى برداشته‌ايم . در اين صورت همواره از ما بيزارى مىجويد ، و باشد كه به نابودى ما و خاندان ما فرمان دهد . فناى ما و خانواده‌مان مهم نيست ، اما چون مصالح ملك و ملّت ، و موضوع نجات كشور در ميان است ، نبايد رها كرد كه ميان دوران سلطنت دو پادشاه فترت اتفاق افتد كه از آن خللها مىزايد . چنان‌كه مىدانيد ميان اين جا و پايتخت چندين روز راه است ، بايد پيش از عزيمت به اصفهان و رسيدن به آن‌جا حمزه ميرزا را به سلطنت انتخاب كنيم . حضور وى در اين جا نشان رضاى خدا و مشيّت الهى است ، و بر ماست كه از همين ساعت وى را پادشاه خويش شناسيم ، و سر به فرمانش نهيم .\r\nسخنان صدر اعظم چنان شيوا و پرشور بود كه در دل حاضران نشست و همه را تحت تأثير قرار داد . زيرا وى بزرگ مردى عمر پيموده و سرد و گرم روزگار چشيده ، و در ادارهء امور كشور تجربت آموخته بود . همه به وى به نظر احترام مىنگريستند و باور داشتند كه كلّيهء گفته‌هايش به سود و صلاح ملك و ملت است ، و هيچ كس گمان نمىبرد سخنانش مبتنى بر اغراض شخصى باشد . از اين رو تمام حاضران پيشنهاد و گفته‌هايش را تأييد و تصديق كردند ، زيرا جملگى بر اين بيم بودند اگر شاهزاده صفى - ميرزا پادشاه شود جان و مال همگى آنان نابود مىگردد ؛ و اين تصورى درست بود از آنكه شاهزاده صفى بر اين گمان بود همه آزارها و اهانتها و تحقيرهايى كه در زمان پادشاهى پدرش بر او رسيده حاصل بدانديشى و بدخواهى درباريان نسبت به وى بوده است . افزون بر اين موضوع مسموميّت پادشاه كه وى در لحظات احتضار بر زبان آورده بود و بيم داده بود كه پسر و جانشينش انتقام زشتگارى ايشان را خواهد گرفت ، آنان را سخت ترسان كرده بود ، و اگر حمزه ميرزا پسر كوچك سلطنت مىيافت اين نگرانيها و دلواپسيهاى هراس‌انگيز از ميان مىرفت ، و روزگار به كام ايشان مىگشت .\r\nاز اين رو سخنان صدر اعظم كه در آن اشاراتى مبهم به مرگ شاهزاده صفى يا نابينا بودنش مستتر بود مايهء آرامش خاطرشان شد ، و جملگى با انتخاب فورى حمزه ميرزا\r\n\r\n","description":"","footnote":"","page_name":" 1617 ","page_number":313},
  {"content":"\r\n\r\nبه پادشاهى همدل و همداستان شدند ، تا موضوع ايجاد فترت از ميان برداشته شود .\r\nميان جملهء حاضران هيچ كس بيش از ناظر كل از انتخاب شدن حمزه ميرزا به مقام سلطنت راضى و شادمان نبود . زيرا اگر اين امر جنبهء تحقق مىيافت كسى از گم شدن و نقصان يافتن اثاثه و وسايل پرقيمت ، و پارچه‌هاى زربفت و گرانبها و نفايس ديگرى كه مسؤول حفاظت آنها بوده تحقيق و مؤاخذه نمىكرد . افزون بر اين چون طىّ مدتى كه مراقبت و نظارت بر امور و مصالح و منافع مادر حمزه ميرزا به عهدهء او بود ، و خدمتهاى بزرگى دربارهء وى انجام داده بود اميدوار بود وسيلهء خواجه‌سرايانى كه با آنان روابط بسيار نيكو داشت موفق شود شاه صغير و مادرش را زير نفوذ خود درآورد ، و از اين راه موقع و مقام ممتاز خود را همانند دوران سلطنت شاه عباس فقيد بر دوام بدارد . به همين اميد در حالى كه در صف سوّم حاضران قرار گرفته بود با حرارت تمام به تأييد خطابهء صدر اعظم پرداخت و افزود گرچه در شرايط موجود نمىتواند دربارهء صفى ميرزا با اطمينان كامل سخن بگويد اما وقوف كامل دارد كه حالش چندان نامساعد است كه به هيچ كس اجازه نمىدهد به فكر او و سلطنتش باشد . زيرا در سالهاى 1075 و 1076 قمرى و 1664 و 1666 ميلادى كه پدرش ديوارهاى اقامتگاه وى را بلندتر و به سخن ديگر محدودهء زندانش را تنگ‌تر ساخت ، مأموران حرمسرا در پنهان داشتن وى مراقبت تمام مىكردند ، و غالبا گمان مىبردند چون پدرش شاه عباس دوم بر اين باور بود كه او اهليّت و صلاحيّت پادشاهى ندارد وى را كور كرده است .\r\nمايهء مزيد اعتقاد ناظر به كشته شدن صفى ميرزا اين بود كه ديرزمانى مىگذشت كه كسى از او سخن نمىگفت ، به عبارت ديگر از روزى كه شاه هنگام عزيمت به مازندران از هشت فرسنگى اصفهان همراه معدودى از نگهبانان بىآنكه كسى را از قصد خود آگاه كند به پايتخت بازگشت و يكسر به حرمسرا رفت گفته شد كه شاه به عزم كشتن شاهزاده صفى ميرزا از ميان راه بازگشته است و خواجه‌اى كه پس از مدتى كوتاه با در دست داشتن دستور محرمانه فرستاده شده بود و مىدانست آن دستور دربارهء شاهزاده است ، دليل غير قابل انكارى بر اين دعوى است . بنابر اين ، تصميم واگذارى سلطنت به حمزه ميرزا نياز به اقامهء دلايل ديگر ندارد ، و نبايد بيش از اين در اين مورد ترديد و درنگ كرد زيرا خداوند اين شاهزاده را براى همين كار در پناه مرحمت خود براى ما نگاهداشته است .\r\n\r\n","description":"","footnote":"","page_name":" 1618 ","page_number":314},
  {"content":"\r\n\r\nظاهرا چنين مىنمود كه پادشاهى يافتن اين شهزادهء خردسال امرى قطعى و مسلم است زيرا همه سران دولت و بزرگان دربار به جدّ از او حمايت مىكردند ، و هيچيك از كسانى كه حقّ اظهار نظر داشتند با اين تصميم مخالف نبودند . ميان اين جمع دو خواجه حاضر در انجمن تا اين زمان لب به سخن نگشوده بودند ، و هيچ كس باور نداشت از اين دو ، آن‌كه داراى مقام پايين‌تر بود جرأت كند كه زبان به اعتراض و مخالفت باز كند . زيرا هيچ يك از اين دو خواجه ، طبق ضوابط معيّن ، اصولا حقّ صحبت كردن در اين انجمن را نداشت تا به مخالفت كردن چه رسد . امّا اين امر به صورتى اعجاز آميز به ظهور پيوست و على رغم موافقتهاى اصولى و قطعى كه ياد شد ، و دنبالهء آن خواهد آمد ، كار دگرگونه گشت . گفتى نيرويى مرموز و تواناتر از قدرت بشر با اراده‌اى غير قابل تصور در امور مربوط به آدميان دخالت مىورزد و غالبا تصميمات و طرحهاى وى را خنثى و بىاثر مىكند . خواجه‌اى كه نقشه‌هاى بزرگان انجمن را يكسره بر هم زد ، و بر خلاف تصميم بزرگان صفى ميرزا به مقام سلطنت رسيد آغا مبارك ناميده مىشد و هم او مسؤول نگهدارى و تربيت كردن حمزه ميرزا دوّمين پسر پادشاه فقيد بود ، كه بزرگان متفقا به پادشاهى او همداستان شده بودند . ظاهرا چنين مىنمود كه او بايد بيش از ديگران در رسيدن وى به اين مقصد بكوشد ، زيرا اگر حمزه ميرزا كه به يمن مواظبت او پرورش يافته بود به سلطنت مىرسيد هر آينه به مقام بالاتر دست مىيافت . اما چون به طبع حقيقت جو و خداوند فضائل زياد بود و بر خود نمىپسنديد كه از راه راست منحرف گردد استدلال صدر اعظم را دربارهء ترجيح نهادن پسر كوچك بر پسر بزرگ ، جمله سخيف و باطل شمرد ، و بر آن به نظر نفرت و استخفاف نگريست و تصميم كرد چنان كه خوى و روش خواجگان راست رو و با ايمان و وفادار است چندان كه نيرو دارد از تنفيذ اين تصميم مغرضانه و دور از انصاف جلوگيرى كند ، و با اين‌كه در چنين مجالس حقّ سخن گفتن نداشت على رغم نظامات و رسوم بر آن شد با شهامت به گفتن حقايق بپردازد ، و آنان را كه براى رسيدن به مقاصد ناصواب خود بدان توطئهء نفرت‌انگيز متوسّل شده بودند به راه صواب و صلاح باز آورد . با اين همه همچنان لب فرو بست و خاموش نشست تا حاضران آنچه خواهند بگويند ، و اين بدان جهت بود كه حرمت آنان را كه همه به مقام از او افزون‌تر و برتر بودند نگهدارد ، و نيز بر اين اميد بود از آن ميان يكى از ايشان راست‌انديش و حقيقت‌نگرتر از ديگران باشد ، به صيانت حق فرزند ارشد و پشتيبانى از او قيام كند ، و وى را از\r\n\r\n","description":"","footnote":"","page_name":" 1619 ","page_number":315},
  {"content":"\r\n\r\nدخالت در اين ماجرا بىنياز دارد . اما وقتى ديد كه همهء حاضران به جانبدارى از پسر كوچكتر هم‌آواز ، و متفقا بر آن شده‌اند به دستاويز عذرهاى خوارمايه و مغرضانه پسر بزرگ را از حقّ قانونى و شرعى خويش محروم كنند با بيانى مؤدبانه توأم به متانت و ظرافت و رقّت كلام چنين گفت :\r\n« شاهزادگان ، جاه‌مندان ، عظماى دربار ، پيشنهاد و اعمال نفوذ شما در امر محروم داشتن پسر بزرگ شاه متوفّى از سلطنت و گماردن پسر كوچك به جاى او كارى نادرست و مغاير با قانون دين و مخالف عدل و انصاف ، و توجّه عميق شما به برخى مقاصد ناصواب و غير انسانى است ، و من با نهايت جرأت و حرارت مىگويم همه دلايلى كه براى به سلطنت نشاندن حمزه ميرزا به جاى صفى ميرزا فرزند ارشد شاه فقيد بر زبان آورده‌ايد و بدانها استناد مىجوييد سست و خوارمايه و غير منطقى است ، و اجازه دهيد به صراحت تمام اظهار بدارم ، همچنان‌كه خود مىدانيد ، و از آنچه در دلتان مىگذرد بهتر از من آگاهيد علت اصلى تمايل شديد شما به سلطنت حمزه ميرزا آنست كه در حقيقت خودتان مدتى نسبتا دراز بر كشور فرمانروايى كنيد ، و گر نه آنچه دربارهء كشته شدن شاهزاده صفى ميرزا يا محروم بودنش از حليهء بصر بر زبان آورديد همه دروغ و افسانه ايست كه براى دست يافتن به قدرت مطلق و رسيدن به مقاصد غير منصفانهء خود آفريده‌ايد ، و اگر چنين وقايع بدى روى مىنمود من هرگز بىخبر نمىماندم .\r\nتأكيد و تأييد مىكنم كه من پس از عزيمت شاه از پايتخت به مازندران از كم و بيش همهء وقايعى كه در حرمسرا به وقوع پيوسته آگاهم ، و همه جا و همه وقت با شاهزاده كوچك همراه بودم . اگر خواجه‌اى كه به قول شما سريعا به دستور شاه راهى اصفهان شده بود ، حامل فرمان محرمانه‌اى براى فراهم آوردن موجبات محروميت شاهزاده صفى از جانشينى شاه بود من از آن بىخبر مىماندم ؟ و آيا شاه فقيد در شرايط زندگى پسر كوچكش به منظور اين‌كه پس از مرگ او به سلطنت رسد تغييراتى نمىداد ، و بر حشمت و تربيتش نمىافزود ؟ و آيا اين خبر را از من و زن محبوبش نورالنسا پوشيده مىداشت ؟ و اگر بر خلاف آنچه شما مىپنداريد مىخواست اين خبر از من كه پيوسته در حرمسرا به سر مىبردم نهان ماند شما كه هيچ‌گاه جرأت درآمدن به حرمسرا نداريد ، بلكه ياراى نگريستن به ديوارهاى آن را در خود نمىبينيد چگونه از اين خبر آگاه گشته‌ايد ؟ ساده و كوتاه بگويم خبرهايى كه ساخته و پرداخته ذهن و\r\n\r\n","description":"","footnote":"","page_name":" 1620 ","page_number":316},
  {"content":"\r\n\r\nتصميم مغرضانهء شماست همه ياوه و افسانه است و خداى بزرگ را گواه مىگيرم كه صفى ميرزا هم زنده است و هم نيروى طبيعى بينائيش بجاست ، و من سرم را به راستى آنچه گفتم به ضمان مىسپارم ، و شما نبايد بر خلاف عدل و انصاف ، ساده‌تر و روشن‌تر بگويم به منظور پيروى از خيالهاى فاسدى كه در سر داريد مرتكب خيانت و جنايتى هولناك و بدفرجام شويد ، و به خاطر ارضاى منافع شرانگيز و شوم خويش پسر كوچك شاه فقيد را به جاى شاهزادهء بزرگ بر سرير سلطنت بنشانيد . به هوش آييد ، مصالح ملك و ملت را بر اغراض شخصى مقدم بداريد ، و براى اين‌كه فتنه و آشوب در سراسر كشور بر پا نگردد پادشاهى را به پسر ارشد شاه فقيد بسپاريد . آيا بر اين گمانيد ديگر بزرگان كشور و ملت به تصميم و عمل ناسزاوار و بد شما گردن مىنهند و شكيبا مىشوند ؟ نه ، هرگز چنين نخواهد شد ، و همهء مردم همدل و همزبان به طرفدارى از حق و حقيقت ، و حمايت از سلطنت يافتن پسر ارشد شاه فقيد قيام خواهند كرد ، و اگر نيز چنين نشود همواره مورد طعن و لعن و نفرين مردمان ، و عذاب وجدان خود خواهيد بود . حمزه ميرزا نيز زمانى كه بزرگ شود و به واقعيت مقاصد شوم و نفرت‌انگيز شما كه به منظور ارضاى خيالات فاسد ، و اقناع شهوات خويش حقيقت را زير پا نهاده‌ايد ، و قانون شرع و آيين عدالت را شكسته‌ايد ، و او را بر برادر ارشدش برگزيده‌ايد ، وقوف يابد به بيزارى و اكراه به شما مىنگرد و چون سگ پست و ناداشت مىانگارد ، و كمترين مجازاتى كه در حق شما اعمال مىكند اينست كه دارايىتان را به مصادره مىگيرد ، و شما را به جاهاى ناآباد تبعيد مىكند تا به شكرانهء اينكه از مكافات نيات و اعمال زشت و ناستودهء خويش رهيده‌ايد و كشته نشده‌ايد سپاسگزار جوانمردى وى باشيد . »\r\nچون سخن را بدين جا رساند در حالى كه سخت دچار تأثر و انقلاب روحى شده بود لب از گفتن بربست و پس از چند لحظه خاموشى به خشم و تندى فرياد برآورد : حمزه ميرزا ، حمزه ميرزا ، چگونه مىخواهيد براى وصول به مقاصد شوم و نفرت‌انگيز خود از وجود وى بهره‌بردارى كنيد . آقايان ، اتمام حجت مىكنم اگر به راه صلاح بازنگرديد من او را به دست خود خفه مىكنم . اين كار را مىتوانم ، زيرا در اختيار من است ، اين عمل را و گرچه زشت است انجام مىدهم تا شما از آنچه انديشيده‌ايد درگذريد و به ناچار تاج و تخت را به پسر ارشد شاه فقيد بسپاريد . اكنون فقط چندان به شما فرصت مىدهم كه به گفته‌هاى من و تصميم خود نيكو و به سزا\r\n\r\n","description":"","footnote":"","page_name":" 1621 ","page_number":317},
  {"content":"\r\n\r\nبينديشيد و به انتباه بنگريد .\r\nخواجه سخنان خود را با اين جملات تهديد آميز به پايان برد ، و حاضران را چنان دچار بهت و سرگشتگى كرد كه به قول ايرانيان اگر كوهى بزرگ ناگهان پيش پايشان ظاهر مىشد چنان مبهوت و متحير نمىشدند . آنان به علّت واقعى تصميم منجّز و قاطع وى پى نبردند . عامل و برانگيزانندهء او به ايراد اين سخنان نه بيم بود و نه اميد ؛ زيرا از نوباوه‌اى كه به مهر و محبت پرورده بود و همواره به وى انس و الفت داشت هرگز بيم و وحشت به دل راه نمىداد ؛ به شهزادهء ارشد كه از نظر و احساسش نسبت به خود ناآگاه بود نمىتوانست دل ببندد و اميدوار باشد ؛ و به هر روى محبت برادر كوچك‌تر بسى بيشتر از عاطفه برادر بزرگ‌تر نسبت به وى بود .\r\nهمه حاضران در انجمن آسان دريافتند كه محرّك خواجه در ايراد اين سخنان تند و خشم آلود جانبدارى از حق و حقيقت ، رضاى مردم ، و وفادارى و حق شناسى نسبت به پادشاه فقيد است نه وصول به مقاصد شخصى . از اين رو گفته‌هاى وى تأثيرى به سزا بخشيد ، و با اين‌كه ضمن سخن گفتن همهء آنان را به سختى مورد اتّهام و طعن و سرزنش قرار داده بود ، آنچه را كه بر زبان آورده بود ، باور داشتند ، و در دل بر او آفرين خواندند . اما ربع ساعت سپرى شد ، و از هيچ كس در پاسخ گفتن او آوازى برنيامد ؛ به يكديگر مىنگريستند و در سخن گفتن بر هم سبقت نمىگرفتند . زيرا نه داراى آن صداقت و صفاى روح بودند كه رنج شرمسارى را بر خود هموار و به كوته انديشى و خطابينى خود اعتراف كنند ، و نه آن جرأت و شهامت داشتند كه در تأييد و تنفيذ عقيدهء نخستين خويش پافشارى كنند و استقامت ورزند ، از اين رو همه سرگشته و حيران مانده بودند .\r\nسرانجام صدر اعظم كه در گفتار و عمل صادق‌تر و نيك انديش‌تر و روشندل‌تر از ديگران بود ، و حسن رفتار و دلبستگى وى به فضايل اخلاقى و انسانى بسى افزون‌تر از حاضران بود به‌انگيزهء اين‌كه مبادا ديگرى در جواب گفتن تقدم جويد ، و وى مخالف جلوه نمايد ، و هم او بود كه در آغاز تشكيل انجمن عليه صفى - ميرزا و در حمايت از حمزه ميرزا با اعتقاد و حدّت بسيار سخن رانده بود پس از لختى تأمل سكوت را در هم شكست و گفت : سران دولت و بزرگان دربار چون اين خبر نادرست را شنيده بودند كه شاهزاده صفى در وضع و شرايطى نيست كه پس از پادشاه فقيد جانشين وى گردد براى اين‌كه اوضاع كشور شوريده و نابسامان و پرآشوب نگردد\r\n\r\n","description":"","footnote":"","page_name":" 1622 ","page_number":318},
  {"content":"\r\n\r\nتصميم كردند حمزه ميرزا پسر كوچكتر شاه فقيد را به سلطنت بردارند ، اما اكنون كه آقا مبارك با اطمينان كامل اين مژدهء بزرگ را به ما مىدهد كه فرزند ارشد شاه زنده و از بينايى كامل بهره‌مند است تأمل و مشورت بيجاست ، و بايد بىدرنگ وى را به شاهى برگزينيم ، و من به نوبهء خود با نهايت شوق و شادى و صميميّت به سلطنت وى راى مىدهم ؛ آغاز پادشاهيش را مباركباد مىگويم و بر اين اعتقادم كه هم اكنون بايد به تهيّهء مقدمات تاجگذارى شاه نو بپردازيم .\r\nعزم و استقامت حاضران در ادامه دادن راهى كه در آغاز تشكيل انجمن پيش گرفته بودند به شنيدن سخنان صدراعظم چنان سست شد كه چاره كردن نتوانستند و ندانستند كارى را كه موافق دلخواه و به مراد طبع خود آغاز نهاده بودند بر خلاف ميل خود به پايان برند . شرايط زندگى آنان را منافق ، جبان و بىشخصيّت بار آورده بود . به ظاهر افرادى باشكوه و خداوند راى و تدبير مىنمودند ، اما در حقيقت جملگى فاقد اراده و چون بنده و برده بودند ، و وجود و عدمشان ، بزرگى و دولتمندى شان به ارادهء شاه بستگى داشت . از اين رو بىآنكه احساس خفّت و شرمسارى كنند و نارضايى خويش را پنهان بدارند همزبان گفتند اكنون كه بر همگان مسلّم شده كه هيچ مانعى براى به سلطنت رسيدن شاهزاده صفى پسر ارشد شاه فقيد در ميان نيست بر ماست كه او را از حرمسرا بيرون آوريم و بر تخت پادشاهى كه از آن او و سزاوار اوست بنشانيم ؛ و بدين گونه شاهزاده صفى ميرزا بر خلاف ميل باطنى سران دولت و بزرگان دربار به پادشاهى ايران انتخاب گرديد .\r\nسپس صدر اعظم گفت پس از انتخاب فرخندهء پسر ارشد شاه متوفى به سلطنت ، بايد به كار مهم ديگر بپردازيم يعنى بىدرنگ ميان گروه بزرگان دربار كسى را انتخاب كنيم و سريعا به اصفهان بفرستيم تا شاه نو را از حصار حرمسرا كه در حقيقت زندان اوست بيرون آورد ، با تشريفات شايسته به تخت پادشاهى بنشاند ، و وى را صاحب اختيار كلّ ممالك محروسه ايران بخواند .\r\nاگرچه برگزيدن چنين شخصى با مقايسه با انتخاب شاه كاملا فاقد اهميت بود برايشان آسان نبود زيرا هر يك ايشان در اين مورد نظر خاص داشت و مصالح خود را مىپاييد ، و همدل و همداستان نبودند ، اما به هر روى همراى بودند كه فرستاده بايد فردى از بزرگان انجمن باشد . همهء آنان بر اين عقيده بودند كسى كه اين مژدهء بزرگ را به شاه مىبرد بىگمان مورد توجه دايم شاه قرار مىگيرد ، در او نفوذ مىيابد و زودتر از\r\n\r\n","description":"","footnote":"","page_name":" 1623 ","page_number":319},
  {"content":"\r\n\r\nديگران به مقامات عالى مىرسد ؛ و هر يك آنان كسى را معرفى مىكرد كه در نظر وى صالح‌تر ، بىكينه‌تر ، نرمخوتر و مردم‌گراتر بود . زيرا اگر فرستاده فردى حيلت پرداز ، افسونگر ، بدانديش بود به سبب نفوذى كه در دل و انديشهء شاه جوان و بىتجربه كه تازه از زندان حرمسرا به تخت سلطنت برآمده بود مىيافت ، فتنه‌ها برمىخاست .\r\nبه هر روى همهء اهل انجمن بر اين راى بودند كسى بايد فرستاده شود كه اگر بر اثر نفوذى كه در شاه مىيابد خيرى به كسى نمىرساند ، بارى شرانگيز نباشد .\r\nصدر اعظم و ناظر هر دو مىتوانستند اين كار را بر عهده بگيرند ، اما وجود هر دو در آن‌جا لازم مىنمود ، چه صدر اعظم براى صدور فرامين لازم و پيش‌گيرى از وقوع حوادث نامطلوبى كه ممكن بود پيش از استقرار شاه نو بر تخت سلطنت پيش آيد ، در محل بماند و اگر وى كه همواره همراه و ملتزم ركاب شاه بود تنها به جايى سفر مىكرد همه كس مىدانست كه شاه وفات كرده است . دور شدن ناظر از دربار نيز موجب آشفتگى و شوريدگى امور مىشد زيرا خزائن و اثاثه نفيس و تجملات شاه ، و رسيدگى به كليه محمولات وارد و صادر روزانه به عهدهء او بود .\r\nچون همه مردم از بيمارى شاه با خبر بودند مصلحت نبود كه خوانسالار نيز از آن‌جا بيرون شود ، زيرا وظيفهء وى ايجاب مىكرد كه مانند صدر اعظم و ناظر همچنان همراه شاه باشد . حكيمباشى و منجم باشى و ديگر خواجگان براى انجام دادن اين كار مهم صلاحيت و اهليّت نداشتند . مير آخورباشى و ميرشكارباشى گرچه از لحاظ درجه و مقام داراى شرايط لازم بودند اما چون جنبهء رسمى نداشتند و فقط از جمله خدمتگران خاص شاه به شمار مىآمدند اعزامشان مناسب نبود . لاجرم نظر تمام سران دولت و بزرگان دربار متوجه فرماندهان ارشد سپاه يعنى قوللر آقاسى و تفنگچى باشى گرديد . اين دو هم از نظر مقام و مرتبت برتر از ميرآخورباشى و ميرشكار باشى و همطرازانشان بودند و هم واجب نبود كه همواره در اردوى شاه حضور داشته باشند .\r\nگرچه همه درباريان در انتخاب اين دو نيز اتفاق نظر نداشتند ، اما در اين موضوع نيز مانند برخى از موارد ديگر به ناچار توافق حاصل شد . قوللرآقاسى چون از نظر مقام و مرتبت اندكى بر تفنگچى باشى برترى داشت ، گمان بل‌كه يقين داشت بدين مأموريت فرستاده خواهد شد ، از اين رو در دل بسيار شادمان ، و نشان نشاط درون بر چهره‌اش نمايان بود . اما چون صاحب جاهى فتنه پرداز ، شرانگيز ، بدخو ، بد آرام بود ، و اهل مجلس به اخلاق بدش معرفت كلى داشتند ، و مىدانستند همين كه شاه\r\n\r\n","description":"","footnote":"","page_name":" 1624 ","page_number":320},
  {"content":"\r\n\r\nبه شنيدن اين مژده بزرگ روى خوش به او بنمايد و اجازهء سخن گفتن دهد چنان كه خوى اوست دروغ‌پردازى و فتنه‌انگيزى آغاز مىكند با انتخاب و اعزام او سخت مخالفت كردند . از اين رو خيالات شيرينى كه قوللرآقاسى در ذهن خود رسم كرده بود جملگى نقش بر آب شد .\r\nسرانجام به منظور اين‌كه دامنهء رايزنى و مشورت ادامهء بيشتر نيابد براى انجام يافتن اين مأموريّت مهم تفنگچى باشى را برگزيدند ، و اين انتخاب از آن صورت نپذيرفت كه تفنگچى باشى به راستى مظهر فضيلت و برى از معايب اخلاقى و آراسته به همه محاسن انسانى بود بلكه نسبت به قوللر آقاسى صميم‌تر ، پاكيزه طبع‌تر و صافى درون‌تر بود . افزون بر اين براى نيكو به پايان بردن مأموريتهاى بزرگ استعداد و هوش سرشار و تربيت به كمال داشت ، و به موقعيت و مقتضيات و نظرات دربارهاى كشورهاى همسايه آشنا بود . از اين رو چند سال پيش شاه فقيد شاه عباس وى را به سمت سفارت براى تهنيت‌گويى تاجگذارى شاه جديد هند - اورنگ زيب - كه اكنون نيز سلطان هند هم اوست به آن كشور فرستاد . وى اين مأموريت مهم را هرچه نيكوتر انجام داد ، چنان كه كفايت و قابليّت وى مورد تحسين و آفرين شاه قرار گرفت ، و در دربار هند چنان ستوده و به كمال معنى و درايت سخن گفت كه موجب شگفتى سران دولت و اعاظم رجال آن سرزمين گرديد ، و خوانندگان نيز به وقتى كه من در قسمتى كه خواهد آمد به نيروى بيان و متانت و رزانت راى او اشاره خواهم كرد غرق شگفتى خواهند شد .\r\nپس از اين‌كه تفنگچى باشى به سمت رياست هيأت انتخاب گرديد ضوابطى راجع به اين مسافرت پيش بينى شد . توضيح اينكه انجمن تصميم كرد يازده نفر ديگر : دو اخترگر ، ميرزا باقر منجم باشى ، محمد صالح يكى ديگر از منجمان معروف ، چهار نفر از خزانه داران عالى مقام را همراه رئيس هيأت به اصفهان بفرستد . محمد - صالح موظف بود هنگام تاجگذارى اسطرلاب را به دست بگيرد ، و با نظر كردن به آن لحظه‌اى را كه براى انجام يافتن اين كار خطير سعد و مبارك باشد اختيار كند . مأموران خزانه مسؤول حمل جواهراتى بودند كه در مراسم تاجگذارى به كار مىآمد اما در آن ساعت پنج نفر ديگر كه هر كدام نمايندهء يكى از شخصيتهاى مهم دربار بود معين نشدند .\r\nوظيفهء اين پنج نفر كه به ترتيب نمايندگان صدر اعظم ، ناظر ، قوللر آقاسى ، ديوان بيگى و\r\n\r\n","description":"","footnote":"","page_name":" 1625 ","page_number":321},
  {"content":"\r\n\r\nمنشى باشى بودند و جملگى از افراد معتبر و روى شناس دربار بودند اين بود كه وقتى شاه نو از اقامتگاه خود كه در حقيقت زندانش بود به محلّ تاجگذارى ظاهر مىشود به نمايندگى از سوى مخدومان خويش خود را در پاى وى اندازند ، و در تمام طول مراسم تاجگذارى حاضر باشند . همچنين اعضاى انجمن مقرر داشتند همراهان تفنگچىباشى روز بعد ، پيش از سرزدن آفتاب اگر منجم باشى پس از نگريستن به اسطرلاب و شناختن وضع و سير ستارگان ساعت را مناسب بداند از دربار خارج شوند ، و گر نه تا وقتى ساعت سعد فرا رسد به انتظار بمانند . همچنين قرار شد هر يك آنان تنها خود را به كاروانسراى نو واقع در چهار فرسنگى دامغان برساند و در آن‌جا منتظر رسيدن ديگران بماند تا بيرون شدن دسته جمعى آنان از اردوگاه سلطنتى مورد كنجكاوى و توهّم عامه نگردد . و آن گاه كه همهء دوازده نفر به هم پيوستند با هم به سوى پايتخت حركت كنند .\r\nسوّم اين‌كه اعضاى انجمن موافقت كردند از سوى آنان نامه‌اى به شاه نوشته شود ، و پس از اين‌كه متن آن مورد تصويب و تأييد آنان قرار گرفت به دست تفنگچى باشى سپرده شود تا وى در حضور شاه بخواند .\r\nچهارم اعضاى انجمن بر اين نكته همراى شدند كه موضوع مرگ شاه پوشيده ماند ، و براى حصول اين مقصود قرار شد هر يك آنان طبق روزهاى پيش از فوت شاه ، به كارهاى خويش ادامه دهد ؛ همچنين بنا به معمول پيرامون كاخ شاه نگهبان بگمارند تا مردم تصور كنند كه شاه همچنان بيمار و زنده است و شفا مىيابد ، و نيز خواجگان حاضر در مجلس نگذارند كه راز مرگ شاه در دربار از پرده بيرون افتد . همچنين به هر تدبير كه ميسر شود زنان را از شيون و ضجّه كردن باز دارند و تسكين دهند تا صداى ناله و ندبه‌شان به بيرون نرسد .\r\nراى افراد انجمن بر اين قرار گرفت كه طبيبان و خواجگان به معاونت يكدگر جسد شاه فقيد را موميايى كنند و در تابوتى قرار دهند تا مهر و موم شود ، و در آخر تصميم كردند هشت روز بعد كلّيهء تشكيلات و افراد اردو از ديه خسروآباد به محلّ موقّت استقرار دربار بيرون شود ، و چون با وجود مشكلات ناشى از وقوع چنان ضايعهء عظيم ، و دشواريهاى گوناگون ديگر پيمودن راه دراز تا كاشان در روزهاى معدود ناممكن مىنمود قرار شد با اتخاذ تدابير مؤثر و انتخاب راهى كوتاه‌تر چنان سفر را به پايان برند كه هيچ كس و گرچه بسيار كنجكاو باشد از وجود شاه بدان حالت\r\n\r\n","description":"","footnote":"","page_name":" 1626 ","page_number":322},
  {"content":"\r\n\r\nخبردار نگردد .\r\nبارى ، نامه‌اى را كه تفنگچىباشى موظف بود به شاه نو تقديم كند به وى سپردند . اين نامه در كيسه‌اى از پارچهء زربفت كه انتهايش به رشته‌ها و منگوله‌هاى ابريشم زر تار آراسته شده بود و با گره‌هاى سر خود بسته مىشد نهاده شده بود و به مهر صدر اعظم نشان شده بود ؛ و بنا به رسم مردمان مشرق زمين در آرايش آن نهايت دقت و ظرافت به كار رفته بود .\r\nدر اين نامه كه من كوشش بسيار كرده‌ام رونوشتى از اصل آن را به دست آورم سران دولت و پزشكان به پيشگاه شاه نو چنين معروض داشته بودند :\r\n« چگونه پادشاه بلند نام فردوس آشيان كه پروردگار بزرگ آرامگهش را غرق نور رحمت كند ، بنا به مشيّت خدا بيست و ششم ماه ربيع الثانى به هنگامى كه خورشيد سر از افق برمىكشيد بىآنكه وصيّت كند و جانشينى برگزيند ، و نام كسى را براى اداره كردن كشور بر زبان آورد جان سپرد . پس از اين‌كه اعضاى دولت و دربار از وقوع اين حادثهء جانگزاى آگاه شد گرد هم فراهم آمدند تا كسى را كه به مشيّت خدا بايد به جانشينى انتخاب شود معين كنند ، و همدل و همداستان ، آن وجود مقدس را شايستهء اين مقام اعلا و خداوندگارى اين كشور دانستند ، و دريافتند يگانه كسى كه در خور جلوس بر اريكهء خلافت سلطان جهان مىباشد آن ذات مبارك است ، و ما همگان خود را بندهء فرمانبردار و صميم ذات اقدس ملوكانه دانسته و از پاك يزدان مسألت مىداريم كه اعليحضرت را به فتوحاتى كه شايستهء افتخار و در خور مقام و اختيارات آن وجود مبارك باشد موفق بدارد .\r\n« براى فراهم آوردن مراسم جلوس آن اعليحضرت بر سرير پادشاهى كه مقرّ راستين خلافت است و تقديم نامهء متضمن مراتب اطاعت و جان سپارى چاكران تفنگچى باشى و همراهانش افتخار حضور مىيابند تا به نمايندگى چاكران در آن مراسم فرخنده شركت جويند و به زبان نيز مراتب تهنيت اين بندگان را به خاكپاى مبارك عرضه دارند . جسد شريف شاه فقيد پدر تاجدار آن اعليحضرت كه پروردگار وى را غريق رحمت بىكران خود فرمايد به كاشان انتقال مىيابد ، و در آن‌جا كسانى كه جرأت و جسارت عرض اين عريضه را به خاكپاى مبارك به جان خريده‌اند با ديگر منسوبان دربار چشم به راه وصول فرمان آن اعليحضرت دربارهء محلّ دفن آن پيكر شريف كه زيارتگه مردمان خواهد\r\n\r\n","description":"","footnote":"","page_name":" 1627 ","page_number":323},
  {"content":"\r\n\r\nبود ، و ديگر دستورات ذات مقدس خواهند بود . »\r\nو اين ترجمهء آن نامه است كه سعى بسيار به كار بردم مطابق با اصل به زبان فرانسوى برگردانم ؛ گفتنى است كه به پشت و پايين نامه مهر صدر اعظم زده شده بود .\r\nتفنگچى باشى و همراهانش صبحدمان راه سفر در پيش گرفتند و كوشيدند چندان كه ممكن گردد به سرعت جلو بروند ، اما ميسرشان نشد ، زيرا در منازل ميان راه به سبب عده زيادشان اسب براى عوض كردن وجود نداشت . افزون بر اين حفاظت جواهرات و نفايسى كه براى استفاده در مراسم تاجگذارى همراه خود مىبردند مستلزم مدارا بود تا بر اثر حركت تند و سخت عيبناك يا شكسته نشود . بدين صورت صد و دوازده فرسنگ ميان خسروآباد تا پايتخت را كه معادل صد و چهل فرسنگ فرانسه است پيمودند و پس از هفت روز و هفت ساعت ، بعد از ظهر روز شنبه سوم جمادى الاول 1077 برابر دوم اكتبر سال 1666 ميلادى ، هنگامى كه سوداگران و پيشه‌وران مشغول بستن دكانهاشان بودند تا به خانه‌هاى خود بروند ، وارد اصفهان شدند . عده‌اى از معاريف شهر كه ناظر ورود اين گروه به شهر شدند ، و تفنگچى باشى و چند نفر از همراهان وى را مىشناختند به ديدن آنان چنان پنداشتند كه ايشان طلايه دار شاه و سپاهيانش مىباشند ، و به فرمان شهريار جلوتر آمده‌اند تا ترتيبات و تداركات ورود شاه را به دربار فراهم آورند ، زيرا مردم شهر با بىصبرى و ناشكيبايى چشم به راه بازگشتن شاه به پايتخت بودند .\r\nبرخى از سرشناسان شهر كه با تفنگچى باشى و با همراهانش سابقهء معرفت داشتند از آنان دربارهء شاه پرسشهايى مىكردند ، و تفنگچى باشى به ايشان جواب مىداد شاه به دربارش نزديك است و ديرى نمىگذرد كه شاهد ورود وى خواهيد بود .\r\nبا اين جواب كوتاه و مبهم آنان را خرسند و قانع مىكرد ، و چنان در پرده سخن مىگفت كه هيچ كس از فاجعهء مرگ شاه و مأموريت آن گروه آگاه نشد .\r\nگروه فرستادگان همين كه به ميدان شاه كه كاخ سلطنتى رو به روى آنست رسيدند با هم به طرف در اصلى اين كاخ باشكوه كه عالى قاپو ناميده مىشود روانه شدند ، و چون بدان جا رسيدند جز تفنگچى باشى و نمايندهء خاص صدر اعظم جملگى متوقف شدند . اين دو همين كه از اسب فرود آمدند به سوى در دوم راه افتادند . اين در چنان كه شرح و نقشهء آن را در كتاب تعريف اصفهان آورده‌ام در همان طرف در اول\r\n\r\n","description":"","footnote":"","page_name":" 1628 ","page_number":324},
  {"content":"\r\n\r\nاست و با آن فاصلهء زياد ندارد . در اصلى ورود به حرمسراست ، از اين رو در اندرون ناميده مىشود . اين دو نفر از همين در به نخستين عمارت بيرونى كه مخصوص خواجگان سپيد پوست مىباشد درآمدند . اين گروه خواجگان گرچه مسؤول نگهبانى از حرمسرا مىباشند اما به ندرت وارد آن مىشوند .\r\nتفنگچى باشى لزوم ملاقات فورى خود را با آغا ناظر به خواجه‌اى كه براى پذيرايى وى پيش آمده بود باز گفت ، و هم به وسيلهء او به ناظر پيغام فرستاد براى شنيدن مطلبى كه بايد بدون فوت وقت لحظه‌اى از آن آگاه شود به ملاقات وى بشتابد .\r\nچنان كه پيش از اين اشارت كرده‌ام شاه فقيد اندك مدتى پس از جلوس به تخت پادشاهى آغا ناظر را مأمور مراقبت صفى ميرزا كرده بود . از اين رو ناچار بود همواره در آن كاخ كه خواجگان سفيد پوست مأمور حفاظتش بودند به سر برد . افزون بر اين آغا ناظر در داخل شهر كاخى وسيع و زيبا و با شكوه دارد .\r\nوى همين كه پيغام را شنيد و دانست چنان شخصيّتى معتبر و صاحب عنوان به ملاقاتش آمده با شتاب تمام بيرون آمد تا از مضمون فرمان آگاه شود . تفنگچى باشى همين كه وى را از دور ديد به سويش پيش رفت و چون به وى رسيد او را به كنارى كشيد و كلمه‌اى چند به گوشش گفت كه جز او بر هيچ كس معلوم نگرديد ، و من نيز هرگز بر آن وقوف نيافتم . در اين حال نماينده و فرستادهء صدر اعظم دور از آن دو بر پاى ايستاده بود . برخى مطلعين بر اين قولند كه مهتر فرستادگان انجمن خبر مرگ پادشاه فقيد و انتخاب پسر بزرگ وى را كه زير نظر و مراقبت همين آغا ناظر روزگار مىگذراند ، به پادشاهى به اطلاع وى رساند . رسم دربار بر اين جارى بود كه اگر يك فرستاده و پيام آور نامبردار دربار براى ابلاغ رسالت خود كسى را از اندرون به بيرون مىطلبيد ناچار بود مضمون مأموريت خويش را به مسؤول مربوط بگويد . اما برخى ديگر بر خلاف اين قولند و مىگويند محال بود پيش از آن‌كه خبر مرگ پادشاه فقيد را به جانشينش بگويد به ديگرى اطلاع دهد ، زيرا در اين صورت به جرم اين خطاى بزرگ كشته مىشد . اگر تفنگچىباشى در اين باره اشاره‌اى كرد كوتاه و مبهم و نامفهوم بود .\r\nبه هر روى تفنگچى باشى و آغا ناظر بىدرنگ به سوى عمارات عقب‌تر ، و رو به رو و نزديك آخرين در ورودى كاخ پيش رفتند . هنگامى كه اين دو به اين بنا كه جاى زندگى زنان حرمسراست و خواجه‌هاى سياه حق آمد و رفت دارند رسيدند يكى\r\n\r\n","description":"","footnote":"","page_name":" 1629 ","page_number":325},
  {"content":"\r\n\r\nاز آن خواجه‌ها چون از حضور آغاناظر آگاه شد نزد وى شتافت تا از نيتش آگاه گردد ، و او بدان خواجه سياه فرمان داد كه هرچه زودتر شاهزاده صفى را بيابد و به عرض او برساند كه فرستادهء مخصوص شاه بدين جا رسيده و مأمور است پيام بسيار مهمى را كه خير و صلاح شاهزاده در آنست به عرض برساند ، و اكنون بر در است كه شاهزاده قدم رنجه فرمايد و براى شنيدن پيام پدر تاجدار خويش بدين محل تشريف فرما شود .\r\nخواجهء سفيد اين سخنان را چنان به خواجه سياه اظهار داشت كه نشانى از اندوه يا شادى در چهره‌اش نقش نبسته بود ؛ چنان‌كه هيچ كس نمىتوانست از قيافه و رنگ رويش خوب يا بد مضمون فرمان را دريابد ، و اين نكته‌اى مسلم است كه براى پوشيده ماندن اسرار ، دانندهء راز بايد همواره خونسرد و آرام باشد .\r\nخواجه سياه پيام را چنان كه شنيده بود و فرمان يافته بود به شاهزاده كه در آن ساعت كنار شاهزاده خانم مادرش نشسته بود معروض داشت .\r\nبه وصف درنمىگنجد كه شنيدن اين خبر در دل اين دو شاهزاده چه وحشت و شور و غوغا برانگيخت ؛ داورى را خوانندگان توانند . اين دو به شنيدن اين خبر ناگهان چنان بر جاى خشك شدند كه لحظاتى چند سخن گفتن و حركت كردن نتوانستند . سرانجام پس از يك سكوت دل شكن شاهزاده خانم در حالى كه به سختى ناله و شيون مىكرد شاهزاده را تنگ در آغوش فشرد و گفت پسر عزيزم مىخواهند ترا بكشند . هرگز در آينهء دلش اين خيال نمىگذشت كه مىخواهند پسرش را بر تخت سلطنت بنشانند ، بلكه يقين داشت به قصد كشتن او آمده‌اند . دو سال پيش كه شوهرش به سفر رفته بود نه تنها نشان هيچ گونه بيمارى در وجود او نبود ، بل‌كه در سى و شش سالگى جوان و قوى حال و زورمند مىنمود ؛ هرگز خبر بيماريش را از زبان كسى نشنيده بود ، و هرگز اين خيال به خاطرش نمىگذشت كه وى در چنان حال بميرد . از اين رو وقتى دانست كه يك شخصيّت عالى مقام از سوى شاه براى گزاردن پيغام فورى به پايتخت شتافته است جز اين انديشه در دلش نگذشت كه آورندهء خبر به قصد كشتن يا كور كردن فرزندش آمده و به همين جهت وى را به چندين شتاب نزد خود مىخواند تا مأموريتش را هرچه زودتر انجام دهد . و اين تصور در ذهن مادر شاهزاده بيهوده نقش نبسته بود زيرا از زود جوشى و تيز خشمى و شدت عمل شاه كاملا آگاه ، و از بيزارجويى و نفرتش نسبت به پسر بزرگش خبر داشت ، و آنچه بيشتر مايهء بدبينى و عدم اعتماد و وحشت شاهزاده شده بود حضور عليا حضرت ملكه مادر حمزه -\r\n\r\n","description":"","footnote":"","page_name":" 1630 ","page_number":326},
  {"content":"\r\n\r\nميرزا در دربار بود . وى به خود تلقين مىكرد اين زن سيه‌دل بدانديش و عشوه پرداز سرانجام به دلبرى و طنّازى و لوندى شاه را به كشتن فرزند من برانگيخت تا پس از او پسرش به سلطنت برسد .\r\nبر اثر هجوم اين خيالات وحشت‌انگيز چنان شيون و غوغا برآورد كه فرياد و فغانش به آسمان رسيد . همهء زنان حرمسرا از ضجّه و ناله‌هاى بلند و جان خراش مهتر بانوان شاه در شگفت شدند و نزد او شتافتند تا با وى همدردى كنند و دلداريش دهند ، و اين كارشان را موجبات چندى بود . برخى بر جوانى و زيبايى شاهزاده اشك حسرت مىباريدند ، و كشتن يا كور كردن وى را گناهى عظيم مىشمردند . بعضى نيز امين و محرم رازش بودند ، و به او دلبستگى ناگسستنى داشتند . به هر روى گريه و زارى و بىتابى زنان حرمسرا چنان شديد بود كه با اين‌كه خواجگان سيه پوست دلى چون سنگ سخت و سرد دارند ، خواجه‌اى كه آن پيام را برده بود تحت تأثير اشكبارى و شيون زنان به گريه درآمد .\r\nاز روى ديگر چون تفنگچى باشى و آغا ناظر و مربّى و نگهبان شاهزاده صداى ناله و فغان زنان را شنيدند دانستند كه بانوان حرم بيم خطر كرده‌اند ، از اين رو به وسيله خواجه سياهى ديگر به شاهزاده خانم مادر شاهزاده صفى ميرزا پيغام فرستادند كه او و همراهانش پيام‌آور مژدهء بزرگى مىباشند و از آن آرزو و انتظار زيارت شاهزاده را دارند كه چنان خبر خوشى را به عرض وى برسانند ، و براى اين‌كه مورد باور افتد به حضرت على كه به اعتقاد شيعيان جانشين راستين پيغمبر آنان مىباشد سوگند ياد كردند كه جز اين قصدى ندارند . اما اين قسمها و سوگندهاى مؤكّد ديگر نه تنها در دل آن مادر ترسنده و رميده خاطر اثر نكرد ، بلكه چنان بر بدبينى و عدم اعتمادش افزود كه شيون و ناله‌اش بيشتر و بلندتر شد ، بىاختيار پسر دلبندش را در آغوش فشرد و از بسيارى اندوه و آشفتگى خاطر به شوهرش ناسزا گفت ، نفرين و لعن كرد ، و او را بىرحم ، خونخوار ، بىدين ، شوم ، و مايهء نگون‌بختى و اشكبارى دائمى خود خواند ؛ و محقّ بود از آن‌كه خويش را گرفتار اين توهّمات وحشت‌انگيز و جانگزاى مىديد . آن گاه از فرط اندوه و پريشان دلى خطاب به تفنگچىباشى فرياد برآورد : اى پيك مرگ ، اى سگ پليد ، اى شوم بدقدم ؛ و گاه نيز به خواجگانى كه نزديكش بودند ناسزا و سخنان تلخ و آزار دهنده مىگفت . اما شاهزاده شگفت زده از آن ماجرا ساكت و خاموش بود . ترس از چنان خطر بزرگ بدان‌سان در دلش وحشت\r\n\r\n","description":"","footnote":"","page_name":" 1631 ","page_number":327},
  {"content":"\r\n\r\nافگنده بود كه نيروى حركت كردن و گريستن نداشت ، و نشان اندوه در چهره‌اش نمايان نبود ، و اين طبع انسان است كه چون درد و خطرى افزون بر توانايى تحمل و شكيبايى بر وى عارض گردد بىابراز هيچ گونه عكس العمل خاموش و مبهوت به جا مىماند .\r\nشاهزاده بر آنچه روى نموده بود حتى قطره‌اى اشك نباريد زيرا غمى كه دل و سراسر وجودش را فرا گرفته بود افزون‌تر از حدّ بردباريش بود . زنانى كه از بسيارى اندوه شيون و فرياد مىكردند از سر بيخودى وى را به سوى خود مىكشيدند ، گفتى بر اين اميد بودند كه او را از سرنوشت شومى كه در پيش داشت رهايى بخشند و نگذارند كه مأموران وى را بربايند . اين وضع سه ربع ساعت به طول انجاميد . در طىّ اين مدت تفنگچىباشى چند تن خواجهء سياه را يكى پس از ديگرى نزد شاهزاده و مادرش فرستاد ، و سوگندهاى مؤكد ياد كرد كه وى حامل خبر خوشى است و هرگز قصد بدى ندارد . اما اين رفت و آمدها هرگز دل رميده و ترسندهء شاهزاده خانم را آرام نكرد . از اين رو آغاناظر خود به نيّت چاره‌گرى برخاست و به اندرون رفت . اما همين كه مادر شاهزاده وى را ديد به سختى بر او برآشفت ، گفت اى سگ سياه اندرون ، تو نيز با قاصدان مرگ همدل و هم نوا شده‌اى .\r\nشاهزاده خانم به هيچ روى تسكين و آرام نمىيافت ، و چندان كه فرستادگان بيشتر مىرسيدند و سوگندان مؤكدتر ياد مىكردند بىاعتمادى و گريه‌اش شديدتر مىگشت ، و رفت و آمد مكرّر آنان را نشان خدعه و خطر جدّى مىپنداشت ، و بر اين گمان بود كه اين همه براى آرام كردن وى و افگندن پسرش به دام بلاست .\r\nسرانجام چند تن از زنان صاحب نام حرم به اطمينان قسمهاى مؤكد آغاناظر كه پىدرپى سوگند ياد مىكرد كه فرستادگان دربار مژده رسانند و بيم خطرى در ميان نيست آغاناظر را براى جدا كردن شاهزاده از مادرش يارى كردند .\r\nدر اين هنگام شاهزاده خانم از بسيارى گريه و زارى چنان ناتوان و بىتاب شده بود كه نيروى مخالفت كردن نداشت . اما همين كه ديد آغاناظر دست شاهزاده را گرفته بود و مىبرد به ناگاه از جاى برجست ، خنجرى را كه به كمر شاهزادهء جوان آويخته بود برگرفت و به آغاناظر گفت به نام و به اميد خدا برويم ، اما آگاه و به هوش باش ، قولى را كه داده‌اى و سوگندى را كه ياد كرده‌اى همواره به خاطر نگهدار و بدان اگر او را بكشند تو نيز به مكافات نقض عهد و شكستن سوگند كشته\r\n\r\n","description":"","footnote":"","page_name":" 1632 ","page_number":328},
  {"content":"\r\n\r\nخواهى شد .\r\nخواجه اين شرط را پذيرفت . مادر شاهزاده بدين پيمان اندكى آرام شد خنجر را دگر بار به كمر پسرش آويخت ، و آغاناظر از نو به آنان اطمينان داد و سوگند ياد كرد كه فرستادگان خبر خوش آورده‌اند ، و نيّت بد ندارند . اين سخنان چندان كه مىتوانست دل رميده و دردمند و خاطر مشكوك شاهزاده خانم را آرامش بخشد اثر كرد و رضا داد شاهزاده را به هر جا خواهند ببرند .\r\nمادر شاهزاده تا جايى كه بنا به رسم اجازهء رفتن داشت همراه آنان رفت ، اما وقتى به جايى رسيد كه از خارج و از در باز ديده مىشد متوقف شد . وى چنان دردمند شده بود كه رفتن نمىتوانست ، از اين رو در حالى كه بر چند تن از نديمه‌هايش تكيه كرده بود به رنج زياد به جايگاهش بازگشت ، اما شاهزاده در حالى كه از بسيارى ترس به خود مىلرزيد همراه آغا ناظر تا بيرون نخستين در عمارت مخصوص خواجگان سياه رفت ، و همين كه چند گام جلو نهاد تفنگچى باشى كه در آن مكان به انتظار ايستاده بود و نمايندهء صدر اعظم نيز اندكى عقب‌تر از او بر پاى ايستاده بود هر دو به نشان حرمتگزارى بر پاى وى افتادند ؛ و بنا به رسم سه بار مقدمش را بوسيدند . آن‌گاه تفنگچى باشى در حالى كه چهره‌اش از گريه تر بود و چنين مىنمود كه از بسيارى ناله و شيون زنان حرم يا غم مرگ شاه كه وى حامل آن خبر شوم بود گريهء بسيار كرده موضوع مأموريت خود را با صداى رسا بدين‌سان عرضه داشت : « سر فخر آفرين شما سلامت باد ، شهريار جهان شاه عباس ، پدر شما كه پروردگار بزرگ همواره بر افتخارات و نام نيكش بيفزايد روان پاكش به آسمان پرواز كرده و غريق رحمت پروردگار شده است ، و آن مهتر عاليقدر به جانشينى پادشاه فقيد ولى نعمت حقيقى ، برگزيده شده‌اند . »\r\nتفنگچى باشى چون سزاوار نمىدانست شاهزاده را زياد در حال اضطراب و نگرانى نگهدارد بيش از اين نگفت . حزن و رنجى كه تا اين زمان قلب شاهزاده را به سختى مىفشرد از دلش بيرون شد و جاى آن را شادى آميخته به غم فرا گرفت .\r\nحقيقت اين بود كه لحظاتى كوتاه و زودگذر دو حال متضاد و سخت شگفت‌انگيز بر او عارض شده بود گفتى از ظلمتكدهء وحشتناكى وى را به مكانى روشن‌تر از فروغى خيره كننده هدايت كرده‌اند . وى با تعجب بسيار به گروهى از خواجگان كه همه در برابرش زانو بر زمين زده بودند و وى را شهريار و صاحب اختيار خويش مىناميدند\r\n\r\n","description":"","footnote":"","page_name":" 1633 ","page_number":329},
  {"content":"\r\n\r\nمىنگريست ؛ اما از كثرت بهت و حيرت به تشخيص آن صحنه توانا نبود .\r\nپس از سپرى شدن مدتى كوتاه به حال طبيعى بازگشت ، و خواجهء خاص خود را كه تا ساعتى پيش را و حكمروا بود مشاهده كرد كه چون ديگر خواجگان به تعظيم و تكريم درآمده است و چنان مىنمود كه پس از خوابى سنگين بيدار شده است .\r\nسپس به واقع‌نگرى آنچه روى نموده بود پرداخت و آسان دريافت كه نه تنها موضوع مرگ او در ميان نبوده بل‌كه وى را به پادشاهى برداشته‌اند . اما چون اين خبر توأم با غم و شادى بود دگر بار قرين بهت و سرگشتگى گشت . مدتى اندوه و مسرّت در دلش غوغا برانگيختند ، اما به زودى طبع مهرآگين و سرشت پاكيزهء وى متوجه مرگ پدرش گرديد و به چيزى كه ناگهان از دست داده بود انديشيد و نه به آنچه يافته بود ؛ و چنان غم فقدان پدر بر او چيره گشت كه به يك حركت جامه بر تن دريد و به شدت گريست ، و حال آن‌كه به عمر خويش هرگز به سببى اشك نباريده بود ، و گرچه مشاهدهء سرشك افشانى و شيون و ناله مادرش ، و زنان حرم حال وى را براى گريستن آماده كرده بود اما در حقيقت مرگ پدر وى را به گريستن انگيخته بود . به سخن ديگر گريه و زارى شاه نو جنبهء تظاهر نداشت و صفاى دل پاك و مهربانش را مىنمود . هنوز جوان بود و طبعش به نيرنگ و ريا و تزوير آشنا نشده بود . او به ناز و نعمت ميان زنان حرمسرا پرورش يافته بود ، همواره جامه‌هاى زيبا و گرانبها بر اندامش پوشانده بودند و بازيچه‌ها و سرگرميهاى ساده در دسترسش نهاده بودند ، به حكومت كردن بر خواجگان خرسند بود . غمها و تلخ كاميهايى كه تا ساعتى پيش دلش را مىفشرد هرگز به وى اجازهء تظاهرات مردانه نمىداد . از روى ديگر با اين‌كه پدرش به سختى و سنگدلى با وى رفتار كرده بود ، ديوار زندانش را بلندتر و بر او تنگ‌تر كرده بود ، و مرگ او مايه نجات و زندگى و آزادى و نيل به مقام شامخ سلطنت شده بود از روشندلى و پاكيزه‌خويى و صفاى طبعى كه داشت نتوانست از شنيدن آن خبر بد كه دست كم براى او آرامش و شكوه‌مندى به همراه داشت از گريستن خوددارى كند .\r\nتفنگچى باشى چون به عيان ديد كه شاه نو چندان در درياى اندوه و حسرت فرو رفته كه نمىتواند جز با نگاه غم آلود و سيل سرشك سخن بگويد بىآنكه اجازهء برخاستن به دو بدهند از روى زمين برخاست ، نزديكش شد ، و به اميد اين‌كه وى را از دست غم برهاند سخنان تسليت آميز به وى گفت . خواجه ناظر نيز از اين گونه سخنان بر او خواند ، تا اندك اندك دل رميده و پريشان شاه آرامش يافت ، و فروغ خيره كنندهء\r\n\r\n","description":"","footnote":"","page_name":" 1634 ","page_number":330},
  {"content":"\r\n\r\nتاج و تخت با همهء شكوه و زيباييش در نظرش جلوه‌گر آمد ، و چنان‌كه معهود ايرانيان است مجذوب آن شد .\r\nتفنگچى باشى و نمايندهء صدر اعظم چون مىدانستند شاهزاده آيين تاجگذارى را نمىداند ، چنان كه پيش از آن در نهان توافق كرده بودند از او پرسيدند كه آيا اجازه مىدهد وى را در اجراى اين مراسم مهم يارى كنند ، و در صورتى كه اجازه دهد فورا او را به كاخ شاهى كه مناسب براى برگزارى آيين تاجگذارى است هدايت خواهند كرد ، از اين‌كه تأخير در اين كار به هيچ روى روا نيست . شاهزاده موافقت فرمود و اجازه داد بنا به مصلحت عمل كنند .\r\nآن‌گاه اين دو ، همراه گروهى از بزرگان شاهزاده را به كاخى كه پادشاهان در آن‌جا به سلام مىنشستند و بار عام مىدادند و تالار طويله ناميده مىشد رهنمايى كردند . نمايندگان شخصيتهاى مهم دربار و دولت ، منجم باشى و ديگر كسانى كه همراه تفنگچى باشى و خواجه ناظر از خسروآباد به پايتخت آمده بودند نيز حاضر آمدند . آنان بنا به آيين سه بار مراسم تعظيم و تكريم را در پيشگاه شاه نو به جا آوردند ، و از سوى مخدومان خود زانو زدند و زمين را بوسيدند . از آن پس شاه براى پاكيزه كردن اندام خود و پوشيدن جامهء نو به گرمابه‌اى كه در نزديكى كاخ بود رفت ، و در مدت كوتاه غيبت معظم له تفنگچىباشى و خواجه ناظر همهء وسايل تاجگذارى را فراهم كردند .\r\nمقارن اين احوال منجم باشى مشغول تعيين ساعت سعد براى تاجگذارى شاه بود . پيش از انجام يافتن اين مراسم مناسب و مصلحت مىدانم به وصف و شرح كاخى كه تشريفات تاجگذارى در آن‌جا صورت مىپذيرفت بپردازم . در قسمت شمال كاخ ، نزديك ديوار آن ، و رو به روى درى كه به مدخل اصلى مىپيوندد عمارتى نسبتا قديمى و چهار گوشه كه طول هر ضلعش تقريبا هشتاد قدم است ، وجود دارد . اين عمارت را شاه تهماسب در قرن گذشته ساخته ، و از جلو بنا تا در ورودى آن خيابان عريضى كه در دو طرفش درختان بلنديست امتداد دارد . در همين خيابان در فواصل دوازده قدم ، و در هر دو طرف ، آخرهايى برآمده از سنگ و اندوده به گچ و طلق كه عده‌شان به دوازده يا پانزده مىرسد ديده مىشود . روزهايى كه جشنهاى بزرگ در اين قصر تشكيل مىگردد ، و يا بعضى سفيران بيگانه براى نخستين بار به منظور ديدار شاه بدان جا مىآيند اسبهاى سلطنتى را به اين آخرها مىبندند . اين افراد را اين\r\n\r\n","description":"","footnote":"","page_name":" 1635 ","page_number":331},
  {"content":"\r\n\r\nمراسم تاجگذارى شاه سليمان اسبان كه سراسر زين و برگشان آراسته به گوهرهاى گرانبها ، و اسباب و ابزارشان از قبيل ميخ طويله ، سطل آب ، زنجير افسار ، و ديگر چيزهاى مربوط به آنها جمله از زر ناب است مىگذرانند . در جانب راست و چپ عمارت چند باغچهء چهار گوشه بود كه در آنها به رسم ايرانيان درختانى در هم غرس شده بود ، و در مورد گلها و سبزه‌هاى خودرو ايرانيان مىگويند طبيعت نقش‌آفرين‌ترين و ماهرترين باغبانهاست . آن قسمت باغ كه در جلو و جنوب عمارت واقع است درازتر و پهن‌تر از قسمتهاى ديگر مىباشد . اين قسمت را نيز مانند قسمت اول به بخشهايى بزرگتر كه ميانشان درختان بلند بالا و تناور است از هم\r\n\r\n","description":"","footnote":"","page_name":" 1636 ","page_number":332},
  {"content":"\r\n\r\nجدا كرده‌اند و به انواع گل آراسته‌اند چنانچه سه فصل از چهار فصل سال مزين به گلهاى خوش رنگ و نگار مىباشند .\r\nقسمت عمدهء اين عمارت از چوب ساخته شده ، كفش به قدر سه پا از سطح زمين بالاتر ، سقفش مسطّح و متّكى بر ستونهاى استوانه مانندى است كه بيست و شش يا بيست و هفت پا بلندى دارد و پوشيده از زرند . بدين‌گونه اين كاخ از هر سو گشاده و باز است ، و آن گاه از همه جوانب مسدود مىگردد كه پرده‌هايش كه از بالاى ستونها يعنى از محلى كه هم ارتفاع سقف مىباشد تعبيه شده ، به پايين آويخته گردد . و زمانى پرده‌ها به پايين رها مىگردد كه شاه در آن‌جا حضور يابد .\r\nاين كار متناسب با موقعيت زمان انجام مىگيرد ، بدين معنى اگر شاه صبح يا عصر تشريف فرما شود طرف مناسب را مىآويزند . همچنين پرده را تا پايين ، پايين نمىكشند بلكه وقتى سر آن به ده پا بالاتر از كف رسيد وسيلهء طنابى به نزديك‌ترين درختان مجاور مىبندند تا هم مانند سايبان بزرگى مانع تابيدن نور و حرارت شديد خورشيد شود ، و هم مانع ديد حاضران ، اعم از آنان كه نشسته يا ايستاده‌اند نگردد و جملگى قادر به ديدن منظرهء باغ باشند . آن طرف پرده‌ها كه رو به بيرون دارد سرخ رنگ است و طرف داخل آنها از پارچه‌هاى زيبا و لطيف و خوش رنگ و نگار هندى كه ديده نواز و ذوق‌آفرين مىباشد پوشيده شده است . طنابها و بندهاى پرده‌ها نيز از ابريشمهاى درشت مىباشد . اين عمارت به وسيلهء نرده‌هاى كوتاهى كه سراسر آنها طلا كوبى شده به سه قسمت تقسيم گرديده است . در دو طرفش دو اتاق بزرگ به طول سى و شش و عرض شانزده پا ساخته شده ، و بين آن دو تالارى است كه چهارپا بلندتر از اتاقهاى دو طرف است ، و ميانش حوض بزرگ و گودى است كه از سنگ مرمر سفيد مىباشد و از ميان لوله‌هايى كه از سنگ مرمر سفيد است آب بدان وارد و از آن خارج مىگردد . سراسر اين تالار و اتاقها با زر ناب و ضخيم طلا كوبى شده ، و با اين كه افزون بر صد سال از بناى اين عمارت مىگذرد نقطه‌اى از طلا كوبيهاى آن ريخته يا تيره نشده است .\r\nچنان كه پيش از اين ياد كرده‌ام چون بعضى روزها به مناسبت اجراى برخى مراسم تشريفاتى اسبهاى سلطنتى را در خيابان آن مىبندند تالار طويله مىنامند .\r\nمن روز پس از انجام يافتن مراسم تاجگذارى توانستم آن تالار را با همهء تزييناتش به دلخواه ببينم ؛ و اينك شرح و وصفش را مىنويسم . دو اتاق دو طرف تالار\r\n\r\n","description":"","footnote":"","page_name":" 1637 ","page_number":333},
  {"content":"\r\n\r\nبا قاليهاى ابريشمين خوش رنگ و نگار فرش شده بود ، و در سراسر دور تالار نهاليچه‌هاى چهار گوشهء زربفتى كه با گلهاى سيمين آراسته شده بود گسترده بودند ، و در جاهاى مناسب تفدانهايى كه از طلاى خالص و ضخيم بود گذاشته بودند . تالار ميان دو اتاق را نيز با قاليهاى ابريشمين بسيار نفيسى منقش به گلهاى زرين و سيمين زينت داده بودند . نهاليچه‌هاى پيرامون تالار نيز از مخمل ابريشمين بسيار گرانبهاى بافت ايران و منقش به گل و برگ طلا و نقره بود . تفدانهاى تالار نيز از زر ناب ، و بيشتر آنها جواهر نشان بود . بر تختگاه شاه نهالى كوچكى سيمين تار آگنده از پرهاى بسيار لطيف و نرم نهاده بودند ، و روى آن روپوشى بسيار ظريف از منسوجات زردوزى هند گسترده بودند . اين روپوش از هر طرف نهالى كوچك به اندازهء چهار انگشت آويخته شده بود و مانع ديدن آن مىشد . براى اينكه روپوش همچنان بر جاى خود ثابت بماند و نلغزد بر دو گوشهء پايين آن دو گويچه توپر از زر خالص جواهرنشان آويخته بودند . در دو طرف تخت دو تفدان طلاى جواهرنشان جا داشت . در انتهاى تالار نهالى چهار گوشه‌اى جا داشت . رويه‌اش پارچهء زربفت و منقش به گلهاى كوچك سرخ و برگهاى سبز بود اما تشخيص دادن پارچهء روى آن را نتوانستم زيرا هم از من دور بود ، و هم چندان دانه‌هاى الماس و انواع گوهرهاى درخشان بر آن نشانده بودند كه تابندگى تلألؤ آنها چشم را خيره مىكرد . و متن پارچه از نزديك هم نمايان نبود .\r\nاين تالار و دو اتاق مجاورش وسيلهء چهارده چراغ بزرگ كه همه از طلاى دوكاى توپر بود روشن مىشد . همچنانكه ما چراغهاى خود را روى ميز يا سه پايه مىگذاريم اين چراغها روى زمين جا داشتند ، و از سقف آويخته نشده بودند . بيشتر اين چراغها شصت مارك و برخى چهل يا سى مارك وزن داشت . هشت عدد اين چراغها در تالار و سه تا در هر كدام از دو اتاق طرفين جا داشت . افزون بر اينها هشت شمعدان دو شاخه كه آنها نيز از طلاى خالص توپر بودند ، در آن‌جا بود . وزن اين شمعدانها از سنگينى چراغها بيشتر و بلنديشان سه تا چهار پا بود .\r\nمحلّ تاجگذارى بدان صورت كه بيان كردم آماده شد . از آن پس چهار چيز ديگر را كه براى اجراى اين مراسم كاملا لازم بود آوردند . نخست كرسى يا تختى كه شاه بر آن برآيد . اين تخت همانند چهار پايهء چهار گوشه‌اى بود كه پايه‌هايش سه پا درازا داشت ، و هر يك روى گوى زرينى به اندازهء يك سيب بزرگ تعبيه شده بود ، و براى اين‌كه تخت كاملا استوار و پايدار باشد پايه‌ها را به طور متقاطع به هم محكم\r\n\r\n","description":"","footnote":"","page_name":" 1638 ","page_number":334},
  {"content":"\r\n\r\nتخت ، تاج ، شمشير و خنجرى كه در مراسم تاجگذارى شاه سليمان به كار رفت .\r\nكرده بودند . خلاصه اينكه اين تخت درست مشابه چهار پايه‌هاى ما بود . سطح تخت بدون پارچه بود ، و براى اين‌كه كاملا صاف باشد آن را از يك صفحه طلاى خالص و ضخيم پرداخته بودند و پايه‌ها و گويهاى زرّين آن جملگى مرصّع و مزيّن به انواع جواهر بودند . اين تخت را فقط براى اجراى مراسم تاجگذارى بيرون مىآورند و بقيّه اوقات آن را با مراقبت تمام در خزانهء پادشاه كه جايش در برج قلعهء اصفهان است حفاظت مىكنند . اين چهار پايه چندان سنگين است كه دو نفر مرد زورمند به سختى قادر به جابه‌جا كردنش مىباشند . خوشبختانه چهار روز پس از پايان يافتن اين مراسم موجباتى فراهم آمد كه من در خزانه اين تخت را مشاهده كردم . توضيح اين‌كه شاه و مادر و زنهايش مايل به ديدن خزانه شده بودند ، و روز پيش از آن ، هنگامى كه وزير خزانه‌دارى در آن را گشود تا براى ديدن شاه و همراهانش كاملا آماده كند ، من آن را تماشا كردم .\r\nدوّم چيز تاج بود كه برخى آن را كلاه صوفيان ناميده‌اند ، و من در جاى مناسب به شرح آن پرداخته‌ام . شكل ظاهر تاج تقريبا شبيه كلاه اعضاى ديوان تميز و رئيس مجلس است ، و از اين جهت تقريبا مىگويم كه نه مانند كلاه آنان كاملا پهن و\r\n\r\n","description":"","footnote":"","page_name":" 1639 ","page_number":335},
  {"content":"\r\n\r\nنمايش ديگرى از تاجگذارى شاه سليمان\r\n\r\n","description":"","footnote":"","page_name":" 1640 ","page_number":336},
  {"content":"\r\n\r\nنه مانند آن بلند است بل‌كه هرچه به پايين نزديك‌تر مىشود تنگ‌تر مىگردد و در ميان ، برجستگيى به بلندى يك انگشت دارد كه مىنمايد از درون آن بيرون آمده و حال آنكه با مهارت تمام به آن دوخته‌اند ؛ و از آن‌جا به بالا تا آخر كه اندكى پهن مىنمايد باريك‌تر مىگردد . پارچهء اين كلاه كه خاص پادشاه نو درست شده از منسوج زربفت بسيار خوبى است كه ضخيم‌تر بافته شده ، و دور آن به عرض دو انگشت پارچه‌اى پنبه‌اى از لطيف‌ترين و نرم‌ترين منسوجات هند به صورت عمامه پيچيده شده است . در انتهاى اين پارچه دانهء درشت الماسى نصب كرده‌اند كه سراسر آن را پوشانده است ، و به دور عمامه چندان دانه‌هاى گوهرهاى مختلف نشانده‌اند كه پارچهء آن پيدا نيست . متن كلاه از دانه‌هاى الماس ، ياقوت ، زمرد ، لعل ، چنان پوشانده شده كه هم بر شكوه آن مىافزايد و هم عمامه را استوار نگه مىدارد . جقه‌اى كه بالاى پيشانى بر كلاه نصب شده از جيقه‌هاى فرعى ديگر بزرگ‌تر و سراسرش به دانه‌هاى درشت مرواريد روشن و الماس آراسته ، و به سه شاخه تقسيم شده ، و به هر كدام چند پر ظريف مرغ كلنگ نصب گرديده است .\r\nسوم ، شمشيرى كه قبضه و حلقه و كمربندش متناسب با تاج و تخت سراسر جواهر نشان بود . اين شمشير نيز مانند همه شمشيرهايى كه در ايران ساخته مىشود دو تا سه انگشت پهنا داشت ، و همانند كمان نيم دايره بود . زيرا شمشير سازان ماهر بر اين باورند كه قوت برندگى شمشيرهاى كج و هلال مانند از زخم شمشيرهاى راست كارىتر و خطرناك‌تر است و براى اثبات قول خود دلايلى بر زبان مىآورند كه چون بيرون از موضوع بحث اين كتاب است از ذكر آن در مىگذرم .\r\nچهارم ، خنجرى كه بر قبضه و نيام آن چندان دانه‌هاى جواهر نشانده بودند كه جنس آن معلوم نبود و بتحقيق از طلا بود .\r\nشايد بتوان بهاى تختى را كه شاه بر آن نشست و تاجگذارى كرد به تقريب معين كرد ، اما تخمين قيمت سه چيز ديگر كه شرح آنها را آوردم بسى دشوار بل ناشدنى است . يكى از بزرگان دربار به من گفت بهاى تاج و شمشير و خنجر پادشاه از صد هزار تومان كه معادل پنج ميليون پول ما فرانسويان است درمىگذرد . من اصرار نمىورزم كه كسى اين گفته را باور كند ، چه بر اين اعتقادم كه ايرانيان بر عموم ، و درباريان به تخصيص دروغ گفتن را بد نمىشمارند و در مبالغه گويى و دروغپردازى مخصوصا هنگامى كه صحبت شكوه‌مندى و قدرت پادشاهشان و يا عظمت كشورشان\r\n\r\n","description":"","footnote":"","page_name":" 1641 ","page_number":337},
  {"content":"\r\n\r\nدر ميان باشد به گزاف سخن بسيار مىسرايند . با وجود اين چنين مىنمايد گفته‌شان در اين مورد خاص دور از حقيقت نيست . زيرا اروپاييان ساكن اصفهان قيمت يك دانه مرواريد الماس يكى از جقه‌هاى شاه را دويست تا سيصد هزار ليور دانسته‌اند ، و اگر ياقوت درشتى را كه يكى از خواجه‌ها به فرمان شاه فقيد در مازندران به من نمود و به قول او به صورت بيضى شكلش صد و شصت قيراط وزن داشت بر اين تاج نشانده باشند با شمشير و خنجر قيمتشان از آنچه آن بزرگ به من گفته بود ، كمتر نبود .\r\nبارى ، تاج و شمشير و خنجر را نزديك تخت نهاده بودند ، روى آنها را با پارچهء گران قيمتى پوشانده بودند . پادشاه در حالى كه پس از بيرون شدن از گرمابه گرانبهاترين لباسهاى معمول خود را بر تن آراسته بود ، در جايى كه خاصّ وى آراسته بودند نشست ، از آن پس كسانى كه اجازهء شركت در مراسم تاجگذارى داشتند وارد تالار شدند و بدين ترتيب قرار گرفتند . در طرف راست پادشاه كمى عقب‌تر آقاناظر با سمت مهترى در حالى كه جعبهء زرين مرصّعى به كمرش بسته بود حضور داشت .\r\nدر اين جعبه مقدارى دستمال و عطر نهاده بود تا هر وقت شاه بخواهد تقديم كند .\r\nاندكى دنبال‌تر شش نوجوان گرجى به سن پانزده شانزده سال كه همه خواجه ، و همانند ديگر پسر بچه‌هاى آن سرزمين در نهايت زيبايى و دلارايى بودند به صورت نيمدايره ، در حالى كه دستشان را روى سينه‌شان نهاده بودند پشت سر و طرفين شاه بىحركت ايستاده بودند . لباسشان پارچهء سيمين تارى بود كه نقشهاى زرين داشت .\r\nبه دنبال اين گروه نوجوانان گرجى ، اندكى دور تر از آنان ، گروهى از خواجگان سياه كهن سال در حالى كه تفنگهاى گوهرنشان بر دست داشتند هلال وار پشت سر شاه بر پاى بودند .\r\nدر طرف چپ شاه كه به شرحى كه در كتاب ديگرم ياد كرده‌ام در نظر ايرانيان محترم‌تر از طرف راست است به ترتيب محمد مهدى نمايندهء صدر اعظم ، نمايندهء جمشيد خان رئيس كلّ قشون ، نمايندهء مقصود بيگ ناظر ، ميرزا صدر الدين منشى اوّل كل كشور ، امير حمزه ميرزاى داروغهء اصفهان و توابع ، و در آخر ميرزا رفيع كه ميان بزرگان به فضل و دانش موصوف و معروف است ، نشسته بودند .\r\nدر طرف راست نخستين جا اختصاص به بوداق سلطان تفنگچى باشى شاه داشت كه چون در حضور سلطان ايستاده و آمادهء خدمت بود جايش خالى مانده بود .\r\nپس از آن محمد قلى خان ديوان بيگى نشسته بود . سپس دو جا يكى براى منجم باشى\r\n\r\n","description":"","footnote":"","page_name":" 1642 ","page_number":338},
  {"content":"\r\n\r\nو ديگرى براى معاونش خالى نهاده بودند . در جاى پنجم ميرزا على رضاى شيخ الاسلام ، و در جاى ششم ميرزا مؤمن وزير اصفهان و توابع قرار داشتند . ميرزا على - رضاى شيخ الاسلام برادر صدر اعظم و دايى زن پادشاست كه تازه تاجگذارى كرده است . او از جمله اعاظم و افاضل كشور است ، و حكمش در كليّهء امور كشور اعّم از سياسى و مذهبى نافذ مىباشد ، زيرا در ايران بنا به شيوه‌اى كه سابقا در قوم يهود هم معمول بوده همهء قوانين از احكام مذهبى اقتباس شده است .\r\nجز اينان كه بر شمردم نشنيدم كسى در تالار حضور داشته باشد اما در دو اتاق طرفين تالار گروه كثيرى از بزرگان و صاحب منصبان بر پاى ايستاده بودند ، برخى براى شكوهمندى بيشتر مراسم تاجگذارى آمده بودند ، و بعضى براى اجراى فرمانهاى شاه كه وسيلهء تفنگدار باشى به آنان ابلاغ مىشد . تفنگدارباشى در آن روز وظيفه ايشيك آقاسى باشى را انجام مىداد . وى با كمى فاصله در حالى كه عصاى طلاى گوهرنشانى در مشت داشت در سمت چپ پادشاه براى شنيدن فرمانهاى وى ، يا بهتر است بگويم دستوراتى كه خود به شاه تلقين مىكرد بر پاى ايستاده بود . زيرا شاه نو اصولا با اين مراسم مهّم كاملا ناآشنا و بيگانه بود و جز آنچه تفنگدارباشى به وى مىگفت نه سخنى بر زبان مىآورد و نه كارى مىكرد .\r\nمنجم باشى و معاونش مدتى نسبتا دراز وضع ستارگان و روشنان فلكى و گردش اجرام سماوى را زير نظر داشتند ، تا پس از فرا رسيدن ساعت سعد مراسم تاجگذارى آغاز شود . سرانجام نزديك ساعت ده بعد از ظهر وقت را مناسب دانستند ، و شاه بنا به توصيه تفنگدارباشى دستور داد اخترشناس و معاونش آماده شوند ، و تفنگچى باشى در مدت كوتاهى كه براى شروع مراسم باقى مانده بود آنچه را كه شاه بايد بگويد و سرانجام كند آهسته به وى مىآموخت ، و پادشاه با دقت زياد به سخنانش گوش فرا مىداد تا مبادا بر خلاف رسم و آيين سخن بگويد يا كارى نادرست كند .\r\nزيرا هيچ آشنايى به اين رسوم مفصّل و مهم نداشت . همين كه دقيقهء سعد فرا رسيد منجم باشى به تفنگچى باشى اشاره كرد آغاز مراسم را آماده باشد . وى شاه را با خبر كرد . او چنان كه آموخته بود از جا برخاست ، ديگران نيز بر پا ايستادند . آن‌گاه تفنگچىباشى بىدرنگ تا نزديك زمين خم شد و در حالى كه به زانو نشست از روى سينه و زير لباسش كيسه‌اى را كه در آن نامهء انجمن بزرگان در آن بود بيرون آورد ، بوسيد و بر سر نهاد و آن گاه به شاه تقديم كرد . وى بىدرنگ آن را به دو پس داد\r\n\r\n","description":"","footnote":"","page_name":" 1643 ","page_number":339},
  {"content":"\r\n\r\nتا بگشايد و بخواند . تفنگچى باشى متن نامه را شمرده و با صداى بلند خواند ، تا همهء حاضران از آنچه در آن نوشته شده بود آگاه شوند ، و بدين گونه خبر يافتند كه جمله وزيران و درباريان به اتفاق شاهزاده صفى ميرزا را به پادشاهى برداشته‌اند و به سلطنتش همدل و همزبان شده‌اند .\r\nوقتى خواندن نامه پايان يافت پادشاه شيخ الاسلام را نزد خود خواند . وى همين كه به تخت نزديك شد چنان‌كه آيين بود خود را به خاك افگند ، سپس از جاى برخاست نامه را به منظور تصديق و تأييد سلطنت شاه نو گرفت . چه شناختن شاهزاده به پادشاهى بىقبول شيخ الاسلام كه رئيس روحانى كل كشور بود امرى ناتمام بود .\r\nبارى ، شيخ الاسلام نامه را بوسيد و روى سرش نهاد . آن را خواند ، مهرها را معاينه كرد ، و پس از آن‌كه به نشان تعظيم سه بار پشت خم كرد ، نامه را برابر پادشاه بر زمين نهاد ، و بدين گونه سلطنت وى را تأييد كرد . در طول مدتى كه شيخ الاسلام به انجام دادن اين مراسم اشتغال داشت تفنگدارباشى با شاه مذاكره مىكرد كه آيا مايل است پس از پايان يافتن اين مراسم تاجگذارى نام تازه‌اى براى خود برگزيند ، يا به همان اسم سابق ناميده شود . وى جواب داد به خاطر ارتقاء به مقام سلطنت مايل نيست اسمش را تغيير دهد و به نگهداشتن نام صفى كه از به دو تولد وى را بدان ناميده‌اند رضاست .\r\nتفنگدارباشى نيت و ارادهء شاه را به شيخ الاسلام ابلاغ كرد ؛ و اين دو در حالى كه تفنگدارباشى طرف راست و شيخ الاسلام طرف چپ شاهزاده را گرفته بودند به ميان تالار كه تخت طلا در آن‌جا بود هدايت كردند ؛ و شيخ الاسلام استدعا كرد كه شاهزاده بر آن جلوس فرمايد . وى پذيرفت ، و رو به قبله بر آن تخت نشست . سپس شيخ الاسلام بدان‌سان كه آيين مسلمانان به هنگام خواندن دعا به درگاه خدا يا افراد بزرگ درخور احترام است ، چند قدم دور از شاه زانو بر زمين زد ، از روى تاج و شمشير و خنجر پرده برداشت ، سپس دقيقه‌اى چند به نيايش وحدانيّت ذات باريتعالى لب گشود و پس از آن‌كه دعايش را به ميمنت و شادمانى مراسم تاجگذارى به پايان برد از جا برخاست شمشير را به طرف چپ و خنجر را به طرف راست شاه بست ، سپس به ايشيك آقاسى اشاره كرد كلاه از سر سلطان برگيرد و تاج بر آن نهد .\r\nپس از پايان يافتن اين مراسم شيخ الاسلام به ميمنت و شگون اين مراسم چند آيه از قرآن شريف برخواند و جاى خود را به ميرزا رفيع همان عالمى كه پيش از اين از او\r\n\r\n","description":"","footnote":"","page_name":" 1644 ","page_number":340},
  {"content":"\r\n\r\nياد شد سپرد تا خطبه بخواند . خطبه اصولا به معنى دعاست اما به صورت شكرگزارى ايراد مىگردد . بنا به رسم و روش بسيار قديم خطبه شامل چهار قسمت مىباشد . بخش اول منحصرا به حمد خدا اختصاص دارد . آفريننده و روزى رسان مهربانى كه شكردهشهاى بىكرانش بر همهء مردمان واجب است . پروردگار بنده نوازى كه نعمتهاى بىدريغش پيوسته از چشمهء فياض كرمش همانند رودى جوشان و خروشان همگان را بهره‌مند مىسازد . بخشندهء بخشايشگرى كه هرچه در زمانهاى پيشين بر مردمان رفته و هرچه بر آيندگان مىرود به حكمت بالغه و مشيت و اراده و كرم بىكران اوست ، و هرچه در وجود آمده بيانگر احسان بىدريغش نسبت به بندگان خود مىباشد .\r\nخطيب پس از اين‌كه چند دقيقه بدين سان به نيايش ذات لا يزال و ذكر مواهب پروردگار يكتا پرداخت به نعمت پيغمبر و ستايش دوازده امام جانشينان او لب گشود و گفت درود بر خاتم الانبياء و امامان سزاست كه چون چراغى فروزان و درخشان راهنماى خلقانند و خداى بزرگ آنان را مأمور فرموده تا مردمان را به راهى كه رضاى وى و خير خلق در آن است هدايت كنند . وجود اين امامان روانهاى بىآرام و سرگشته را به حقيقت رهنمون مىشوند . پس بر ماست كه دل و زبانمان پيوسته به تقديس و تجليل و تعظيم آنان گويا باشد ، و همه چون خاك آستانشان باشيم ، و ديگر ستايشهايى از اين گونه كه آوردم بسيار گفت .\r\nقسمت سوم سخنانش داير بر اين بود كه سلطنت موهبت خداوند و امرى الهى است و از آن گاه كه پروردگار ، جهان و خلق را آفريد پيغمبرى را به حكومت مردمان مبعوث كرد ، و پس از پيغمبران و امامان پادشاهان را به جانشينى آنان برگزيد ، و از اين روست كه پادشاه را ظل الله مىنامند . بنابر اين همچنان‌كه ما ذات لا يزال را مىپرستيم و به بندگيش مىباليم و نيز به رضا و شوق پيغمبر و امامان را تقديس و تكريم مىكنيم بايد پادشاهان را كه ولى برحقند متعبدانه فرمانبردارى كنيم و آنان را گرامى بداريم .\r\nچهارمين قسمت دعا براى سلامت و بقاى سلطنت و دوام تخت و تاج ، و قدرت روزافزون شاه نو بود . پادشاهى كه نژاد از گوهر پاك امامان دارد ، و برگزيدهء دادار جهان و آفرينندهء هستى هاست . فتوحاتش از اين قطب تا قطب ديگر را فرا گرفته ، بخت بلندش همانند خورشيد تابان همواره درخشان ، و فرمانش بر اقطار زمين نافذ باد ،\r\n\r\n","description":"","footnote":"","page_name":" 1645 ","page_number":341},
  {"content":"\r\n\r\nخدايا دشمنانش را هميشه مقهور و منكوب ، و دوستانش را پيوسته موفق و منصور بدار .\r\nبارالها همواره آرزوها و تمنّيات شاه صفى پادشاه ما را برآور .\r\nشيخ الاسلام نام شاه را چنان بلند بر زبان آورد كه همهء حاضران به روشنى شنيدند . وى پس از پايان بردن خطبه بىدرنگ از جا برخاست . اين نكته نيز گفتنى است كه خطيب بنا به رسم نام شاه را به عمد فقط در آخر خطبه‌اش آورد ، و در اثناى سخن از او نام نبرد .\r\nهمين كه حاضران اسم صفى را شنيدند جملگى از جا برخاستند و به شادى تمام پنج بار ان شاء الله گفتند . سپس شيخ الاسلام در حضور شاه به نشان تعظيم سر فرود آورد . سه بار زانو بر زمين نهاد ، و سرش را تا نزديك پاى پادشاه فرود آورد . سپس خطبهء كوتاه ديگرى مبنى بر دعاى خير دربارهء طول عمر و مدت سلطنت ، و گسترش حدود و ثغور كشور او ، و اين‌كه مردمان در كنف توجّهات و مراحمش همواره شادكام و قرين آرامش و آسايش باشند ايراد كرد ، و پس از پايان بردن سخنان خود سه بار به نشان تعظيم و تكريم پشت دو تا كرد ، و به جاى خود بازگشت .\r\nبنابر آنچه مىگفتند هر چند شيخ الاسلام براى ايراد خطبه مجال و آمادگى كافى نداشت ، و در مثل چنين مىنمود براى انجام دادن اين مراسم وى را از خواب برانگيخته بودند ، اما به هر روى سخنانش جالب و به كمال معنى بود .\r\nپس از او همه بزرگان نيز به ترتيب و به نوبت خود از برابر وى گذشتند و به نشان انقياد و تكريم سه بار سر خود را فرود آوردند . آن‌گاه شاه از تخت فرود آمد و به جاى نخستين خود نشست ، ديگران نيز بر جاى خود نشستند ، چه به هنگام اجراى مراسم تاجگذارى همه بر پاى ايستاده بودند و تنها شاه نشسته بود .\r\nجريان تاجگذارى شاه چنين بود . جدّش نيز در آغاز پادشاهى چنين ناميده مىشد ؛ و گفتنى است مؤسس اين سلسله نيز صفى نام داشت ، اما وى را در شمار پادشاهان نمىآورند ، زيرا از غايت وارستگى و ديندارى هرگز عنوان پادشاهى بر خود ننهاد ، و محققان و مورخان چنين نوشته‌اند كه او بر اين اعتقاد بود كه تخت و تاج بر خلاف عنوان فريبنده و شادىانگيزش دام بلا و شكنجه است .\r\nبارى ، پس از آن‌كه شاه جوان و حاضران در مراسم تاجگذارى بر جاى خود آرام گرفتند تفنگدارباشى سخنى كوتاه و آهسته با شاه گفت و زان پس به نام او احكامى صادر كرد كه مهم‌ترين آنها چهار دستور و بدين شرح بود .\r\n\r\n","description":"","footnote":"","page_name":" 1646 ","page_number":342},
  {"content":"\r\n\r\nنخست اين‌كه در دو ايوان عمارت رفيع انتهاى ميدان قصر يا ميدان شاه نقاره و موسيقى نظامى بنوازند و مردم شهر اعم از ايرانى ، هندى ، عثمانى ، مسكوى و اروپايى در اين جشن شادمانى شركت جويند . فرمان پادشاه اجرا شد ، اما نواهاى آلات مختلف موسيقى چنان ناهنجار و بد آهنگ بود كه به موزيك رزم افزون‌تر از نواى بزم شباهت داشت . اين جشن بيست شبانروز به شمار ساليان عمر شاه ادامه داشت .\r\nدوم فرمان رفته بود عدهء نگهبانان كاخ شاه و محلّ استقرار آنها را همان سان كه در زمان حيات شاه فقيد معمول بوده برقرار دارند .\r\nسه ديگر امر بر اين جارى شد كه هرچه زودتر نام شاه عباس ثانى را از روى مهرهاى دولتى كه همه از جواهر بود بزدايند و نام شاه را بر آنها حك كنند . اين مهرها را صدراعظم در كيسه‌اى كه همراه تفنگچى باشى به پايتخت فرستاده بود نهاده بود ، و اگر محو كردن نام عباس ثانى از روى برخى مهرها دشوار است آنها را ضايع كنند ، و به جاى آنها مهرهاى تازه بسازند .\r\nچهارم اينكه سكه‌هاى رايج به اسم شاه عباس ثانى را جمع آورى كنند و به جاى آنها سكه‌هايى را كه نام شاه صفى بر آنها ضرب شده باشد بپراگنند ، و تا روز بعد با شتاب هرچه تمام‌تر معادل صد و بيست تا صد و پنجاه تومان معادل شش تا هفت هزار ليور پول ما فرانسويان پول به نام شاه نو ضرب گردد . اين دستور هرچه سريع‌تر اجرا گرديد . مسكوكات تازه در دسترس شاه قرار گرفت و وى آنها را بخشيد .\r\nدر آن روز يكى از آن سكه‌ها نصيب من شد . دور يك روى آن نام دوازده امام ، و در وسط سكه جمله « بندهء شاه دين صفى است » و در روى ديگر سكه اين بيت :\r\n ز بعد هستى عباس ثانى * صفى زد سكّهء صاحبقرانى \r\nنقش شده بود و در پايين اين جمله بود : ضرب اصفهان ، هزار و هفتاد و هفت .\r\nنزديك نيمه شب اين مراسم پايان يافت ، و شاه با جامهء سلطنتى به اندرون رفت . در طول اين مدت چهره‌اش دژم و حالش آشفته و ناراحت بود . چنان مىنمود كه نگرانى آزار دهنده‌اى وى را رنجه مىدارد . و اين عجب نيست زيرا از كسى كه در تمام طول عمرش به گوشه نشينى محكوم بوده و هرگز اجازه بيرون شدن از اندرون نداشته نمىتوان بيش از اين توقع داشت . از اين گذشته سرد مهريها و سختگيريهاى پدرش وى را چنان افسرده حال و كج خلق بار آورده بود كه نمىتوانست موقعيت و\r\n\r\n","description":"","footnote":"","page_name":" 1647 ","page_number":343},
  {"content":"\r\n\r\nمقامى را كه قضا و قدر نصيبش كرده بود دريابد و خويش را نبازد ، و چنان جلوه كند كه در خور پادشاهى و فرمانروايى است . بايد به خاطر آورد كه او ناگهان از شور بختى و ذلت و افتادگى به اوج سربلندى و گردنفرازى رسيده بود ، به سخن ديگر از جهانى به جهان ديگر درآمده بود ، وى كه اندك زمانى پيش چون غلامان زندگى مىكرد پادشاه شده بود . راست است كه در دوران اسارت از گونه گون لذتها و خوشيها و آسايشها بهره‌مند بود اما اين شيرين كاميها و شادمانيها را تلخى بيم اينكه هر دم ممكن بود به فرمان پدرش كشته شود يا ديدگان جهان بينش را از كاسهء چشم بيرون آورند بر او ناگوار و حرام مىكرد . بنابر اين وى كه به ناگاه دچار اين دگرگونيهاى مخالف شده بود حق داشت چنان سرگشته و شگفت زده گردد كه خويشتندارى و تملك نفس نتواند . ساعتى پيش از تاجگذارى چه تصورات تلخ و شومى در خاطرش مىگذشت ياد ضجّه‌ها و ناله‌هاى جانگزاى مادرش و زنانش به هنگامى كه وى را از آنان جدا مىكردند روحش را مىفشرد و مىفسرد . در آن هنگام حالش بسان دريايى بود كه بر اثر توفانى مهيب و بنيان كن به سختى منقلب شده باشد ، و پس از فرو نشستن آن توفان وحشت‌انگيز و آرام شدن دريا بيم آن داشته باشد كه پس از آن آرامش توفانى دهشت‌آفرين‌تر و بلازاىتر برخيزد .\r\nحال ملكه مادر - در ايران مادر پادشاه بدين نام خوانده مىشود - نيز بهتر از حال پسرش نبود . گرچه از لحظه‌اى كه تفنگچى باشى به نشان رسالت پادشاهى خود را به پاى شاهزاده انداخته بود زمان به زمان وى را از آنچه بيرون حرمسرا مىگذشت آگاه مىكردند ، اما چنان خيالهاى شوم و بد در سرش راه يافته بود و جاى گرفته بود كه آسان نمىتوانست به جاى آن ، تصورات شيرين و شادىآفرين بنشاند . وى تا يك ربع ساعت پس از جدا شدن پسرش به خبرهاى خوشى كه برايش مىبردند توجه نمىكرد ، نه پرواى شنيدن آنها را داشت و نه باور مىكرد ، و با اين‌كه آن خبرهاى خوش پيام آور نشاط و شادمانى بود بدانها نمىپرداخت . پياپى مىگريست و آه مىكشيد زيرا افزون بر رنجهاى بزرگى كه در دل داشت طبع زنان بر اطلاق چنين است كه نه تنها آسان آسان نمىتوانند غمى را كه برايشان رسيده از دل بيرون كنند ، بل‌كه به نيروى تخيل و تصورات ناروا آن را دامنگيرتر ، گران‌تر و جانگزاىتر مىنمايند .\r\nبارى ، خواجه‌ها چندان پياپى خبر مرگ شاه عباس دوم و مژده پادشاهى يافتن و تاجگذارى پسرش را به او گفتند كه اندك اندك به سخنانشان گوش فرا داد ،\r\n\r\n","description":"","footnote":"","page_name":" 1648 ","page_number":344},
  {"content":"\r\n\r\nو گرچه لختى از گريستن باز ايستاد ، اما همچنان در دلش غوغا بود زيرا از يك سو غم فقدان شوهر ، و از دگر سو شادى پادشاهى يافتن پسرش شورش بزرگى در وجودش برانگيخته بود ، و چون اين هر دو هم اندازه و يكسان وجودش را تحت تأثير نهاده بود مدتى حالتش متعادل بود ، امّا به ناگاه دگربار غم فقدان شوهرش بر او چيره گشت .\r\nجامه بر تن دريد و خطاب به روان شوهرش گفت : چه شد كه به ناگاه روى از جهان برتافتى ، به فردوس برين پركشيدى و مرا به اندوهى جانگزاى سپردى ؟ بر من اين ستم بزرگ از چه روا داشتى ؟\r\nاما وقتى به خاطر آورد و شنيد پسرش چند دقيقهء بعد در حالى كه كسوت پادشاهى بر تن آراسته بود به اندرون باز مىگردد از گريستن باز ايستاد ، برخاست ، رويش را به شستشو از اشك سترد . جامهء دريده از تن بيرون كرد و لباس ديگر بر اندام آراست و به صورت ملكهء مادر نمايان گرديد ، و او و زنان پسرش جملگى آمادهء ديدار پادشاه نو ، همان كس كه تا چند ساعت پيش همانند اسيران محكوم به زندگى كردن در زندان حرمسرا بود ، شدند . و همين كه خبر يافتند كه چند لحظه بعد شاه وارد اندرون مىشود همه به پيشبازش شتافتند . ملكهء مادر نخستين كس بود كه بر او سلام و تهنيت گفت و به نشان حرمتگزارى سه بار چنان تعظيم كرد كه سرش نزديك زمين رسيد . زنانش نيز جملگى چنين كردند . و در آخر ديگر كسانى كه حق حضور داشتند تعظيم و اظهار بندگى و فرمانبردارى كردند .\r\nمن از آنچه پس از اين ديدار در اندرون گذشت هيچ خبر نيافتم زيرا ناشدنى است كسى بر اسرار حرمسراى سلطنتى كه چنان مىنمايد جايگاهى جدا از ديگر مكانهاست آگاه گردد ، زيرا جز معدودى زنان كه گفتگو كردن با ايشان به هيچ روى نمىتوان ، و خواجگان سياهى كه چون اژدها مىنمايند و جان كندن بر ايشان آسان‌تر از افشاى اسرار حرمسراست هيچ كس از آنچه در حرمسرا مىگذرد آگاه نيست . به سخن ديگر به زبان آوردن اين خواجگان چنان دشوار است كه رقص‌آموزى هنديان به ماران از آن آسان‌تر مىباشد .\r\nمقارن اين احوال نواى نقاره و ديگر آلات موسيقى همچنان از نقاره‌خانه بالاى عمارت واقع در انتهاى ميدان شاه به گوش مىرسيد ، و چون بر خلاف مرسوم افزون بر نيم يا سه ربع ساعت دوام يافت مايهء تعجّب كسانى كه آن صدا مايهء آشفتگى خوابشان شده بود گرديد . اما چون شب از نيمه گذشته بود و براى غالب آنان بيرون شدن از\r\n\r\n","description":"","footnote":"","page_name":" 1649 ","page_number":345},
  {"content":"\r\n\r\nخانه دشوار بود تنها معدود كسانى كه خانه‌شان نزديك ميدان بود و كنجكاوى ايشان را برانگيخت براى كسب اطلاع از آنچه روى نموده بود خارج شوند از خانه بيرون رفتند . اما ديگران بامداد روز بعد از مرگ شاه عباس دوم و تاجگذارى شاه صفى دوم با خبر شدند ، و من درك تعجب مردمان از وقوع اين دو حادثه غير مترقب را به خوانندگان واگذار مىكنم .\r\nاما در نظر من اين رويداد مهم چنان ناگهانى و غير منتظر بود كه آن را خواب و خيال مىپنداشتم . زيرا پنهان داشتن مرگ چنان پادشاه مقتدرى كه سالها بر ايران فرمانروا بود در مدتى طولانى براى من به راستى غير قابل تصور مىنمود . همچنين تاجگذارى زود انجام جانشينش براى همگان شگفت‌انگيز بود ، و به تأكيد تمام مىگويم كه من به عمر خود چنين حادثه ناگهانى را نخوانده بودم ، و اين نشان هوشمندى و فطانت و درايت ايرانيان است ، شاهشان درمىگذرد ، ديگرى بر تخت شاهى مىنشيند ، اما در هيأت دولت هيچ تغيير و در تمشيت امور هيچ گونه فتور و آشفتگى حاصل نمىشود . چنان كه پس از وقوع اين حوادث پايتخت كاملا آرام و خالى از تشنج بود . مردم بىهيچ گونه بدآرامى و ناراحتى خيال شنيدند كه شاه عباس ثانى درگذشته ، و پسرش شاهزاده صفى جانشين وى شده است . آنان بىآنكه از مرگ شاه فقيد اندوهگين و از تاجگذارى پادشاه نو شادمان شوند سلطنت شاه صفى را پذيرفتند .\r\nهر كس به كار خود مشغول بود ؛ گفتى كه هرگز چنان واقعه روى ننموده است . بازارها باز بود ، و دكانداران همچنان به خريد و فروخت كالاهاى خود سرگرم بودند ، و بازرگانان همانند روزهاى پيشين با خاطر آسوده به تجارت اشتغال داشتند . بر اثر آرامش خيال مردم پايتخت اين شهر در نظرم همانند جمهورى رؤيايى افلاطون جلوه‌گر شد كه قضا و قدر ما فوق كليّهء حوادث و وقايعى است كه در اين جهان فانى و خاكى مىگذرد .\r\nاز رفتن يكى و جايگزينى ديگرى تنها اروپاييان نگران شدند . آنان كه در شهر خانه و تجارتخانه داشتند در ساعات اوليهء صبح در آنها را بستند . از جمله چهل تن از مردم هلند در خانه‌هاى خويش پنهان گشتند . هوبردولرس  Hubert de Lairesse  كه چندى پيش از وقوع اين حادثه به نمايندگى و سفارت از طرف كمپانى هلندى به دربار شاه عباس دوم آمده بود ، براى وى تحفه‌هاى گرانبها آورده بود ، و مهياى بازگشتن بود ، چون مردى بغايت هوشمند و دنيا گشته بود ، و به بسيارى از ايالات و\r\n\r\n","description":"","footnote":"","page_name":" 1650 ","page_number":346},
  {"content":"\r\n\r\nولايات و شهرهاى هندوستان سفر كرده بود و مىدانست محتمل است بر اثر وقوع چنين پيشامدها قتل و غارت و سوانح ديگر روى دهد سخت نگران گرديد ، و به هلنديان دستور داد مدتى از بازرگانى دست بكشند و در خانه‌هاى خود را به روى ناآشنايان ببندند . ولى بر اثر درايت و كفايت هيأت دولت و تمكين و فرمانبردارى مردم پايتخت هيچ ناآرامى و عدم امنيت به وجود نيامد ، و پس از اين‌كه كاركنان كمپانى سفير و نماينده‌شان را از امنيت و نظم بر دوام اصفهان و سراسر كشور آگاه كردند وى اجازه داد كه هلنديان در تجارتخانه و خانه‌هاى خويش را بگشايند . اين مهتر كاپوسنها ، قدسى مآب را فائل دومان ناميده مىشد .\r\nآن‌گاه شاه نو به همان تالار كه تاجگذارى كرده بود بازگشت . بارعام داد و اجازه فرمود تمام بزرگانى كه در اصفهان بودند براى عرض تهنيت پادشاهى وى حضور يابند . همه آمدند و به شرف پاى بوسى نايل شدند . اين مراسم تا ساعت ده صبح دوام يافت . پس آن‌گاه شاه به عزم گردش بر اسب سوار و از باغ عمارت بيرون شد . و اين نخستين بار بود كه از گاه تولدش تا به آن روز از حرمسرا بيرون آمده بود . شاه با آهستگى و وقار دور عمارت به گردش پرداخت . بنا به رسم پادشاهان ايران معدودى از بزرگان وى را مشايعت مىكردند . او در جلو مىرفت و قريب بيست قدم دنبال‌تر همراهانش حركت مىكردند ، اما دوازده نفر غلام پياده در دو طرف اسبش مىرفتند تا مردم وى را به دلخواه خويش ببينند . در اين روز اعليحضرت قباى سيمين بفت ضخيمى كه گلهاى ريز بنفش رنگ داشت و بنا به رسم چركسها دوخته شده بود ، و جلو آن تا روى شكم يك رشته مرواريد ، و در هر طرف شش دانه الماس نصب شده بود بر تن داشت . روى اين قبا يك كليچه زربفت بىآستين با آستر پوست خز پوشيده بود . در طرف راستش خنجرى كه غلاف و دسته‌اش به زمردى درشت و انواع گوهرهاى گرانبها آراسته بود ، آويخته بود ، و شمشيرش نيز بدين گونه گوهرنشان بود . دستارش به شيوهء ايرانيان از پارچهء بسيار لطيف و نرم ابريشم زرتار بود . جلو آن به جقه‌اى سرخ و مرصّع به ياقوت و الماس مزيّن بود ، و در اطراف آن رشته‌هايى از مرواريد گرانبها بند شده بود .\r\nمردم از هر طرف به ديدن پادشاه تازهء خود مىشتافتند ، و او كه به عمر خويش چنين انبوه جمعيت را نديده بود ، و پيوسته در مكانى آرام و بىصدا و دور از مردم به سر برده بود مانند دقايق تاجگذارى مبهوت و سرگشته مانده بود ، و چنين مىنمود كه\r\n\r\n","description":"","footnote":"","page_name":" 1651 ","page_number":347},
  {"content":"\r\n\r\nاز آن همه نشاط و اهتزاز مردم و چندان شكوه و جلال خسته و دلزده شده بود . با وجود غوغايى كه در دلش بر پا شده بود سر خود را بالا گرفته بود و نگاهش بيانگر طبع آرام و ملايمت و وقار و شكوه وى بود و دلها را به سوى خود مىكشيد . بالاى بلند و دلجو داشت . بر چهرهء گردش نشانهء كمى آبله پديدار بود . چشمانش آبى ، موهايش خرمايى بود اما چون موى سياه در نظر ايرانيان نيكوتر مىنمايد آن را سياه كرده بود . مختصر اين‌كه از حيث ظاهر به پدرش شباهت زياد داشت ؛ جز اين‌كه بينىاش از بينى شاه فقيد كوچكتر و چشمانش از چشمان او تنگ‌تر بود . پوست بدنش بر اثر مصون ماندن از تأثير حرارت خورشيد همچنان سفيد و لطيف مانده بود . بارى ، در آن وقت در ظاهر و باطن پادشاه چيزى نامطبوع و نگران كننده وجود نداشت ، و از آن كلمهء آن وقت را آوردم كه از آن زمان به بعد در او تغييرات زيادى پديد آمده و همچنان ادامه خواهد داشت .\r\nشاه بعد از يك ساعت گردش به حرمسرا بازگشت ، و پس از دادن دستوراتى به تفنگدار باشى و آقاناظر كه بيشتر مورد اعتماد و خطابش بودند آن روز از حرمسرا بيرون نيامد ، و بر خلاف تصور و انتظار مردم نواختن موسيقى و نقاره و ديگر ابزار موزيك نيز قطع شد . زيرا شاه بر اين نيت شده بود آن‌گاه نواختن موسيقى و شادى و شعف مردم به كمال رسد كه همه درباريان به پايتخت برسند .\r\nچنان‌كه پيش از اين ياد كردم در طول اين مدت همه كارها به روال طبيعى مىگذشت . دكانها باز بود . بازرگانان تا هنگام فرو شدن خورشيد در پس افق ، در ميدانهاى عمومى به خريد و فروخت انواع كالا اشتغال داشتند . روزهاى ديگر نه تنها در پايتخت بلكه در سراسر كشور پهناور ايران وضع به حال طبيعى پايدار ، و همه جا امنيت برقرار بود . رفتن پادشاهى و آمدن پادشاهى ديگر كمترين دگرگونى در امور جارى كشور پديد نياورد . امن و آرامش به دو دليل همچنان بر دوام بود . نخست كاردانى و كفايت سران دولت و بزرگان و درباريان كه تا زمانى كه لازم بود با مهارت تمام مرگ پادشاه فقيد را از همگان پوشيده داشتند . دو ديگر استبداد مطلق و بىپايان پادشاهان كه حاكميت بر جان و مال مردمان را حق قانونى خويش مىشمارند . خلق ايران بر اين پندارند كه خدا از اين جهت آنان را آفريده كه بار پرمخافت زجر و ظلم پادشاه را بكشند ، آنان هميشه سر تسليم و رضا در پيش دارند ، و هر گونه عقوبت را بىآنكه خود\r\n\r\n","description":"","footnote":"","page_name":" 1652 ","page_number":348},
  {"content":"\r\n\r\nرا گنهگار بدانند تحمّل مىكنند .\r\nبه هر روى چنان‌كه پيش از اين ياد كردم از تغيير پادشاه هيچ تحولى حاصل نشد . مردم از اين واقعه نه شاد و نه ناشاد شدند ، و هيچ عدم رضايت به ظهور نپيوست ، و من بر اين گمانم كه مردم از بيم به خشم آمدن پادشاه نو اندوه و ملال خويش را از مرگ پادشاه فقيد مكتوم و پوشيده مىداشتند . زيرا آنان كه روشن بين و واقف بر اسرار بودند مىدانستند چه وجود ارجمندى را از كف داده‌اند . آنان به خصوصيات روحى و انسانى شاه عباس دوم وقوف كامل داشتند و آگاه بودند كه وى نسبت به مردمان چه خير خواه و مهربان بود . چه قدر دوستدار عدالت و دادگسترى بود ، چه اندازه مىكوشيد خلق در سايهء حمايتش به امن و آسايش و شادكامى زندگى كنند ، و چه مواظب بود كه از صاحبمنصبان و بزرگان بر يكى از مردمان ستم نرود .\r\nشاه فقيد زمانى رخت از جهان بر بست كه قواى جسمى و فكريش براى انجام دادن امور مهم ، و حفظ امنيت ، و ايجاد وسايل آسايش مردم به كمال رسيده بود و هيچ نقصى در وجود نازنينش راه نداشت ، بر عكس از پادشاه جوان و بىتجربه‌اى كه عمرش را ميان زنان حرمسرا گذرانده بود و از رموز كشوردارى بىخبر بود اميد خيرى در ميان نبود . وى در مكتب سياست و ادارهء مملكت شاگرد ، و نيازمند معلمى دانا و امين و صالح بود و با كمى سن و عدم تجربه هرگز نمىتوانست در طريق خير و صلاح ملك و ملت قدم بردارد . زيرا در زمانهاى گذشته نيز از پادشاهانى كه چون او جوان و بىتجربه و فاقد قابليّت و علم كشوردارى بوده‌اند جز رنج و ملال و و بال عايد مردمان نشده است .\r\nعيسويان بيش از ديگران از مرگ زودرس و نا به هنگام شاه عباس فقيد شكسته دل و سوكوار شدند . وى حامى و نكوخواه و دوستدار آنان بود و چندان كه مىتوانست دربارهء ايشان به رأفت و احسان رفتار مىكرد ، و به روحانى نمايان كافركيش و مردم فريب هرگز فرصت و امان نمىداد كه با آنان به دشمنى و ستيز برخيزند . با عيسويان چنان به لطف و مدارا رفتار مىكرد كه آنان مىپنداشتند مسيحيت را بر اسلام ترجيح مىنهد ، و نه چنين بود زيرا وى مسلمانى راستين و پاك اعتقاد بود . با اديان ديگر و پيروان آنها نيز نامهربان و بر سر كين نبود و اعتقاد راسخ داشت كه پروردگار بزرگ و دانا هرگز نمىپسندد بر گروهى از بندگانش كه پيرو دينى ديگرند ستم برود ، زيرا همه رو به سوى خدا دارند ، و آزادند بنا به باور و معتقدات خود بىوحشت\r\n\r\n","description":"","footnote":"","page_name":" 1653 ","page_number":349},
  {"content":"\r\n\r\nاز بدخواهى و بدكارى ديگران زندگى كنند . وى بر اين اعتقاد بود كه پروردگار دانا از آن وى را بر تخت سلطنت نشانده كه نسبت به همه مردمان به هر آيين كه باشند به عدل و انصاف حكومت كند ، نه اين‌كه به غير مسلمانان بىموجبى تنگ و سخت بگيرد ، و مسلمانان را بيهوده بنوازد . او بىعدالتى را كفر محض و خلاف فضايل بشرى و كارى وحشيانه مىپنداشت ، و بر اين باور بود كه جوامع بشرى فارغ از دوگانگى مذهب و عقيده و آداب و رسوم بايد در كنار هم به آزادى و صلح و صفا زندگى كنند و تنها خداست كه بايد ناظر بر افعال و اقوال ، و شاهد بر باطن و معتقدات فرق مختلف باشد ؛ و وظيفه پادشاه جز اين نيست كه به امور ظاهر و حفظ نظامات و روابط مردمان بپردازد . بايد بر اين نكته وقوف كامل داشته باشد كه افراد يك مملكت به هر مذهب و آيين و هر حرفت كه باشند بايد در پناه قانون به امن و آسايش زندگى كنند . چون در تمام مدت عمرش به معتقدات خود سخت پاى بند بود ، روحانى نمايان قشرى چندانكه كوشيدند هرگز به هيچ دستاويز نتوانستند وى را عليه مسيحيان برانگيزند . او آن مردم فريبان دغل را كه در پناه دين سنگر گرفته بودند دروغزنان بىمنطق شناخته بود كه بر آن بودند به منظور كسب اعتبار و راحت خود به عنوان حمايت از دين مردم را بفريبند ، و گرد خود فراهم آورند و در برانداختن شاه و دستگاه دولت بكوشند . اما شاه كه به ماهيّت و حقيقت نيت آنان آگاه بود و مىدانست آن بدانديشان چه افكار و نقشه‌هاى شوم در سر دارند مدام در تخفيف و تضعيف و تخويف آنان مىكوشيد ، چنان كه وقتى صدر جديد براى تحكيم قدرت و افزايش نفوذ خود تلاش بسيار مىكرد و خيالات مفسدت آميز در سر داشت به سختى مانع پيشرفت نيات وى شد .\r\nدر ايران صدر پيشواى روحانى كل كشور مىباشد ، و رئيس كلّ موقوفات ، هم اوست . شاه با شيخ الاسلام كه يكى ديگر از حكام روحانى است ، و صدور برخى از احكام و فتاوى مذهبى با اوست همواره سرگران بود و به او اعتنا نمىفرمود .\r\nيك بار هم مصمم به كشتنش شد ، زيرا برخى از پيروانش بر زبان آورده بودند كه بايد شاه را از ميان برداشت ، و يكى از پسران شيخ الاسلام را كه بر خلاف شاه به تقويت دين ساعى است به سلطنت نشاند . اما شيخ الاسلام به اميد رستن از مرگ پيش از آنكه\r\n\r\n","description":"","footnote":"","page_name":" 1654 ","page_number":350},
  {"content":"\r\n\r\nشاه قصدش را اجرا كند ، خود و پسرانش عذرخواه و پوزشگر به درگاه آمدند و شاه كه به طبع خطابخش و پوزش پذير بود گناه منكرش را بخشيد .\r\nهمچنين شاه پيشنماز را كه همواره مردمان ساده دل و زودباور را به دشمنى و بد رفتارى با مسيحيان برمىانگيخت تبعيد كرد .\r\nصدر اعظمى كه به گاه طفلى شاه عباس ثانى ادارهء مملكت را بر عهده داشت نسبت به عيسويان كينه و نفرت زايد الوصف داشت ، و چون شاه باليد نيرنگها به كار برد مگر وى را موافق كند كه مسيحيان نيز مانند يهوديان بر جامهء خود پارچهء غير همرنگ بدوزند تا از مسلمانان باز شناخته شوند . اما پادشاه كه در عنفوان جوانى خرد پيران داشت سخن نادرست و غرض آلود وى را به سمع رضا اصغا نفرمود ، و جمعى برآنند كه لجاجت و اصرار صدر اعظم در اين كار مايهء عزلش شد .\r\nپس از اين‌كه شاه بزرگ‌تر و نيرومندتر شد نه تنها عيسويان را در اجراى مراسم دينى و به جا آوردن آداب و رسوم قومى خود كاملا آزاد گذاشت ، على رغم دسيسه‌ها و اغواگريهاى روحانى نمايان به يهوديان نيز اجازه داد احكام و آداب دينى و سنن اجتماعى خويش را آزادانه به جا آورند .\r\nروحانى نمايان نيز متقابلا دشمنى پادشاه را به دل گرفتند و به پيروان ناقص عقل خود تلقين مىكردند چون اين پادشاه به دين اسلام و علماى اين مذهب بىاعتناست و با پيروان مسيح دمساز و مهربان مىباشد بايد او را از ميان برداشت ، و چون پادشاه به گفته‌هاى مخالفت آميز و تحريكات آنان آگاه بود چندان كه مصلحت مىدانست به تحقيرشان مىكوشيد .\r\nاز روى ديگر همواره به بزرگان دربار خود مىگفت : اگر ارامنه را كه همواره به رونق بخشيدن به كار بازرگانى و آبادانى كشور مىكوشند برنجانيم و بر آنان تنگ و سخت بگيريم خلاف عدل و انصاف و رضاى خداست . بايد آنان را در پناه حمايت خويش درآوريم و مانع آسودگى و آزادىشان نشويم .\r\nاز اين رو ارامنه از فقدان چنان حامى خيرخواه و روشندل سخت غمگين و شكسته دل شدند . زيرا يقين داشتند از اين پس چنان شهريارى روشن انديش و مقتدر كه با عزم درست به جانبدارى آنان قيام كند ، وجود ندارد ، و اگر پادشاه نو همانند پدر فقيدش خواهان نكوداشت ارامنه باشد چون تجربه و كفايت و شهامتش را ندارد بىگمان نمىتواند در برابر فتنه‌گريها و تهديدهاى روحانى نمايان بد باطن اظهار\r\n\r\n","description":"","footnote":"","page_name":" 1655 ","page_number":351},
  {"content":"\r\n\r\nوجود و پايدارى كند . افزون بر اين وى به منظور حسن جريان امور به تفنگدار باشى عنايت و محبت بيشتر داشت و اين مرد بدسرشت نه تنها خود قويّا بدخواه ارامنه بود بلكه چون ناظر در زمان پادشاهى شاه فقيد همانند مخدومش به اين گروه محبت مىورزيد مورد عناد و نفرت تفنگدارباشى بود .\r\nفرنگيان نيز همانند ارامنه و به همان سبب از مرگ شاه فقيد سخت متأثر و متحسّر بودند . زيرا مسلمانان بر عموم به كليهء كسانى كه به دين ايشان نمىباشند خصومت مىورزند . در نظر آنان همه فرنگيان كافرند ، و فرق ميان شاخه‌هاى مختلف پيروان دين مسيح نمىتوانند . از اين رو زندگى كردنشان دور از وطن اگر سايهء رحمت و عاطفت شاه بر سرشان گسترده نباشد بسيار سخت و بد آرام مىباشد .\r\nچنان كه پيش از اين اشاره كردم شاه نسبت به خارجيان مرحمت و محبت بسيار داشت و خلاف مروّت مىشمرد كه در ايران به آنان بد بگذرد . از اين رو هيچ كس از عالى و دانى را جرأت آن نبود كه با فرنگيان به تلخى و درشتى رفتار كند ، و مسيحيان وى را پدر خويش مىشمردند و نه دوستدار خود . اما هيچ كس اميد آن همه حمايت و برخوردارى از امتيازات گوناگون از شاه نو نداشت . همه باور داشتند كه پس از آن همه روشنى تيرگى و بعد از چندان آسوده دلى حرمان و حسرت نصيبشان خواهد شد .\r\nمقارن با اين زمان چنان كه پيش از اين ياد كردم هوبردوولرس  Hubert de Lairesse  با پيشكشهاى لايق براى شاه و درباريان از باتاويا به ايران آمده بود تا روابط تجارى ميان كمپانى و بازرگانان ايران را كه بر اثر كج‌تابى و ناسازگارى حاكم فارس و بندرعباس گسيخته شده بود از نو برقرار و استوار كند .\r\nدر اين هنگام بندر معتبر عباسى به جاى بندر هرموز كه رو به روى آن بود مركز تجارت شده بود . سفير كمپانى در ماه ژوئيه به دربار رسيد ، و در درّهء ساور  Saver  واقع در مازندران چهار فرسنگى درياى خزر و دوازده فرسنگى استرآباد شرفياب گرديد ، و چنان به درايت و نكته سنجى مستدعيات خويش را عرضه داشت كه پس از سپرى شدن پنج هفته به كلّيهء مقاصد خود كامياب شد . در ماه سپتامبر موفق و شادمان به اصفهان بازگشت و بر اين نيت بود كه در اوايل ماه اكتبر به بندر عباس عزيمت كند ، در آن‌جا مركز تجارتى كمپانى هلند را در اختيار خود بگيرد و به انجام دادن وظيفه بپردازد .\r\nبندر عباس را شاه عباس اول بنا نهاد ، و امور تجارى بندر هرموز را بدين بندر\r\n\r\n\r\n","description":"","footnote":"","page_name":" 1656 ","page_number":352}
  ]