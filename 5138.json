[
  {"content":"\r\nمجموعه تاريخ ايران\r\n19\r\nتاريخ طبرى\r\nيا\r\n« تاريخ الرسل والملوك »\r\nتأليف\r\nمحمد بن جرير طبري\r\nجلد چهاردهم\r\nترجمهء\r\nابوالقاسم پاينده\r\nانتشارات اساطير\r\n37\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nانتشارات اساطير\r\nتاريخ طبرى ( جلد چهاردهم )\r\nمتن كامل با حذف اسناد و روايت هاى مكرر\r\nنوشتهء محمد بن جرير طبرى\r\nترجمهء ابوالقاسم پاينده\r\nچاپ اول : 1352 ش . بنياد فرهنگ ايران ( مؤسسهء مطالعات و تحقيقات فرهنگى )\r\nچاپ چهارم : بهار 1369 ه‍ ش .\r\nچاپ و صحافى : صنوبر\r\nتيراژ : 3000 نسخه\r\nحق چاپ محفوظ است\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nبنام خداوند رحمان رحيم\r\nبراى گفتگو از تاريخ طبرى و ترجمه مجالى بيشتر بايد كه اگر خدا بخواهد ، پس از ختم كار كه اميد هست دور تر از بهار آينده نباشد ، شمه‌اى از اين حكايت نسبةً دراز گفته آيد .\r\nاجمال حسبحال آنكه بنياد فرهنگ ايران از وقت بنياد ، ترجمهء تاريخ طبرى را در دستور كار خويش به رديف اول داشته بود كه دريغ بود اين اثر بزرگ و مفصل و كهن كه ورقى زرين از انبوه مآثرى كه تازان پارسى نژاد در قلمرو فرهنگ مركب اسلامى است ، و بسيارى صفحات و فصول آن او تاريخ سخن دارد با نكته‌هاى اصيل كه در هيچ مرجع ديگر نيست ، چنين اثرى زى تازى نگذرد و جامهء پارسى نگيرد و اين دور افتادهء قديم ، از پس انتظار قرون ، به خانه و كاشانهء خويش نيايد و كتابخانهء پارسى به حاصل كار و شاهكار يكى از فرزندان مخلص و پركار ايران كه به تبعيت از رسم و پندار رايج زمان ، زبان عربى را جولانگاه نبوغ آسمانى وار خويش داشته‌اند آراسته نگردد .\r\nسپاس خدا را كه از پى توفيقات مكرر سالها ، نعمت اين خدمت به من داد . و علاقهء اولياى بنياد ، انگيزهء همت شد و كارى كه در گرو ساليان دراز مىنمود با كوشش پيوستهء شباروز زودتر از وقت مقرر ، ره چاپخانه گرفت و باز شكر خداى .\r\nاينك شما و جلد چهاردهم كه اميد است جلدهاى ديگر با فواصل كوتاه از دنبال آن درآيد ان شاء الله .\r\nابوالقاسم پاينده\r\nآذر ماه 1354\r\n","description":"","footnote":"","page_name":" مقدمة 1 ","page_number":3},
  {"content":"\r\n\r\nبسم الله الرحمن الرحيم\r\n\r\nسخن از خبر حادثاتى كه به سال دويست و بيست و ششم بود\r\nاز جمله آن بود كه على بن اسحاق كه در دمشق عامل كمكها بود ، از جانب صول - ارتكين به رجاء بن ابى ضحاك تاخت كه عامل خراج بود و او را بكشت و خويشتن را به وسواس زد . آنگاه احمد بن ابى دواد در بارهء او سخن كرد كه از محبس آزاد شد .\r\nو چنان بود كه حسن به رجاء وى را در راه سامرا مىديد . بحترى طايى در اين باب شعرى گفت به اين مضمون :\r\n« على بن اسحاق با قتلى كه كرد « شگفتىهاى غرور را كه در حسن بود ببرد « اما وقتى بپاخاست « همانند ابن حجر و برادر كليبى « يا سيف بن ذى يزن نبود .\r\n","description":"","footnote":"","page_name":" 5945 ","page_number":4},
  {"content":"\r\nدر انتقامى كه مىجستى « به تو نگفتند كه اين بزرگواريهاست « نه دو كاسهء چوبين پر از شير . » در اين سال محمد بن عبد الله بن طاهر بمرد و معتصم در خانهء محمد بر او نماز كرد .\r\nدر اين سال افشين بمرد .\r\n\r\nسخن از خبر مرگ افشين و اينكه به وقت مرگ و پس از آن با وى چه كردند ؟\r\nاز حمدون بن اسماعيل آورده‌اند كه وقتى ميوهء نو برآمد ، معتصم از ميوه هاى نوبر ، در طبقى فراهم آورد و به پسر خويش هارون واثق گفت : « اين ميوه را با خويشتن سوى افشين ببر و به نزد وى در آر . » طبق را همراه هارون واثق بردند تا آن را به نزد افشين بالا برد ، در بنايى كه براى وى ساخته بودند و در آتش بداشته بودند و نام لولوه داشت . افشين در آن نظر كرد و ميوه اى را نيافت : يا گلابى يا شاهلوج [ 1 
  ] . به واثق گفت : « خدايى جز خداى يگانه نيست ، چه نيكو طبقى است اما براى من نه در آن گلابى هست و نه شاهلوج . » واثق گفت : « هم اكنون مىروم و آن را براى تو ميارم . » افشين به چيزى از ميوه ها دست نزد .\r\n\r\n","description":"","footnote":"\r\n[ 1 
  ] بگفته برهان ميوه ايست زرد رنگ شبيه زردآلو كه آن را آلوگرده خوانند و به عربى اجاص اصغر ( گيلاس كوچك ) خوانند . ( م )\r\n","page_name":" 5946 ","page_number":5},
  {"content":"\r\nوقتى واثق مىخواست باز گردد افشين به دو گفت : « سرور مرا سلام گوى و به دو بگوى از تو مسئلت دارم كه معتمدى را از جانب خويش به نزد من فرستى كه آنچه را مىگويم ، از جانب من برساند . » پس معتصم به حمدون بن اسماعيل دستور داد . حمدون به روزگار متوكل بداشتهء سليمان بن وهب بود ، در بداشتنگاه افشين ، و وقتى اين حديث را مىگفت آنجا بود .\r\nحمدون گويد : معتصم مرا سوى افشين فرستاد و گفت : « دراز گويى مىكند ، معطل مشو . » گويد : به نزد وى در آمدم طبق ميوه پيش روى او بود و به يكى يا بيشتر از آن دست نزده بود به من گفت : « بنشين . » نشستم . مىخواست با دهقانمآبى مرا استمالت كند ، گفتمش : « تفصيل ميار كه امير مؤمنان به من دستور داده پيش تو معطل نشوم ، مختصر كن . » گفت : « به امير مؤمنان بگوى با من نكويى كردى و اعتبارم دادى و بر كسان مسلطم كردى ، آنگاه دربارهء من سخنى را پذيرفتى كه به نزد تو محق نبود و در بارهء آن با عقل خويش انديشه نكرده بودى . چگونه مىشود و چگونه رواست كه من آن كنم كه به تو رسيده و گفته‌اند كه من نهانى به منكجور گفته‌ام قيام كند و تو مىپذيرى .\r\nگفته‌اند من به سردارى كه به مقابلهء منكجور فرستاده‌ام گفته‌ام با وى نبرد مكن جز به اندازه اى كه معذور باشى و اگر كسى را از ما ديدى از مقابل او هزيمت شو . تو آن مردى كه نبرد ديده اى و با مردان جنگيده اى و سپاهها را به كار گرفته اى . چگونه مىشود كه سالار سپاه به سپاهى كه با قومى مقابله مىكند بگويد : چنين كند و چنين نكند . و اين كاريست كه انجام آن بر هيچكس روا نيست و اگر چنين چيزى شدنى بود ، نمىبايد از دشمنى كه هدف وى را مىدانى باور كنى ، در صورتى كه رعايت من شايسته تر است . من فقط بنده اى از بندگان توام و پروردهء توام . اى\r\n","description":"","footnote":"","page_name":" 5947 ","page_number":6},
  {"content":"\r\nامير مؤمنان ! مثل من و تو چون آن كس است كه گوساله اى را پرورد تا آن را چاق كرد و درشت شد و وضعش نكو شد ،\r\n( 113 يارانى داشت كه راغب بودند از گوشت آن بخورند .\r\nبه دو گفتند كه گوساله را سر ببرد و اين را از آنها نپذيرفت . همگى اتفاق كردند و روزى به دو گفتند : « واى تو ، اين شير را براى چه مىپرورى ، اين درنده است و بزرگ شده و درنده چون بزرگ شود به جنس خويش باز مىگردد . » به آنها گفت : « واى شما اين گوسالهء گاو است ، درنده نيست . » به دو گفتند : « اين درنده است ، از هر كه مىخواهى بپرس . » آنگاه به نزد همه كسها كه مىشناختند رفتند و گفتند : « اگر در بارهء گوساله از شما پرسيد بگوييد اين درنده است . و هر وقت آن مرد از كسى دربارهء آن پرسش مىكرد و مىگفت : « اين گوساله را مىبينى چه نيكوست ؟ » آن كس مىگفت : « اين درنده ايت ، اين شير است ، واى تو . » پس او بگفت تا گوساله را سر بريدند . من كه آن گوساله‌ام چگونه مىتوانم شير باشم . در بارهء من ، خدا را خدا را به ياد آر . مرا پرورده اى و اعتبار داده اى ، سرور منى و مولاى منى از خدا مسئلت دارم كه قلب ترا سوى من بگرداند .\r\nحمدون گويد : پس برخاستم و بازگشتم و طبق را به همان وضع كه بود واگذاشتم كه به چيزى از آن دست نزده بود . پس از آن چيزى نگذشت كه گفتند : « دارد مىميرد . » يا « مرده است . » معتصم گفت : « او را به پسرش نشان بدهيد . » پس او را برون كشيدند و پيش پسرش افكندند كه ريش و موى خويش را بكند ، آنگاه دستور داد تا وى را به منزل ايتاخ بردند .\r\nراوى گويد : و چنان شد كه احمد بن ابى داود ، افشين را از بداشتنگاه به دار العامه خواند و به دو گفت : « اى حيدر ، به امير مؤمنان خبر رسيده كه تو ختنه نكرده اى . » گفت : « آرى » .\r\n\r\n","description":"","footnote":"\r\n[ 
  ] كلمه متن\r\n","page_name":" 5948 ","page_number":7},
  {"content":"\r\nگويد : ابن ابى داود مىخواست بر او شاهد گيرد ، اگر برهنه مىشد به حقارت منسوب مىشد و اگر برهنه نمىشد ثابت مىشد كه ختنه نكرده است .\r\nپس او گفت : « آرى ختنه نكرده‌ام . » در آن روز همه سرداران و كسان در دار العامه حضور داشتند . ابن ابى داود افشين را از آن پيش كه واثق با ميوه پيش وى شود و حمدون بن اسماعيل پيش وى رود به دار العامه برده بود .\r\nحمدون گويد : به دو گفتم : « تو چنان كه گفته اى ختنه نكرده اى . » افشين گفت : « مرا به چنان محلى برد كه همه سرداران و كسان فراهم بودند و به من چنان گفت . مىخواست مرا رسوا كند . اگر به دو مىگفتم : كرده‌ام ، گفتهء مرا نمىپذيرفت و مىگفت : « برهنه شو » و مرا رسوا مىكرد . من مرگ را از اينكه به نزد كسان برهنه شوم خوشتر داشتم .\r\n( 114 اى حمدون ! اگر بخواهى كه پيش روى تو برهنه شوم تا مرا ببينى ، چنين مىكنم . » حمدون گويد : به دو گفتم : « تو به نزد من راست گويى ، نمىخواهم برهنه شوى . » گويد : وقتى حمدون بازگشت و پيام افشين را به معتصم رسانيد ، بگفت تا طعام را از وى بازدارند ، بجز اندكى . هر روز يك نان به او مىدادند تا بمرد . وقتى پس از مرگش او را به خانهء ايتاخ بردند برونش آوردند و بر در عامه بياويختند .\r\nآنگاه او را با دارش بر در عامه افكندند كه سوخته شد و خاكستر او را ببردند و در دجله افكندند .\r\nگويد : وقتى معتصم گفته بود افشين را بدارند ، يكى از شبها سليمان بن وهب دبير را فرستاد كه هر چه را در خانهء اوست شمار كنند . قصر افشين در مطيره بود .\r\nدر خانهء او اطاقى يافتند كه مجسمهء انسانى در آن بود ، از چوب ، و زيور و جواهر بسيار بر آن بود ، در گوشهايش دو سنگ سپيد مشبك بود كه رشته هاى طلا بر آن بود .\r\nيكى از كسانى كه همراه سليمان بود يكى از دو سنگ را بر گرفت و گمان برد كه\r\n","description":"","footnote":"","page_name":" 5949 ","page_number":8},
  {"content":"\r\nگوهرى قيمتى است و اين به هنگام شب بود . وقتى صبح شد ورشته هاى طلا را از آن بكند ، سنگى بود همانند صدفى كه آن را حبرون گويند از جنس صدفى كه آن را بوق نامند ، از منزل وى تصوير سماجه [ 1 
  ] و غير آن بدست آمد با چند بت و چيزهاى ديگر با مشكها و چوبهايى كه فراهم آورده بود ، لوازمى نيز در وزيريه داشته كه در آن نيز بتى ديگر يافتند . جزو كتابهاى وى كتابى يافتند از كتابهاى مجوسان به نام زراوه و بسيارى كتابهاى ديگر كه دين وى كه پروردگار خويش را مطابق آن مىپرستيد در آن بود .\r\nمرگ افشين در شعبان سال دويست و بيست و ششم بود .\r\nسالار حج در اين سال ، محمد بن داود بود ، به دستور اشناس كه در اين سال به حج رفت و به هر شهرى وارد ميشد ولايتدارى آن داشت و بر همه منبرها\r\n( 115 كه از سامره تا مكه و مدينه گذشت دعاى او گفتند . كسى كه بر منبر كوفه دعاى اشناس گفت محمد بن عبد الرحمن بود . بر منبر فيد ، هارون بن محمد مروروذى دعا گفت . بر منبر مدينه محمد بن ايوب و بر منبر مكه محمد بن داود . در همهء اين ولايتها به وى سلام امارت گفتند و ولايتدارى آن با وى بود تا به سامرا بازگشت .\r\n( 116 آنگاه سال دويست و بيست و هفتم در آمد .\r\n\r\nسخن از حادثاتى كه به سال دويست و بيست و هفتم بود\r\nاز جمله آن بود كه ابو حرب مبرقع يمانى در فلسطين قيام كرد و مخالفت سلطان كرد .\r\n\r\n","description":"","footnote":"\r\n[ 1 
  ] در متن چنين آمده ، با حرف تعريف . نسخهء بدل نيز الصماخه است . در متونى كه بدست داشتم توضيح مناسبى براى هيچيك از دو صورت كلمه نيافتم ( م )\r\n","page_name":" 5950 ","page_number":9},
  {"content":"\r\n\r\nسخن از سبب قيام ابو حرب مبرقع و سرانجام كار وى\r\nيكى از يارانم كه مىگفت از كار ابو حرب خبر دارد به من گفت : « سبب قيام وى بر ضد سلطان اين بود كه يكى از سپاهيان مىخواست در خانهء وى منزل گيرد به وقتى كه وى از آنجا غايب بود و زنش يا خواهرش كه در خانه بود مانع وى شد ، سپاهى با تازيانه اى كه همراه داشت او را بزد ، زن ساق دست خويش را حايل آن كرد و تازيانه به ساق دستش خورد و در آن اثر كرد . وقتى ابو حرب به خانه بازگشت زن بگريست و به نزد وى از رفتارى كه سپاهى با وى كرده بود شكوه كرد و اثرى را كه از ضربت وى در ساق دستش بود به دو نشان داد .\r\nگويد : ابو حرب شمشير خويش را برگرفت و سوى مرد سپاهى رفت كه غافل بود و او را با شمشير بزد تا بكشت ، آنگاه بگريخت . نقابى بر چهره افكند كه شناخته نشود و سوى يكى از كوههاى اردن رفت ، سلطان به طلب وى برآمد اما خبرى از او به دست نياورد .\r\nو چنان بود كه ابو حرب هنگام روز عيان مىشد و با نقاب بر كوهى كه بدان پناه برده بود مىنشست ، بيننده او را مىديد و به نزد وى مىرفت كه تذكارش مىداد و به امر به معروف و نهى از منكر ترغيب مىكرد و از سلطان و رفتارى كه با مردم مىشد سخن مىكرد و عيب وى مىگفت ، كار وى چنين بود تا گروهى از كشتكاران ناحيه و مردم دهكده ها دعوتش را پذيرفتند : گمان مىرفت وى از بنى اميه است ، كسانى كه اجابت وى كرده بودند مىگفتند : اين همان سفيانى است .\r\nوقتى پيروان و ديدار كنان وى از اين طبقه [ 1 
  ] كلمهء متن .\r\nمردم بسيار شدند مردم معتبر آن ناحيه را دعوت كرد كه از آن جمله جمعى از سران يمانيان اجابت وى كردند ،\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 5951 ","page_number":10},
  {"content":"\r\nاز جمله يكى بنام ابى بيهس كه ميان مردم يمنى مطاع بود و دو كس ديگر از مردم دمشق .\r\nگويد : خبر به معتصم رسيد ، به وقتى كه بيمار بود ، همان بيمارىاى كه از آن درگذشت . رجاء بن ايوب حضارى را سوى ابو حرب فرستاد با نزديك يك هزار كس از سپاه ، و چون رجاء به نزد وى شد او را در انبوهى از مردم ديد .\r\nكسى كه قصهء او را با من گفت مىگفت : « مبرقع با حدود يكصد هزار كس بود . » رجاء نبرد وى را خوش نداشت ، مقابل وى اردو زد و چندان وقت گذرانيد كه كار مردم در آبادى زمين و كشتكاريشان آغاز شد و كسانى از كشتكاران كه با ابو - حرب بودند به كشتكارى رفتند ، زمينداران نيز سوى زمينهاى خويش رفتند و ابو - حرب با جمعى نزديك به هزار يا دو هزار بماند كه رجاء به نبرد وى پرداخت . دو سپاه ، سپاه رجاء و سپاه مبرقع ، تلاقى كردند ، به هنگام تلاقى ، رجاء در سپاه مبرقع نظر كرد و به ياران خويش گفت : « در سپاه وى كسى را نمىبينم كه سوار مرد باشد ، جز خود او كه نمونه اى از مردانگى خويش را به يارانش خواهد نمود ، در بارهء وى شتاب مياريد . » گويد : كار چنان بود كه رجاء گفته بود ، چيزى نگذشت كه مبرقع به سپاه رجاء حمله برد . رجاء به ياران خود گفت براى وى راه بگشاييد ، كه براى وى راه گشودند تا از آنجا گذشت . آنگاه حمله كنان بازگشت . رجاء به ياران خويش دستور داد براى وى راه بگشايند كه راه گشودند تا از آنها بگذشت و به سپاه خويش بازگشت .\r\nآنگاه رجاء منتظر ماند و به ياران خويش گفت : « وى بار ديگر به شما حمله ميارد ، راه براى وى بگشاييد و چون خواست بازگردد ، مانع بازگشت وى شويد و او را بگيريد . »\r\n","description":"","footnote":"","page_name":" 5952 ","page_number":11},
  {"content":"\r\nگويد : مبرقع چنان كرد و به ياران رجاء حمله برد كه راه بر او گشودند تا از آنها گذشت ، آنگاه حمله كنان بازگشت كه در ميانش گرفتند و او را گرفتند و از اسبش پياده كردند .\r\nگويد : و چنان بود كه وقتى رجاء از شتاب در نبرد مبرقع خوددارى كرده بود يكى از پيش معتصم رفته بود كه وى را به شتاب وا دارد رجاء فرستاده را بگرفت و به بند كرد تا وقتى كه كار وى و كار مبرقع چنان شد كه گفتيم ، سپس او را رها كرد .\r\nگويد : وقتى آن روز رسيد كه رجاء ابو حرب را پيش معتصم برده بود معتصم او را از رفتارى كه با فرستاده اش كرده بود ملامت كرد . رجاء به دو گفت : « اى امير مؤمنان ، خدايم به فدايت كند ، مرا با هزار كس سوى صد هزار كس فرستاده بودى نخواستم در كار وى شتاب كنم و هلاك شوم و هر كه با من بود هلاك شود و كارى نساخته باشيم . منتظر ماندم تا كسانى كه همراه وى بودند سبك شدند و فرصتى يافتم\r\n( 118 و نبرد وى را موجه و معقول ديدم و با وى پيكار كردم كه همراهانش سبك شده بودند و به ضعف افتاده بودند و ما نيرومند بوديم و او را اسير به نزد تو آورده‌ام . » ابو جعفر گويد : اما ديگرى جز آنكه گفتم كه حديث ابو حرب را چنان كه ياد كردم ، براى من نقل كرده ، گويد : قيام وى به سال دويست و بيست و ششم بود و در فلسطين يا در رمله قيام كرد . گفتند كه او سفيانى است و با پنجاه هزار كس شد ، از مردم يمن و ديگران ، ابن بيهس و دو كس ديگر از مردم با وى همبسته شدند . معتصم رجاء حضارى را با جمعى بسيار به مقابلهء او فرستاد كه به دمشق با آنها نبرد كرد و از ياران ابن بيهس و دوياروى وى نزديك پنجهزار كس را بكشت . ابن بيهس را اسير گرفت و دوياروى را بكشت . با ابو حرب به نزد رمله نبرد كرد و از ياران وى نزديك به بيست هزار كس بكشت و ابو حرب را اسير گرفت كه به سامرا برده شد و او را با ابن بيهس در مطبق نهادند .\r\n","description":"","footnote":"","page_name":" 5953 ","page_number":12},
  {"content":"\r\nدر اين سال جعفر كرد پسر مهرجش مخالفت نمود ، معتصم در ماه محرم ايتاخ را براى نبرد وى به جبال موصل فرستاد ، اما يكى از ياران جعفر بر او تاخت و او را بكشت .\r\nوفات بشر حافى ( پا برهنه ) ، پسر حارث ، در اين سال بود ، در ماه ربيع الاول .\r\nاصل وى از مرو بود .\r\nوفات معتصم نيز در اين سال بود و اين ، چنان كه گفته‌اند ، به روز پنجشنبه بود ، به گفتهء بعضىها هيجده روز رفته از ماه ربيع الاول ، دو ساعت از روز گذشته .\r\n\r\nسخن از بيمارىاى كه سبب مرگ معتصم شد و مقدار مدت عمر و صفت وى\r\nگويند : آغاز بيمارى وى آن بود كه در نخستين روز محرم حجامت كرد و همانوقت بيمار شد .\r\nاز زنام مزمارزن آورده‌اند كه گويد : معتصم از بيمارىاى كه از آن در گذشت سبكىاى يافت . گفت : « زلال [ 1 
  ] را آماده كنيد كه فردا برنشينم . » گويد : پس بر نشست ، من نيز با وى برنشستم ، بر دجله مقابل منزلهاى خويش مىگذشت . به من گفت : « زنام ، برايم هم آهنگ اين اشعار مزمار بزن . 118 . » « اى منزلى كه آثار آن كهنه نشده « و مبادا كه آثار آن كهنه شود « بر آثار تو نمىگريم « بلكه به روزگارى مىگريم كه در تو سر خوش بودم و سپرى شد\r\n\r\n","description":"","footnote":"\r\n[ 1 
  ] نام زورق يا كشتى .\r\n","page_name":" 5954 ","page_number":13},
  {"content":"\r\n« سر خوشى شايسته ترين چيز است « كه مرد بر آن بگريد « و غم زده را به ناچار تسليت بايد . » گويد : همچنان اين آهنگ را با مزمار مىزدم تا وقتى كه رطلىاى خواست و جامى از آن بنوشيد و من همچنان مزمار مىزدم و مكرر مىكردم . او دستمالى را كه پيش رويش بود برگرفت و مىگريست و اشك خويش را با آن پاك مىكرد و مىناليد تا به منزل خويش بازگشت و همهء رطلى را بسر نبرد . » از على بن جعد آورده‌اند كه گويد : وقتى معتصم به احتضار افتاد بنا كرد .\r\nمىگفت : « حليه ها برفت ، حليه اى نيست . » تا خاموش شد .\r\nاز راوى ديگر آورده‌اند كه بنا كرد مىگفت : « از ميان اين مخلوق مرا گرفتند . » و هم از او آورده‌اند كه گفت : « اگر مىدانستم كه زندگيم چنين كوتاه است آنچه را كردم نمىكردم . » و چون بمرد در سامرا به گور شد .\r\nمدت خلافتش هشت سال و هشت ماه و دو روز بود .\r\nگويند : تولد وى به سال صد و هشتادم بود ، به ماه شعبان . به قولى به سال صد و هفتاد و نهم بود . اگر تولد او به سال صد و هشتادم بوده ، همهء عمر وى چهل و شش سال و هفت ماه و هيجده روز بوده و اگر تولدش به سال صد و هفتاد و نهم بوده عمر وى چهل و هفت سال و دو ماه و هيجده روز بوده .\r\nچنان كه گويند : وى چهرهء سپيد داشت آميخته به سرخى ، با ريش دراز مايل به سرخى ، با چشمان زيبا تولدش در قصر خلد بود بعضيها گفته‌اند تولد وى به سال صد و هشتادم بود ، به ماه هشتم ، خليفهء هشتم بود ، هشتمين نسل عباس بود ، عمرش چهل و هشت سال بود ، وقتى مرد هشت پسر داشت و هشت دختر ، هشت سال و هشت ماه شاهى كرد .\r\n","description":"","footnote":"","page_name":" 5955 ","page_number":14},
  {"content":"\r\nمحمد بن عبد الملك زيات در بارهء او شعرى گفت به اين مضمون .\r\n« وقتى ترا نهان كردند و دستهايى « با خاك و گل به طرف تو جنبيد ، « گفتم برو كه براى دنيا نيكو محافظى بودى « و براى دين نيكو پشتيبانى .\r\n« امتى كه ترا از دست داده « خدايش تلافى نمىكند « مگر به كسى همانند هارون . »\r\n( 120 مروان بن ابى الجنوب كه همان ابن ابى حفصه است گويد :\r\n« ابو اسحاق هنگام نيمروز بمرد « و ما بمرديم « اما شبانگاه به سبب هارون زنده شديم .\r\n« اگر پنجشنبه ، نا خوشايندى براى ما آورد « پنجشنبه ، دلخواه ما را نيز آورد . »\r\n\r\nسخن از بعضى اخلاق معتصم و روشهاى او\r\nاز ابن ابى داود آورده‌اند كه وى از معتصم ياد كرد و بسيار از او سخن كرد و وصف وى بسيار گفت و از فضيلت وى به تفصيل سخن آورد و از حوصله و نيك - سيرتى و نيكخويى و ملايمت و نيك محضرى وى ياد كرد و گفت : « يك روز كه در عموريه بوديم به من گفت : « اى ابو عبد الله در بارهء خرماى نيمرس چه گويى ؟ » گفتم : « اى امير مؤمنان ما به ديار روميم و خرماى نيمرس به عراق است . » گفت : « راست گفتى اما كس به مدينة السلام فرستاده‌ام كه دو خوشه آورده اند\r\n","description":"","footnote":"","page_name":" 5956 ","page_number":15},
  {"content":"\r\nو دانستم كه تو را بدان رغبت هست . » آنگاه گفت : « ايتاخ ، يكى از خوشه ها را بيار . » و او يك خوشه خرماى نيمرس آورد ، ساق خويش را دراز كرد و آن را به دست خويش بگرفت و گفت : « جان من از دست من بخور . » گفتم : « اى امير مؤمنان خدايم به فدايت كند ، آن را مىنهى تا من چنان كه مىخواهم بخورم . » گفت : « نه ، به خدا از دست من . » گويد : به خدا ساق وى همچنان برهنه بود و دستش را دراز كرده بود و من از شاخه مىچيدم تا وقتى كه آن را بينداخت كه خرما بر آن نبود .\r\nگويد : بسيار مىشد كه در آن سفر همگام وى بودم . روزى به او گفتم : « اى امير مؤمنان ، چه شود اگر يكى از وابستگان و خاصانت همگام تو شود و يك بار با آنها از من بياسايى و يك بار با من از آنها بياسايى و اين براى دل تو نشاط انگيزتر است و براى جانت خوشتر و با آسايشت مناسبتر . » گفت : « امروز سيماى دمشقى با من همگامى مىكند ، كى با تو همگامى مىكند ؟ » گفتم : « حسن بن يونس . » گفت : « چنين كن . » گويد : حسن را پيش خواندم ، كه با من همگامى كرد ، و چنان شد كه معتصم بر استرى نشست و مىخواست تنها باشد .\r\nگويد : هماهنگ شتر من مىرفت و چون مىخواست با من سخن كند سر خويش را به طرف من بلند مىكرد و چون من مىخواستم با وى سخن كنم سر خويش را به طرف من بلند مىكرد و چون من مىخواستم با وى سخن كنم سر خويش را فرو مىبردم .\r\n( 121 گويد : به رودى رسيديم كه عمق آن را نمىدانستيم ، سپاه را پشت سر نهاده بوديم . به من گفت : « به جاى خويش باش تا من پيش روم و عمق آب را بدانم و\r\n","description":"","footnote":"","page_name":" 5957 ","page_number":16},
  {"content":"\r\nجاى كم آب را بجويم ، تو جاى رفتن مرا دنبال كن . » گويد : برفت و وارد رود شد و جاى كم آب را جستن گرفت ، يك بار به طرف راست خويش انحراف مىيافت ، يك بار به طرف چپ خويش انحراف مىيافت و يك بار راست مىرفت ، من پشت سر وى بودم و او را دنبال مىكردم تا از رود گذشتيم .\r\nگويد : براى مردم چاچ دو هزار درم از او درآوردم ، براى حفر نهرى كه داشتند و در آغاز اسلام پر شده بود و مايهء زيانشان شده بود . به من گفت : « اى ابو عبد الله ، ترا با من چه كار است كه مال مرا براى مردم چاچ و فرغانه مىگيرى ؟ » گفتم : « اى امير مؤمنان آنها رعيت تواند و دور و نزديك در حسن نظر امام برابرند . » ديگرى گويد : وقتى معتصم به خشم مىآمد اهميت نمىداد كه كى را مىكشد و چه مىكند .\r\nاز فضل بن مروان آورده‌اند كه گويد : معتصم از تزيين بنا لذت نمىبرد ، هدف وى محكمى بود .\r\nگويد : در هيچ خرجى ، چون خرج جنگ گشاده دست نبود .\r\nابو الحسن ، اسحاق بن ابراهيم ، گويد : روزى امير مؤمنان معتصم مرا خواست ، به نزد وى رفتم ، جليقه اى مزين و كمر بند طلا و پاپوشى سرخ داشت ، به من گفت :\r\n« اسحاق ، خوش دارم با تو چوگان بزنم ، جان من مانند لباس من بپوش . » گويد : از او خواستم مرا از اين معاف دارد ، اما نپذيرفت . پس مانند لباس وى پوشيدم ، آنگاه اسبى براى وى پيش آوردند كه زيور طلا داشت و وارد ميدان شديم . وقتى لختى بزد به من گفت : « مىبينمت تنبلى مىكنى ، پندارم اين لباس را خوش ندارى . » گفتم : « اى امير مؤمنان چنين است . »\r\n","description":"","footnote":"","page_name":" 5958 ","page_number":17},
  {"content":"\r\nگويد : پس فرود آمد و دست مرا گرفت و روان شد ، من نيز با وى بودم تا به حجرهء حمام رسيد . به من گفت : « اسحاق ! لباس مرا در آر . » لباس او را در آوردم .\r\nآنگاه مرا گفت كه لباس خويش را در آرم ، كه چنان كردم . پس از آن من و او وارد حمام شديم ، غلامى با ما نبود . من به او پرداختم و دلاكى او را كردم . امير - مؤمنان معتصم نيز با من چنان كرد . در همهء اين موارد از او مىخواستم كه مرا معاف دارد اما از من نمىپذيرفت . آنگاه از حمام درآمديم ، جامه هايش را دادم كه بپوشد من نيز جامه هاى خويش را پوشيدم ، آنگاه دست مرا گرفت و به راه افتاد ، نيز من با وى بودم تا به مجلس خويش شد و گفت :\r\n( 122 « اسحاق يك سجاده و دو بالش براى من بيار . » كه آن را بياوردم . دو بالش را نهاد و به روى خويش بخفت . آنگاه گفت : « يك سجاده و دو بالش بيار . » آن را حاضر كردم گفت : « بينداز و پهلوى من بر - آن بخواب . » قسم ياد كردم كه چنين نمىكنم . پهلوى وى نشستم . آنگاه ايتاخ ترك و اشناس بيامدند . به آنها گفت : « به جايى رويد كه وقتى بانگ زدم بشنويد . » آنگاه گفت :\r\n« اسحاق ، چيزى به دل دارم كه مدتى دراز است در آن مىانديشم . در اين وقت حشمت از ميان برداشتم كه آن را بر تو فاش كنم . » گفتم : « اى سرور من ، اى امير مؤمنان بگوى . كه من يكى از بندگان توام و پسر بندهء توام . » گفت : « در كار برادرم مأمون نگريستم كه چهار كس را پرورد كه برترى يافتند و من چهار كس را پروردم كه هيچكس از آنها توفيق نيافتند . » گفتمش : « كسانى كه برادرت پرورد كيان ، بودند ؟ » گفت : « طاهر بن حسين كه ديده اى و شنيده اى و عبد الله بن طاهر كه مردى است كه همانندش ديده نشده و تو كه به خدا كسى هستى كه سلطان هرگز از تو عوض نيابد و برادرت محمد بن ابراهيم . مانند محمد كجا هست ؟ »\r\n","description":"","footnote":"","page_name":" 5959 ","page_number":18},
  {"content":"\r\nگفت : « اما من افشين را پروردم ديدى كه كارش به كجا كشيد ، و اشناس كه چه زبون است ، و ايتاخ كه ناچيز است ، و وصيف كه كارى از او ساخته نيست . » گفتم : « اى امير مؤمنان خدايم به فدايت كند ، اگر پاسخ گويم از خشم تو در امان باشم ؟ » گفت : « بگوى . » گفتم : « اى امير مؤمنان كه خدايت عزيز بدارد ، برادرت در ريشه ها نگريست و آن را به كار گرفت كه شاخه هايش برترى يافت ، اما امير مؤمنان شاخه هايى را كار گرفت كه برترى نيافت از آن روز كه ريشه نداشت . » گفت : « اى اسحاق تحمل رنجى كه در اين مدت بر من گذشت برايم آسانتر از اين جواب بود . » از اسحاق بن ابراهيم موصلى آورده‌اند كه گويد : روزى به نزد امير مؤمنان المعتصم بالله رفتم ، كنيزى به نزدش بود كه دلبستهء وى بود ، كنيز برايش آواز مىخواند ، و چون سلام گفتم و به جاى خويش نشستم به دو گفت : « ادامه بده . » و او بخواند .\r\nبه من گفت : « اسحاق آن را چگونه مىبينى ؟ » گفتم : « اى امير مؤمنان با مهارت بر آواز تسلط مىيابد و آن را با نرمى بسر مىبرد ، از هر چه مىگذرد به بهتر از آن مىرسد ، در صدايش پاره هاى جدا هست نكوتر از مرواريد منظم بر سينه ها . » گفت : « اى اسحاق اين وصف كه از او كردى ، از او و آوازش نكوتر است . » آنگاه به پسر خويش هارون گفت : « اين سخن را گوش گير . » و نيز از اسحاق بن ابراهيم موصلى آورده‌اند كه گويد : با معتصم در بارهء چيزى سخن كردم ، گفت : « اى اسحاق ، وقتى هوس ، سلطه بايد رأى باطل شود . » به دو گفتم : « اى امير مؤمنان خوش داشتم\r\n( 123 كه جوانيم را داشتم و چنان كه در\r\n","description":"","footnote":"","page_name":" 5960 ","page_number":19},
  {"content":"\r\nدل دارم به خدمت تو مىپرداختم . » گفت : « مگر در اين صورت همه كوشش خويش را نمىكردى ؟ » گفتم : « چرا » گفت : « اكنون نيز همه كوشش خويش را مىكنى ، پس مانند هم است . » از ابو حسان آورده‌اند كه گويد : مادر ابو اسحاق معتصم از كنيززادگان كوفه بود به نام مارده .\r\nاز فضل بن مروان آورده‌اند كه گويد : مادر معتصم ماردهء سغدى بود كه پدرش در سواد بزرگ شده بود .\r\nگويد : پندارم در بند نيجين بوده بود . رشيد از مارده بجز ابو اسحاق ، ابو اسماعيل و ام حبيب و دو تا ديگر را داشت كه نامشان معلوم نيست .\r\nاز احمد بن ابى داود آورده‌اند كه گويد : معتصم به دست من و به وسيلهء من معادل صد هزار درم صدقه داد و بخشش كرد .\r\n\r\nخلافت ابو جعفر هارون واثق\r\nروزى كه معتصم درگذشت با پسر وى هارون واثق بيعت كردند و اين به روز چهارشنبه بود ، هشت روز رفته از ماه ربيع الاول سال دويست و بيست و هفتم .\r\nكنيه اش ابو جعفر بود ، مادرش يك كنيز رومى بود به نام قراطيس .\r\nدر اين سال توفيل شاه روم درگذشت ، مدت شاهى وى دوازده سال بود .\r\nدر همين سال ، از پى توفيل ، زنش تدوره شاهى يافت كه پسرش ، ميخائيل بن توفيل ، كودك بود .\r\nدر اين سال جعفر بن معتصم سالار حج شد ، مادر واثق با وى به آهنگ حج برون شد كه چهار روز رفته از ماه شعبان در حيره بمرد و در كوفه در خانهء داود بن\r\n","description":"","footnote":"","page_name":" 5961 ","page_number":20},
  {"content":"\r\nعيسى به گور شد .\r\n( 124 آنگاه سال دويست و بيست و هشتم درآمد .\r\n\r\nسخن از خبر حادثاتى كه به سال دويست و بيست و هشتم بود\r\nاز جمله آن بود كه واثق تاج بر سر اشناس نهاد و دو طوق مرصع به دو داد ، به ماه رمضان .\r\nدر اين سال ابو الحسن مداينى در منزل اسحاق بن ابراهيم موصلى بمرد .\r\nو هم در اين سال حبيب بن اوس طايى ابو تمام شاعر بمرد . [ 1 
  ] در اين سال سليمان پسر عبد الله بن طاهر حج كرد .\r\nو هم در اين سال در راه مكه نرخ گران شد ، چندان كه رطل نان به يك درم شد و مشك آب به چهل درم . مردم در اثناى حج به گرماى سخت دچار شدند . از آن پس بارانى سخت بود و سرما كه شدت گرما از پى آن شدت سرما در يك وقت زيانشان زد . به روز قربان در منى بارانى سخت باريد كه مانند آن نديده بودند و به نزد سنگ ( جمرهء ) عقبه پاره اى از كوه افتاد كه تعدادى از حج گزاران را كشت .\r\nدر اين سال محمد بن داود سالار حج بود .\r\n( 125 آنگاه سال دويست و نهم درآمد .\r\n\r\nسخن از حادثانى كه به سال دويست و بيست و نهم بود\r\nاز جمله آن بود كه الواثق بالله دبيران را بداشت و به دادن مالهايى وادارشان\r\n\r\n","description":"","footnote":"\r\n[ 1 
  ] يكى از سه شاعر عرب به دوران پس از اسلام ، دو ديگر بحترى و متنبى ، و شايد سرهمگان ( م . )\r\n","page_name":" 5962 ","page_number":21},
  {"content":"\r\nكرد ، احمد بن اسرائيل را به اسحاق بن يحيى سالار كشيكبانان داد و بگفت تا هر روز ده تازيانه اش بزند و چنان كه گفته‌اند نزديك به هزار تازيانه به او زد كه هشتاد هزار دينار پرداخت . از سليمان بن وهب دبير ايتاخ چهار صد هزار دينار گرفت . از حسن بن وهب چهارده هزار دينار . از احمد بن خصيب و دبيران وى هزار دينار ، از ابراهيم بن رباح و دبيران وى صد هزار دينار ، از نجاح شصت هزار دينار ، از ابو الوزير به مسالمت يكصد هزار و چهل هزار دينار و اين بجز آن بود كه از عاملان به سبب عملكردشان گرفت .\r\nمحمد بن عبد الملك با ابن داود و ديگر عمال مظالم دشمنى كردن گرفت كه كاويده شدند و بداشته شدند . اسحاق بن ابراهيم را نشانيدند كه در كارشان نگريست .\r\nبراى مردم كسان نهادند و همه گونه زحمت ديدند .\r\n\r\nسخن از سببى كه انگيزهء واثق شد كه دبيران را بداشت و به پرداخت ملزم داشت\r\nاز عزون بن عبد العز انصارى آورده‌اند كه گويد : در اين سال شبى به نزد واثق بوديم كه گفت : « امشب رغبت نبيذ ندارم ، بياييد امشب گفتگو كنيم ، پس در ايوان ميانه نشست ، در قصر هارونى در ساختمان نخستين كه ابراهيم بن رباح آن را بنيان كرده بود . بر يك طرف اين ايوان گنبدى بود كه بر آسمان بالا رفته بود و همانند تخم مرغى سپيد بود مگر به مقدار يك ذراع ، چنان كه چشم مىديد ، كه به دور گنبد در وسط ، چوب ساج بود منقش و پوشيده از لاجورد و طلا ، كه آن را گنبد كمربند مىگفتند و آن ايوان را ايوان گنبد كمربند مىگفتند .\r\n( 126 گويد : همه شب را گفتگو داشتيم ، واثق گفت : « يكى از شما مىداند كه چرا\r\n","description":"","footnote":"","page_name":" 5963 ","page_number":22},
  {"content":"\r\nجد من رشيد به برمكيان تاخت و نعمتشان را زوال داد ؟ » عزون گويد : « اى امير مؤمنان ، به خدا من براى تو مىگويم . سبب آن بود كه به نزد رشيد از كنيزى ياد كردند از آن عون خياط كه كس در پى كنيز فرستاد و او را بديد و زيبايى و خرد و ادب نكوى وى را پسنديد و به عون گفت : « در بارهء بهاى وى چه مىگويى ؟ » گفت : « اى امير مؤمنان كار بهاى آن روشن است و شهره ، به قيد آزادى وى و آزادى همه بردگانم و موقوفه شدن مالم قسم ياد كرده‌ام ، قسمهاى مؤكد كه از آن مفر نيست و عادلان را شاهد خويش كرده‌ام كه بهاى آن را از يكصد هزار دينار نكاهم و در اين باره حيله اى نكنم . قضيهء وى اين است . » امير مؤمنان گفت : « وى را به صد هزار دينار از تو گرفتم . » آنگاه كس بنزد يحيى بن خالد فرستاد و خبر كنيز را با وى بگفت و دستور داد كه يكصد هزار دينار براى وى بفرستد .\r\nيحيى گفت : « اين آغازى ناپسند است ، اگر جرئت آرد كه به بهاى يك كنيز صد هزار دينار بخواهد در خور آن شود كه به همين قرار مال بخواهد » و كس فرستاد و به دو خبر داد كه قدرت اين كار ندارد . رشيد بر او خشم آورد و گفت :\r\n« در بيت المال من صد هزار دينار نيست ؟ » و باز كس فرستاد كه از آن چاره نيست .\r\nيحيى گفت : « آن را درم كنيد كه ببيند و بسيار داند ، شايد آن را پس دهد . » پس آن را درم فرستاد و گفت : « اين برابر با يكصد هزار دينار است » و بگفت تا آن را در ايوانى نهند كه وقتى براى نماز نيمروز به وضوگاه مىخواست رفت بر آن مىگذشت .\r\nگويد : پس رشيد در آن وقت برون شد و كوهى از كيسه ها ديد و گفت « اين چيست ؟ »\r\n","description":"","footnote":"","page_name":" 5964 ","page_number":23},
  {"content":"\r\nگفتند : « بهاى كنيزك است ، دينار حاضر نبود بهاى او را درم فرستاد . » رشيد آن را بسيار دانست ، يكى از خادمان خويش را پيش خواند و گفت : « اين را بگير و بيت المالى براى من بنه كه هر چه مىخواهم بر آن بيفزايم . » و آن را بيت المال عروس نام كرد . و نيز بگفت تا كنيزك را به عون پس دادند . پس از آن به تفتيش در بارهء مال پرداخت و ديد كه بر مكيان همه را نابود كرده‌اند ، و چنان شد كه قصد آنها همى كرد و خوددارى مىكرد .\r\nو چنان بود كه رشيد كس از پى ياران و گروهى اهل ادب از غير ياران مىفرستاد و شبانگاه با آنها به گفتگو مىنشست و با آنها شام مىخورد . از جمله كسانى كه حضور مىيافتند يكى بود به ادب معروف كه به كنيهء خويش شهره بود و او را ابو العود مىگفتند ، شبى جزو حاضران به نزد رشيد آمد كه حكايت گفتن وى را پسنديد و يكى از خادمان خويش را بگفت كه وقتى صبح شد ، يحيى بن خالد را بيارد كه به دو دستور دهد سى هزار درم به ابو العود بدهد .\r\nخادم چنان كرد . يحيى به ابو العود گفت : « مىدهم ، اكنون مالى به نزد ما نيست .\r\nمال مىرسد و مىدهيمت انشاء الله . » آنگاه وى را سر دوانيد تا روزهاى بسيار گذشت ، ابو العود تدبير ميكرد كه وقتى بيايد و رشيد را بر ضد بر مكيان ترغيب كند كه قصدى كه رشيد در بارهء آنها مىداشت ميان مردم شيوع يافته بود . شبى به نزد رشيد درآمد و سخن كردند .\r\nابو العود حليه اى براى سخن مىجست تا سخن را به گفتار عمر بن ابى ربيعه كشانيد كه گويد :\r\n« هند وعده داد و چنان نبود كه وعده دهد « اى كاش هند وعده اى را كه به ما مىدهد انجام مىداد « و يك بار بر قرار خويش اصرار مىكرد « كه ناتوان آنست كه بر قرار خويش اصرار نكند . »\r\n","description":"","footnote":"","page_name":" 5965 ","page_number":24},
  {"content":"\r\nرشيد همى گفت : « بله ، به خدا ناتوان آن است كه بر قرار خويش اصرار نكند . » تا مجلس به سر رفت .\r\nو چنان بود كه يحيى يكى از خادمان رشيد را داشته بود كه خبرهاى رشيد را براى او مىبرد . صبحگاهان زود وقت ، يحيى به نزد رشيد رفت و چون او را بديد ، گفت : « ديشب مىخواستم شعرى را كه يكى از حاضران مجلس من برايم خواند براى تو بفرستم ، اما نخواستم ترا آشفته كنم . » و آن دو شعر را خواند .\r\nيحيى گفت : « اى امير مؤمنان چه نيكو است . » و منظور وى را دريافت و چون برفت كس از پى آن خادم فرستاد و در بارهء خواندن آن شعر از او پرسش كرد .\r\nخادم گفت : « ابو العود آن را خواند . » پس وزير يحيى ، ابو العود را پيش خواند و گفت : « ترا در بارهء مالت به انتظار نهاديم ، اكنون مالى به نزد ما رسيده . » آنگاه به يكى از خادمان خويش گفت : « برو و سى - هزار درم از بيت المال امير مؤمنان به او بده ، و از جانب من نيز بيست هزارش بده از آن رو كه با وى امروز و فردا كرديم . سپس بنزد فضل و جعفر برو و با آنها بگو اين مرديست درخور آنكه با وى نيكى شود . امير مؤمنان دستور داده بود مالى به دو داده شود و من دير باز با وى امروز و فردا كردم ، آنگاه مال رسيد و گفتم به او دادند و از خودم نيز چيزى به او دادم ، خوش دادم شما نيز به او چيز دهيد . » فضل و جعفر پرسيدند : « چه مقدار به او داد ؟ » خادم گفت : « بيست هزار . » هر يك از آنها بيست هزار درم به ابو العود دادند كه با همهء آن مال به خانهء خويش بازگشت .\r\nگويد : پس از آن رشيد در كار برمكيان بكوشيد تا بر آنها تاخت و نعمتشان را زوال داد و جعفر را كشت و كرد آنچه كرد .\r\n( 128 واثق گفت : « به خدا جد من راست گفت فقط يكى ناتوان آن است كه بر قرار خويش اصرار نكند . » و از خيانت و آنچه در خور اهل آن است سخن كرد .\r\n","description":"","footnote":"","page_name":" 5966 ","page_number":25},
  {"content":"\r\nعزون گويد : بدانستم كه به زودى دبيران خويش را سرنگون مىكند و يك هفته نگذشت كه دبيران خويش را سرنگون كرد و ابراهيم بن رباح و سليمان بن - وهب و ابو الوزير و احمد بن خصيب و جمع آنها را بگرفت .\r\nگويد : واثق بگفت تا سليمان بن وهب دبير ايتاخ را بدارند و دويست هزار درم ، و به قولى دينار ، از او بگيرند ، پس او را به بند كردند و جبه اى از جبه هاى ملاحان را به تنش كردند كه يكصد هزار درم بداد و خواست كه باقى مانده را بيست ماه عقب اندازد كه واثق اين را پذيرفت و بگفت تا آزادش كنند و به دبيرى ايتاخ باز برند و دستورش داد سياه بپوشد .\r\nدر اين سال شارباميان از جانب ايتاخ ، بر يمن گماشته شد و در ماه ربيع الاخر آنجا رفت .\r\nدر همين سال محمد بن صالح ولايتدار مدينه شد .\r\nسالار حج ، در اين سال محمد بن داود بود .\r\n( 129 آنگاه سال دويست و سىام درآمد .\r\n\r\nسخن از خبر حادثاتى كه به سال دويست و سىام بود\r\nاز جمله آن بود كه واثق ، بغاى بزرگ را به مقابلهء بدويانى فرستاد كه در مدينه و اطراف آن تباهى كرده بودند .\r\n\r\nسخن از فرستادن واثق ، بغاى بزرگ را به مقابلهء بدويانى كه در مدينه و اطراف آن تباهى كرده بودند\r\nگويند : آغاز اين كار از آنجا بود كه مردم بنى سليم در اطراف مدينه با مردم تعدى و بدى مىكردند ، وقتى به يكى از بازارهاى حجاز مىرفتند ، چيزها را به هر -\r\n","description":"","footnote":"","page_name":" 5967 ","page_number":26},
  {"content":"\r\nقيمت كه دلخواهشان بود مىگرفتند ، آنگاه كارشان چنان بالا گرفت كه در جار با كسانى از مردم بنى كنانه و باهله نبرد كردند و به آنها دست يافتند و بعضيشان را بكشتند ، و اين در جمادى الاخر سال دويست و سىام بود . سرشان عزيزة بن خطاب - سلمى بود .\r\nپس محمد بن صالح هاشمى كه در آن وقت عامل مدينه بود ، مدينة الرسول صلى الله عليه و سلم ، حماد بن جرير طبرى را روانه كرد .\r\nچنان بود كه واثق حماد را با دويست سوار از شاكريان فرستاده بود كه پادگان مدينه باشد تا اعراب بدان دست اندازى نكنند .\r\nحماد با جمعى از سپاهيان و كسانى از قريش و انصار و وابستگانشان و ديگر مردم مدينه كه داوطلب رفتن شده بودند روانه شد و سوى بدويان سليم به وى رفت .\r\nپيشتازان بنى سليم به وى رسيدند . بنى سليم نبرد نمىخواستند اما حماد بن جرير بگفت تا با آنها نبرد كنند و در محلى به نام رويثه ، سه منزلى مدينه ، به آنها حمله برد .\r\nدر آن وقت بنى سليم و كمكهايشان كه از صحرا آمده بودند ششصد و پنجاه كس بودند ، بيشترشان از بنى عوف سليم بودند كه اشهب بن دويكل عوفى با آنها بود ، و نيز عموى وى سلمة بن يحيى و عزيزة بن قطاب لبيدى ، از بنى لبيد سليم . اينان سرداران قوم بودند و سوارانشان يكصد و پنجاه اسب داشتند ، حماد و يارانش با آنها نبرد آغاز كردند ، پس از آن كمكهاى بنى سليم بنزد آنها رسيدند - پانصد كس ، از محلى كه بدويان قوم آنجا بودند ، و رويثهء بالا نام دارد و از آنجا تا محل نبرد چهار ميل بود - و نبردى سخت كردند .\r\nسياهان مدينه با مردم به هزيمت رفتند ، حماد و ياران وى و قريش و انصار ثبات كردند و چندان نبرد كردند كه حماد و بيشتر يارانش كشته شدند ، از قرشيان و انصار نيز كه ثبات كرده بودند بسيار كس كشته شد . بنى سليم مركب و سلاح و جامه ها را برگرفتند . كار بنى سليم غليظ شد و دهكده ها و آبگاهها را كه ما بين آنها و\r\n","description":"","footnote":"","page_name":" 5968 ","page_number":27},
  {"content":"\r\nمكه و مدينه بود به غارت دادند چنان كه كس از اين راه ، رفتن نمىتوانست ، به قبايل عرب مجاور خويش نيز دست اندازى كردند .\r\nواثق ، بغاى بزرگ ، پدر موساى ترك را با شاكريان و تركان و مغربيان به مقابلهء آنها فرستاد ، بغا در شعبان سال دويست و سىام به مدينه رسيد و چند روز مانده از ماه شعبان سوى سنگستان بنى سليم رفت . طردوش ترك بر مقدمهء وى بود ، بر سر يكى از آبهاى سنگستان با آنها رو به رو شد ، نبرد در يك طرف سنگستان بود ، آن سوى سوار قيه ، دهكدهء بنى سليم كه بدان پناه مىبردند . سوار قيه چند قلعه بود . بيشتر كسانى كه به مقابله آمدند از بنى عوف بودند كه عزيزة بن قطاب و اشهب با آنها بودند كه در آن روز سر سرداران بودند . بغا نزديك به پنجاه كس از آنها را بكشت و همانند آن اسير گرفت ، باقيمانده هزيمت شدند و بنى سليم از اين رخداد به ضعف افتادند .\r\nپس از نبرد بغا دعوتشان كرد كه امانشان دهد و داورى با امير مؤمنان واثق باشد . بغا در سوار قيه بماند كه سوى وى آمدند و ده كس و دو كس و پنج كس و يك كس به نزد وى فراهم شدند . كسانى از غير بنى سليم از پراكندگان قبايل را كه در سوار قيه فراهم آمده بودند گرفت . سبكروان بنى سليم برفتند ، مگر اندكى و همانها بودند كه مردم را آزار مىكرده بودند و راهها را مىزده بودند . بيشتر كسان از ثبات كردگان كه به دست بغا افتادند از بنى عوف سليم بودند . آخرين كسان از بنى سليم كه دستگير شدند از بنى حبشى بودند . كسانى را كه موصوف به شر و فساد بودند\r\n( 131 به نزد خويش بداشت كه نزديك يك هزار بودند و ديگران را آزاد كرد .\r\nآنگاه بغا با اسيران و امان يافتگان بنى سليم كه به دست وى بودند از سوار قيه سوى مدينه رفت ، در ذى قعده سال دويست و سىام ، و آنها را در مدينه در خانه اى كه [ 1 
  ]\r\n\r\n","description":"","footnote":"\r\n[ 1 
  ] كلمهء متن : حره . سنگستان سياه با سنگهاى خشن و صعب العبور خاص مناطق صحرايى .\r\nاز آن جمله چند حره در اطراف مدينه هست كه در تاريخ اسلام و بعد از اسلام نقش عمده داشته . ( م )\r\n","page_name":" 5969 ","page_number":28},
  {"content":"\r\nبه نام يزيد بن معاويه شهره است بداشت . آنگاه به آهنگ حج سوى مكه رفت . وقتى مراسم حج به سر رسيد سوى ذات عرق رفت و كس سوى بنى هلال فرستاد و به آنها نيز همان را عرضه كرده بود كه به بنى سليم عرضه كرده بو دكه بيامدند ، نزديك به سيصد كس از سخت سران و سركشان آنها را بگرفت و ديگران را رها كرد . آنگاه از ذات عرق بازگشت . اين محل در يك منزلى بستان است و تا مكه دو منزل فاصله دارد .\r\nدر اين سال ابو العباس ، عبد الله بن طاهر ، به نيشابور درگذشت به روز دوشنبه يازده روز رفته از ماه ربيع الاول ، نه روز پس از درگذشت اشناس ترك . وقتى عبد الله ابن طاهر بمرد ، جنگ و نگهبانى و سواد و خراسان و همه ولايتهاى آن بارى و طبرستان و توابع آن و نيز كرمان با وى بود . به هنگام مرگ وى خراج اين ولايتها چهل و - هشت هزار هزار درم بود . واثق همه كارهاى عبد الله بن طاهر را ، به پسرش طاهر داد .\r\nدر اين سال اسحاق بن ابراهيم به حج رفت و بر حادثات ايام حج گماشته شد .\r\nسالار حج در اين سال محمد بن داود بود .\r\n( 132 آنگاه سال دويست و سى و يكم درآمد .\r\n\r\nسخن از خبر حادثاتى كه به سال دويست و سى و يكم بود\r\nاز جمله ، كار مبادلهء اسيران بود كه در محرم همين سال به دست خاقان خادم ميان مسلمانان و روميان انجام شد . شمار مسلمانان چنان كه گفته‌اند به چهار هزار و سيصد - و شصت و دو كس رسيد .\r\nدر اين سال كسانى از بنى سليم ، در مدينه در بداشتنگاه بغا كشته شدند .\r\n","description":"","footnote":"","page_name":" 5970 ","page_number":29},
  {"content":"\r\n\r\nسخن از اينكه چرا مردم بنى سليم در بداشتنگاه بغا كشته شدند ؟ و حكايت كارشان\r\nگويند : بغا وقتى بنى هلال در ذات عرق به نزد وى شدند و كسانى از آنها را كه ياد كردم گرفت به آهنگ عمرهء محرم برفت . پس از آن به مدينه بازگشت و همه كسانى از بنى هلال را كه گرفته بود و به نزد خويش بداشته بود با همه كسانى كه از بنى سليم گرفته بود ، همه را در خانهء يزيد به معاويه فراهم آورد ، در غلها و قيدها ، مردم بنى سليم چند ماه پيش از آن بداشته شده بودند . آنگاه بغا سوى بنى مره رفت . در اين وقت نزديك يك هزار و سيصد كس از بنى هلال در بداشتنگاه مدينه بودند كه از خانه نقب زدند كه برون شوند ، يكى از زنان مدينه نقب را بديد و مردم مدينه را بانگ زد كه بيامدند و ديدند كه داشتگان بر گماشتگان خويش تاخته و يك يا دو كس از آنها را كشته‌اند و بعضيشان يا همگيشان برون شده‌اند و سلاح گماشتگان را گرفته‌اند . همهء مردم مدينه از آزاد و برده بر ضد آنها فراهم آمدند ( در آن وقت عامل مدينه عبد الله بن احمد هاشمى بود ) و نگذاشتند برون شوند و شب را در اطراف خانه بسر كردند و آنها را در محاصره داشتند تا صبح شد . قيام بداشتگان به شب جمعه بود . از آن روز كه غزيرة بن قطاب به آنها گفته بود من روز شنبه را شوم مىدانم .\r\n( 133 مردم مدينه همچنان نبرد را دنبال مىكردند و بنى سليم با آنها نبرد مىكردند ، اما مردم مدينه بر آنها غلبه يافتند و همگيشان را بكشتند .\r\nو چنان بود كه غزيره رجز مىگفت و شعرى مىخواند به اين مضمون :\r\n« عبورى بايد اگر چه در تنگ باشد « كه من غزيره‌ام پسر قطاب « مرگ براى مرد از عار بهتر است\r\n","description":"","footnote":"","page_name":" 5971 ","page_number":30},
  {"content":"\r\n« قسم به پروردگارم كه اين عمل دربان است . » قيدوى كه آن را گشوده بود به دستش بود كه آن را به يكى زد كه از پاى بيفتاد .\r\nهمهء زندانيان كشته شدند . سياهان مدينه هر كس از بدويان را كه به گرفتن آذوقه وارد مدينه شده بودند و در كوچه ها يافتند بكشتند تا آنجا كه يك بدوى را ديدند كه از مقبرهء پيمبر صلى الله عليه و سلم برون مىشد و او را بكشتند . وى يكى از بنى ابى بكر بود ، از فرزندان عبد العزيز بن زراره .\r\nبغا از نزد آنها غايب بود . وقتى بيامد و ديد كه آنها را كشته‌اند بر او گران آمد و سخت غمگين شد .\r\nگويند : دربان از آنها رشوه گرفته بود و وعده داده بود كه در را براىشان بگشايد اما پيش از وقت وعدهء وى شتاب آوردند . در آن اثنا كه نبرد مىكردند رجز مىخواندند و مىگفتند :\r\n« مرگ براى مرد از عار بهتر « و دربان هزار دينار گرفته . » هنگامى كه بغا آنها را گرفته بود ، شعرى مىخواندند و مىگفتند :\r\n« اى اميد خير و شمشير بيدار دل « و بر كنار از ستم و جور ناروا « هر كس از ما گنهكار باشد من نيم « خدايت هدايت كند هر چه را « كه دستورت داده‌اند عمل كن . » بغا گفت : « دستورم داده‌اند شما را بكشم . » و چنان شده بود كه عزيزة بن قطاب سر بنى سليم ، وقتى يارانش كشته شدند سوى چاهى شد و به درون آن رفت . يكى از مردم مدينه به نزد وى رفت او را بكشت .\r\nكشتگان را بر در خانه مروان بن حكم رديف كردند .\r\n","description":"","footnote":"","page_name":" 5972 ","page_number":31},
  {"content":"\r\nاحمد بن محمد به من گفت : « اذانگوى مردم مدينه در آن شب كه به كشيك بنى - سليم بودند ، شبانگاه اذان گفت تا آنها را از طلوع فجر هراس دهد كه صبح درآمده ، اما بدويان خنده همى كردند و مىگفتند : اى سويق نوشان ، شب را به ما مىشناسانيد در صورتى كه ما آن را بهتر از شما مىشناسيم . » يكى از مردم بنى سليم شعرى گفت به اين مضمون :\r\n( 134 « وقتى پسر عباس امير باشد « خشونت و سختى كند « ستم كند و ستم وى دفع نشود « سطوت كند و در كار نبرد ناتوان نباشد « چنان بوديم كه وقتى شمشير برهنه به دست داشتيم « ستم را از خويش دفع مىكرديم .\r\n« امير مؤمنان به ما پرداخت « همانند شير كه از جنگل برون تاخت « اگر منت نهد ، به عفو خداى اميداواريم « و اگر بكشد قاتل ما محترم است . » سبب غيبت بغا از نزد بداشتگان آن بود كه وى سوى فدك رفته بود براى نبرد كسانى از بنى فزاره و مره كه آنجا بودند و بر آن تسلط يافته بودند . وقتى نزديكشان رسيد يكى از مردم فزاره را به نزد آنها فرستاد كه امان به آنها عرضه كند و اخبارشان را بيارد . وقتى مرد فزارى به نزد آنها رسيد از شدت عمل بغا بيمشان داد و گريز را به نظرشان جلوه داد كه گريختند و وارد دشت شدند و فدك را رها كردند ، بجز تنى چند از آنها كه آنجا بماندند . فزاريان آهنگ خيبر و جنفا و اطراف آن داشتند ، بغا به بعضيشان دست يافت ، بعضيشان امان خواستند و باقيمانده با سرشان به نام ركاض به محلى از بلقا از توابع دمشق گريختند .\r\n","description":"","footnote":"","page_name":" 5973 ","page_number":32},
  {"content":"\r\nبغا نزديك به چهل شب در جنفا بماند كه دهكده اى است در مرز ولايت شام ، مجاور حجاز ، آنگاه با كسانى از مردم بنى مره و فزاره كه به چنگش افتاده بودند ، سوى مدينه بازگشت .\r\nدر اين سال جمعى از طوايف و فزاره و اشجع به نزد بغا شدند كه وى كسان سوى آنها و نيز سوى بنى ثعلبه فرستاده بود . وقتى بنزد وى شدند ، چنان كه گفته‌اند به محمد بن يوسف جعفرى دستور داد كه قسمهاى مؤكدشان داد كه هر وقت آنها را خواست از وى باز نمانند كه قسم ياد كردند . آنگاه به طلب بنى كلاب به ضريه رفت و فرستادگان خويش را به نزد آنها روان كرد و چنان كه گفته‌اند نزديك سه هزار كس از آنها بنزد وى فراهم آمدند كه نزديك به هزار و سيصد كس از آنها را كه تباهى افكنان بودند بداشت و باقى مانده را رها كرد ، آنگاه بداشتگان را به مدينه برد و در خانهء يزيد بن معاويه بداشت . آنگاه بغا سوى مكه رفت و آنجا ببود تا در مراسم حج حضورى يافت\r\n( 135 و بنى كلاب همچنان بداشته بودند و در مدت غيبت بغا خبرى به آنها داده نشده بود ، تا وقتى به مدينه بازگشت . وقتى به مدينه رسيد كس از پى قسم ياد كردگان ثعلبه و اشجع و فزاره فرستاد ، كه اجابت وى نكردند و در آفاق پراكنده شدند ، كس به تعقيبشان فرستاد كه به بسيار كس از آنها دست نيافت .\r\nدر اين سال به بغداد در حومهء عمرو بن عطاء ، قومى به جنبش آمدند و براى احمد ابن نصر خزاعى بيعت گرفتند .\r\n\r\nسخن از سبب جنبش گروهى از بغداديان و سرانجام كار آنها و كار احمد بن نصر\r\nسبب آن بود كه مالك بن هيثم خزاعى از نقيبان بنى عباس بوده بود ، نوادهء وى احمد بن نصر بن مالك چنان بود كه محدثانى چون يحيى بن معين و ابن دورقى و ابن خيثمه به نزد وى مىشدند ، نصر به سبب منزلتى كه پدرش در دولت بنى عباس\r\n","description":"","footnote":"","page_name":" 5974 ","page_number":33},
  {"content":"\r\nبه نزد سلطان داشته بود با هر كه مىگفت قرآن مخلوق است مخالفت مىنمود و در بارهء هر كه چنين مىگفت زبان مىگشود ، در صورتى كه واثق با هر كه چنين مىگفت سخت مىگرفت و در اين باب امتحانشان مىكرد كه احمد بن ابى داود بر او تسلط داشت .\r\nيكى از مشايخ ما به نقل از راوى ديگر كه نام برد به من گفت كه وى در يكى از روزها بنزد احمد بن نصر رفته بود ، جماعتى از مردم نيز به نزد وى بودند . به نزد وى از واثق سخن رفته بود و او مىگفته بود : « اين خوك چنين كرد . » يا گفته بود : « اين كافر . » و اين كار وى شهره شد . وى را از سلطان بيم دادند و به دو گفتند : « كار تو به وى رسيده . » كه از وى بيمناك شد .\r\nچنان كه گويند : از جمله كسانى كه بنزد احمد مىرفتند يكى بود به نام ابو هارون - سراج و ديگرى به نام طالب و ديگرى از مردم خراسان از ياران اسحاق بن ابراهيم\r\n( 136 سالار نگهبانان كه به دو وامىنمودند كه به گفتهء وى قائلند .\r\nاطرافيان احمد بن نصر از مردم بغداد كه محدثان و منكران عقيدهء خلق قرآن بودند ، وى را تحريك كردند و وادارش كردند كه براى انكار عقيدهء خلق قرآن جنبش كند . وى را براى اين كار در نظر گرفته بودند ، نه ديگرى را ، به سبب نفوذى كه پدر و جد وى در دولت بنى عباس داشته بودند و نفوذى كه خود وى در بغداد داشت .\r\nوى از جمله كسانى بود كه به سال دويست و يكم وقتى فاسقان مدينة السلام بسيار شده بودند و فساد علنى شده بود در آن وقت مأمون به خراسان بود و خبر آن را از پيش گفته‌ايم - مردم جانب شرق با وى بر امر به معروف و نهى از منكر و اطاعت او بيعت كرده بودند .\r\nو كارش بر اين قرار استوار بود تا به سال دويست و چهارم كه مأمون به بغداد آمد .\r\nپس به اين سببها كه ياد كردم اميد داشتند كه وقتى او جنبش كند عامه اجابت وى كنند .\r\nگويد : احمد دعوت كسانى را كه اين را از او مىخواستند اجابت كرد .\r\n","description":"","footnote":"","page_name":" 5975 ","page_number":34},
  {"content":"\r\nآنهايى كه در كار دعوت كسان به سوى وى كوشش مىكردند همان دو كس بودند كه همين پيش نامهايشان را ياد كردم . ابو هارون سراج و طالب ، ميان قوم مالى پخش كردند و به هر يك از آنها دينارى دادند و شبى را با آنها وعده نهادند كه طبلها بزنند و صبحگاه آن براى قيام بر ضد سلطان فراهم شوند . طالب با كسانى كه در اين باره با وى پيمان كرده بودند در جانب غربى مدينة السلام بود . ابو هارون نيز با كسانى كه در اين باره با او پيمان كرده بودند در جانب شرقى بود . طالب و ابو هارون ، جز ديگر كسان ، دينارهايى به دو كس از پسران اشرس سردار داده بودند كه آن را ميان همسايگان خويش پخش كنند . يكى از آنها نبيذى گرفت و گروهى از آنها به نوشيدن آن فراهم آمدند و چون مست شدند طبل زدند به شب چهارشنبه يك شب پيش از موعد كه موعد اين كار شب پنجشنبه بود در شعبان سال دويست و سى و يكم سه روز رفته از آن ماه آن شب را شب پنجشنبهء موعود مىپنداشتند و در زدن طبل افراط كردند اما هيچكس اجابتشان نكرد .\r\nدر آن وقت اسحاق بن ابراهيم در بغداد نبود . برادرش محمد بن ابراهيم كه جانشين وى بود ، غلامى را به نام رخش سوى آنها فرستاد كه به نزدشان رفت و از قصهء آنها پرسش كرد و هيچكس از آنها را كه مىگفتند طبل زده‌اند كشف نكرد .\r\nيكى را كه در حمامها بود و چشمش آسيب ديده بود\r\n( 137 و او را عيسى يك چشم مىگفتند به دو نشان دادند كه وى را به تازيانه زدن تهديد كرد كه در بارهء دو پسر اشرس و در بارهء احمد بن نصر و ديگران كه نامشان را ياد كرد مقر شد . همان شب آن قوم را جستجو كرد و بعضىشان را گرفت ، طالب را نيز كه در حومهء جانب غربى منزل داشت گرفت ، ابو هارون ، سراج را نيز كه منزلش در جانب شرقى بود گرفت . غلام چند روز و شب كسانى را كه عيسى يك چشم نام برده بود جستجو كرد و هر گروه در سمت شرقى و غربى ، در ناحيه اى كه در آن دستگير شده بودند بزندان شدند . ابو طالب و هارون را با هفتاد رطل آهن مقيد كردند . در خانه پسران اشرس در يك چاه ، دو پرچم\r\n","description":"","footnote":"","page_name":" 5976 ","page_number":35},
  {"content":"\r\nسبز به دست آمد كه سرخىاى نيز داشت . آن را يكى از ياران محمد بن عياش برون آورد . وى عامل سمت غربى بود . عامل سمت شرقى عباس بن محمد سردار خراسانى بود .\r\nپس از آن خواجه اى از آن احمد بن نصر دستگير شد و چون تهديدش كردند به همان چيزها كه عيسى يك چشم اقرار كرده بود مقر شد . پس غلام سوى احمد ابن نصر رفت كه در حمام بود . به ياران سلطان گفت : « اينك منزل من ، اگر در آنجا پرچمى يا لوازمى يا سلاحى براى فتنه بدست آورديد ، آن چيز و خون من بر شما رواست . » منزل را بكاويدند و چيزى در آن يافت نشد . پس او را به نزد محمد بن ابراهيم بردند ، دو خواجه از آن وى را با دو پسرش گرفتند با يكى از كسانى كه بنزد وى مىرفته بود به نام اسماعيل پسر محمد باهلى كه منزلش بر سمت شرقى بود . اين شش كس را بر استران پالاندار كه روپوش نداشت بنزد امير مؤمنان واثق بردند كه در سامرا بود ، احمد بن نصر را يك جفت بند آهنين نهاده بودند . به روز پنجشنبه يك روز مانده از شعبان سال دويست و سى و يكم از بغداد بيرونشان بردند . واثق را از حضورشان خبر دادند كه ابن ابى داود و ياران وى را احضار كرد و براى آنها به مجلس عام نشست كه آشكارا امتحان شوند .\r\nقوم حاضر شدند و به نزد وى فراهم آمدند . چنان كه گفته‌اند احمد بن ابى داود در به ظاهر كشته شدن احمد بن نصر را خوش نداشت . وقتى او را بياوردند واثق در بارهء فتنه و در بارهء قصد قيامى كه به دو خبر داده بودند با وى گفتگو نكرد بلكه به دو گفت :\r\n« اى احمد ، در بارهء قرآن چه مىگويى ؟ » گفت : « كلام خداست . » احمد بن نصر آمادهء كشته شدن بود نوره زده بود و بوى خوش زده بود .\r\nگفت : « آيا مخلوق است ؟ »\r\n","description":"","footnote":"","page_name":" 5977 ","page_number":36},
  {"content":"\r\nگفت :\r\n( 138 كلام خداست . » گفت : « دربارهء پروردگار خويش چه مىگويى ؟ آيا به روز رستاخيز او را خواهى ديد ؟ » گفت : « اى امير مؤمنان در حديث آمده ، از پيمبر خدا صلى الله عليه و سلم ، كه گفته : به روز رستاخيز خدايتان را مىبينيد ، چنان كه ماه را مىبينيد و در ديدار وى همانند نباشيد ، ما پيروان اين خبريم . » آنگاه گفت : « سفيان بن عيينه نيز حديثى به من گفت و به پيمبر انتساب داد كه دل پسر آدم ميان دو انگشت از انگشتان خداست كه آن را وارون مىكند . و نيز پيمبر صلى الله عليه و سلم به دعا مىگفت : « اى وارون كنندهء دلها ، دل مرا بر دين خويش استوار بدار . » اسحاق بن ابراهيم به دو گفت : « واى تو بنگر چه مىگويى ؟ » گفت : « تو چنين دستورى دادى . » اسحاق از سخن وى بيم كرد و گفت : « من ترا چنين دستور دادم ؟ » گفت : « آرى ، دستورم دادى كه نيكخواه وى باشم ، اندرز من با وى اين است كه با حديث پيمبر خداى ، صلى الله عليه و سلم ، مخالفت نكند . » واثق به كسانى كه در اطراف وى بودند گفت : « در بارهء او چه مىگوييد ؟ » سخن بسيار كردند ، عبد الرحمن بن اسحاق كه قاضى سمت غربى بوده بود و معزول شده بود و احمد بن نصر با وى دوستى داشته بود آنجا حضور داشت . گفت :\r\n« اى امير مؤمنان خونش حلال است » ابو عبد الله ارمنى يار ابن ابى داود گفت : « اى امير مؤمنان خون وى را به من بنوشان . » واثق گفت : « كشتن در پيش است همانطور كه مىخواهى . » ابن ابى داود گفت : « اى امير مؤمنان كافرى است كه از او توبه بايد خواست ،\r\n","description":"","footnote":"","page_name":" 5978 ","page_number":37},
  {"content":"\r\nشايد بيمار است يا عقلش ديگر شده . » گويى نمىخواست كه احمد به سبب وى كشته شود .\r\nواثق گفت : « وقتى ديديد من به طرف وى برخاستم هيچكس با من برنخيزد كه من قدمهاى خويش را به طرف وى ( به نزد خدا ) و خيره مىنهم » . آنگاه صمصامه شمشير عمر بن معديكرب زبيدى ، را كه در خزانه بود و به موسى هادى هديه شده بود خواست . به سلم خاسر شاعر دستور داد كه شمشير را وصف كند كه آن را وصف كرد و به دو جايزه داد .\r\nآنگاه واثق صمصامه را گرفت . شمشيرى بود پهن كه از پايين وصله داشت ، سه ميخ خورده بود كه شمشير را بوصله پيوسته بود . سوى احمد بن نصر رفت كه ميان خانه بود . سفره اى چرمين خواست كه احمد را در ميان آن كشيدند . طنابى خواست كه به سرش محكم كردند و طناب را كشيدند . واثق ضربتى به او زد كه بر پى گردن فرود آمد ، آنگاه ضربت ديگر زد ، آنگاه سيماى دمشقى شمشير خويش را كشيد و گردنش را زد و سرش را بريد .\r\nگويند : بغاى شرابى ضربت ديگرى به او زد ، واثق با لبهء\r\n( 139 صمصامه ضربتى به شكمش زد ، آنگاه وى را ببردند و به محوطه اى كه بابك آنجا بود رسانيدند و در آنجا بياويختند . در پاى وى يك جفت قيد بود ، شلوار و پيراهنى به تن داشت . سرش را به بغداد بردند و روزى در سمت شرقى و چند روز در سمت غربى نصب كردند ، پس از آن به سمت شرقى بردند و محوطه اى اطراف سر ، برآوردند و روى آن خيمه اى زدند و كشيكبانان بر آن گماشتند و آن محل به نام سر احمد بن نصر شهره شد . رقعهء مكتوبى به گوش وى آويخته بودند كه اين سر كافر مشرك گمراه احمد بن نصر است ، از آنها كه خدايش به دست بندهء خدا هارون امام ، الواثق بالله ، امير مؤمنان بكشت ، از آن پس كه در بارهء خلق قرآن و نفى تشبه بر ضد وى حجت آورد ، و توبه را بر او عرضه كرد ، و به او فرصت بازگشت به حق داد اما بجز عناد و تاكيد نخواست . سپاس خداى را كه وى را زودتر سوى جهنم و عقوبت المانگيز خويش برد . امير مؤمنان\r\n","description":"","footnote":"","page_name":" 5979 ","page_number":38},
  {"content":"\r\nدر اين باب از او پرسش كرد كه به تشبيه مقر شد و به كفر گويا شد از اين رو امير مؤمنان خون وى را حلال دانست و لعنتش كرد .\r\nآنگاه بگفت تا هر كه را به مصاحبت احمد شناخته بود از آنها كه گفته شد تابع وى بوده‌اند جستجو كنند و آنها را در محبسها نهادند . آنگاه بيست و چند كس را كه مشخص بودند در محبسهاى تاريك جا دادند و از گرفتن صدقه اى كه به زندانيان داده مىشد بازشان داشتند و از ملاقات ممنوع شدند و بند آهنين سنگين بر آنها نهادند . ابو هارون سراج را با كسانى ديگر به سامره بردند سپس به بغداد پس آوردند و در محبسها نهادند .\r\nموجب گرفتن اين كسان كه به سبب احمد بن نصر دستگير شدند آن بود كه يكى مرد گازر كه در حومه بود بنزد اسحاق بن ابراهيم رفت و گفت : « من ياران احمد بن نصر را به تو نشان مىدهم . » اسحاق كس با وى فرستاد كه آنها را دنبال كنند وقتى فراهم آمدند بر ضد گازر نيز دليلى يافتند كه با آنها محبوسش كردند . نخلستانى در مهرزار داشت كه آن را قطع كردند و منزلش را به غارت دادند .\r\nاز جمله كسانى كه به سبب احمد بن نصر محبوس شدند گروهى از فرزندان عمرو بن اسفنديار بودند كه در زندان بمردند .\r\nيكى از شاعران در بارهء احمد بن ابى داود شعرى گفت به اين مضمون :\r\n« همين كه از نزد اياديان بيامدى « مايهء عذاب بندگان خداى شدى\r\n( 140 تو چنان كه گفته اى از قوم ايادى « پس اى ايادى « با اين خلق مدارا كن » در اين سال واثق آهنگ حج داشت و براى آن مهيا شد ، عمر بن فرج را به راه فرستاد كه آن را اصلاح كند كه بازگشت و وى را از كمى آب خبر داد و رأى وى\r\n","description":"","footnote":"","page_name":" 5980 ","page_number":39},
  {"content":"\r\nبگشت .\r\nدر اين سال سالار حج محمد بن داود بود .\r\nو هم در اين سال واثق جعفر بن دينار را ولايتدار يمن كرد كه در شعبان روانه آنجا شد و او و بغاى بزرگ حج كردند . بغا متصدى حادثات ايام حج بود .\r\nجعفر با چهار هزار كس سوى يمن روان شد و مقررى ششماهه به او داده شد .\r\nدر اين سال محمد بن عبد الملك زيات براى اسحاق بن ابراهيم وابستهء بنى قشير كه از مردم اضاخ بود پرچم بست ، در دار الخلافه ، به عاملى يمامه و بحرين و راه مكه از بصره به بعد . ياد نكرده‌اند كه كسى جز خليفه در دار الخلافه براى كسى پرچم بسته باشد بجز محمد بن عبد الملك زيات .\r\nدر اين سال گروهى از دزدان به بيت المالى كه در دار العامه بود و در دل قصر ، نقب زدند و چهل و دو هزار درم برگرفتند با اندكى دينار كه بعد دستگير شدند . يزيد حلوانى سالار نگهبانان ، جانشين ايتاخ ، براى دستگيريشان جستجو كرد .\r\nدر اين سال محمد بن عمرو خارجى از بنى زيد بن تغلب با سيزده كس در ديار ربيعه قيام كرد ، غانم بن ابو مسلم كه متصدى جنگ موصل بود با گروهى همانند آن به مقابلهء وى رفت كه چهار كس از خوارج را بكشت و محمد را اسير گرفت و او را به سامره فرستاد كه به مطبق فرستاده شد و سرهاى ياران وى و پرچمهايش را به نزد دار بابك نهادند .\r\nدر اين سال وصيف ترك از ناحيهء اصبهان و جبال و فارس بيامد ، وى به طلب كردان رفته بود كه به اين نواحى راه يافته بودند . نزديك پانصد كس از آنها را با خودش آورد كه بعضيشان پسران خردسال بودند ، در بندها و غلها ،\r\n( 141 كه دستور حبسشان داده شد . وصيف هفتاد و پنجهزار دينار جايزه گرفت با يك شمشير و خلعت پوشيد .\r\nدر اين سال مبادلهء اسيران ، ميان مسلمانان و فرمانرواى روم انجام شد كه در\r\n","description":"","footnote":"","page_name":" 5981 ","page_number":40},
  {"content":"\r\nاثناى آن مسلمانان و روميان بر كنار نهرى به نام لامس در سلوكيه ، يك منزلى طرسوس فراهم آمدند .\r\n\r\nسخن از سبب مبادلهء اسيرانى كه ميان مسلمانان و روميان بود و چگونگى آن\r\n. از احمد پسر ابى قحطبه ، يار خاقان خادم ، كه خادم رشيد بوده بود و در مرز بزرگ شده بود آورده‌اند كه اين خاقان به نزد واثق آمد ، وقتى كه آمد تنى چند از سران مردم طرسوس و جاهاى ديگر با وى بودند و از متصدى مظالمى كه بر آنها گماشته بود و كنيه ابو وهب داشت شكايت داشتند كه اين احضار شد . محمد بن عبد الملك پيوسته وى و آنها را به روز دوشنبه و پنجشنبه ، از پس رفتن مردم ، در دار العامه فراهم مىكرد كه تا به وقت نيمروز مىبودند ، آنگاه محمد بن عبد الملك مىرفت و آنها نيز مىرفتند . عاقبت از آنها معزول شد ، و واثق دستور داد كه مردم مرزها را در بارهء قرآن امتحان كنند كه همگى قائل مخلوق بودن آن شدند ، مگر چهار نفر كه واثق بگفت تا گردنهايشان را زدند كه قائل به مخلوق بودن قرآن نشده بودند .\r\nآنگاه واثق بگفت تا مطابق نظر خاقان به همهء اين مرزنشينان جايزه دهند ، آنگاه مرزنشينان سوى مرزهاشان رفتند و خاقان اندكى پس از آنها بماند .\r\nدر اين وقت فرستادگان فرمانرواى روم كه ميخائيل پسر توفيل بود به نزد واثق آمدند و از او مىخواست اسيران مسلمانان را كه به دست داشت مبادله كند .\r\nواثق خاقان را به اين كار فرستاد . خاقان با همراهان خويش براى مبادلهء اسيران مسلمانان برون شد ، در آخر سال دويست و سىام ، ميان خاقان و فرستادگان فرمانرواى روم وعده بود كه به روز عاشورا ، دهم محرم سال دويست و سى و يكم براى مبادلهء اسيران ديدار كنند .\r\n( 142 پس از آن واثق ، احمد بن سعيد باهلى را عامل مرزها و عواصم كرد و دستور\r\n","description":"","footnote":"","page_name":" 5982 ","page_number":41},
  {"content":"\r\nداد در مبادلهء اسيران حضور يابد . وى با هفده اسب بريد برون شد . ميان فرستادگانى كه به طلب مبادلهء اسيران آمده بودند با ابن زيات در بارهء مبادله اختلاف شد ، گفتند : « ما در مبادله پيرزن فرتوت و پير كهنسال و كودك نمىگيريم . » اين اختلاف چند روز در ميانشان بود ، عاقبت رضايت دادند كه يك كس در قبال يك كس باشد .\r\nآنگاه واثق براى خريد بردگان فروشى كس به بغداد ورقه فرستاد و هر كس از آنها را كه ميسر شد خريد ، اما شمار كامل نشد . واثق پيره زنان فرتوت رومى و ديگران را از قصر برون آورد تا شمار كامل شد . آنگاه از جمله ياران ابن ابى - داود دو كس را روانه كرد كه يكيشان يحيى نام داشت پسر آدم كرخى و كنيهء ابو رمله داشت با جعفر بن حداء . يكى از دبيران ديوان نظارت را به نام طالب پسر داود نيز با آنها فرستاد و دستور داد وى و جعفر اسيران را امتحان كنند ، هر كه گفت : قرآن مخلوق است وى را مبادله كنند و هر كه از اين خوددارى كرد به دست روميان وانهاده شود . » دستور داد تا به طالب پنجهزار دينار بدادند و نيز دستور داد تا به هر كس كه گفت قرآن مخلوق است و مبادله شد از مالى كه همراه داشتند يك دينار بدهند و قوم برفتند .\r\nاز احمد بن حارث آورده‌اند كه گويد : از ابن ابى قحطبه يار خاقان خادم پرسش كردم . وى سفير [ 1 
  ] ميان مسلمانان و روميان بوده بود ، او را فرستاده بودند كه شمار مسلمانان را در ديار روم بداند كه پيش از مبادله به نزد شاه روم رفت و شمارشان را بدانست و گفت كه شمارشان به سه هزار مرد و پانصد زن رسيده كه واثق دستور داد مبادله شوند ، و احمد بن سعيد را شتابان فرستاد بر اسبان بريد كه مبادله به دست وى باشد ، و نيز كس فرستاد كه اسيران مسلمان را امتحان كند . هر كس از آنها كه گفت : قرآن مخلوق است و خدا عز و جل در آخرت ديده نمىشود ، مبادله شد و هر كه اين را نگفت به دست روميان وا نهاده شد . از روزگار محمد بن زبيده ، از سال صد و نود و چهارم ، يا پنجم ، مبادله اى نبوده بود .\r\n\r\n","description":"","footnote":"\r\n[ 1 
  ] كلمه متن\r\n","page_name":" 5983 ","page_number":42},
  {"content":"\r\nگويد : وقتى روز عاشورا رسيد ده روز رفته از محرم سال دويست و سى و يكم مسلمانان و كافرانى كه همراه داشتند با دو سردار از سرداران روم كه يكى انفاس نام داشت و ديگرى لمسنوس ، فراهم آمدند . مسلمانان و داوطلبان چهار هزار كس بودند ، سوار و پياده و در محلى بنام لامس فراهم آمدند .\r\nاز محمد پسر احمد بن سعيد آورده‌اند كه نامهء پدرش به دو رسيده بود كه مسلمانان مبادله شده و كسانى از معاهدانشان كه همراهشان بودند چهار هزار و ششصد كس بودند ، از جمله ششصد كودك و زن و كمتر از پانصد معاهد ( ذمى ) و باقى مردانى بودند از همه ولايتها .\r\nابو قحطبه كه از جانب خاقان خادم به نزد شاه روم رفته بود كه ببيند شمار اسيران چيست و از دسترسى قصدى كه شاه روم كرده بود آگاه شود ، گويد : پيش از مبادله شمار مسلمانان سه هزار مرد بود و پانصد زن و كودك از آنها كه در قسطنطنيه يا جاهاى ديگر بوده بودند بجز آنها كه روميان و محمد بن عبد الله طرسوسى احضارشان كرده بودند .\r\nمحمد طرسوسى به نزد روميان بوده بود و احمد بن سعيد و خاقان وى را با تنى چند از سران اسيران به نزد واثق فرستاد كه واثق به هر كدامشان يك اسب و هزار درم داد .\r\nاين محمد طرسوسى گويد كه سى سال به دست روميان اسير بوده بود وى جزو تيراندازان در علافه اسير شده بود و از جمله كسانى بود كه ضمن اين مبادله مبادله شد .\r\nگويد : ما را به روز عاشورا بر كنار نهرى به نام لامس بر كنار سلوكيه نزديك دريا مبادله كردند . عدهء آنها چهار هزار و چهارصد و شصت كس بود ، هشتصد زن با شوهران و فرزندان خويش بودند . معاهدان مسلمان يكصد كس بودند يا بيشتر . يكى در مقابل\r\n","description":"","footnote":"","page_name":" 5984 ","page_number":43},
  {"content":"\r\nيكى ، كوچك يا بزرگ مبادله شد . خاقان هر چه مسلمانان كه در ديار روم بوده بودند و محلشان معلوم بود براى مبادله آورده بود .\r\nگويد : وقتى براى مبادله فراهم آمدند مسلمانان بر كنار شرقى نهر توقف كردند و روميان بر سمت غربى . آنجا گدارى بود . آنها از آنجا يكى را مىفرستادند\r\n( 144 و اينان از اينجا يكى را ، كه در ميان نهر به هم مىرسيدند . وقتى مسلمانان به نزد مسلمانان مىشد تكبير مىگفت و تكبير مىگفتند و وقتى رومى به نزد روميان مىشد به زبان آنها سخن ميكرد و چيزى همانند تكبير مىگفتند .\r\nاز سندى وابستهء حسين خادم آورده‌اند كه گويد : مسلمانان پلى بر نهر بستند ، روميان نيز پلى بستند . ما رومى را بر پل خودمان مىفرستاديم و روميان ، مسلمانان را بر پل خودشان مىفرستادند كه اين به نزد ما مىشد و آن به نزد آنها ، انكار دارد كه گدارى بوده است .\r\nاز محمد بن كريم آورده‌اند كه گويد : وقتى به دست مسلمانان شديم [ 1 
  ] جعفر و يحيى امتحانمان كردند كه بگفتيم و به هر كدام دو دينار دادند .\r\nگويد : دو بطريق كه اسيران را آورده بودند معاشرتشان بد نبود .\r\nگويد : روميان از شمار مسلمانان بيمناك شدند كه آنها اندك بودند و مسلمانان بسيار . خاقان در اين باره امانشان داد . ميان آنها و مسلمانان چهل روز معين كرد كه به آنها هجوم نيارند تا به ولايت و امانگاه خويش برسند .\r\nگويد : مبادله اسيران به مدت چهار روز بود و از آنها كه امير مؤمنان براى مبادلهء مسلمانان آماده كرده بود گروهى بسيار با خاقان بماندند . خاقان از آنها كه فزون آمده بودند و به دست وى مانده بودند يكصد كس به فرمانرواى روم داد كه اين اضافه به نزد آنها ذخيره باشد به جاى كسانى از مسلمانان كه بيم مىرفت تا انقضاى مدت اسيرشان كنند و باقيمانده را به طرسوس بازبرد و بفروخت .\r\n\r\n","description":"","footnote":"\r\n[ 1 
  ] كلمهء متن : صرنا\r\n","page_name":" 5985 ","page_number":44},
  {"content":"\r\nگويد : سى كس از مسلمانان كه در ديار روم نصرانى شده بودند ، با ما آمده بودند كه مبادله شدند .\r\nمحمد بن كريم گويد : وقتى مدت چهل روز مقرر ميان خاقان و روميان به سر رفت . احمد بن سعيد به غزاى زمستانى رفت . كسان دچار برف و باران شدند و به مقدار دويست كس از آنها بمرد ، گروهى بسيار از آنها در بدندون غرق شدند ، نزديك دويست كس از آنها نيز اسير شدند و امير مؤمنان به سبب اين از احمد آزرده شد . همه كسانى كه مرده بودند و غرق شده بودند پانصد كس بودند .\r\nو چنان بود كه احمد بن سعيد با هفت هزار كس بود ،\r\n( 145 بطريقى از بزرگان روم سوى وى آمد كه از مقابل وى پس رفت . سران قوم به احمد گفتند سپاهى كه هفت هزار كس در آن هست در بارهء آن بيم نيست ، اگر با اين قوم روبرو نمىشوى در ديارشان پيشروى كن . وى نزديك هزار گاو گرفت و ده هزار گوسفند و بازگشت واثق او را معزول كرد و نصر بن حمزهء خزاعى را گماشت ، به روز سه شنبه چهارده روز مانده از جمادى الاول همين سال .\r\nدر اين سال ، در ماه رمضان ، حسن بن حسين برادر طاهر بن حسين در طبرستان بمرد .\r\nو هم در اين سال خطاب بن وجه الفلس درگذشت .\r\nوهم در اين سال خطاب بن وجه الفلس درگذشت .\r\nو هم در اين سال ابو عبد الله بن اعرابى روايتگر درگذشت ، در سن هشتاد سالگى ، بروز چهارشنبه سيزده روز رفته از شعبان .\r\nو هم در اين سال ام ابيها ، دختر موسى ، خواهر على بن موسى الرضا درگذشت .\r\nو هم در اين سال مخارق نغمه گر و ابو نصر احمد بن حاتم ، روايتگر اصمعى ، و عمرو بن ابو عمرو شيبانى و محمد بن سعدان نحوى درگذشتند .\r\n( 147 آنگاه سال دويست و سى و دوم درآمد .\r\n","description":"","footnote":"","page_name":" 5986 ","page_number":45},
  {"content":"\r\n\r\nسخن از خبر حادثاتى كه به سال دويست و سى و دوم بود\r\nاز جمله آن بود كه بغاى بزرگ سوى بنى نمير رفت و با آنها نبرد كرد .\r\n\r\nسخن از اينكه چرا بغاى بزرگ سوى بنى نمير رفت ، و كار ميان وى و آنها چگونه بود ؟\r\nبيشتر خبر آنها را احمد بن محمد خالدى براى من نقل كرد كه در اين سفر همراه بغا بوده بود ، اما قالب سخن از ديگرى است .\r\nگويند : سبب اينكه بغا سوى بنى نمير رفت آن بود كه عمارة بن عقيل خطفى قصيده اى در ستايش واثق بگفت و به نزد وى درآمد و قصيده را بر وى بخواند كه بگفت تا سى هزار درم به دو بدهند با لوازم ضيافت . عماره با واثق در بارهء بنى نمير سخن كرد و از بيهوده سرى و تباهكاريشان در آن سرزمين و هجومشان به كسان و به مردم يمامه و جاهاى نزديك آن سخن آورد كه واثق به بغا نوشت و دستورش داد با آنها نبرد كند .\r\nاحمد بن محمد گويد : وقتى بغا مىخواست از مدينه سوى بنى نمير روان شود ، محمد بن يوسف جعفرى را با خويش برداشت كه بلد راه وى باشد . پس به آهنگ آنها سوى يمامه رفت و جمعى از آنها را در محلى به نام شريف يافت كه با وى نبرد كردند . بغا پنجاه و چند كس از آنها را بكشت و نزديك چهل اسير گرفت .\r\nپس از آن سوى حظيان روان شد ، پس از آن سوى دهكده اى از آن بنى تميم رفت كه جزو يمامه بود به نام مرأة ، آنجا فرود آمد و فرستادگان خويش را پياپى سوى آنها فرستاد و امان به ايشان عرضه كرد و به شنوايى و اطاعتشان خواند ، كه\r\n","description":"","footnote":"","page_name":" 5987 ","page_number":46},
  {"content":"\r\nاز وى نمىپذيرفتند و فرستادگانش را دشنام مىگفتند و به نبرد وى دلبستگى مىنمودند آخرين فرستادگانى كه سوى آنها روانه كرد دو كس بودند : يكيشان از بنى عدى بود از قوم تميم و ديگرى از بنى تمير ، كه تميمى را بكشتند و نميرى را با چند زخم از پاى در آوردند . از اين رو بغا از مرأة سوى آنها رفت . رفتن بغا سوى بنى نمير در آغاز صفر سال دويست و سى و دوم بود . وارد درهء نخل شد و برفت تا وارد نخيله شد و كس پيش آنها فرستاد كه نزد من آييد . بنى ضيبهء نمير حركت كردند و سوى خويش رفتند به سمت چپ جبال السود كه كوهى است آن سوى يمامه و بيشتر مردمش از باهله‌اند .\r\nراوى گويد : بغا كس از پى آنها فرستاد كه از رفتن بنزد وى خوددارى كردند . يك دسته سوى آنها فرستاد كه بديشان دست نيافت ، پس دسته ها فرستاد و از آنها كس بكشت و اسير گرفت . آنگاه با جمع همراهان خويش كه جز كم توانان و تبعه كه در اردوگاه به جاى مانده بودند و نزديك هزار كس بودند به تعقيبشان رفت .\r\nوقتى با آنها روبرو شد كه به قصد وى فراهم آمده بودند و براى جنگش گرد هم شده بودند ، در آن وقت نزديك به سه هزار كس بودند ، در محلى كه آن را روضة الابان مىگفتند و بطن السر ، در دو منزلى قرنين و يك منزلى اضاخ . مقدمهء بغا را هزيمت كردند و پهلوى راست وى را عقب راندند و نزديك به صد و بيست تا صد و سى كس از ياران وى را كشتند و نزديك به هفتصد تا از شتران سپاه وى را با يكصد اسب پى كردند و بنه ها را با چيزى از مالها كه همراه بغا بود به غارت بردند .\r\nاحمد به من گفت : وقتى بغا با آنها رو به رو شد به آنها حمله برد اما شب بر او چيره شد ، بغا قسمشان من داد و دعوتشان ميكرد كه بازآيند و به اطاعت امير - مؤمنان درآيند . محمد بن يوسف جعفرى در اين باب با آنها سخن ميكرد كه مىگفتند :\r\n« اى محمد پسر يوسف به خدا در ميان ما زاده شدى اما حرمت خويشاوندى را نداشتى و با اين بردگان و كافران بنزد ما آمدى كه به كمكشان با ما پيكار كنى به\r\n","description":"","footnote":"","page_name":" 5988 ","page_number":47},
  {"content":"\r\nخدا عبرتها به تو مىنماييم . » و سخنانى از اين گونه .\r\nگويد : و چون صبح نزديك شد محمد بن يوسف به بغا گفت : « پيش از آنكه صبح روشن شود و كمى شمار ما را ببينند و بر ما جرئت آرند نبرد آغاز كن » .\r\nاما بغا از او نپذيرفت و چون صبح روشن شد و شمار همراهان بغا را بديدند به ما حمله آوردند . پيادگانشان را پيش روى نهاده بودند و سوارانشان را پشت سر و چهارپايان و گوسفندانشان را پشت سر آنها .\r\nگويد : پس ما را هزيمت كردند ، چندان كه هزيمت ما به اردوگاهمان رسيد و به هلاكت خويش يقين كرديم .\r\nگويد : چنان بود كه خبر به بغا رسيده بود كه گروهى از سواران بنى نمير در جايى از ديارشان هستند و نزديك دويست سوار از ياران خويش را سوى آنها فرستاده بود .\r\nگويد : در آن اثنا كه ما در آن حال بوديم ، نزديك هلاكت ، و بغا و همراهانش هزيمت شده بودند ، گروهى كه بغا شبانگاهى سوى آن سواران فرستاده بود از جايى كه رفته بود باز مىگشت\r\n( 148 و پشت سر بنى نمير رسيد كه با بغا و يارانش چنان كرده بودند ، پس در سوتكهاى خويش دميدند و چون نميريان صداى سوتكها را شنيدند و كسانى را كه از پشت سرشان آمده بودند بديدند گفتند : « به خدا اين برده خيانت آورد . » و پشت بكردند و فرارى شدند . سوارانشان از آن پس كه به جان از پيادگان دفاع كردند آنها را رها كردند .\r\nاحمد بن محمد به من گفت : از پيادگان آنها كسى جان نبرد و تا آخر كشته شدند ، اما سواران بر پشت اسبان شتابان فرار كردند . » اما غير احمد بن محمد گويد : بغا و ياران وى از صبحگاه تا نيمروز به حال هزيمت بودند و اين به روز سه شنبه بود سيزده روز رفته از جمادى الاخر سال دويست و سى و دوم . آنگاه مردم نمير به غارت و پى كردن شتران و اسبان سرگرم شدند تا\r\n","description":"","footnote":"","page_name":" 5989 ","page_number":48},
  {"content":"\r\nوقتى كه ياران عقب نشسته بغا سوى وى بازگشتند و كسانى كه از وى پراكنده بودند به دورش فراهم آمدند و به بنى نمير تاختند كه آنها را هزيمت كرد و از زوال خورشيد تا به وقت پسينگاه نزديك هزار و پانصد كس از آنها را بكشت آنگاه بغا در محل نبرد كه بر سراب معروف به بطن السر بود بماند تا سرهاى كشته شدگان بنى نمير به نزد وى فراهم آمد و وى يارانش سه روز بياسودند .\r\nاحمد بن محمد به من گفت : « كسانى از سواران بنى نمير كه از آن نبرد گريخته بودند ، كس بنزد بغا فرستادند و امان خواستند . بغا امانشان داد كه پيش وى شدند و آنها را به بند كرد و همراه خويش ببرد .\r\nاما غير او گويد : بغا از محل نبرد به طلب كسانى از آنها كه از دست وى رفته بودند روان شد اما جز به مردم كم توان كه كارى از آنها ساخته نبود و بعضى چهارپايان و گوسفندان دست نيافت و سوى قلعهء باهله بازگشت .\r\nگويد : كسانى از بنى نمير كه با بغا نبرد كردند بنى عبد الله بودند و بنى بسره و بلحجاج و بنى قطن و بنى سلاه و بنى شريح و بعضى تيره هاى خوالف از بنى عبد الله ابن نمير . از بنى عامر بن نمير كسى در نبرد نبود مگر اندكى . بنى عامر بن نمير اهل نخل و گوسفندند و صاحبان اسب نيند . طايفهء عبد الله بن نمير بود كه با عربان نبرد ميكرد .\r\n( 149 عمارة بن عقيل خطاب به بغا شعرى گفت به اين مضمون :\r\n« اعقفان و درهء قو را رها كردى « و زندانها را از خرده چيزها پر كردى . » احمد بن محمد به من گفت : « كسانى از بنى نمير كه با امان به نزد بغا شدند وقتى بندشان نهاد و بداشت و همراه خويشتنشان برد در راه آشوب كردند و خواستند بندهاى خويش را بشكنند و بگريزند . بغا بگفت تا آنها را يكى از پى ديگرى بيارند و چون يكى حضور مىيافت از چهار صد تا پانصد تازيانه و كمتر به او مىزد . »\r\n","description":"","footnote":"","page_name":" 5990 ","page_number":49},
  {"content":"\r\nيكى گويد : كه در تازيانه زدنشان حضور داشته و هيچيك از آنها چيزى نگفته و از ضربت تازيانه نناليده و اينكه پيرى از آنها را آوردند كه قرآنى به گردن خويش آويخته بود . محمد بن يوسف كه پهلوى بغا نشسته بود از كار پير بخنديد و به بغا گفت : « خدايت قرين صلاح بدارد اين خبيثتر است كه قرآن به گردن خويش آويخته » و چهار صد يا پانصد تازيانه به او زد كه نناليد و استغاثه نكرد .\r\nگويند : در نبردى كه كار آن را بگفتم سوارى از بنى نمير به نام مجنون با بغا مقابل شد و با نيزه به وى ضربت زد آنگاه يكى از تركان تيرى به مجنون زد كه گريخت و سه روز بماند آنگاه از تير وى بمرد .\r\nگويد : آنگاه واجن اشروسنى سغدى با هفتصد كس از اشروسنيان اشتيخنى به كمك بغا رسيد . بغا وى را همراه محمد بن يوسف جعفرى به تعقيب نميريان فرستاد كه پيوسته از دنبالشان بود تا سخت دور رفتند كه بازگشت و سوى تباله و آن سوى تباله شدند كه جزو ولايت يمن است و از دسترس واجن دور شدند كه بازگشت و از آنها بجز شش يا هفت كس به دست وى بيفتاد . پس بغا در قلعهء باهله اقامت گرفت و سوى كوهستان بنى نمير و صحراى آن ، هلان و سود و جاهاى ديگر كه جزو ولايت يمامه بود ، دسته ها فرستاد تا با كسانى كه امان را پذيرفته بودند و به مقاومت برخاسته بودند نبرد كنند كه جمعى را بكشتند و جمعى را اسير گرفتند ، گروهى از سرانشان بيامدند كه هر كدام براى خويشتن و تيره اى كه از آن بودند امان مىخواستند كه از آنها پذيرفت و گشاده رويى كرد و دلگرمشان كرد و همچنان ببود تا همه نميريانى كه گمان داشت در آن نواحى هستند به روى فراهم آمدند و نزديك به هشتصد كس از آنها را گرفت و بند آهنين نهاد و سوى بصره برد ، در ذى قعده سال دويست و سى و دوم ، به صالح عباسى نوشت كه با كسانى\r\n( 150 از بنى كلاب و فزاره و مره و ثعلبه و ديگران كه در مدينه به نزد وى بودند سوى وى حركت كند . صالح عباسى در بغداد به نزد بغا رسيد و همگى در محرم سال دويست و سى و سوم به\r\n","description":"","footnote":"","page_name":" 5991 ","page_number":50},
  {"content":"\r\nسامره شدند .\r\nشمار كسانى از بدويان كه بغا و صالح عباسى آوردند ، بجز آنها كه مرده بودند يا در اين نبردها كه وصف آن بگفتيم ، گريخته بودند يا كشته شده بودند ، دو هزار كس و دويست كس بودند از بنى نمير و بنى كلاب و بنى مره و فزاره ثعلبه و طيئ .\r\nدر اين سال حجگزاران در اثناى بازگشت ، چهار منزل مانده بربذه ، دچار تشنگى سخت شدند ، يك جرعه آب به چند دينار رسيد و مردم بسيار از تشنگى تلف شدند .\r\nدر اين سال محمد بن ابراهيم ولايتدار فارس شد .\r\nدر اين سال واثق بگفت تا از دريافت ده يك كشتيهاى دريا خوددارى كنند .\r\nدر اين سال در ماه نيسان ، پنج روز رفته از ماه ، سرما سخت شد چندان كه آب يخ بست .\r\nو هم در اين سال واثق بمرد .\r\n\r\nسخن از بيمارىاى كه سبب درگذشت واثق شد\r\nگروهى از ياران ما به من گفته‌اند كه بيمارى واثق كه از آن درگذشت استسقاء بود . براى علاج او را در تنورى داغ نشانيدند و به سبب آن از بيمارى خويش آسايش و تسكينى يافت و روز بعد بگفت تا تنور را داغتر كنند و چنان كردند و در تنور بيشتر از روز پيش نشست كه داغ شد . وى را بيرون آوردند و در تخت روانى نهادند ، فضل بن اسحاق هاشمى و عمر بن فرج و ديگران به نزد وى حضور يافتند . پس از آن ابن زيات و ابن ابى داود آمدند و مرگ او را ندانستند تا وقتى كه صورتش را به تخت روان خورد و بدانستند كه مرده است .\r\n","description":"","footnote":"","page_name":" 5992 ","page_number":51},
  {"content":"\r\nبه قولى وقتى احمد بن ابى داود حضور يافت از خود رفته بود ابن ابى داود به نزد وى بود كه جان داد\r\n( 151 كه ديدگان وى را بست و به ترتيب كار وى پرداخت .\r\nوفات واثق شش روز رفته از ذى حجه بود ، در قصر خويش در هارونى به گور رفت . كسى كه بر او نماز كرد و به گورش نهاد و كار وى را عهده كرد احمد بن ابى داود بود .\r\nو چنان بود كه واثق به احمد بن ابى داود دستور داده بود كه به روز قربان در نمازگاه پيشواى نماز شود . وى پيشواى نماز عيد شد از آن روز كه واثق سخت بيمار بود و توان حضور در نمازگاه نداشت و از همان بيمارى بمرد .\r\n\r\nسخن از وصف واثق و سن وى و مقدار و مدت خلافتش\r\nكسى كه او را ديده بود و به حضور وى بوده بود گويد كه سفيد گونه بود آميخته به سرخى ، نكو روى و ميانه بالا و خوش اندام ، چشم چپش لوچ بود ؟\r\nو لكه هاى سپيد داشت .\r\nچنان كه بعضيها گفته‌اند وقتى در گذشت سى و سه سال داشت و به قولى سى و دو سال ، آنها كه گفته‌اند سى و سه سال داشت پنداشته‌اند كه تولد وى به سال صد و نود و ششم بود . خلافتش پنج سال و نه ماه و پنج روز بود ، و به قولى هفت روز و دوازده ساعت . در راه مكه تولد يافته بود . مادرش يك كنيز رومى بود به نام قراطيس .\r\nنام واثق ، هارون بود و كنيه اش ابو جعفر .\r\nگويند : وقتى به بيمارى وفات مبتلا شد و شكمش آب آورد بگفت تا منجمان را احضار كنند كه احضار شدند . از جمله حاضران حسن بن سهل برادر فضل بن سهل بود و فضل بن اسحاق هاشمى و اسماعيل بن نوبخت و محمد بن موسى خوارزمى مجوسى قطر بلى و سند ، يار محمد بن هيثم ، و بيشتر كسانى كه در نجوم\r\n","description":"","footnote":"","page_name":" 5993 ","page_number":52},
  {"content":"\r\nنظر ميكردند . پس در بيمارى وى و ستاره اش و مولدش نگريستند و گفتند :\r\n« روزگارى دراز بزيد . » و آيندهء وى را پنجاه سال معين كردند اما ده روز نگذشت كه در گذشت .\r\n\r\nسخن از بعضى از اخبار واثق\r\nحسن بن ضحاك گويد كه وى چند روز پس از مرگ معتصم ، واثق را ديده بود\r\n( 152 كه به مجلس نشسته بود و اين نخستين مجلس نشستن وى بود . نخستين نغمه اى كه در آن براى او خواندند اين بود كه شاريه يكى از كنيزان ابراهيم بن مهدى شعرى خواند به اين مضمون :\r\n« حاملان ، روزى كه نعش وى را مىبردند « نمىدانستند براى اقامت است يا فنا « گريندگان تو در باره ات صبحگاهان « و به وقت شب هر چه مىخواهند بگويند » گويد : به خدا واثق بگريست و ما نيز بگريستيم چندان كه گريستن ، ما را از همه كارمان مشغول داشت . آنگاه يكى از نغمه گران خواند آغاز كرد و گفت :\r\n« با هريره بدرود كن كه كاروان رفتنى است « اى مرد مگر ترا تاب بدرود كردن هست ؟ » گويد : به خدا گريستن واثق فزونى گرفت و گفت : « چون امروز تسليت پدرى و اخبار مرگى نشنيده بودم » آنگاه مجلس را ختم كرد .\r\nعبد الله بن عباس گويد : پس از آن كه واثق به خلافت رسيد على بن جهم در بارهء وى گفت :\r\n« دنيا دار و ديندار\r\n","description":"","footnote":"","page_name":" 5994 ","page_number":53},
  {"content":"\r\n« از دولت هارون واثق « رستگارى يافت « كه از عدالت و عطاء « فيض بخش شد .\r\n« چه نيك است دنيا كه قرين دين باشد « از احسان وى بزرگوارى عام است « و كسان در آرامش و گشايشند « بسا كسا كه دعاى بقاى او مىگويد . » و هم على بن جهم در بارهء او گفت :\r\n« به خدا جانها به شاه واثق وثوق دارد « شاهى كه مال از او تيره روز است « اما هم صحبتش تيره روز نيست « شمشير را با وى الفت است « اما مال گرانقدر از او گريزان .\r\n« شيرى كه از حملات وى « جنگ عبوس ، خندان مىشود .\r\n« اى بنى عباس خدا جز اين نمىخواهد « كه شما راهبر قوم باشيد . )\r\n( 153 گويد : قلم ، كنيز صالح بن عبد الوهاب اين اشعار را به آواز خواند ، و هم شعر محمد بن كناسه را كه گويد :\r\n« عبوسم و محتشموار .\r\n« و چون با اهل وفا و كرم نشينم « خاطر را آزاد نهم\r\n","description":"","footnote":"","page_name":" 5995 ","page_number":54},
  {"content":"\r\n« و بى حشمت هر چه خواهم بگويم . » و چون آن را براى واثق بخواندند آن را پسنديد و كس بنزد ابن زيات فرستاد كه واى تو ، صالح بن عبد الوهاب كيست . كس بنزد وى فرست و او را بيار كه كنيز خويش را نيز بيارد .\r\nصبحگاهان صالح ، كنيز را بنزد واثق آورد كه وى را به درون بردند و چون آواز خواند او را پسنديد و كس بنزد صالح فرستاد كه بگوى .\r\nگفت : « اى امير مؤمنان صد هزار دينار و ولايت مصر » گويد : واثق كنيز را پس فرستاد . پس از آن احمد بن عبد الوهاب برادر صالح در بارهء واثق گفت :\r\n« خانه دوستان نخواست كه دور باشد « از عشق ليلى جانها فنا مىشود « كه نه ثواب دارد و نه پاداش » و قلم ، كنيز صالح روى آن كار كرد . و زرزر بزرگ آن را براى واثق به آواز خواند . واثق گفت : « اين كيست ؟ » گفت : « قلم » .\r\nگويد : واثق كس بنزد ابن زيات فرستاد كه صالح را فرستاد ، قلم نيز با وى بود . وقتى به نزد واثق درآمد به دو گفت : « اين نغمه از آن تست ؟ » گفت : « خدايت فزونى دهد » آنگاه كس بنزد صالح فرستاد كه نام ببر و چيزى بگوى كه به تو شايد داد .\r\nصالح پيام داد : « وى را هديهء امير مؤمنان كردم ، خداى آن را بر امير مؤمنان مبارك كند . » واثق گفت : « آن را پذيرفتم ، اى محمد پنجهزار دينار به عوض به او بده » و نام وى را اغتباط كرد . اما ابن زيات امروز و فردا كرد و كنيز آواز را تكرار\r\n","description":"","footnote":"","page_name":" 5996 ","page_number":55},
  {"content":"\r\nكرد .\r\nواثق به دو گفت : خدا ترا مبارك كند و كسى را كه ترا پرورد .\r\nگفت : « سرور من ، كسى كه مرا پرورده چه سود مىبرد كه چيزى براى وى دستور داده اى كه به دو نرسيد . » واثق گفت : « سيمانه ، دوات بيار . » و به ابن زيات نوشت : « آنچه را كه عوض اغتباط كرده‌ايم به صالح بن عبد الوهاب بده ، يعنى پنجهزار دينار ، و آن را دو برابر كن . » صالح گويد : بنزد ابن زياد شدم ، مرا نزديك برد و گفت : « اين پنج نخستين را بگير ، و پنج هزار ديگر را پس از جمعه به تو مىدهم . اگر از تو پرسيدند بگو آن مال را گرفتم . » گويد : خوش نداشتم كه از من بپرسند و اقرار به گرفتن كنم ، در منزل خويش نهان ماندم تا آن مال را به من دادند و سيمانه به من گفت : « آن مال را گرفتى ؟ » گفتم : « آرى . » راوى گويد : صالح عمل سلطان را رها كرد و با آن مال بازرگانى كرد تا درگذشت .\r\n\r\nخلافت جعفر المتوكل على الله\r\nدر اين سال با جعفر ، المتوكل على الله ، بيعت خلافت كردند . وى جعفر پسر محمد هارون بود .\r\n\r\nسخن از سبب خلافت جعفر متوكل و وقت آن\r\nبيش از يك راوى به من گفته كه وقتى واثق درگذشت ، احمد بن ابى داود و ايتاخ و\r\n","description":"","footnote":"","page_name":" 5997 ","page_number":56},
  {"content":"\r\nو صيف و عمر بن فرج و ابن زيات و احمد بن خالد ، ابو الوزير ، در خانه سلطان حاضر شدند و مصمم شدند با محمد بن واثق بيعت كنند كه نوجوانى ريش نياورده بود ، پيراهنى سياه با يك كلاه رصافى به دو پوشانيدند ، ديدند كه قدش كوتاه است .\r\nوصيف گفت : « مگر از خدا نمىترسيد ، خلافت را به كسى چون اين مىدهيد كه نماز با وى روا نيست . » گويد : پس در بارهء كسى كه خلافت را به دو دهند بحث كردند و چند كس را ياد كردند .\r\nاز يكى كه با اينان در خانه حضور داشته بود آورده‌اند كه گويد : از آنجا كه بودم در آمدم و بر جعفر متوكل گذشتم كه در پيراهنى بود و شلوارى و با ابناى تركان نشسته بود ، به من گفت : « چه خبر ؟ » گفتم : « كارشان قطع نشد . » گويد : آنگاه وى را خواندند ، بغاى شرابى خبر را با وى بگفت و او را بياورد ، گفت : « بيم دارم واثق نمرده باشد . » گويد : پس او را بر واثق گذرانيدند كه وى را بديد جامه بر او كشيده ، پس بيامد و بنشست ، احمد بن ابى داود جامهء بلند به دو پوشانيد و عمامه نهاد و ميان دو ديدهء وى را بوسه زد و گفت : « اى امير مؤمنان سلام بر تو باد با رحمت خدا و بركات وى . » پس از آن واثق را غسل دادند و بر او نماز كردند و به گورش كردند و بى درنگ سوى دار العامه رفتند . هنوز او را لقب متوكل نداده بودند .\r\n( 155 گويند : روزى كه با وى بيعت كردند بيست و شش سال داشت و مقررى سپاه را براى هشتماه بداد . كسى كه بيعت نامه را براى وى نوشت محمد بن عبد الملك زيات بود كه در آن وقت بر ديوان رسائل بود . پس از آن براى انتخاب لقب وى فراهم آمدند .\r\nابن زيات گفت : « وى را المنتصر بالله نام مىدهيم . » كسان در بارهء آن سخن\r\n","description":"","footnote":"","page_name":" 5998 ","page_number":57},
  {"content":"\r\nكردند ، چندان كه ترديدشان نماند .\r\nگويد : فرداى آن روز احمد بن ابى داود ، صبحگاه به نزد متوكل رفت و گفت :\r\n« در بارهء لقبى انديشيده‌ام كه اميدوارم مناسب و نكو باشد ان شاء الله و آن المتوكل على الله است . » دستور داد تا آن را روان بدارند محمد بن عبد الملك زيات را احضار كرد و دستور داد در بارهء آن به مردم بنويسند كه نامه هاى سوى مردم روان شد ، متن آن چنين بود :\r\n« بنام خداى رحمان رحيم « خدايت زنده بدارد ، امير مؤمنان ، كه خداى بقاى وى را طولانى بدارد ، دستور داده عنوان وى كه بر منبرها و در نامه به قاضيان و دبيران و ديوانداران وى و ديگر كسان ، كه ميان وى و آنها مكاتبه مىرود ، ياد مىشود ، از عبد الله جعفر امام المتوكل على الله امير مؤمنان ، باشد . در كار بستن اين بنگر و وصول [ 1 
  ] نامه مرا اعلا [ 2 
  ] كن با توفيق ان شاء الله . » گويند : وقتى دستور داد كه تركان را مقررى چهار ماهه دهند و سپاه و شاكريان و هاشميان همانندشان را هشت ماهه و مغربيان را مقررى سه ماهه ، از گرفتن آن خود - دارى كردند ، كس بنزد آنها فرستاد كه هر كس از شما مملوك باشد به نزد احمد بن - ابى داود رود تا او را بفروشد و هر كه آزاد باشد او را عبرت سپاهيان كنيم ، كه بدين رضا دادند .\r\nآنگاه وصيف در بارهء آنها سخن كرد تا متوكل از آنها راضى شد . سه ماهشان بدادند پس از آن همانند تركان شدند .\r\nهمانوقت كه واثق بمرد خواص با متوكل بيعت كردند و همانروز به وقت زوال خورشيد ، عامه با وى بيعت كردند .\r\nاز سعيد صغير آورده‌اند كه متوكل از آن پيش كه به خلافت رسد به وى و جمعى ديگر گفته بود كه در خواب ديده كه شكر [ 3 
  ] سليمانى از آسمان بر او مىريزد و\r\n\r\n","description":"","footnote":"\r\n[ 1 ، 2 
  ] كلمهء متن\r\n[ 3 
  ] كلمهء متن : سكر\r\n","page_name":" 5999 ","page_number":58},
  {"content":"\r\nبر آن نوشته جعفر المتوكل على الله و تعبير آن را از ما خواست . گفتيم : « به خدا اى امير كه خدايت عزيز بدارد اين خلاف است . » راوى گويد : واثق اين را بشنيد و وى را بداشت ، سعيد را نيز با وى بداشت و به سبب اين بر جعفر سخت گرفت .\r\nدر اين سال سالار حج محمد بن داود بود .\r\n( 156 آنگاه سال دويست و سى و سوم درآمد .\r\n\r\nسخن از خبر حادثاتى كه به سال دويست و سى و سوم بود\r\nاز جمله آن بود كه متوكل بر محمد بن عبد الملك زيات خشم آورد و او را بداشت .\r\n\r\nسخن از اينكه چرا متوكل ابن زيات را بداشت و سرانجام اين كار چه شد ؟\r\nچنان كه گفته‌اند سبب خشم آوردن متوكل بر ابن زيات آن بود كه واثق محمد ابن عبد الملك زيات را به وزارت گرفته بود و كارها را به دو سپرده بود و چنان بود كه واثق در بعضى چيزها بر برادر خويش جعفر متوكل خشم آورده بود و عمر بن فرج رخجى و محمد بن علاء خادم را بر او گماشته بود كه وى را مراقبت ميكردند و هميشه اخبار او را مىنوشتند . جعفر بنزد محمد بن عبد الملك رفت كه از او بخواهد با برادرش واثق سخن كند كه از وى رضايت آورد . وقتى به نزد ابن زيات درآمد مدتى پيش روى او ايستاد ، اما ابن زيات با وى سخن نكرد ، آنگاه به دو اشاره كرد كه بنشيند كه بنشست و چون از نظر در نامه ها فراغت يافت همانند تهديدگرى به دو نگريست و گفت : « براى چه آمده اى ؟ »\r\n","description":"","footnote":"","page_name":" 6000 ","page_number":59},
  {"content":"\r\nگفت : « آمده‌ام كه از امير مؤمنان بخواهى كه از من رضايت آورد . » ابن زيات به كسانى كه اطراف وى بودند گفت : « اين را ببينيد ، برادرش را خشمگين مىكند و از من مىخواهد كه از او رضايت بجويم . برو وقتى كه به صلاح آمدى از تو رضايت ميارد . » راوى گويد : پس جعفر برخاست و از زشتى برخورد و بى اعتنايى ابن زيات غمين بود . از نزد وى برون شد و بنزد عمر بن فرج رفت كه از او بخواهد كه حوالهء [ 1 
  ] او را مهر بزند كه مقرريهاى خويش را بگيرد . عمر بن فرج نيز وى را نوميد كرد و حواله را گرفت و به صحن مجلس پرتاب كرد . عمر در مسجد مىنشست ، ابو الوزير احمد بن خالد حضور داشت برخاست كه برود ، جعفر نيز با وى برخاست و گفت : « اى ابو الوزير ، ديدى عمر بن فرج با من چه كرد ؟ » گفت : « فدايت شوم ، من ناظر اويم ، با وجود اين حوالهء مقرريهاى مرا جز با\r\n( 157 خواهش و ملايمت مهر نمىزند ، نمايندهء خويش را به نزد من فرست . » گويد : جعفر نمايندهء خويش را فرستاد كه ابو الوزير بيست هزار درهم به دو داد و گفت :\r\n« اين را خرج كن تا خدا كار تو را مهيا كند » كه آن را بگرفت ، پس از يك ماه باز رسول خويش را به نزد ابو الوزير فرستاد و از وى كمك خواست كه ده هزار درم براى او فرستاد .\r\nگويد : وقتى جعفر از نزد عمر درآمد هماندم سوى احمد بن ابى داود رفت و به نزد وى درآمد ، احمد براى او به پا خاست و تا در اطاق پيشوازش كرد و او را بوسه زد و به دو پرداخت و گفت : « فدايت شوم بچه كار آمده اى ؟ » گفت : « آمده‌ام كه امير مؤمنان را از من راضى كنى . » گفت : « چنين مىكنم با منت و خوشدلى . » پس از آن احمد بن ابى داود در بارهء جعفر با واثق سخن كرد كه وعده داد ، اما از وى رضايت نياورد و چون روز اسبدوانى رسيد احمد بن ابى داود با واثق سخن\r\n\r\n","description":"","footnote":"\r\n[ 1 
  ] كلمهء متن : صك معرب چك پارسى\r\n","page_name":" 6001 ","page_number":60},
  {"content":"\r\nكرد و گفت : « نكو كارى معتصم با من معلوم است و جعفر پسر اوست در بارهء وى با تو سخن كردم وعدهء رضايت دادى ، اى امير مؤمنان به حق معتصم از او رضايت بيار » كه هماندم از او رضايت آورد و جامه پوشانيد . آنگاه واثق برفت . احمد بن ابى داود از اينكه چندان سخن گفته بود تا برادر جعفر از وى رضايت آورده بود سپاسى به گردن جعفر داشت كه وقتى به قدرت رسيد ، ابن ابى داود به نزد وى تقرب يافت .\r\nگويند كه وقتى جعفر از بنزد محمد بن عبد الملك برون آمد وى به واثق نوشت :\r\n« اى امير مؤمنان جعفر به نزد من آمد و از من خواست كه از امير مؤمنان بخواهم از او رضايت آرد . در زى مخنثان بود و مويش از پشت آويخته بود . » واثق به دو نوشت : « كس از پى وى فرست و احضارش كن و يكى را بگو كه موى پشت سرش را بسترد ، آنگاه يكى را بگوى كه مويش را برگيرد و به صورتش بزند و او را به منزلش بفرست . » از متوكل آورده‌اند كه گفته بود : « وقتى فرستادهء ابن زيات به نزد من آمد جامهء سياه نوى را كه داشتم پوشيدم و بنزد وى رفتم به اين اميد كه خبر رضايت از من به نزد وى رسيده است . وقتى بنزد وى رسيدم گفت : « غلام حجامتگرى را به نزد من بخوان . » كه بخواندند . به دو گفت : « موى او را برگير و فراهم آر . » راوى گويد : « حجامتگر دستمالى نياورده بود ، موى وى را روى جامهء سياهش ريخت . موى وى و موى پشت سرش را بسترد و به صورتش زد .\r\nمتوكل گويد : هرگز از چيزى چنان نناليده بودم كه موى مرا بر جامهء سياه ريخت كه با جامهء سياه نو پيش وى رفته بودم به اميد رضايت ، اما موى مرا بر آن سترد .\r\nوقتى واثق بمرد محمد بن عبد الملك از پسر وى نام برد و در بارهء او سخن كرد .\r\n( 158 جعفر در اطاقى بود جز آن اطاق كه در آن در بارهء كسى كه بايد به خلافتش بنشانند مشورت داشتند تا وقتى كه كس به نزد وى فرستادند و او را به خلافت برداشتند و اين\r\n","description":"","footnote":"","page_name":" 6002 ","page_number":61},
  {"content":"\r\nسبب هلاك ابن زيات شد . بغاى شرابى بود كه براى خواندن وى فرستاده شد و در راه به دو سلام خلافت گفت . پس از آن او را به خلافت برداشتند و با وى بيعت كردند .\r\nگويد : متوكل مهلت داد تا روز چهارشنبه شد ، هفت روز رفته از ماه صفر .\r\nوى مصمم شده بود كه با ابن زيات بدى كند ، به ايتاخ دستور داد او را بگيرد و شكنجه كند . ايتاخ كس از پى او فرستاد . پنداشت كه او را خوانده‌اند . از پس ناشتا شتابان بر نشست كه مىپنداشت خليفه او را خوانده است . و چون مقابل منزل ايتاخ رسيد به دو گفتند : « به طرف منزل ابو منصور بگرد . » پس بگشت و بيم در دلش افتاد . وقتى به محلى رسيد كه ايتاخ در آن جاى مىداشت ، وى را از آن بگردانيدند كه احساس خطر كرد آنگاه وى را به اطاقى بردند و شمشير و كمربند و كلاه و جبه اش را برگرفتند و به غلامانش دادند و گفتند : « برويد » كه برفتند و ترديد نداشتند كه وى به نزد ايتاخ مىماند كه نبيذ بنوشد .\r\nگويد : و چنان بود كه ايتاخ دو كس از سران ياران خويش را براى كار ابن زيات آماده كرده بود : يزيد پسر عبد الله حلوانى و هرثمه شارباميان . كه وقتى محمد بن عبد الملك دستگير شد برون شدند و با سپاه و شاكريان خويش به تاخت برفتند تا به خانهء محمد بن عبد الملك رسيدند . غلامان محمد به آنها گفتند : « كجا مىرويد ، ابو جعفر برنشست . » پس به خانهء وى هجوم بردند و هر چه را در آن بود گرفتند .\r\nاز ابن حلوانى آورده‌اند كه گويد : به اطاقى رفتم كه از آن محمد بن عبد الملك بود و در آن مىنشست . وضعى محقر داشت و اثاث كم . در آنجا چهار مخده ديدم با شيشه هاى يك رطلى كه شراب در آن بود . اطاقى را كه كنيزانش در آن مىخفتند ديدم ، در آن حصيرى بود و چند مخده كه كنار اطاق چيده بود و كنيزان وى در آن بى بستر مىخفته بودند .\r\nگويند : متوكل آن روز كس فرستاد و هر چه اثاث و اسب و كنيز و غلام در منزل\r\n","description":"","footnote":"","page_name":" 6003 ","page_number":62},
  {"content":"\r\nابن زيات بود برگرفت و همه را به هارونى برد . راشد مغربى را نيز براى گرفتن اموال و خدمهء وى كه به بغداد بود آنجا فرستاد . به ابو الوزير دستور داد املاك وى و املاك مردم خاندانش را هر كجا باشد بگيرند . اموالى كه در سامرا بود از آن پس كه براى خليفه خريده شد به خزينه هاى\r\n( 159 مسرور سيمانه برده شد . به محمد بن عبد الملك گفتند : « براى فروش اثاث خويش وكيل بگير » آنگاه عباس بن احمد بن رشيد را بنزد وى بردند كه وى را به فروش آن وكالت داد .\r\nراوى گويد : چند روزى در محبس خويش بىبند بود ، پس از آن دستور بند كردن وى داده شد كه بندش نهادند ، از غذا خوددارى كرد و لب به چيزى نمىزد » در محبس خويش سخت نالان بود و بسيار مىگريست ، كمتر سخن ميكرد ، بيشتر انديشه ميكرد . چند روزى ببود آنگاه به بيداريش كشيدند و از خواب بداشتند .\r\nبيدارش داشتند و با سوزنى درشت به تنش مىخليدند آنگاه يك شب و روز از او دست بداشتند كه بخفت . وقتى بيدار شد ، راغب ميوه و انگور شد كه برايش بردند كه بخورد . سپس به بىخوابيش كشيدند ، سپس تنورى چوبين آوردند كه ميخهاى آهنين درون آن بود .\r\nاز ابن ابى داود و ابو الوزير آورده‌اند كه مىگفته بودند : « ابن زيات نخستين كس بود كه گفته بود تنور ميخدار بسازند و ابن اسباط مصرى را با آن شكنجه داد چندان كه هر چه داشت از او درآورد . سپس خود وى دچار آن شد كه چند روز با آن شكنجه اش كردند . » از دندانى مأمور شكنجهء ابن زيات آورده‌اند كه گويد : چنان بود كه من برون مىشدم و در را به روى او مىبستم ، دستهاى خويش را بالا مىبرد چندانكه زير بغلهايش كشيده مىشد آنگاه به درون تنور مىشد و مىنشست . درون تنور ميخهاى آهنين داشت . ميان آن چوبى بود كه شكنجه ديده وقتى مىخواست بياسايد بر آن مىنشست . لختى روى آن چوب مىنشست ، آنگاه مأمور وى مىآمد . وقتى صداى\r\n","description":"","footnote":"","page_name":" 6004 ","page_number":63},
  {"content":"\r\nدر را مىشنيد كه گشوده مىشد به پا مىخاست چنان كه بوده بود ، آنگاه بر او سخت گرفتند .\r\nشكنجه گر گويد : روزى با وى خدعه كردم ، چنان نمودم كه در را قفل كرده‌ام اما نكرده بودم ، بلكه با قفل فراز كرده بودم . اندكى درنگ كردم سپس ناگهان در را هل دادم ، ديدم كه در تنور روى چوب نشسته گفتم : « مىبينمت كه چنين مىكنى . » و چنان شد كه وقتى برون مىشدم گردنش را مىبستم كه امكان نشستنش نبود .\r\nچوب را كشيدم چندان كه نزديك بود ميان پاهايش جاى گيرد ، پس از آن چند روز بيشتر نبود و بمرد .\r\nدربارهء چيزى كه با آن كشته شد اختلاف كرده‌اند . به قولى بر زمينش افكندند و پنجاه تازيانه به شكمش زدند ، آنگاه وارونه اش كردند و به همان شمار به . . . نش زدند در اثناى زدن بمرد اما نميدانستند صبحگاهان او را مرده يافتند ، گردن پيكر بيجان پيچيده بود و ريشش كنده شده بود .\r\nبه قولى بدون تازيانه زدن بمرد .\r\nاز مبارك مغربى آورده‌اند كه گويد : گمان ندارم در مدت محبوس بودنش ، بيش از يك نان خورد . يك يا دو حبه انگور مىخورد .\r\nگويد : دو يا سه روز پيش از مرگش مىشنيدمش كه با خويشتن مىگفت : « اى محمد بن عبد الملك ، نعمت و اسبان راهوار و خانه پاكيزه و جامهء فاخر ، قرين سلامت قانعت نكرد كه به طلب وزارت برآمدى ، آنچه را با خويشتن كردى بچش » ، و اين را با خويشتن تكرار همى كرد ، همين كه يك روز پيش از مرگش شد عتاب با خويشتن از وى برفت و بجز تشهد و ياد خدا چيزى نمىگفت .\r\nگويد : وقتى بمرد دو پسرش سليمان و عبيد الله را كه محبوس بودند بياوردند ، وى را با پيراهنى كه با آن محبوس شده بود و كثيف بود روى درى چوبين افكنده بودند . گفتند : « ستايش خداى را كه از اين فاسق آسايش آورد . » پيكرش را\r\n","description":"","footnote":"","page_name":" 6005 ","page_number":64},
  {"content":"\r\nبه آنها دادند كه بر همان در چوبين غسلش دادند و به گورش كردند . گورش را عميق نكندند . گويند سگان قبرش را شكافتند و گوشتش را بخوردند .\r\nگويد : ابراهيم بن عباس عامل اهواز بود . محمد بن عبد الملك دوست وى بود اما احمد بن يوسف ، ابو الجهم ، را فرستاد كه او را به معرض مردم به پاى داشت و با وى بر هزار هزار درم و پانصد هزار درم توافق كرد و ابراهيم شعرى گفت به اين مضمون :\r\n« برادر من بودى ، اما به تبع برادرى روزگار « و چون روزگار بگشت به نبرد آمدى .\r\n« من نكوهش روزگار را پيش تو مىگفتم « اما اكنون روزگار را به سبب تو نكوهش مىكنم « چنان بودم كه ترا ذخيرهء حادثات مىپنداشتم « اما اينك منم كه از شر تو امانى مىجويم . » و هم او گويد :\r\n« به سبب رأى ابو جعفر « به جايى رفته‌ام كه از حادثهء سخت خبر مىدهد « بى آنكه گناهى كرده باشم اما « اين دشمنى زنديق با مسلمان است . » گويد : از آن پس كه ابراهيم را گرفتند با راشد مغربى به بغدادش بردند كه مالى را كه آنجا داشت بگيرند . غلام وى روح را گرفتند كه پيشكارش بود و مالهاى وى را به دست داشت و با آن تجارت ميكرد . تنى چند از مردم خاندانش را نيز گرفتند ، به مقدار بار يك استر كه با آنها بود گرفتند . اطاقهايى از آن وى يافتند كه در آن كالاى بازرگانى گونه گون بود ، از گندم و جو و آرد و حبوب و روغن و مويز و انجير ،\r\n( 161 و اطاقى پر از جامه . مجموع آنچه از او گرفتند و بهاى آنچه از او يافتند نود -\r\n","description":"","footnote":"","page_name":" 6006 ","page_number":65},
  {"content":"\r\nهزار دينار شد .\r\nمتوكل او را به روز چهارشنبه هفت روز رفته از صفر بداشته بود . وفاتش به روز پنجشنبه بود يازده روز مانده از ماه ربيع الاول .\r\nدر اين سال متوكل بر عمر بن فرج خشم آورد و اين به ماه رمضان بود ، وى را به اسحاق بن ابراهيم دادند كه به نزد وى بداشته شد . دربارهء گرفتن املاك و اموالش نامه نوشتند . نجاح بن سلمه به منزل وى شد و در آنجا بجز پانزده هزار درم نيافت . مسرور سيمانه برفت و كنيزكان وى را بگرفت و عمر را بند سى رطلى نهاد و نصر وابسته او را از بغداد احضار كرد كه سى هزار دينار بياورد . نصر از مال خويش نيز چهارده هزار دينار بياورد . در اهواز چهل هزار دينار از آن وى به دست آمد ، صد هزار دينار و پنجاه هزار دينار نيز از محمد بن فرج برادر وى . از خانه عمر شانزده شتر فرش درآوردند و معادل چهل هزار دينار جواهر . از اثاث و فرش وى پنجاه شتر بار كردند ، كه چند مكرر شد . جبه اى پشمين به تن وى كردند و بندش نهادند . يك هفته بدين گونه ببود ، آنگاه رها شد . قصرش را بگرفتند ، اهل خانه اش را نيز دستگير كردند كه يكصد كنيز بودند و آنها را بكاويدند آنگاه با وى توافق كردند برده هزار هزار درم به شرط آنكه فقط املاكى را كه در اهواز از او گرفته بودند بازش دهند . پس جبهء پشمين و بند را از او برگرفتند و اين به ماه شوال بود .\r\nعلى بن جهم خطاب به نجاح بن سلمه و ترغيب وى بر ضد عمر بن فرج شعرى گفت به اين مضمون :\r\n« نجاح جوانمرد دبيران را پيامى بگوى « كه باد برفت و آمد ، آن ، را برساند :\r\n« مال از دستان عمر آسان برون نمىشود ، « مگر آنكه شمشير از دو سوى پيشانيش فرو كنى .\r\n« مردان رخجى به وعدهء خويش وفا نمىكنند ،\r\n","description":"","footnote":"","page_name":" 6007 ","page_number":66},
  {"content":"\r\n« اما زنان رخجى از وعده اى تخلف نمىكنند . » و هم ابن جهم به هجاى عمر گفت :\r\n« دو چيز را فراهم آورده اى « كه خرد ميان آنها گم بماند :\r\n« غرور شاهان و كردار بردگان .\r\n( 162 « ستايش مىخواهى اما بدون نيكى و سرورى .\r\n« حقا به راهى رفتى كه كس در آن نرفت .\r\n« پنداشتى كه حرمت تو آسيب نمىبيند « چنانت نمىبينم كه بهر حال رهايت كنند . » در اين سال متوكل دستور داد كه ابراهيم بن جنيد نصرانى ، برادر ايوب را كه دبير سمانه بود چندان به چماق بزدند كه به هفتاد هزار دينار اقرار كرد . مبارك مغربى را با وى به بغداد فرستاد كه آن را از منزل وى درآورند آنگاه وى را ببرد كه بداشته شد .\r\nو هم در اين سال متوكل بر ابو الوزير خشم آورد ، به ماه ذى حجه و بگفت تا وى را به حساب كشند كه نزديك شصت هزار دينار بداد با كيسه هاى درهم و مقدارى زيور .\r\nشصت و دو كيسه كالاى مصر از او گرفتند ، با سى و دو غلام و فرش بسيار . به سبب خيانت وى محمد بن عبد الملك ، برادر موسى بن عبد الملك و هيثم بن خالد نصرانى و برادرزاده اش سعدون بن على نيز بداشته شدند . با سعدون بن على بو جهل هزار دينار توافق شد . با دو برادرزاده اش عبد الله و احمد نيز بر سى و چند هزار دينار توافق شد و املاكشان را در قبال آن گرفتند .\r\nدر همين سال متوكل ، محمد بن فضل جرجرائى را به دبيرى گرفت .\r\nدر همين سال به روز چهارشنبه سيزده روز رفته از ماه رمضان ، متوكل فضل ابن مروان را از ديوان خراج برداشت و يحيى بن خاقان خراسانى را به جاى وى گماشت . در همين روز ابراهيم بن عباس صولى را بر ديوان زمام مخارج گماشت و\r\n","description":"","footnote":"","page_name":" 6008 ","page_number":67},
  {"content":"\r\nابو الوزير را از آنجا برداشت .\r\nدر همين سال ، به روز پنجشنبه يازده روز رفته از ماه رمضان متوكل پسر خويش منتصر را ولايتدار حرمين و يمن و طايف كرد .\r\n( 163 در همين سال شش روز رفته از جمادى الاخر احمد بن ابى داود فلج شد .\r\nدر همين سال يحيى بن هرثمه كه عامل راه مكه بود على بن محمد بن على رضا را از مدينه به مكه برد .\r\nدر اين سال ميخاييل پسر توفيل به مادر خويش تاخت و وى را شماس كرد و ديرنشين كرد و لغثيط را بكشت از آن روز كه دربارهء مادر خويش از او بدگمان شده بود .\r\nدر اين سال سالار حج محمد بن داود بود .\r\n( 164 آنگاه سال دويست و سى و چهارم درآمد .\r\n\r\nسخن از خبر حادثاتى كه به سال دويست و سى و چهارم بود\r\nاز جمله آن بود كه محمد بن بعيث گريخت ، سپس او را از طرف آذربايجان به اسيرى آوردند و بداشتند .\r\n\r\nسخن از اينكه چرا محمد بن بعيث گريخت ؟ و سرانجام كار وى\r\nگويند : سبب آن بود كه متوكل در اين سال بيمار شده بود . به نزد ابن بعيث يكى بود كه خدمت وى ميكرد و خليفه نام داشت . خليفه به دو گفت كه متوكل بمرد و اسبانى براى وى آماده كرد و او با خليفه كه اين خبر را به او داده بود سوى محل خويش گريخت به آذربايجان ، محل وى مرند بود . به قولى دو قلعه داشت كه يكى\r\n","description":"","footnote":"","page_name":" 6009 ","page_number":68},
  {"content":"\r\nشاهى نام داشت و ديگرى يكدر ، يكدر بيرون درياچه بود و شاهى ميان درياچه بود .\r\nدرياچه به اندازهء پنجاه فرسنگ است از حد ارميه تا روستاى داخرقان ، ديار محمد بن رواد .\r\nشاهى قلعهء ابو بغيث استوار بود و آب ساكن بر آن احاطه داشت كه مردم مردم از اطراف مراغه بر آن تا ارميه مىرفتند ، درياچه ايست كه نه ماهى در آن هست .\r\nنه خير .\r\nگويند : ابن بغيث به نزد اسحاق بن ابراهيم بداشته بود ، بغاى شرابى در بارهء وى سخن كرد و كفيلان از او گرفته شد . نزديك سى كفيل ، از جمله محمد بن خالد شيبانى به سامرا رفت و آمد داشت . آنگاه سوى مرند گريخت و آنجا آذوقه فراهم آورد - در آنجا چشمه هاى آب هست - و جاهاى آسيب ديده ديوار آن را مرمت كرد . كسانى كه فتنه مىخواستند از ربيعه و ديگران از هر سوى به نزد وى رفتند كه نزديك دو هزار و پانصد كس با وى شدند . ولايتدار آذربايجان محمد بن حاتم هرثمى بود كه در طلب وى كوتاهى كرد . پس متوكل ، حمدويه بن على سعدى را ولايتدار آذربايجان كرد وى را از سامرا بر اسبان بريد روانه كرد و چون آنجا شد سپاهيان و شاكريان و كسانى كه اجابت وى كرده بودند ، به نزدش فراهم آمدند كه با ده هزار كس شد و سوى ابن بعيث هجوم برد و او را به مرند راند كه شهرى است دور آن دو فرسنگ و درون آن بستانهاى بسيار هست و از برون به دور آن درخت هست مگر در محل درها . ابن بعيث در آنجا لوازم حصارى بودن فراهم آورده بود ، در آنجا چشمه هاى آب نيز هست . و چون مدت وى دراز شد ، متوكل زيرك ترك را با دويست هزار سوار از تركان سوى وى فرستاد كه كارى نساخت . آنگاه متوكل عمرو بن سيسيل را با نهصد كس از شاكريان سوى وى فرستاد كه كارى از پيش نبرد . پس بغاى شرابى را با چهار هزار كس از ترك و شاكرى و مغربى را سوى وى فرستاد .\r\nو چنان بود كه حمدوية بن على و عمرو بن سيسيل و زيرك به شهر مرند حمله\r\n","description":"","footnote":"","page_name":" 6010 ","page_number":69},
  {"content":"\r\nمىبرده بودند و درختانى را كه اطراف آن بود بريده بودند ، نزديك صد هزار درخت بريده بودند ، بجز درختان جنگلها ، و بيست منجنيق مقابل شهر نهاده بودند . كنار شهر نيز جاهايى ساخته بودند كه در آن سكونت گيرند . ابن بعيث نيز مقابل آنها به همان مقدار منجنيق نهاده بود . كسانى از كافران روستاها كه با وى بودند با فلاخنها سنگ مىانداختند و كسى نمىتوانست به ديوار شهر نزديك شود . در مدت هشتماه در نبرد وى نزديك يكصد كس از ياران سلطان كشته شد و نزديك به چهارصد كس زخمدار شد ، از ياران وى نيز به همين مقدار كشته و زخمى شدند .\r\nو چنان بود كه حمدويه و عمرو و زيرك هر روز به نوبت با ابن بعيث به نبرد بودند . ديوار از طرف شهر كوتاه بود اما از طرف بيرون نزديك به بيست ذراع بود .\r\nجمعى از ياران ابن بعيث كه نيزه داشتند با طنابها پايين مىآمدند و نبرد ميكردند و چون ياران سلطان به آنها هجوم مىبردند به ديوار پناهنده مىشدند . بسا مىشد كه درى را به نام در آب مىگشودند و به گروه از آن بيرون مىشدند و نبرد ميكردند آنگاه باز مىرفتند .\r\nچنان كه گويند : وقتى بغاى شرابى نزديك مرند رسيد ، عيسى بن شيخ شيبانى را فرستاد كه امانتنامه هايى براى سران ياران ابن بعيث و خود ابن بعيث همراه داشت كه فرود آيند و فرود آيد به هر چه امير مؤمنان حكم كند و گر نه با آنها نبرد مىكند و اگر بر آنها ظفر يافت هيچكس از آنها زنده نمىگذارد اما هر كه فرود آيد امان دارد .\r\nراوى گويد : بيشتر مردم ربيعه كه با ابن بعيث بودند ، از قوم عيسى بن شيخ بودند و بسيار كس از آنها به وسيلهء طناب فرود آمدند . ابو اغر خويشاوند ابن بعيث نيز كه شوهر خواهرش بود فرود آمد .\r\n( 166 از ابو اغر آورده‌اند كه گويد : آنگاه در شهر را گشودند و ياران حمدويه و زيرك در آمدند . ابن بعيث از منزل خويش به فرار برون شد كه مىخواست از سمت ديگر برون شود ، گروهى از سپاهيان كه منصور پيشكارش از آن جمله بود به دو پيوستند .\r\n","description":"","footnote":"","page_name":" 6011 ","page_number":70},
  {"content":"\r\nابن بعيث بر اسبى بود و شمشيرى به گردن داشت مىخواست سوى نهرى شود كه آسيايى بر آن بود و در آسيا نهان شود . وى را اسير گرفتند و سپاهيان ، منزلش را با منزلهاى يارانش و بعضى منزلهاى شهر را به غارت دادند آنگاه از پس غارتگرى كسان ، بانگ زده شد كه هر كه غارت كند حرمت از او برداشته است از كسان ابن بعيث ، دو خواهرش و سه دخترش و خاله اش دستگير شدند . بقيه ، كنيزكان همخوابه بودند .\r\nاز حرم وى سيزده زن به دست ياران سلطان افتاد . از سران و نامداران وى نزديك به دويست كس دستگير شدند و باقيمانده گريختند . روز بعد بغاى شرابى به نزد آنها رسيد و بانگزن وى بانگ جلوگيرى از غارت داد و بغاى شرابى فتح را به نام خويش نوشت .\r\nدر اين سال ، در جمادى الاول ، متوكل سوى مداين رفت .\r\nدر اين سال ايتاخ كه ولايتدار مكه و مدينه بود و عامل مراسم بود حج كرد و بر منبرها دعاى او گفتند .\r\n\r\nسخن از اينكه چرا ايتاخ به سال دويست و سى و چهارم حج كرد ؟\r\nگويند ايتاخ غلامى بود خزرى از آن سلام ابرش كه طباخى ميكرد . معتصم به سال صد و نود و نهم او را از ابرش بخريد . ايتاخ مردانگى و دليرى داشت و معتصم او را برآورد . پس از او واثق نيز ، چندان كه بسيارى از اعمال سلطان را به دو پيوست . معتصم كمكهاى سامرا را به دو و اسحاق بن ابراهيم داد كه از جانب وى يك كس بود و از جانب اسحاق يك كس .\r\nو چنان بود كه معتصم يا واثق هر كه را مىخواستند كشت به نزد ايتاخ\r\n( 167 كشته مىشد و به دست وى بداشته مىشد ، از آن جمله محمد بن عبد الملك زيات و فرزندان مأمون از سندس و صالح بن عجيف و ديگران .\r\nوقتى متوكل زمامدار شد ايتاخ در مقام خويش بوده ، سپاه و مغربيان و تركان\r\n","description":"","footnote":"","page_name":" 6012 ","page_number":71},
  {"content":"\r\nو غلامان و بريد و حاجبى و دار الخلافه با وى بود . متوكل از آن پس كه خلافت بر او راست شد به گردش به طرف قاطول رفت . شبى بنوشيد و با ايتاخ عربده كرد [ 1 
  ] ، ايتاخ آهنگ كشتن وى كرد و چون صبح شد به متوكل گفتند كه از او عذر خواست و همچنان او را به ملازمت خويش داشت و به دو گفت : « تو پدر منى و مرا پرورده اى » و چون متوكل به سامرا شد نهانى يكى را وادار كرد كه به دو بگويند اجازهء حج بخواهد .\r\nايتاخ چنين كرد . متوكل اجازه اش داد و او را بر هر شهرى كه وارد آن شود امارت داد و خلعت داد ، همه سرداران با وى برنشستند و از شاكريان و سرداران و غلامان به جز غلامان و اطرافيان خودش بسيار كس با وى برون شدند . وقتى ايتاخ برفت حاجبى به وصيف داده شد و اين دوازده روز رفته از ذى قعده بود .\r\nبه قولى اين حكايت از كار ايتاخ به سال دويست و سى و سوم بود و متوكل دوازده روز مانده از ذى حجه سال دويست و سى و سوم حاجبى را به وصيف داد .\r\nدر اين سال سالار حج محمد بن داود بود .\r\n( 168 آنگاه سال دويست و سى و پنجم درآمد .\r\n\r\nسخن از حادثاتى كه به سال دويست و سى و پنجم بود\r\nاز جمله كشته شدن ايتاخ خزرى بود .\r\n\r\nسخن از حكايت كشته شدن ايتاخ خزرى\r\nدربارهء ايتاخ گفته‌اند كه وقتى از مكه سوى عراق باز مىگشت متوكل سعيد بن صالح حاجب را با جامه و تحفه ها سوى او فرستاد و دستور داد در كوفه يا در اثناى راه وى را ببيند . متوكل به عامل خويش بر نگهبانى بغداد دربارهء وى دستور داده\r\n\r\n","description":"","footnote":"\r\n[ 1 
  ] تعبير متن : فعر بد على ايتاخ\r\n","page_name":" 6013 ","page_number":72},
  {"content":"\r\nبود .\r\nاز ابراهيم بن مدبر آورده‌اند كه گويد : وقتى ايتاخ نزديك بغداد رسيد با اسحاق بن ابراهيم برون شدم . ايتاخ مىخواست از راه فرات تا انبار برود ، سپس سوى سامرا رهسپار شود . اسحاق بن ابراهيم به دو نوشت كه امير مؤمنان ، كه خدا بقاى وى را دراز كند ، دستور داده وارد بغداد شوى و بنى هاشم و سران مردم با تو ديدار كنند و براى آنها در خانه خزيمة بن خازم بنشينى و بگويى كه جايزه هاشان دهند .\r\nگويد : برفتيم تا به ياسريه رسيديم . ابن ابراهيم پل را از سپاهيان و شاكريان پر كرده بود و با خواص خويش برفت ، در ياسريه سكويى براى وى نهادند كه بر آن نشست تا به دو گفتند : « نزديك تو رسيد » كه بر نشست و از ايتاخ پيشواز كرد و چون او را بديد اسحاق مىرفت كه پياده شود ، ايتاخ او را قسم داد كه چنان نكند .\r\nگويد : ايتاخ با سيصد كس از ياران و غلامان خويش بود ، قبايى سفيد داشت و شمشيرى با حمايل آويخته بود . همگى برفتند و چون به نزد پل شدند اسحاق بر پل از او پيشى گرفت و درگذشت تا بر در خزيمة بن خازم بايستاد و به ايتاخ گفت : « خداى امير را قرين صلاح بدارد ، درآى . » گويد : و چنان بود كه گماشتگان پل وقتى يكى از غلامان ايتاخ از آنها مىگذشت وى را پيش مىانداختند تا وى با خواص غلامان خويش بماند . جمعى پيش از وى وارد شدند . خانهء خزيمه را براى وى فرش كرده بودند ، اسحاق عقب ماند و دستور داد كه از غلامان ايتاخ بحجز\r\n( 169 سه يا چهارتا وارد خانه نشوند و بگفت تا خانه را از جانب شط مراقبت كنند و همه پله هايى را كه در قصر خزيمة بن خازم بود شكستند . وقتى ايتاخ وارد شد در را پشت سر وى بستند و چون نگريست بجز سه غلام با وى نبود و گفت : « چنين كردند . »\r\n","description":"","footnote":"","page_name":" 6014 ","page_number":73},
  {"content":"\r\nگويد : اگر در بغداد دستگير نمىشد ، قدرت گرفتن او را نداشتند ، اگر وارد سامرا مىشد و مىخواست به كمك يارانش همه مخالفان خويش را بكشد اين كار ممكنش بود .\r\nگويد : نزديك شب غذايى آوردند كه بخورد ، دو يا سه روز ببود ، آنگاه اسحاق در كشتىاى نشست . براى ايتاخ نيز كشتى ديگر آماده كرد . آنگاه كس فرستاد كه سوى كشتى شود و دستورش داد كه شمشيرش را بگيرند . پس او را به طرف كشتى سرازير كردند . گروهى مسلح همراه وى بودند ، اسحاق راه بالا گرفت تا به منزل خويش رسيد .\r\nوقتى ايتاخ به خانهء اسحاق رسيد او را ببردند و يك سوى خانه جاى دادند ، آنگاه بندش نهادند و گردن و دو پايش را از آهن سنگين كردند . پس از آن دو پسرش منصور و مظفر و دو دبيرش سليمان بن وهب و قدامة بن زياد نصرانى را به بغداد آوردند .\r\nسليمان بر كارهاى سلطان بود و قدامه بر املاك خاص ايتاخ . آنها را در بغداد بداشتند .\r\nسليمان و قدامه را تازيانه زدند كه قدامه اسلام آورد . منصور و مظفر محبوس شدند .\r\nاز ترك ، غلام اسحاق ، آورده‌اند كه گويد : بر در اطاقى كه ايتاخ در آن بداشته - بود . ايستاده بودم به من گفت : « اى ترك ! » گفتم : « اى ابو منصور چه مىخواهى ؟ » گفت : « امير را سلام گوى و به وى بگوى : دانسته اى كه معتصم و واثق دربارهء تو به من چه دستور مىدادند و من از تو چندانكه ممكنم بود دفاع ميكردم ، مىبايد اين به نزد تو سودمندم افتد . من خودم سختى و سستى ديده‌ام و اهميت نمىدهم چه بخورم و چه بنوشم ، اما اين دو پسر در نعمت به سر برده‌اند و سختى را نشناخته‌اند آبگوشتى و گوشتى و چيزى به آنها بده كه بخوردند . » ترك گويد بر در مجلس اسحاق بايستادم ، به من گفت : « ترك ! چه مىخواهى\r\n","description":"","footnote":"","page_name":" 6015 ","page_number":74},
  {"content":"\r\nمىخواهى چيزى بگويى ؟ » گفتم : « آرى ، ايتاخ به من چنين و چنين گفت . » گويد : مقررى ايتاخ يك نان بود و يك كوزه [ 1 
  ] آب ، براى دو پسرش خوانى مىبردند كه هفت نان بر آن بود و پنج بشقاب . تا اسحاق زنده بود اين ترتيب برقرار بود نمىدانم بعد با آنها چه كردند .\r\nاما ايتاخ را بند نهادند و هشتاد رطل آهن و قيدى سنگين به گردنش نهادند كه به روز پنجشنبه پنج روز رفته از جمادى الاخر سال دويست و سى و پنجم بمرد . اسحاق ، ابو الحسن ، اسحاق بن ثابت ، متصدى بريد بغداد و قاضيان را شاهد مرگ وى كرد و وى را به آنها نمود كه ضربت و اثرى بر وى نبود .\r\n( 170 يكى از پيران به من گفت كه مرگ ايتاخ از تشنگى بود . وى را غذا دادند ، آب خواست ، آبش ندادند تا از تشنگى جان داد . دو پسرش در زندگى متوكل در حبس بماندند و چون كار به منتصر رسيد ، آنها را درآورد . مظفر از آن پس كه از زندان برونش آوردند بيش از سه ماه نماند و درگذشت ، اما منصور پس از آن زندگى كرد .\r\n\r\nسخن از دستگيرى اين بعيث و مرگ وى\r\nدر اين سال در ماه شوال بغاى شرابى به اين بعيث را بياورد با جانشين وى ابو الاغر و دو برادر ابن بعيث صقر و خالد كه با امان فرود آمده بودند و پسر ابن بعيث به نام علاء كه او نيز با امان برون آمده بود . اسيرانى كه آورده بود صد و هشتاد كس بودند و بقيه پيش از آنكه برسند جان داده بودند . وقتى به نزديك سامرا رسيدند بر شترانشان نشاندند كه مردم آنها را ببينند . متوكل بگفت تا ابن بعيث را بداشتند ، وى را از آهن\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6016 ","page_number":75},
  {"content":"\r\nسنگين كرد ، اسيران را نيز بداشتند .\r\nاز على بن جهم آورده‌اند كه گويد : محمد بن بعيث را به نزد متوكل آوردند و بگفت : تا گردنش را بزنند . وى را بر نطعى انداختند . جلادان بيامدند و مهياى وى شدند . متوكل با خشونت به دو گفت : « اى محمد چه چيز به اين كار وادارت كرد ؟ » گفت : « تيره روزى ، تو آن طنابى كه ميان خدا و خلق وى كشيده شده اى . مرا از تو دو گمان هست كه آن يك كه بيشتر در خور تو است به دلم نزديكتر است : بخشش . » آنگاه بى درنگ آغاز كرد و شعرى خواند به اين مضمون :\r\n« اى امام هدايت ! مردم جز اين ندانند كه تو امروز « مرا مىكشى ، اما عفو زيباتر است « مگر من جز از سرشت خطايم ؟\r\n« اما عفو تو از پيمبرى مايه دارد « تو از همه سبقجويان فضيلت بهترى « و بىگفتگو از دو كار ، بهترين را مىكنى . » على گويد : متوكل به من نگريست و گفت ، « از ادب بهره اى دارد ، » و من پيشدستى كردم و گفتم . « امير مؤمنان ، از دو كار بهترين را مىكند و بر تو منت مىنهد . » متوكل گفت . « به جاى خويش باز گرد . » . . . [ 1 
  ] به من گفت : « گروهى از پيران مراغه در آنجا اشعارى از ابن بعيث\r\n( 171 را براى من خواندند ، به پارسى ، و از ادب و شجاعت وى ياد ميكردند ، وى را خبرها هست و گفتارها . » يكى از كسانى كه مىگفت : وقتى ابن بعيث را به نزد متوكل آوردند و ابن\r\n\r\n","description":"","footnote":"\r\n[ 1 
  ] متن افتاده دارد\r\n","page_name":" 6017 ","page_number":76},
  {"content":"\r\nبعيث آن سخنان را با وى بگفت ، به نزد متوكل حضور داشته بود ، به من گفت :\r\n« معز كه با پدر خويش متوكل نشسته بود در بارهء وى سخن كرد و خواست كه اين بعيث را به دو ببخشد كه به دو بخشيده شد و از او درگذشت .\r\nو چنان بود كه وقتى ابن بعيث گريخت اشعارى گفت به اين مضمون :\r\n« چه بسيار كارها به سر بردم كه ديگران « آن را واگذاشته‌اند و ناتوانگرى را « به جاى خوددارى گرفته‌اند « در بارهء آنچه سودى ندارد ملامتم مكن « از من دست بدار كه تقدير به قلم رفته « مال را در سختى و گشادگى تلف مىكنم « بخشنده آنست كه با وجود ندارى عطا مىكند . » و چنان بود كه وقتى ابن بعيث گريخت در منزل خويش سه پسر از آن خويش به جا نهاد به نام بعيث و جعفر و جليس با چند كنيز كه در بغداد در قصر الذهب بداشته شدند . بغاى شرابى از پس مرگ ابن بعيث كه يك ماه پس از ورودش به سامره رخ داد دربارهء أبو الأغر دامادش سخن كرد كه رها شد . خالهء ابن بعيث را نيز آزاد كردند كه از زندان برون شد و همان روز از خوشحالى بمرد و بقيه در حبس بماندند .\r\nگويند يكصد رطل به گردن ابن بعيث نهاده بودند و همچنان به روى در افتاده بود تا جان داد .\r\nوقتى ابن بعيث را گرفتند كسانى را كه به سبب كفالت وى در حبس بودند از حبس برون آوردند . بعض از آنها در حبس مرده بودند . بعدها ، بقيهء عيال وى را درآوردند ، پسرانش جليس و بعيث و جعفر را جزو شاكران كردند ، به نزد عبيد الله ابن يحيى خاقانى ، و جيره براى آنها معين شد .\r\n","description":"","footnote":"","page_name":" 6018 ","page_number":77},
  {"content":"\r\n\r\nسخن از كار متوكل دربارهء نصرانيان\r\nدر اين سال متوكل بگفت تا نصارى و همه اهل ذمه وادار كنند عباهاى عسلى بپوشند و زنار ببندند و بر زينهاى چوبين بنشينند كه ركاب چوبين داشته باشند و دو كره بر انتهاى زينها نهند . و هر كس از آنها كلاه بر سر مىنهد دو نوار بر آن آويزد كه به رنگ كلاه مسلمانان نباشد . غلامشان نيز دو وصله ، بر لباس خويش نهند\r\n( 172 به رنگى جز رنگ لباسى كه به تن دارند . يكى از وصله ها پيش رو باشد به نزد سينه و ديگرى بر پشت وى ، هر يك از وصله ها به اندازهء چهار انگشت باشد ، به رنگ عسلى ، همچنين هر كس از آنها كه عمامه مىنهد رنگ آن به رنگ عسلى باشد .\r\nهر كس از زنانشان كه بيرون مىشود روپوش عسلى داشته باشد ، بگفت تا غلامانشان را به بستن زنار وادار كنند و از بستن كمر ممنوع دارند بگفت تا معابد نوين آنها را ويران كنند و از منزلشان ده يك بگيرند ، اگر محل معبد وسعت داشت آن را مسجد كنند و اگر در خور آن نبود كه مسجد شود فضاى باز بگذارند . بگفت تا شيطانكهاى چوبين با ميخ بر در خانه هايشان بكوبند تا منزلهايشان از منزل مسلمانان شناخته شود . كمك گرفتن از آنها را در كارهاى سلطان و كار ديوانهايى كه در آنجا حكمشان بر مسلمانان روان شود ممنوع داشت ، تعليم فرزندانشان را در مكتبهاى مسلمانان ممنوع داشت و مسلمانان نميبايست آنها را تعليم دهند .\r\nصليب داشتنشان را در عيد شعانين [ 1 
  ] ممنوع كرد . در راه نمىبايد با يك ديگر باشند . بگفت تا گورهايشان مساوى زمين باشد كه همانند گورهاى مسلمانان نشود ، به عاملان خويش در آفاق چنين نوشت :\r\n« به نام خداى رحمان رحيم ، اما بعد ، خداى تبارك و تعالى به قدرت خويش\r\n\r\n","description":"","footnote":"\r\n[ 1 
  ] يكى از عيدهاى يهودى . يك هفته پيش از عيد فصح\r\n","page_name":" 6019 ","page_number":78},
  {"content":"\r\nكه كس بدان نرسد و قدرت بر انجام هر چه خواهد ، اسلام را برگزيند و آن را براى خويش پسنديد و فرشتگان خويش را بدان حرمت بخشيد و رسولان خويش را با آن فرستاد و دوستان خويش را بدان مؤيد داشت و آن را قرين نيكى كرد و همراه ظفر و برى از عيب و بر دينها غلبه داد و از شبهه بر كنار داشت و از آفات مصون داشت ، به صفات نيك پيوسته كرد و پاكيزه تر و برترين تشريعها و پاكترين و شريفترين فرايض و عادلانه تر و معقولترين احكام و نكوتر و معتدلترين اعمال را خاص آن كرد . مسلمانان را به تحليل حلالها و تحريم حرامها و بيان شرايع و احكام و تعيين حدود و روشها و پاداش و ثواب گستردهء خويش كه براىشان آماده كرده حرمت بخشيده و در كتاب خويش در بارهء امر و نهى و ترغيب و اندرز فرموده : « خدا به عدالت و نيكى كردن و بخشش به خويشاوندان فرمان مىدهد و از كار به دو ناروا و ستمگرى منع مىكند .\r\nپندتان مىدهد شايد اندرز گيريد [ 1 
  ]\r\n( 173 و در بارهء خوردنى و نوشيدنى و نكاح بد كه مردم دينها به سبب آن به حقارت افتاده‌اند و بر مسلمانان حرام كرده تا از آنشان پاكيزه بدارد و دينشان را پاك كند كه بر دينهاى ديگر برترىشان دهد فرموده : « اينها » بر شما حرام شده : مردار و گوشت خوك و ذبحى كه نام غير خدا بر آن ياد شده و خفه شده و به كتك مرده و سقوط كرده و به ضرب شاخ مرده و نميخورده درنده جز آنچه ذبح كرده‌ايد و آنچه برايتان ذبح شده و قسمت يا بى به وسيلهء تيرها كه اين عصيان ورزيدن است .\r\nدر دنبالهء محرمات مذكور در اين آيه در حراست دين خويش از منكران و اكمال دين براى مسلمانان منتخب خويش سخن آورده گويد : « اكنون كسانى كه كافر شده‌اند ، از دين شما نوميد گشتند . از آنها مترسيد و از من بترسيد ، اكنون دينتان را براى شما به كمال بردم و نعمت خويش بر شما تمام كردم و مسلمانى را دين شما\r\n\r\n","description":"","footnote":"\r\n[ 1 
  ] إِنَّ الله يَأْمُرُ بِالْعَدْلِ وَالإِحْسانِ وَإِيتاءِ ذِي الْقُرْبى وَيَنْهى عَنِ الْفَحْشاءِ وَالْمُنْكَرِ وَالْبَغْيِ .\r\nيَعِظُكُمْ لَعَلَّكُمْ تَذَكَّرُونَ 16 : 90 » سوره نحل ( 16 ) آيهء 9 .\r\n","page_name":" 6020 ","page_number":79},
  {"content":"\r\nانتخاب كردم و هر كه هنگام قحط ناچار باشد بدون تمايل به گناه ( و بخورد ) خدا آمرزگار و رحيم است [ 1 
  ] و فرموده اوست عز و جل : ( اينها ) بر شما حرام است : مادران و دختران و خواهران و عمگان و خالگان و برادرزادگان و خواهرزادگانتان و مادرانى كه شيرتان داده‌اند و خواهران شيرى شما و مادرزنانتان و پرورش يافتگان شما كه در كنارتان هستند از زنانى كه بر آنها در آمده‌ايد و اگر بر آنها در نيامده‌ايد گناهى بر شما نيست و زنان پسرانى كه از پشت شما هستند و جمع كردن ميان دو خواهر ، مگر آنچه گذشته كه خدا آمرزگار و رحيم است [ 2 
  ] و فرموده : « حق اين است كه شراب و قمار و بتان منصوب و تيرها ( ى قرعه ) پليديهايى است از عمل شيطان از آنها دورى كنيد كه شايد رستگار شويد . [ 3 
  ] . » و از خوردنيهاى مردم دينهاى ديگر ، آنچه را ناپاك و نجس بود و از نوشيدنيهاشان آنچه را مايهء دشمنى و بغض افكنى و بازداشتن از ياد خداى و نماز بود و از موارد نكاحشان آنچه را كه به نزد خداى گناه بزرگ بود و به نزد صاحبان خرد در خور حرمت بود\r\n\r\n","description":"","footnote":"\r\n[ 1 
  ] الْيَوْمَ يَئِسَ الَّذِينَ كَفَرُوا من دِينِكُمْ فَلا تَخْشَوْهُمْ وَاخْشَوْنِ . الْيَوْمَ أَكْمَلْتُ لَكُمْ دِينَكُمْ وَأَتْمَمْتُ عَلَيْكُمْ نِعْمَتِي وَرَضِيتُ لَكُمُ الإِسْلامَ دِيناً فَمَنِ اضْطُرَّ في مَخْمَصَةٍ غَيْرَ مُتَجانِفٍ لإِثْمٍ فَإِنَّ الله غَفُورٌ رَحِيمٌ 5 : 3 ( سوره مائده ( 5 ) آيهء 4\r\n[ 2 
  ] حُرِّمَتْ عَلَيْكُمْ أُمَّهاتُكُمْ وَبَناتُكُمْ وَأَخَواتُكُمْ وَعَمَّاتُكُمْ وَخالاتُكُمْ وَبَناتُ الأَخِ وَبَناتُ الأُخْتِ وَأُمَّهاتُكُمُ اللَّاتِي أَرْضَعْنَكُمْ وَأَخَواتُكُمْ من الرَّضاعَةِ وَأُمَّهاتُ نِسائِكُمْ وَرَبائِبُكُمُ اللَّاتِي في حُجُورِكُمْ من نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ وَحَلائِلُ أَبْنائِكُمُ الَّذِينَ من أَصْلابِكُمْ وَأَنْ تَجْمَعُوا بَيْنَ الأُخْتَيْنِ إِلَّا ما قَدْ سَلَفَ إِنَّ الله كانَ غَفُوراً رَحِيماً 4 : 23 ( سوره نساء ( 4 ) آيهء\r\n[ 3 
  ] إِنَّمَا الْخَمْرُ وَالْمَيْسِرُ وَالأَنْصابُ وَالأَزْلامُ رِجْسٌ من عَمَلِ الشَّيْطانِ فَاجْتَنِبُوه لَعَلَّكُمْ تُفْلِحُونَ 5 : 90 ( سوره مائده ( 5 ) آيهء\r\n","page_name":" 6021 ","page_number":80},
  {"content":"\r\nبر آنها حرام كرد ، و نيز اخلاق نيكو و كرامتهاى برجسته به آنها داد ، اهل ايمان و امانت و حرمت متقابل و يقين و راستيشان كرد ، و بريدن از همديگر و روى از هم تافتن و تعصب و تكبر و خيانت و ناجوانمردى و تعدى و ستم با همديگر را در دينشان ننهاد ، بلكه به اوليها فرمان داد و دوميها را ممنوع داشت و بهشت و جهنم و ثواب و عقاب خويش را وعد و وعيد آن كرد ، از اين رو مسلمانان به سبب كرامت خداى كه خاص ايشان كرد و فضيلتى كه به سبب دينشان به آنها داد و هم به سبب شريعتهاى پاكيزه شان و احكام پسنديدهء پاكشان و برهان روشنشان و اينكه خداى با حلالها و حرامها كه در دينشان نهاده آن را پاك كرده كه از دينهاى ديگر جدا هستند . و اين قضاى خدا عز و جل است كه دين خويش را عزيز خواسته و مشيت اوست كه حق خويش را آشكار خواسته و نافذ و ارادهء اوست كه نعمت خويش را بر مسلمانان ، بكمال روان كند . « تا هر كه هلاك مىشود به دليلى هلاك شود و هر كه زنده مىماند به دليلى زنده بماند » [ 1 
  ] و خداى رستگارى و سرانجام نيك را به پرهيز كاران دهد و زبونى دنيا و آخرت را بر كافران نهد . امير مؤمنان كه توفيق و هدايت وى از خداست چنان ديد كه همهء اهل ذمه را\r\n( 174 چه به نزد وى باشند و چه در نواحى ولايتهاى وى از نزديك و دور ، از معتبر و زبون ، وادار كند كه عباهايى را كه مىپوشند ، هر كه بپوشد از بازرگانان و دبير و كبير و صغير به رنگ جامه هاى عسلى كنند . هيچكس از آنها از اين تخلف نكند و هر كس از آنها از تبعهء و اوباش كه به اين مرحله نرسد و وضعش او را از پوشيدن عبا بدارد وادارش كنند دو وصله به همين رنگ كه اطراف هر كدام يك وجب باشد در يك وجب بر جايى پيش روى جامه اى كه مىپوشد جلو سينه و پشت سر خويش بدوزد و همگيشان را وادار كنند كه بر كلاههاى خويش نوارهايى بدوزند كه به رنگ كلاه نباشد و در جايى كه مىنهند برجسته باشد تا چسبيده نشود كه مستور ماند و بر يك\r\n\r\n","description":"","footnote":"\r\n[ 1 
  ] لِيَهْلِكَ من هَلَكَ عَنْ بَيِّنَةٍ وَيَحْيى من حَيَّ عَنْ بَيِّنَةٍ 8 : 42 . ( سوره انفال ( 8 ) آيه 42\r\n","page_name":" 6022 ","page_number":81},
  {"content":"\r\nكنار نباشد كه نهان نماند . همچنين براى زينهايشان ركابهاى چوبين بگيرند و بر قرپوسهاى [ 1 
  ] آن كره ها نهند كه از آن بالاتر باشد و بدان پيوسته باشد و مجاز نباشند كه آن را از قرپوسهاى خويش بردارند تا به اطراف آن برند ، اين را مراقبت كنند تا به همان گونه باشد كه امير مؤمنان گفته كه بدان وادارشان كنند كه آشكار باشد تا بيننده بىتأمل آن را ببيند و چشم آن را بى جستجو بيابد . و بندگان و كنيزانشان را وادار كنند كه هر يك از ايشان كمر بند مىبندد به جاى كمربندهايى كه به كمرشان بوده زنار و كشتى [ 2 
  ] ببندند .\r\nبه عاملان خويش در مورد دستورى كه امير مؤمنان در اين باب داده دستور بده ، چنان كه وادارشان كنى كه در انجام آنچه به آنها گفته شده نهايت كوشش كنند و از سستى و طرفگيرى بيمشان دهى و دستورشان دهى كه هر كس در جمع اهل ذمه از سر لجاج يا بىاعتنايى و غيره با اين مخالفت كند ، وى را به معرض عقوبت آرد تا همهء طبقات و گروههايشان به اين طريقه كه امير مؤمنان گفته به آن وادارشان كنند بس كنند .\r\nان شاء الله .\r\n« اين را كه نظر و راى امير مؤمنان است بدان و دستورى را كه با نامهء امير مؤمنان به نزد تو آمده ، كه بدان كار كنى ، انشاء الله ، به اطراف قلمرو خويش به نزد عاملانت فرست .\r\nامير مؤمنان از خداى يگانه ، پروردگار و مولاى خويش ، مىخواهد كه بر محمد بنده و فرستادهء خويش درود فرستد ، كه درود خداى و فرشتگان خدا بر او باد .\r\n\r\n","description":"","footnote":"\r\n[ 1 
  ] كلمه متن : قرابيس ، جمع قربوس معرب قرپوس فارسى يا تركى ، به گفتهء برهان بلندى پيش زين\r\n[ 2 
  ] كلمه متن : كساتيج ، جمع كستيج ، معرب كشتى ، به گفتهء برهان ريسمانى است كه ترسايان و كافران بر ميان بندند . م\r\n","page_name":" 6023 ","page_number":82},
  {"content":"\r\n« و اينكه در اين جانشينى كه در كار دين خويش به دو داده و اين زمام كه به دو سپرده و بى يارى وى به اداى حق وى نتواند رسيد چنانش منظور بدارد و تأييد كند كه بارى را كه بر وى نهاده بردارد و حق وى را بگزارد و به سبب آن در خور كمال ثواب و افزايش برتر شود كه او كريم است و رحيم .\r\n« ابراهيم بن عباس نوشت در شوال سال دويست و سى و پنجم . »\r\n( 175 على بن جهم در اين باب شعرى گفت به اين مضمون :\r\n« عسليهايى كه ميان « هدايت يافتگان و گمراهان فاصله آورد .\r\n« عاقل را چه باك اگر بسيار شود « كه بيشتر موجب بازگشت مىشود . »\r\n\r\nسخن از پيدايش محمود بن فرج نيشابورى و انجام كار وى\r\nدر اين سال ، در سامرا به نزد دار بابك ، مردى پى گرفت به نام محمود نيشابورى پسر فرج و پنداشت كه ذو القرنين است . بيست و هفت كس نيز با وى بودند .\r\nبه نزد باب العامه نيز دو كس از ياران وى پا گرفتند و در بغداد نيز در مسجد مدينه دو كس ديگر پا گرفتند كه پنداشتند پيمبرند و محمود ذو القرنين است .\r\nمحمود و يارانش را پيش متوكل بردند و بگفت تا وى را تازيانه بزنند كه تازيانه بسيار زدند كه بعدها از ضربت تازيانه ها جان داد . ياران وى را نيز بداشتند ، آنها از نيشابور آمده بودند ، چيزى با خود داشتند كه به قرائت آن مىپرداختند .\r\nخانوادهء خويش را نيز به همراه داشتند ، از جمله پيرى بود كه به پيمبرى محمود شهادت مىداد و پنداشت كه به دو وحى مىرسد و جبرئيل با وحى به نزد او مىآيد .\r\nمحمود را يكصد تازيانه زدند اما وقتى مىزدندش پيمبرى خويش را انكار نكرد .\r\n","description":"","footnote":"","page_name":" 6024 ","page_number":83},
  {"content":"\r\nبه پيرى كه در بارهء وى شهادت مىداد چهل تازيانه زدند ، وقتى مىزدندش پيمبرى او را انكار كرد . محمود را سوى باب العامه بردند كه خويشتن را تكذيب كرد و گفت :\r\n« اين پير با من خدعه كرد » . به ياران محمود گفته شد به او سيلى بزنند و هر كدامشان ده سيلى به او زدند . كتابى از او گرفتند كه در آن گفتارى فراهم آورده بود ، گفت كه اين قرآن اوست و جبرئيل عليه السلام براى وى مياورده است : آنگاه به روز چهارشنبه سه روز رفته از ذى حجه اين سال بمرد و در جزيره به گور شد .\r\n\r\nسخن از بيعت گرفتن متوكل براى پسران خويش\r\nدر اين سال متوكل براى سه پسر خويش بيعت گرفت ، به وليعهدى :\r\nبراى محمد و او را منتصر ناميد و براى ابو عبد الله پسر قبيحه كه در نام وى اختلاف هست به قولى نامش محمد بود و به قولى\r\n( 176 زبير بود كه لقب او را معتز كرد و براى ابراهيم كه او را مؤيد نام كرد . و اين ، چنان كه گفته‌اند ، به روز شنبه بود سه روز مانده از ذى - حجه و به قولى دو روز مانده از آن ماه .\r\nبراى هر يك از آنها دو پرچم بست : يكى سياه كه پرچم وليعهدى بود و ديگرى سپيد كه پرچم عاملى بود ، و به هر كدامشان ولايتها پيوست كه اكنون ياد مىكنيم .\r\nولايتها كه به پسر خويش محمد منتصر پيوست افريقيه بود و همه مغرب از عريش مصر تا نهايت قلمرو خلافت از ديار مغرب ، و ولايت [ 1 
  ] قنسرين و عواصم و مرزهاى شام و جزيره و ديار مضر و ديار ربيعه و موصل و هيت و عانات و خابور و قرقيسيا و\r\n\r\n","description":"","footnote":"\r\n[ 1 
  ] كلمهء متن چند ، كه به معنى سپاه است به يادگار آغاز تسلط اسلام بر شام كه منطقهء اقامت هر سپاه را به نام جند خواندند و از تكرار كلمه ، جند در اين جاى خاص به معنى ولايت شد . م\r\n","page_name":" 6025 ","page_number":84},
  {"content":"\r\nولايت با جرمى و تكريت و بخشهاى [ 1 
  ] سواد و ولايت دجله و حرمين و يمن و عك و حضر موت و يمامه و بحرين و سند و مكران و قندابيل و مرز بيت الذهب و ولايت اهواز و مستغلات [ 2 
  ] سامرا و ولايت كوفه و ولايت بصره و ماسبذان و مهرگان كدك و شهر زور و دراباذ و صامغان و اصبهان و قم و كاشان و قزوين . و امور جبل و املاك تابع جبال و موقوفات عرب در بصره .\r\nآنچه به پسر خويش معتز پيوست ولايت خراسان بود و توابع و طبرستان و رى و ارمينيه و آذربايجان و ولايت فارس . سپس به سال چهلم خزانهء بيت المالها را در همه آفاق با سكه خانه ها به دو پيوست و بگفت تا نام وى را بر درمها بزنند .\r\nآنچه به پسر خويش مؤيد پيوست ولايت دمشق بود و ولايت حمص و ولايت اردن و ولايت فلسطين .\r\nابو الغصن اعرابى در اين باب شعرى گفت به اين مضمون :\r\n« ولايتداران جليل مسلمانان « محمد است ، پس از آن ابو عبد الله ، « و نيز ابراهيم بدور از زبونى « پسران خليفهء خدا را بركت باد . » متوكل ميان پسران خويش مكتوبى نوشت كه متن آن چنين است :\r\n« اين مكتوبى است كه عبد الله ، جعفر امام ، المتوكل على الله ، امير مؤمنان نوشته و بر همهء مضمون آن خدا را و همه حاضران از مردم خاندان و شيعيان و سرداران و قاضيان و كارداران و فقيهان خوبش و ديگر مسلمانان را شاهد بر خويش كرده\r\n\r\n","description":"","footnote":"\r\n[ 1 
  ] كلمه متن : طساسيج ، جمع طسوج معرب تسوى فارسى ، به گفتهء برهان : دانك ، كه بتقريب بمعنى بخش نيز هست .\r\n[ 2 
  ] كلمهء متن\r\n","page_name":" 6026 ","page_number":85},
  {"content":"\r\nو براى محمد المنتصر بالله و ابو عبد الله المعتز بالله و ابراهيم المؤيد بالله پسران امير مؤمنان نوشته ، به حال درستى راى و عافيت كامل تن و آمادگى فهم و اختيار در كار شهادت ، به منظور اطاعت پروردگار و سلامت و استقامت و اطاعت و اتفاق\r\n( 177 و صلاح كار رعيت در ذى حجه سال دويست و سى و پنجم .\r\n« محمد ، المنتصر بالله پسر جعفر امام ، المتوكل على الله ، امير مؤمنان در زمان زندگانى وى وليعهد مسلمانان است و از پى وى خليفهء ايشان . به دو دستور داد كه از خدا بترسد كه ترس خداى مايهء حفاظ كسى است كه بدان چنگ زند و نجات كسى كه بدان پناه برد و عزت كسى كه بدان بس . كند ، كه از اطاعت خداى نعمت به كمال مىرسيد و رحمت خدا مسلم مىشود و خداى بخشنده است و رحيم .\r\n« عبد الله جعفر ، امام ، المتوكل على الله ، امير مؤمنان ، براى محمد المنتصر بالله ، پسر امير مؤمنان بر ابو عبد الله المعتز بالله و ابراهيم المؤيد بالله ، دو پسر امير مؤمنان حق شنوايى و اطاعت نهاد و نيكخواهى و همراهى و دوستى با دوستانش و دشمنى با دشمنانش در نهان و عيان ، به حال خشم و رضا و امساك و عطا ، و اينكه بر بيعت وى استوار باشند و به پيمانش وفادار ، حادثه اى براى وى نخواهند ، با وى خيانت نيارند و با دشمنى بر ضد وى همدلى نكنند و بىخبر وى به كارى مخالف وليعهدى و خلافت كه امير مؤمنان در زندگى و از پى خويش به دو داده استوار نشوند .\r\nعبد الله جعفر ، امام ، المتوكل على الله ، امير مؤمنان بر محمد ، المنتصر بالله ، پسر امير مؤمنان مقرر داشت كه به پيمانى كه براى ابو عبد الله المعتز بالله و ابراهيم المؤيد - بالله دو پسر امير مؤمنان نهاده و خلافت را از پى محمد - المنتصر بالله پسر امير مؤمنان\r\n","description":"","footnote":"","page_name":" 6027 ","page_number":86},
  {"content":"\r\nبه آنها داده وفا كند كه ابراهيم المؤيد پسر امير مؤمنان از پى ابو عبد الله المعتز بالله پسر امير مؤمنان خليفه باشد ، و بر اين بماند ، و هر دو را يا يكيشان را خلع نكند و براى غير هر دوشان يا يكيشان براى فرزندى يا هيچيك از مخلوق بيعتى ننهد و از اين هر دو مقدمى را مؤخر ندارد و مؤخرى را مقدم ندارد و چيزى از كارهاى هر دوشان يا يكيشان را كه عبد الله جعفر امام المتوكل على الله امير مؤمنان به آنها سپرده از نماز و كمكها و قضا\r\n( 178 و مظالم و خراج و املاك و غنيمت و موقوفات نكاهد و نه از ديگر چيزهاى از حقوق قلمروشان ، و آنچه در قلمرو هر كدامشان هست چون بريد و طراز و خزانه هاى بيت المال و كمكها و سكه خانه ها و همه كارهايى كه امير مؤمنان به هر كدامشان داده يا مىدهد .\r\n« و از نزد هيچكدامشان و از ناحيهء وى ، هيچيك از سرداران و سپاهيان و شاكريان و وابستگان و غلامان و ديگران را نبرد و در چيزى از املاك و تيولها و ديگر اموال و ذخائر و متصرفات و متعلقات وى از كهنه و نو ، قديم و مستحدث و هر چه كه از آن سود مىگيرد ، يا براى وى از آن سود مىگيرند ، كاستى نيارد و با بحث و محاسبه و جز اين به هيچ روى و وسيلهء ديگر متعرض هيچيك از عاملان و دبيران و قاضيان و خادمان و نمايندگان و ياران و همه بستگان وى نشود و در آنچه امير مؤمنان در اين قرار و پيمان براى آنها مؤكد كرده فسخ نيارد كه آن را از هدف منحرف كند يا از وقت آن مؤخر دارد يا چيزى از آن را بشكند .\r\n« عبد الله جعفر امام ، المتوكل على الله ، امير مؤمنان ، بر ابو عبد الله المعتز بالله پسر امير مؤمنان ، اگر خلافت از پى محمد المنتصر بالله پسر امير مؤمنان به دو رسيد ، براى ابراهيم المؤيد بالله پسر امير مؤمنان همان شرايط را كه بر محمد المنتصر بالله پسر امير مؤمنان مقرر داشته ، مقرر مىدارد با همهء آنچه ضمن شروط نام برده و در اين مكتوب به وصف آورده به ترتيبى كه توضيح داده و مبين داشته كه ابو عبد الله المعتز - بالله پسر امير مؤمنان به خلافتى كه امير مؤمنان براى ابراهيم المؤيد بالله پسر امير -\r\n","description":"","footnote":"","page_name":" 6028 ","page_number":87},
  {"content":"\r\nمؤمنان نهاده وفا كند و آن را به رضايت تسليم كند و به انجام برد و حق خداى و دستور امير مؤمنان را مقدم دارد ، بى تخلف و انحراف و تغيير كه خداى تعالى كه نيرويش والاست و يادش عزيز كسى را كه از فرمان وى سرپيچى كند و از راه وى بگردد در كتاب محكم خويش تهديد كرده كه : هر كه وصيت را پس از آنكه شنيده باشد عوض كند ، گناه آن فقط به گردن كسانى است كه عوضش مىكنند و خدا شنوا و داناست [ 1 
  ] « ابو عبد الله المعتز بالله پسر امير مؤمنان و ابراهيم المؤيد بالله پسر امير مؤمنان را اين حق بر محمد المنتصر بالله پسر امير مؤمنان هست كه اگر هر دوان يا يكيشان به حضرت وى مقيم باشند يا از نزد او غايب باشند ، فراهم باشند يا از هم جدا ، و ابو عبد الله\r\n( 179 المعتز بالله پسر امير مؤمنان در ولايت خويش ، خراسان و ولايتهاى پيوسته بدان نباشد و ابراهيم المؤيد بالله پسر امير مؤمنان در كار ولايتدارى خويش ، شام و ولايتهاى آن نباشد ، محمد المنتصر بالله پسر امير مؤمنان مكلف است كه ابو عبد الله المعتز بالله پسر امير مؤمنان را سوى خراسان و ولايتهاى پيوسته و منضم بدان فرستد و ولايت آن را با و همه قلمرو و توابع به دو تسليم كند با همه ولايتها كه جعفر امام المتوكل على الله امير مؤمنان به ابو عبد الله المعتز بالله پسر امير مؤمنان داده و وى را از آن باز ندارد و به نزد خويش يا در هيچيك از ولايتها بجز خراسان و ولايتهاى پيوسته بدان نگاه ندارد و در كار فرستادن وى به ولايتدارى آنجا و همه كارهاى آن ، به تنهايى ، شتاب آرد و همه كارهاى آن را به دو تسليم كند كه در هر يك از ولايتهاى قلمرو خويش كه خواست جاى گيرد و وى را از آنجا به جاى ديگر نبرد و وابستگان و سرداران و شاكريان و ياران و دبيران و عاملان و خادمان و تبعهء وى را از هر گونه مردم يا كسان و فرزندان و عيال و اموالشان همراه وى\r\n\r\n","description":"","footnote":"\r\n[ 1 
  ] فَمَنْ بَدَّلَه بَعْدَ ما سَمِعَه فَإِنَّما إِثْمُه عَلَى الَّذِينَ يُبَدِّلُونَه إِنَّ الله سَمِيعٌ عَلِيمٌ 2 : 181 ( سوره بقره ( 2 ) آيهء 181 )\r\n","page_name":" 6029 ","page_number":88},
  {"content":"\r\nروانه كند و هيچكدامشان را از وى باز ندارد و در هيچيك از كارهاى وى كسى را انباز نكند و امين و دبير و بريد بر وى نگمارد و وى را در مورد كم و بيشى محدود نكند .\r\n« و نيز مىبايد محمد المنتصر بالله ، ابراهيم المؤيد بالله ، پسر امير مؤمنان را را آزاد نهد كه سوى شام و ولايتهاى آن رود با همه كسانى كه امير مؤمنان به دو پيوسته و به دو مىپيوندد ، از وابستگان و سرداران و خادمان و سپاهيان و شاكريان و ياران و عاملان و خدمتگزاران و تبعهء وى از هر گونه مردم ، با كسان و فرزندان و اموالشان ، و هيچكس از آنها را باز ندارد و ولايت و كارها و سپاه آن را به تمام به دو تسليم دارد .\r\nوى را از آنجا باز ندارد و به نزد خويش يا در ولايتى جز آن نگه ندارد و در كار فرستادن وى سوى شام و ولايتهاى آن به ولايتدارى شتاب آرد و وى را از آنجا نبرد . در بارهء پيوستگان وى از سرداران و وابستگان و غلامان و سپاهيان و شاكريان و طبقات مردم از همه روى و هر جهت همان شرايط هست كه بر محمد المنتصر بالله پسر امير مؤمنان براى ابو عبد الله المعتز بالله پسر امير مؤمنان نهاده در بارهء خراسان و ولايتهاى آن به ترتيبى كه مقرر داشت و بيان كرد و به اختصار و تفصيل در اين مكتوب آورد .\r\n« ابراهيم المؤيد بالله پسر امير مؤمنان را بر ابو عبد الله المعتز بالله\r\n( 180 اگر خلافت به دو رسيد اين حق هست كه اگر ابراهيم المؤيد بالله در شام باشد او را در آنجا نگهدارد ، و اگر از آنجا غايب باشد وى را سوى ولايتش فرستد كه شام است و ولايتها و ولايتدارى و همه توابع آن را به دو تسليم كند و وى را از آنجا باز ندارد و بنزد خويش يا در ولايتهاى ديگر نگه ندارد و در فرستادن وى به ولايتدارى آنجا و همه ولايتهاى آن شتاب آرد با همان شرايطى كه براى ابو عبد الله المعتز بالله پسر امير مؤمنان بر محمد المنتصر بالله پسر امير مؤمنان در بارهء خراسان و اعمال آن مقرر شده به ترتيبى كه در اين مكتوب به قلم آمده و توصيف شده و شرط شده .\r\n","description":"","footnote":"","page_name":" 6030 ","page_number":89},
  {"content":"\r\n« امير مؤمنان براى هيچيك از اينان كه شرط بر او يا براى او نهاده شد ، از محمد المنتصر بالله و ابو عبد الله المعتز بالله و ابراهيم المؤيد بالله پسران امير مؤمنان اين حق را ننهاد كه چيزى از آنچه را در اين مكتوب شرط كرده‌ايم و بر آنها همگى وفاى بدان را مؤكد كرده‌ايم تغيير دهد . خداى از آنها جز اين را نمىپذيرد و مىبايد در بارهء آن به پيمان خداى پاى بند باشند كه از پيمان خداى پرسش مىشود .\r\n« جعفر ، امام ، المتوكل على الله امير مؤمنان ، خداى ، پروردگار جهانيان را با همهء مسلمانانى كه به نزد ويند بر همهء ، مضامين اين مكتوب شاهد مىكند كه در بارهء محمد المنتصر بالله و ابو عبد الله المعتز بالله و ابراهيم المؤيد بالله پسران امير مؤمنان به تمام آنچه در آن ياد شده و به وصف آمده نافذ است .\r\n« شهادت و اعانت خداى براى آنكه با اميد ، اطاعت وى كند و از بيم به پيمان وى وفا كند ، بس است و نيز به حساب كشيدن و عقوبت كردن وى براى آنكه به لجاج مخالفت وى كند يا به انحراف از فرمان وى بكوشد بس .\r\n« از اين مكتوب چهار نسخه به قلم آمده كه شهادت شاهدان در حضور امير مؤمنان در همهء نسخه هاى آن ثبت شده كه نسخه اى در خزانهء امير مؤمنان و نسخه اى به نزد محمد المنتصر بالله پسر امير مؤمنان و نسخه اى به نزد ابو عبد الله المعتز بالله پسر امير - مؤمنان و نسخه اى به نزد ابراهيم المؤيد بالله پسر امير مؤمنان است .\r\n« جعفر ، امام المتوكل على الله ، ابو عبد الله المعتز بالله پسر امير مؤمنان را ولايتدار اعمال فارس و ارمينيه و آذربايجان كرد و نواحى اين سوى قلمرو خراسان و ولايتهاى خراسان و توابعى كه بدان پيوسته و ضميمهء آن است و براى او بر محمد المنتصر بالله ، پسر امير مؤمنان ، شرط مىنهد بدان گونه كه نهاده به منظور اطمينان در بارهء او و استوارى كارهايش و پيوستگانش و همه كسان ديگر كه در خراسان و ولايتهاى پيوسته بدان و منضم بدان از آنها كمك مىگيرد به ترتيبى كه در اين مكتوب ياد شده و به وصف آمده است .\r\n","description":"","footnote":"","page_name":" 6031 ","page_number":90},
  {"content":"\r\nابراهيم بن عباس صولى به ستايش سه پسر متوكل ، منتصر و معتز و مؤيد ، شعرى گفت به اين مضمون :\r\n« دستگيرهء اسلام به نصرت و عزت و تأييد وابسته شد » به وجود خليفه اى هاشمى و سه وليعهد ، « كه خلافت را در ميان گرفته‌اند « ماهيست كه اقمارش از پى ويند .\r\n« و مطلع سعد وى را با ستارگان سعد احاطه كرده‌اند » و هم او در بارهء المعتز بالله گويد :\r\n« مشرق از معتز بالله درخشيد و روشن شد « معتز عطرى بود كه ميان مردم « گشوده شد و بوى خوش از آن برخاست . » و هم او در بارهء پسران متوكل گفت :\r\n« خداى دين خويش را « به وجود محمد غلبه داد و نيرومند كرد « خدا جعفر بن محمد را به خلافت حرمت بخشيد « و خدا پيمان خويش را به يك محمد و محمد ديگر « و مؤيد و دو تأييد شدهء ديگر ، و محمد پيمبر « تأييد كرد . » وفات اسحاق بن محمد متصدى پل در اين سال بود به روز سه شنبه شش روز مانده از ذى حجه ، و به قولى وفات وى هفت روز مانده از اين ماه بود . پسرش به جايش نهاده شد و پنج خلعت پوشيد و شمشيرى به دو داده شد . وقتى خبر بيمارى اسحاق به متوكل رسيد پسر خويش معتز را با بغاى شرابى و جمعى از سرداران و سپاهيان\r\n","description":"","footnote":"","page_name":" 6032 ","page_number":91},
  {"content":"\r\nبه عيادت وى فرستاد .\r\nگويند : در اين سال آب دجله به مدت سه روز تغيير كرد و به زردى گراييد\r\n( 182 كه مردم به سبب آن هراسان شدند ، آنگاه به رنگ آب سيل درآمد و اين به ماه ذى حجه بود .\r\nدر اين سال يحيى بن عمر علوى را از ناحيه اى كه در آن بود به نزد متوكل آوردند ، به طورى كه گفته‌اند گروهى را فراهم آورده بود ، عمر بن فرج هيجده تازيانه به دو زد و در بغداد در مطبق به زندان شد .\r\nدر اين سال سالار حج محمد بن داود بود .\r\n( 183 آنگاه سال دويست و سى و ششم درآمد .\r\n\r\nسخن از خبر حادثاتى كه به سال دويست و سى و ششم بود\r\nاز جمله آن بود كه محمد بن ابراهيم برادر اسحاق بن ابراهيم در فارس كشته شد .\r\n\r\nسخن از كشته شدن محمد بن ابراهيم و اينكه چگونه بود ؟\r\nبيشتر از يك راوى در بارهء محمد بن اسحاق به من گفته‌اند كه اسحاق پدر وى شنيد كه وى پرخور است و چيزى درونش را پر نمىكند ، دستور داد كه غذاى بسيار آماده كنند . پس كس فرستاد و وى را بخواند و به دو گفت : « بخورد » و گفت : « خوش دارم خوردن ترا ببينم » .\r\nمحمد بخورد و بسيار بخورد و چندان كه اسحاق از كار وى شگفتى كرد و از آن پس كه گمان ميبرد سير شده و از طعام پر شده يك برهء بريان به نزد وى آوردند كه از آن بخورد تا جز استخوان نماند و چون از خوردن فراغت يافت به دو گفت : « پسركم ،\r\n","description":"","footnote":"","page_name":" 6033 ","page_number":92},
  {"content":"\r\nمال پدرت به غذاى شكمت نمىرسد ، بنزد امير مؤمنان برو كه مال من وى بهتر از مال ترا تحمل مىكند » و او را به در خلافت فرستاد و به ملازمت در واداشت كه در زندگانى پدرش به خدمت سلطان بود و بدر سلطان جانشين پدر خويش بود تا وقتى كه پدرش اسحاق بمرد و معتز او را ولايتدار فارس كرد . منتصر نيز در محرم همين سال وى را ولايتدار يمامه و بحرين و عامل راه مكه كرد . متوكل نيز همه كارهاى پدرش را به دو داد ، منتصر نيز ولايت مصر را به دو افزود به سبب آنكه - چنانچه گفته‌اند - وى از آنچه در خزاين پدرش بود از جواهر و ديگر چيزهاى گرانقدر هديه ها به نزد متوكل و وليعهدان وى برد كه به وسيلهء آن به نزدشان منزلت يافت كه او را بر آوردند و منزلتش را بالا بردند . وقتى محمد بن ابراهيم آنچه را در بارهء برادرزاده اش محمد بن اسحاق كرده بودند بشنيد ، مخالف سلطان شد و متوكل در بارهء او چيزهاى شنيد كه نپسنديد .\r\nبعضيها به من گفته‌اند كه اعتراض محمد بن ابراهيم به برادرزاده اش محمد بن اسحاق بود كه در فرستادن خراج فارس به نزد وى تعلل كرد .\r\n( 184 محمد از مخالفت عموى خويش محمد بن ابراهيم شكايت به نزد متوكل برد كه دست وى را باز نهاد و او را در بارهء عمويش آزادى عمل داد . محمد بن اسحاق نيز حسين بن اسماعيل را بر فارس گماشت و عموى خويش را برداشت . محمد بن حسين بن اسماعيل در بارهء كشتن عموى خويش دستور داد .\r\nگويند : وقتى حسين به فارس رسيد به روز نوروز هديه هايى به محمد داد از جمله هديه ها حلوايى بود كه محمد بن ابراهيم از آن بخورد . آنگاه حسين بن اسماعيل به نزد وى درآمد و بگفت تا او را به جاى ديگر برند و بار ديگر از آن حلوا دهند كه باز از آن بخورد و تشنه شد و آب خواست كه ندادند ، خواست از محلى كه وارد آنش كرده بودند درآيد معلوم شد بداشته است و راهى براى برون شدن ندارد . دو روز و دو شب ببود و بمرد و مال و عيال وى را بر صد شتر به سامرا بردند .\r\nوقتى خبر مرگ محمد بن ابراهيم به متوكل رسيد دستور داد كه از جانب وى به\r\n","description":"","footnote":"","page_name":" 6034 ","page_number":93},
  {"content":"\r\nطاهر بن عبد الله بن طاهر نامه نويسند كه چنين نوشتند :\r\n« اما بعد ، امير مؤمنان نسبت به تو ملتزم است كه با هر فايدت و نعمت ، ترا از مواهب خداى تهنيت گويد و از حادثات مقدر وى ترا تسليت گويد . خداى در بارهء محمد بن ابراهيم وابسته امير مؤمنان قضايى را كه در باره بندگان خويش دارد ، كه فنا از آنها باشد و بقا از آن وى ، مقرر كرد . امير مؤمنان در مصيبت محمد ترا به ثواب و پاداش بسيار كه خداى براى مطيعان فرمان خويش به هنگام مصيبتها ، نهاده تسليت مىدهد . مىبايد در همه احوال خداى و آنچه ترا به دو نزديك مىكند در نظرت مهمتر باشد كه سپاس خداى موجب افزون دادن اوست و تسليم شدن به فرمانش مايه رضاى اوست و توفيق امير مؤمنان از خداست و السلام . »\r\n\r\nسخن از خبر درگذشت حسن بن سهل\r\nبه گفته بعضيها حسن بن سهل در آغاز ذى حجه همين سال بمرد . گوينده اين سخن گويد كه محمد بن اسحاق نيز در همين ماه ، چهار روز مانده از آن ، درگذشت .\r\nاز قاسم بن احمد كوفى آورده‌اند كه گويد : به سال دويست و سوى و پنجم به خدمت فتح به خاقان در بودم ، فتح به چند كار متوكل گماشته بود كه خبرهاى خاصه و عامه در سامرا و هارونى از آن جمله بود .\r\n( 185 نامه ابراهيم بن عطا متصدى اخبار سامرا رسيد كه از درگذشت حسن بن سهل سخن داشت و اينكه به صبحگاه روز پنجشنبه پنج روز مانده از ذى قعده بسال دويست و سى و پنجم جرعه دارويى بنوشيد كه كار او را ساخت و همانروز به وقت نيمروز بمرد . متوكل دستور داد لوازم ميت را به خرج خزانه وى فراهم كنند ، وقتى او را بر تختش نهادند جمعى از بازرگانان طلبكارش در او آويختند و مانع دفن وى شدند . يحيى بن خاقان و ابراهيم بن عتاب و يكى به نام برغوث در كارشان دخالت كردند و كارشان را بريدند و او دفن شد . و چون روز بعد\r\n","description":"","footnote":"","page_name":" 6035 ","page_number":94},
  {"content":"\r\nشد نامه متصدى بريد مدينة السلام آمد در باره وفات محمد بن اسحاق كه پس از نيمروز به روز پنج شنبه ، پنج روز رفته از ذى حجه رخ داده بود . متوكل بر او سخت بناليد و گفت : « تبارك الله و تعالى ، چگونه مرگ حسن و محمد بن اسحاق به يك وقت در رسيد . »\r\n\r\nسخن از ويران كردن قبر حسين بن على ( ع )\r\nدر اين سال متوكل بگفت تا قبر حسين بن على را ويران كنند و منزلها و خانه هاى اطراف آن را نيز ويران كنند و خيش بزنند و بذر بپاشند و آبيارى كنند و مردم را از رفتن به نزد آن ممنوع دارند .\r\nگويد كه عامل سالار نگهبانان در آن ناحيه بانگ زد كه پس از سه روز هر كه را به نزد قبر وى يافتيم به مطبق مىفرستيم و مردم بگريختند و از رفتن به نزد قبر خوددارى كردند و آن محل را شخم زدند و اطراف آن را كشت كردند .\r\nدر اين سال متوكل ، عبيد الله بن يحيى خاقانى را به دبيرى گرفت و محمد بن فضل جرجرايى را بر كنار كرد .\r\nدر اين سال محمد منتصر حج كرد ، مادر بزرگش شجاع مادر متوكل نيز با وى حج كرد و متوكل تا نجف او را بدرقه كرد .\r\nدر اين سال ، ابو سعيد ، محمد بن يوسف مروزى ، ملقب به كبح ، به مرگ ناگهانى در گذشت .\r\nگويند كه فارس پسر بغا شرابى كه نايب پدر بود ، اين ابو سعيد را كه وابسته طى بود ولايتدار آذربايجان و ارمينيه كرد كه در كرخ ، كرخ فيروز ، اردو زد و هفت روز مانده از شوال ، هنگامى كه در كرخ بود ناگهانى درگذشت يك پاپوش خويش را پوشيده بود و ديگرى را پيش برد كه بپوشد\r\n( 186 كه بيفتاد و جان داد . متوكل كار جنگ را كه به عهده وى بود\r\n","description":"","footnote":"","page_name":" 6036 ","page_number":95},
  {"content":"\r\nبه پسرش يوسف داد . پس از آن خراج و املاك آن ناحيه را نيز به دو سپرد كه به آن ناحيه رفت و آن را مضبوط داشت و عاملان خويش را به هر سوى فرستاد .\r\nدر اين سال سالار حج منتصر ، محمد بن جعفر متوكل ، بود .\r\n( 187 آنگاه سال دويست و سى و هفتم درآمد .\r\n\r\nسخن از خبر حادثاتى كه به سال دويست و سى و هفتم بود\r\nاز جمله آن بود كه مردم ارمينيه در آنجا بر ضد يوسف بن محمد به پا خاستند .\r\n\r\nسخن از اينكه چرا مردم ارمينيه بر ضد يوسف بن محمد به پا خاستند ؟\r\nاز پيش گفتيم كه چرا متوكل يوسف بن محمد را عامل ارمينيه كرد ، اما سبب اينكه مردم ارمينيه بر ضد وى به پا خاستند آن بود كه - چنان كه گفته‌اند - وقتى وى به كار خويش در ارمينيه مستقر شد يكى از بطريقان به نام بقراط پسر آشوط كه او را بطريق بطريقان مىگفتند به طلب امارت برخاست كه يوسف بن محمد او را گرفت و بند نهاد و به در خليفه فرستاد و بقراط و پسرش اسلام آوردند .\r\nگويند : كه يوسف وقتى بقراط پسر آشوط را فرستاد برادر زاده بقراط با جمعى از بطريقان ارمينيه بر ضد وى فراهم آمدند ، در شهرى كه يوسف در آن بود ، و چنان كه گفته‌اند شهر طرون بود ، برف افتاده بود . و چون برف آرام شد ( كسان ) از هر سوى ، آنجا رفتند و يوسف و همراهان وى را در شهر محاصره كردند . يوسف به در شهر رفت و با آنها پيكار كرد كه او را با همه كسانى كه همراه وى پيكار كرده بودند بكشتند اما هر كه همراه وى نبرد نكرده بود به دو گفتند جامه هاى خويش را در آور و برهنه برو .\r\nجمعى بسيار از آنها جامه ى خويش را درآوردند و بى پاپوش گريختند كه بيشترشان از\r\n","description":"","footnote":"","page_name":" 6037 ","page_number":96},
  {"content":"\r\nسرما مردند و انگشتان جمعى از آنها بيفتاد اما نجات يافتند .\r\nو چنان بود كه وقتى يوسف ، بقراط پسر آشوط را فرستاده بود بطريقان بر كشتن وى هم قسم شده بودند و خون وى را نذر كرده بودند . موسى بن زراره نيز كه شوهر دختر بقراط بود با آنها همسخن شده بود ، سوادة بن عبد الحميد جحافى ، يوسف بن ابو سعيد را از اقامت در آنجا كه بود منع كرده بود و آنچه را كه از اخبار بطريقان به دو رسيده بود با وى گفته بود ، اما يوسف نخواسته بود به گفته وى عمل كند .\r\nآن قوم در ماه رمضان به نزد يوسف رسيدند و حصار شهر را در ميان گرفتند .\r\nبرف به دور شهر تا اخلاط و تا دبيل بيست ذراع بود و كمتر ، و دنيا همه برف بود .\r\n( 188 و چنان بود كه پيش از آن يوسف ياران خويش را در روستاهاى قلمرو خويش پراگنده بود و به هر ناحيه اى گروهى از ياران خويش را فرستاده بود كه سوى هر گروه از آنها جمعى از بطريقان و يارانشان روانه شدند و آنها را بكشتند كه به يك روز كشته شدند .\r\nو چنان بود كه يوسف را چند روزى در شهر به محاصره داشته بودند ، سپس سوى آنها رفت و پيكار كرد تا كشته شد . متوكل بغاى شرابى را به خونخواهى [ 1 
  ] يوسف سوى ارمينيه فرستاد كه از سمت جزيره سوى آنها روان شد و در ارزن از موسى بن زراره آغاز كرد كه كنيه ابو الجرد داشت و چند برادر داشت : اسماعيل و سليمان و احمد و عيسى و محمد و هارون . بغا موسى بن زراره را به در خليفه فرستاد ، آنگاه برفت و در كوهستان خويثيه بار گشود كه اكثر مردم ارمينيه و قاتلان يوسف آنجا بودند ، با آنها پيكار كرد و بر آنها ظفر يافت و نزديك سى هزار كس از آنها را بكشت و جمع بسيارى از ايشان را اسير گرفت و در ارمينيه بفروخت آنگاه به ولايت الياق رفت و اشوط پسر حمزه ، ابو العباس ، را كه فرمانرواى الياق بود اسير كرد .\r\n\r\n","description":"","footnote":"\r\n[ 1 
  ] تعبير متن : طالبا بدمه .\r\n","page_name":" 6038 ","page_number":97},
  {"content":"\r\nالياق جزو ولايت بسفرجان و بنى النشوى است . آنگاه سوى شهر دبيل ارمينيه رفت و يك ماه آنجا بماند سپس سوى تفليس رهسپار شد .\r\nدر اين سال عبد الله بن اسحاق ابراهيمى عامل بغداد و كمكهاى سواد شد .\r\nو هم در اين سال هشت روز مانده از ماه ربيع الاخر ، محمد بن عبد الله طاهرى از خراسان بيامد و بر نگهبانى و سرانه و اعمال سواد و نيابت امير مؤمنان در مدينة - السلام گماشته شد آنگاه سوى بغداد شد . [ 1 
  ] در اين سال متوكل ، محمد بن احمد داودى را از مظالم برداشت و محمد بن يعقوب ، معروف به ابو الربيع ، را بر آن گماشت .\r\nو هم در اين سال متوكل از ابن اكثر رضايت آورد . وى به بغداد بود كه به سامره فرستاده شد و قاضى القضاة شد ، پس از آن بر مظالم نيز گماشته شد . عزل محمد بن احمد داودى از جانب متوكل از مظالم سامرا ده روز مانده از صفر اين سال بود\r\n( 189 و هم در اين سال متوكل بر احمد بن ابى داود خشم آورد و دستور داد تا براى املاك احمد بن ابى داود وكيل معين شود ، پنج روز مانده از صفر . آنگاه به روز شنبه سه روز رفته از ماه ربيع الاول پسرش ابو الوليد ، محمد بن احمد داودى ، را در ديوان خراج بداشتند ، برادرانش را نيز به نزد عبيد الله سرى نايب سالار نگهبانان بداشتند و چون روز دوشنبه شد ، ابو الوليد يكصد هزار دينار و بيست هزار دينار و مقدارى جواهر ببهاى بيست هزار دينار ببرد ، سپس با وى بر شانزده هزار هزار درم توافق شد و بر همگيشان شاهد گرفته شد كه هر ملكى كه داشته‌اند فروخته‌اند . احمد بن ابى داود فلج شده بود و چون روز چهار شنبه شد هفت روز رفته از شعبان ، متوكل دستور داد كه پسران احمد بن ابى داود را به طرف بغداد سرازير كردند .\r\nابو العتاهيه خطاب به ابن ابى داود شعرى گفت به اين مضمون :\r\n\r\n","description":"","footnote":"\r\n[ 1 
  ] تعبير متن : صار الى بغداد\r\n","page_name":" 6039 ","page_number":98},
  {"content":"\r\n« اگر رأى تو به رشاد نزديك بود « يا عزم تو قرين توفيق بود » فقيه بودن اگر بدان قناعت ميكردى « ترا از اينكه گويى قرآن مخلوق است « مشغول مىداشت « اگر جهالت و حماقت نبود ترا چه باك « كه وقتى اصل دين ، مردم را فراهم دارد « فرع چه باشد . » در اين سال در ماه جمادى الاخر خلنجى را به معرض مردم به پا داشتند .\r\nدر اين سال ابن اكثم ، حيان بن بشر را به قضاى سمت شرقى گماشت و سواد بن - عبد الله عنبرى را به قضاى سمت غربى . هر دوشان يك چشم بودند و جماز در باره آنها شعرى گفت به اين مضمون :\r\n« از چيزهاى مهم آنكه دو قاضى ديدم « كه در زمانه حكايتى هستند .\r\n« كورى را به دو نيمه تقسيم كرده‌اند « چنان كه قضاوت دو سوى را تقسيم كرده‌اند « و هر كدامشان كه سر بجنباند « كه در كار مواريث و قرضى بنگرد « گويى خمره اى بر او نهاده اى « كه سوراخ آن را از يك چشم گشوده اى « اينان فال زمانه‌اند بر هلاكت يحيى « كه قضا را با دو يك چشم آغاز كرد . »\r\n( 190 در اين سال به روز فطر متوكل دستور داد تا پيكر احمد بن نصر خزاعى را فرود\r\n","description":"","footnote":"","page_name":" 6040 ","page_number":99},
  {"content":"\r\nآرند و به اولياى وى بدهند .\r\n\r\nسخن از فرود آوردن پيكر احمد بن نصر و چگونگى آن\r\nگويند كه وقتى متوكل دستور داد پيكر احمد بن نصر را به اوليايش بدهند ، اين كار انجام شد و پيكر را به آنها دادند . و چنان بود كه وقتى متوكل به خلافت رسيد از بحث در باره قرآن و غير قرآن منع كرد ، نامه هاى وى در اين باره به آفاق فرستاده شد و تصميم گرفت احمد بن نصر را از دارش فرود آورد ، اما غوغاييان و عامه در محل آن دار فراهم آمدند و جنجال كردند و سخن كردند . خبر به متوكل رسيد و نصر بن ليث را سوى آنها فرستاد كه نزديك به بيست كس از آنها را گرفت و تازيانه زد و بداشت و فرود آوردن احمد بن نصر را از دار رها كرد كه شنيده بود عامه در باره وى جنجال مىكنند . كسانى كه به سبب وى دستگير شده بودند مدتى در حبس بماندند سپس رها شدند .\r\nوقتى پيكر احمد بن نصر را به اوليايش دادند ، به وقتى كه ياد كردم ، برادرزاده اش موسى آن را به بغداد برد كه غسل داده شد و به گور شد و سرش به پيكرش پيوسته شد .\r\nعبد الرحمن بن حمزه پيكر او را در يك بقچه مصرى نهاد و آن را به منزل وى برد و كفن كرد و بر او نماز كرد . يك مرد بازرگان به نام ابزارى وى را به گور نهاد .\r\nمتصدى بريد بغداد به نام ابن كلبى از محلى در ناحيه واسط به نام كلتانيه خبر عامه را به متوكل نوشت كه فراهم ميشدند و به جنازه احمد بن نصر و دار سر وى دست ميماليدند .\r\nمعتصم به يحيى بن اكثم گفت : « با وجود تكبر مردم خزاعه چگونه اين ابزارى وارد قبر شده ؟\r\nگفت : « اى امير مؤمنان دوست وى بوده . »\r\n","description":"","footnote":"","page_name":" 6041 ","page_number":100},
  {"content":"\r\nپس متوكل دستور داد : تا به محمد بن عبد الله طاهرى بنويسند كه فراهم آمدن عامه و جنبش در اين گونه چيزها را مانع شود .\r\n( 191 يكى از عباسيان به هنگام مرگ به پسر خويش وصيت كرده بود كه از عامه بيمناك باشد . پس متوكل نامه نوشت و از فراهم آمدن منع كرد .\r\nغزاى تابستانى را در اين سال على بن يحيى ارمنى كرد .\r\nدر اين سال سالار حج على بن عيسى شد كه ولايتدار مكه بود\r\n( 192 آنگاه سال دويست و سى و هشتم درآمد .\r\n\r\nسخن از حادثاتى كه به سال دويست و سى و هشتم بود\r\nاز جمله آن بود كه بغاء در تفليس بر اسحاق بن اسماعيل وابسته بنى اميه ظفر يافت و شهر تفليس را بسوخت .\r\n\r\nسخن از ظفر يافتن بغا بر اسحاق وابسته بنى اميه و سوختن شهر تفليس\r\nگويند : وقتى بغا سوى دبيل رفت به سبب آنكه مردم ارمينيه يوسف بن محمد را كشته بودند يك ماهى آنجا ببود و چون روز شنبه شد ، ده روز رفته از ربيع الاول سال دويست و سى و هشتم ، بغاء زيرك ترك را روانه كرد كه از كر گذشت كه نهرى بزرگ است حومه و در سراة بغداد و بزرگتر ، و ميان دو شهر است كه تفليس بر سمت غربى آن است و صغدبيل بر سمت شرقى . اردوگاه بغا بر سمت شرقى بود . زيرك از كر گذشت و به ميدان تفليس رسيد ، تفليس را پنج در است در ميدان و در فريس و در صغير و در حومه و در صغدبيل و نهر كر از كنار شهر سرازير مىشود . بغاء ابو العباس واثى نصرانى را نيز به مقابله مردم ارمينيه فرستاد از عرب و عجم . زيرك از سمت ميدان سوى\r\n","description":"","footnote":"","page_name":" 6042 ","page_number":101},
  {"content":"\r\nآنها رفت و ابو العباس از سمت در حومه . اسحاق بن اسماعيل به مقابله زيرك برون شد و با وى نبرد آغاز كرد . بغا بر تپه اى مشرف به شهر از سمت صغدبيل ايستاده بود كه ببيند زيرك و ابو العباس چه مىكنند . بغا نفت اندازان را فرستاد كه شهر را به آتش كشيدند كه از چوب صنوبر بود . باد در صنوبرها افتاد . اسحاق بن اسماعيل به شهر رو كرد كه بنگرد و ديد كه آتش در قصر و كنيزكان وى افتاده ، آتش او را نيز در ميان گرفت . آنگاه تركان و مغربيان سوى وى آمدند و اسيرش كردند . پسرش عمر را نيز اسير كردند و هر دو را بنزد بغا بردند . بغا بگفت تا او را به نزد باب الحسك بردند\r\n( 193 و آنجا گردنش را بزدند ، دست بسته ، و سرش را بنزد بغا بردند و پيكرش را بر كنار كر بياويختند . پيرى تنومند بود و درشت سر ، سياه چرده و طاس و لوچ ، با وسمه خضاب ميكرد . سر وى را بر باب الحسك نهادند . كسى كه وى را كشته بود غامش نايب بغا بود . در شهر نزديك پنجاه هزار كس بسوخت . آتش پس از يك روز و شب خاموشى گرفت كه آتش صنوبر دوام ندارد . صبحگاهان مغربيان به آنها هجوم بردند و هر كه را زنده بود اسير گرفتند ، مردگان را جامه برگرفتند .\r\nو چنان بود كه زن اسحاق در صغدبيل منزل داشت كه رو به روى تفليس است ، در سمت شرقى . اين شهر را خسرو انوشيروان بنياد كرده بود . اسحاق شهر را استوار كرده بود و خندق آن را بكنده بود و مردان جنگى از خويثيان و جز آنها در آنجا نهاده بود . بغا آنها را امان داد كه سلاح بگذارند و هر جا خواستند بروند . زن اسحاق دختر فرمانرواى سرير بود .\r\nپس از آن - چنان كه گويند - بغا ، زيرك را با گروهى از سپاه خويش سوى قلعه جردمان فرستاد كه ميان برذعه و تفليس است . زيرك جردمان را گشود و قطريج ، بطريق آن را اسير گرفت و به اردوگاه برد ، آنگاه بغا به عيسى بن يوسف خواهرزاده اصطفانوس تاخت كه در قلعه كشيش بود ، از ولايت بيلقان ، كه از آنجا تا بيلقان ده فرسنگ است و از آنجا تا برذعه پانزده فرسنگ . پس با وى نبرد كرد و قلعه را بگشود و او را\r\n","description":"","footnote":"","page_name":" 6043 ","page_number":102},
  {"content":"\r\nگرفت و وى را ببرد ، پسرش و پدرش را نيز همراه وى ببرد ، ابو العباس واثى را نيز ، كه نامش سنباط بود پسر اشوط ، ببرد . معاويه پسر سهل بن سنباط بطريق اران را نيز ببرد ، آذرنرسى پسر اسحاق خاشنى را نيز ببرد .\r\n\r\n( سخن از آمدن روميان با كشتيهايشان به دمياط )\r\nدر اين سال سيصد كشتى رومى به ديار بيامد با عرفا و ابن قطونا و امردناقه كه اينان سران بودند و با هر كدامشان صد كشتى بود . ابن قطونا\r\n( 194 در دمياط توقف كرد .\r\nاز دمياط تا ساحل همانند درياچه ايست كه آب آن تا سينه مرد مىرسد ، هر كه از آنجا به طرف خشكى رفت از كشتىهاى دريا ايمن شد . گروهى عبور كردند و سالم ماندند .\r\nگروهى بسيار از زنان و كودكان غرق شدند و هر كه را تمكن بود بر كشتيها برفت و سوى فسطاط رفتند و نجات يافتند . از دمياط تا فسطاط چهار روز راه است . عامل كمكهاى مصر عنبسة بن اسحاق ضبى بود ، وقتى عيد نزديك شد ، سپاهيانى را كه به دمياط بودند دستور داد كه به فسطاط آيند كه به هنگام عيد با آنها بشكوهد و دمياط را از سپاه خالى كرد . پس كشتيهاى رومى به سمت شطا رفت كه جامه هاى شطوى را آنجا درست مىكنند و يكصد كشتى آنجا توقف كرد كه هر كشتى از پنجاه تا يكصد مرد داشت . سوى شطا رفتند و به هر چه از خانه ها و كپرهاى آن دست يافتند بسوختند و سلاحى را كه آنجا بود و مىخواسته بودند براى ابو حفص فرمانرواى اقريطش ( كرت ) ببرند ، نزديك هزار نيزه و لوازم آن ، ببردند و هر كس از مردان آنجا را كه توانستند بكشتند و كالا و قند [ 1 
  ] و كتانى را كه براى بردن به عراق آماده شده بود\r\n\r\n","description":"","footnote":"\r\n[ 1 
  ] كلمه متن .\r\n","page_name":" 6044 ","page_number":103},
  {"content":"\r\nبرگرفتند و نزديك به ششصد زن مسلمان و قبطى را اسير گرفتند . به قولى از آن جمله يكصد و بيست زن مسلمان بودند و بقيه زنان قبطى بودند .\r\nگويند : روميانى كه در كشتيهاى موقف به دمياط بودند نزديك پنجهزار مرد بودند و كشتيهاشان را از كالا و مال و زن ، سنگين بار كردند . انبارى را كه بادبانهاى كشتى در آن بود بسوختند ، مسجد جامع دمياط را نيز بسوختند با چند كليسا . فراريان زن و كودك كه به درياچهء دمياط غرق شده بودند بيشتر از آنها بودند كه روميان به اسيرى گرفتند ، پس از آن روميان از دمياط برفتند .\r\nگويند : ابن اكشف كه در زندان دمياط بداشته بود - عنبسه او را بداشته بود - بند خويش را شكست و برون شد و با روميان نبرد كرد ، گروهى نيز با وى كمك كردند و گروهى از روميان را بكشت آنگاه سوى اشتوم و تنيس رفتند ، اما آب كشتيهايشان را تا تنيس نبرد و بيم كردند كه به گل نشينند . و چون آب نبردشان سوى اشتوم رفتند كه لنگرگاهى است و از آنجا تا تنيس چهار فرسنگ است و كمتر ، و حصارى داشت با دو در آهنين كه به دستور معتصم ساخته شده بود ، بيشتر آن را ويران كردند و منجنيقها و ارابه ها را كه آنجا بود بسوختند\r\n( 195 و دو در آهنين را برگرفتند و ببردند و سپس سوى ديار خويش رفتند و هيچكس متعرض آن نشد .\r\nدر اين سال متوكل به آهنگ مداين از سامرا برون شد ، به روز دوشنبه پنج روز رفته از جمادى الاول به روز سه شنبه سيزده روز رفته از جمادى الاخر به شماسيه رسيد و تا روز شنبه آنجا ببود . شبانگاه سوى قطربل رفت آنگاه بازگشت و وارد بغداد شد ، به روز دوشنبه يازده روز مانده از آن ماه ، و در بازار و خيابانهاى آن برفت تا در زعفرانيه فرود آمد سپس سوى مداين شد .\r\nغزاى تابستانى اين سال را على بن يحيى ارمنى كرد .\r\nدر اين سال سالار حج على بن عيسى جعفر بود .\r\n( 196 آنگاه سال دويست و سى و نهم درآمد\r\n","description":"","footnote":"","page_name":" 6045 ","page_number":104},
  {"content":"\r\n\r\nسخن از خبر حادثاتى كه به سال دويست و سى و نهم بود\r\nاز جمله آن بود كه در ماه محرم متوكل دستور داد ذميان را وادار كنند كه دو پيراهن عسلى رنگ روى قباها و جامه هاشان بپوشند آنگاه در ماه صفر دستور داد كه در مورد مركوبشان به سوارى استران و خران بس كنند و بر اسب و يابو ننشينند .\r\nدر اين سال متوكل على بن جهم بدرى را به خراسان تبعيد كرد .\r\nو هم در اين سال در جمادى الاخر ، سالار صناريان به نزد باب العامه كشته شد .\r\nدر اين سال متوكل دستور داد معبدهاى ذميان را كه به روزگار اسلام ساخته شده بود ويران كنند .\r\nدر اين سال در ماه ذى حجه ابو الوليد ، محمد بن احمد داودى ، به بغداد در - گذشت .\r\nغزاى تابستانى اين سال را على بن يحيى ارمنى كرد .\r\nدر اين سال سالار حج عبد الله بن محمد شد كه ولايتدار مكه بود .\r\nدر اين سال جعفر بن دينار حج كرد ، وى عامل راه مكه بود از آن سوى كوفه و بر حادثات ايام حج گماشته شد .\r\nدر اين سال عيد شعانين نصارى با روز نيروز يكى شد و اين به روز يكشنبه بود ، بيست روز رفته از ذى قعده . گويند كه نصارى مىگفته بودند كه هرگز به روزگار اسلام ، ( دو عيد ) يكى نشده بود .\r\n( 197 آنگاه سال دويست و چهلم درآمد\r\n","description":"","footnote":"","page_name":" 6046 ","page_number":105},
  {"content":"\r\n\r\nسخن از خبر حادثاتى كه به سال دويست و چهلم بود\r\n. از جمله آن بود كه مردم حمص بر ضد كسى كه عامل كمكهاى آنجا بود به پا خاستند .\r\n\r\nسخن از اينكه چرا مردم حمص بر ضد عامل كمكها به پا خاستند ؟ و سرانجام كارشان\r\nگويند كه عامل كمكهاى حمص يكى را كشت كه از سرانشان بود ، در آن وقت عامل ، ابو المغيث رافعى ، موسى بن ابراهيم ، بود . پس مردم حمص در جمادى - الاخر اين سال به پا خاستند و گروهى از ياران وى را بكشتند و او را بيرون كردند ، عامل خراج را نيز از شهرشان بيرون كردند ، خبر به متوكل رسيد و عتاب بن عتاب را سوى آنها فرستاد ، محمد بن عبدويه كرداس انبارى را نيز همراه وى كرد و به دو دستور داد به آنها بگويد : « امير مؤمنان براى شما مردى را به جاى مردى نهاد :\r\nاگر شنوا و مطيع شدند و رضا دادند ، محمد بن عبدويه را بر آنها گمار و اگر نپذيرفتند و بر مخالفت بماندند به جاى خويش بمان و به امير مؤمنان بنويس تا رجاء يا محمد بن رجاء حضارى يا ديگرى از سپاه را براى نبردشان سوى تو فرستد . » ابن عتاب به روز دوشنبه پنج روز مانده از ماه جمادى الاخر از سامرا برون شد . به محمد بن عبدويه رضا دادند و وى را ولايتدارشان كرد كه در حمص كارهاى شگفت كرد .\r\nدر اين سال ، در محرم ، احمد بن ابى داود از پى پسر خويش ابو الوليد محمد به بغداد درگذشت . پسرش محمد بيست روز پيش از او در ماه ذى حجه ، هم به بغداد ،\r\n","description":"","footnote":"","page_name":" 6047 ","page_number":106},
  {"content":"\r\nدر گذشته بود .\r\nدر اين سال ، در ماه صفر ، يحيى بن اكثم از قضا معزول شد و هر چه را در بغداد داشت گرفتند\r\n( 198 كه مبلغ [ 1 
  ] آن هفتاد و پنجهزار دينار بود . از ستونى كه در خانه اش بود نيز دو هزار دينار گرفتند با چهار هزار جريب در بصره .\r\nدر اين سال ، در ماه صفر ، جعفر بن عبد الواحد قاضى القضاة شد .\r\nدر اين سال سالار حج عبد الله بن محمد بود . جعفر بن دينار حج كرد و بر حادثات ايام حج گماشته بود .\r\n( 199 آنگاه سال دويست و چهل و يكم درآمد\r\n\r\nسخن از حادثاتى كه به سال دويست و چهل و يكم بود\r\nاز جمله آن بود كه مردم حمص بر ضد عامل كمكهاى آنجا كه محمد بن عبدويه بود به پا خاستند .\r\n\r\nسخن از خبر به پا خاستن مردم حمص بر ضد عامل آنجا و سرانجام كار\r\nگويند : مردم حمص در جمادى الاخر اين سال بر ضد محمد بن عبدويه كه عامل كمكهاى آنجا بود ، به پا خاستند . گروهى از نصرانيان حمص نيز در اين باب كمكشان كردند . اين را به متوكل نوشت . متوكل به دو نوشت و دستور داد كه با آنها مقابله كند و سپاهى از موجودى دمشق را با صالح بن عباس ترك كه عامل دمشق بود به كمك وى فرستاد ، با سپاهى از ولايت رمله . و به دو دستور داد سه كس از سران آنها را بگيرد و تا حد مرگ تازيانه بزند و چون بمردند آنها را به درهايشان بياويزد . سپس\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6048 ","page_number":107},
  {"content":"\r\nبيست كس از سرانشان را بگيرد و به هر كدام سيصد تازيانه بزند و در بند آهنين به در امير مؤمنان برد . كليساها و كنيسه ها را كه آنجا هست ويران كند و كنيسه اى را كه پهلوى مسجد حمص است در مسجد اندازد و همه نصرانيان شهر را بيرون كند .\r\nپيش از آن ميانشان ندا دهد و پس از سه روز هر كه را در آنجا يافت تأديب كند .\r\nبگفت تا پنجاه هزار درم به محمد بن عبدويه دهند . سرداران و سران اصحاب وى را نيز چيز داد بگفت تا پانزده هزار درم بنايب وى على بن حسين دهند و به هر يك از سرداران وى نيز پنجهزار درم بدهند . خلعتهايى نيز داد .\r\nمحمد بن عبدويه ده كس از مردم حمص را گرفت و گرفتنشان را نوشت و اينكه به نزد امير مؤمنانشان فرستاده\r\n( 200 و تازيانه شان نزده . متوكل يكى از ياران فتح بن خاقان را فرستاد به نام محمد پسر رزق الله كه از جمله كسانى كه ابن عبدويه فرستاده بود محمد بن عبد الحميد حميدى و قاسم بن موسى را به حمص بازگرداند و تا حد مرگ تازيانه بزند و بر در حمص بياويزيد . محمد آنها را پس برد و تازيانه شان زد تا بمردند و بر در حمص بياويخت و ديگران را سوى سامره برد كه هشت كس بودند ، وقتى رهسپار شدند يكيشان بمرد كه محافظان سر او را بر گرفت و هفت كسشان را با سر مرده به سامره رسانيد . آنگاه ابن عبدويه نوشت كه سپس ده كس از آنها را گرفته و پنج كس از آنها را تازيانه زده كه مرده‌اند آنگاه پنج كس ديگر را تازيانه زده كه نمرده‌اند .\r\nپس از آن محمد بن عبدويه نوشت كه يكى از مخالفان را گرفته به نام عبد الملك پسر اسحاق كه چنان كه گفته بودند از سران فتنه بوده و بر در حمص چندان تازيانه به او زده كه بمرده و او را بر قلعه اى به نام تل عباسى بياويخته است .\r\nدر اين سال ، چنانچه گفته‌اند ، در سامرا باران كافى باريد در ماه آب .\r\nدر اين سال ، در ماه محرم ، ابو حسان زيادى به قضاى سمت شرقى گماشته\r\n","description":"","footnote":"","page_name":" 6049 ","page_number":108},
  {"content":"\r\nشد .\r\nدر اين سال عيسى بن جعفر عاصمى صاحب كاروان سراى عاصم را در بغداد تازيانه زدند . چنان كه گفته‌اند هزار تازيانه به او زدند .\r\n\r\nسخن از اينكه چرا عيسى صاحب سراى عاصم را در بغداد تازيانه زدند ؟ و چگونگى كار وى\r\nسبب آن بود كه هفده كس به نزد ابو حسان زيادى قاضى سمت شرقى در بارهء او شهادت دادند كه ابو بكر و عمر و عايشه و حفصه را ناسزا گفته كه چنان كه گفته‌اند شهادتشان در اين باب مختلف بود . متصدى بريد بغداد اين را به عبد الله بن يحيى خاقانى نوشت . عبد الله اين را به متوكل رسانيد ، متوكل دستور داد\r\n( 201 به محمد بن عبد الله طاهرى بنويسند و دستورش داد كه ابن عيسى را تازيانه بزند ، اگر مرد او را در دجله بيندازند و جثه اش را به كسانش ندهند . عبيد الله جواب نامه اى را كه حسن بن عثمان در بارهء عيسى به دو نوشته بود چنين نوشت :\r\n« به نام خداى رحمان رحيم « خدايت زنده بدارد و حفظت كند و نعمت خويش را بر تو تمام كند . نامهء تو رسيد در بارهء آن شخص عيسى نام پسر جعفر صاحب سراها و شهاداتى كه شاهدان در بارهء وى داده‌اند كه ياران پيمبر خداى را صلى الله عليه و سلم دشنام داده و لعن گفته و كافر شمرده و به گناهان كبيره متهم داشته و به نفاق منسوب داشته و چيزهاى ديگر كه او را به مرحلهء دشمنى با خداى و پيمبر وى صلى الله عليه و سلم برده و اينكه به كار اين شاهدان و مفاد شهادتشان رسيدگى كرده اى و عدالت عادلانشان به نزد تو به صحت پيوسته و مفاد شهادتهايشان بر تو روشن شده و شرح آن را در رقعه اى ضمن نامهء خويش آورده بودى اين را به امير مؤمنان كه خدايش عزيز بدارد عرضه كردم ، دستور داد به\r\n","description":"","footnote":"","page_name":" 6050 ","page_number":109},
  {"content":"\r\nابو العباس محمد بن عبد الله طاهرى وابستهء امير مؤمنان كه خدايش زنده بدارد بنويسند كه به نزد وى فرستاده شد كه او ، كه خدايش زنده بدارد ، بدان كار كند كه موجب يارى دين خداى و احياى سنت وى و انتقام از ملحد شود و آن مرد را در جمع مردمان حد بزنند ، حد دشنام گويى ، و پانصد تازيانه پس از حد به سبب كارهاى سخت ناروا كه بر آن جرئت آورده . اگر بمرد در آب افكنده شود ، بى نماز ، تا بازدارنده هر ملحد دين و خارج از جمع مسلمانان شود . اين را به تو خبر دادم تا بدانى ان شاء الله تعالى . و سلام بر تو باد با رحمت و بركات خداى . » گويند : اين عيسى بن جعفر را ، كه بعضيها گفته‌اند نامش احمد بن محمد بود ، وقتى تازيانه زدند در آفتاب رها كردند تا بمرد ، و سپس او را به دجله انداختند .\r\nدر اين سال در بغداد ستارگان فرو ريخت و پراكنده شد و اين به شب پنجشنبه بود ، يك روز رفته از جمادى الاخر .\r\nدر اين سال در بغداد ، بيمارى چهارپايان رخ داد و اسبان و گاوان هلاك شد .\r\nدر اين سال روميان به عين زر به هجوم كردند و هر كس از مردم زط را كه آنجا بود به اسيرى بردند با زنان و فرزندانشان و گاوميشها و گاوانشان .\r\n( 202 در اين سال ميان مسلمانان و روميان مبادلهء اسيران شد .\r\n\r\nسخن از اينكه چرا ميان مسلمانان و روميان مبادله اسيران شد ؟\r\nگويد : تدوره فرمانرواى روم ، مادر ميخائيل ، يكى را فرستاد بنام جورجس پسر قريافس و براى مسلمانانى كه به دست روميان بودند عوض خواست ، مسلمانان نزديك بيست هزار كس شده بودند . متوكل يكى از مردم شيعه را فرستاد به نام نصر [ 1 
  ]\r\n\r\n","description":"","footnote":"\r\n[ 1 
  ] كلمهء متن ، صدام ، مقصود از آن معلوم نشد ( م )\r\n","page_name":" 6051 ","page_number":110},
  {"content":"\r\nپسر از هر كه اصالت [ 1 
  ] اسيران مسلمان را كه به دست روميان بودند بداند تا دستور مبادلهء آنها داده شود و اين به ماه شعبان همين سال بود . نصر از آن پس كه مدتى به نزد روميان ببود برون شد . [ 2 
  ] گويند : تدوره پس از رفتن نصر دستور داد اسيران وى را از نظر بگذرانند و بر آنها عرضه كنند ، هر كس از آنها نصرانى شد چون كسانى شد كه از آن پيش نصرانى نصرانيت شده بودند و هر كه نپذيرفت كشته شد . گويند از اسيران دوازده هزار كس را بكشت به قولى قنقلهء خواجه بى دستور تدوره آنها را بكشت .\r\nنامهء متوكل به نزد عاملان مرزهاى شام و جزيره فرستاده شد كه ميان شنيف خادم و جورجس فرستادهء سالار روميان در كار مبادله سخن رفته و در اين كار اتفاق كرده‌اند و اين جورجس متاركه اى خواسته از پنج روز رفته از رجب سال دويست و چهل و يكم تا هفت روز مانده از شوال همين سال ، كه اسيران را فراهم آرند و وقتى داشته باشند كه به امانگاهشان باز روند .\r\nنامه در اين باب ، به روز چهارشنبه پنج روز رفته از رجب ، فرستاده شد . بنا بود مبادله به روز فطر همين سال انجام شود .\r\nجورجس فرستادهء شهخانم روم به روز شنبه هشت روز مانده از رجب با هفتاد استر كه براى وى كرايه شده به ناحيهء مرزهاى شام رفت . ابو قحطبهء مغربى طرسوسى نيز با وى برفت كه منتظر وقت عيد فطر بمانند . جورجس گروهى از بطريقان و غلامان خويش را نزديك به پنجاه كس همراه داشت .\r\nشنيف خادم در نيمهء شعبان برون شد . يكصد سوار با وى بود ، سى كس از تركان و سى كس از مغربيان و چهل كس از سواران شاكرى . جعفر بن عبد الواحد كه قاضى القضاة بود خواست به او اجازه داده شود\r\n( 203 در مبادله حضور يابد و يكى را جانشين كند كه به جاى وى بماند . به دو اجازه داده شد و دستور داده شد يكصد و\r\n\r\n","description":"","footnote":"\r\n[ 1 
  ] كلمه متن . صحت ،\r\n[ 2 
  ] متن افتاده دارد جمله قزينهء بعد تكميل شد .\r\n","page_name":" 6052 ","page_number":111},
  {"content":"\r\nپنجاه هزار به دو دهند به عنوان كمك و شصت هزار بابت مقررى . وى ابن ابى الشوارب را كه در آن وقت جوانى كمسال بود جانشين كرد و برون شد و به شنيف پيوست .\r\nگروهى از مردم بغداد از مردم ميانه حال برون شدند . گويند مبادله در ديار روم رخداد ، بر كنار رود لامس ، به روز يكشنبه دوازده روز رفته از شوال سال دويست و - چهل و يكم . اسيران مسلمانان هفتصد و هشتاد و پنج كس [ 1 
  ] بودند با يكصد و بيست و پنج زن .\r\nدر اين سال متوكل ، ولايت شمشاط را ده يكى كرد و آنها را از خراج به ده يك برد و براى آنها در اين باب مكتوبى صادر كرد [ 2 
  ] در اين سال قوم بجه به گروهى از مراقبان سرزمين مصر هجوم بردند و متوكل محمد بن عبد الله قمى را به نبرد آنها فرستاد .\r\n\r\nسخن از كار قوم بجه و اينكه سرانجامشان چه شد ؟\r\nگويند كه قوم بجه به غزاى مسلمانان نميامدند و مسلمانان به غزاى آنها نمىرفتند به سبب صلحى قديم كه در ميانشان بود و سابقا در اين كتاب از آن ياد كرده‌ايم . آنها تخمه اى از تخمه هاى حبشيانند . در مغرب از سياهان قوم بجه‌اند و نوبه و مردم غانهء غافر و بينور و رعوين و فرويه و بكسوم و مكاره و اكرم و خمس . در ديار بجه معدنهاى طلا هست و با هر كه در آن كار كند به قسمت عمل مىكنند ، و هر سال بابت معدنهاى خويش چهار صد مثقال خاكه طلاى نپخته و تصفيه نشده به عاملان سلطان در مصر مىدهند .\r\nوقتى روزگار متوكل رسيد ، قوم بجه چند سال پياپى از دادن اين خراج خوددارى كرد . گويند متوكل يكى از خدمهء خويش را به نام يعقوب پسر ابراهيم\r\n\r\n","description":"","footnote":"\r\n[ 1 
  ] كلمهء متن : انسان .\r\n[ 2 
  ] كلمه متن ، اخرج لهم كتابا\r\n","page_name":" 6053 ","page_number":112},
  {"content":"\r\nبادغيسى كه وابستهء هادى بود و او را قوصره مىگفتند ، عامل بريد مصر كرد و بريد مصر و اسكندريه و برقه و اطراف مغرب را به دو سپرد . يعقوب به متوكل نوشت كه قوم بجه پيمانى\r\n( 204 را كه ميان آنها و مسلمانان بوده شكسته‌اند و از ديار خويش سوى معدنهاى طلا و جواهر رفته‌اند كه بر حدود سرزمين مصر و ديار بجه است و گروهى از مسلمانان را كه در معدنها كار ميكرده‌اند و طلا و جواهر برون مىآورده‌اند كشته‌اند و فرزندان و زنانشان را اسير كرده‌اند و گفته‌اند كه معدنها در ديار آنهاست و اجازه نمىدهند كه مسلمانان وارد آن شوند و اين ، همهء مسلمانانى را كه در معدنها كار ميكرده‌اند هراسان كرده كه از بيم جان خويش و فرزندانشان از آنجا باز آمده‌اند و بدينسان آنچه سلطان ، بابت خمس از طلا و نقره و جواهر مستخرج از آن معدنها مىگرفت ، ببريد . متوكل اين را سخت ناپسند شمرد و آزرده شد و در كار قوم بجه مشورت كرد . به دو گفتند كه آنها مردمى هستند صحراگرد و شتردار و گوسفنددار كه وصول به ديارشان دشوار است و سپاه سوى آنها نتواند رفت كه همه بيابان و صحرا است و از سرزمين اسلام تا آنجا يك ماه را هست ، از سرزمينهاى بيابانى و كوهستانى سخت كه نه آب در آن هست ، نه كشت ، نه منزلگاه ، نه قلعه . و هر كس از ياران سلطان كه وارد آن شود مىبايد براى همه مدتى كه پندارد در ديار آنها مىماند تا وقتى كه به سرزمين اسلام باز آيد ، توشه برگيرد و اگر اقامت وى دراز شد و از آن مدت گذشت ، او و همهء همراهانش تلف مىشوند و مردم بجه آنها را به دست و بى نبرد مىگيرند ، سرزمين ، سرزمين آنها است و به سلطان خراج يا چيز ديگر نمىدهند .\r\nپس ، متوكل از فرستادن سپاه سوى آنها ، خوددارى كرد ، و كارشان فزونى گرفت و جرئتشان بر مسلمانان سختتر شد ، چندان كه مردم علياى سرزمين مصر ( صعيد ) از آنها ، بر جانهاى خويش و فرزندانشان بيمناك شدند .\r\nپس متوكل محمد بن عبد الله را كه به نام قمى شهره بود به نبرد آنها گماشت\r\n","description":"","footnote":"","page_name":" 6054 ","page_number":113},
  {"content":"\r\nو كمكهاى آن ولايتها را كه قفط است و اقصر و اسنا و ارمنت و اسوان به دو سپرد و دستورش داد كه با قوم بجه نبرد كند و مكاتبهء وى با عنبسة بن اسحاق ضبى باشد كه عامل جنگ مصر بود . به عنبسه نوشت كه هر چه را از سپاه و شاكريان مقيم مصر حاجت دارد به دو دهند . عنبسه نياز وى را از اين بابت بر طرف كرد ، قمى سوى سرزمين بجه روان شد ،\r\n( 205 همه كسانى كه در معدنها كار ميكردند با گروهى بسيار داوطلب به دو پيوستند و جمع همراهان وى از سوار و پياده نزديك به بيست هزار - كس شد ، كس به قلزم فرستاد و هفت كشتى به دريا روان كرد ، پر از آرد و روغن و خرما و سويق و جو و گروهى از ياران خويش را بگفت كه آن را به دريا ببرند ، تا به ساحل ، دريا ، در سرزمين بجه ، به نزد وى رسند .\r\nقمى همچنان در سرزمين بجه برفت تا از معدنهاى طلا گذشت و به نزد حصارها و قلعه هايشان رسيد ، شاه بجه كه نامش على بابا [ 1 
  ] بود و نام پسرش لعيس ، با سپاهى انبوه و شمارى دو برابر همراهان قمى ، به مقابلهء وى برون شد . مردم بجه بر شتران خويش بودند و نيزه هاى كوتاه داشتند ، شترانشان تندرو بود و همانند شتران مهارى اصيل ، چند روز رو به رو مىشدند و زد و خوردى ميكردند اما به درستى نبرد نميكردند . شاه بجه با قمى جنگ و گريز ميكرد كه روزها طى شود ، به اين اميد كه توشه و علوفه اى كه با آنها بود تمام شود و توانشان نماند و از لاغرى بيجان شوند و مردم بجه آنها را با دست بگيرند .\r\nوقتى بزرگ بجه پنداشت كه توشه ها تمام شده ، هفت كشتى كه قمى بار كرده بود بيامد و به يكى از كناره هاى دريا رسيد ، در محلى به نام صنجه . قمى گروهى از ياران خويش را آنجا فرستاد كه كشتىها را از دست اندازى بجه حفاظت كنند و هر چه را كه در آن بود بر ياران خويش پخش كرد كه از توشه و علوفه گشايش يافتند .\r\n\r\n","description":"","footnote":"\r\n[ 1 
  ] نشانى از نفوذ زبان پارسى در عمق صحراهاى دور ( م )\r\n","page_name":" 6055 ","page_number":114},
  {"content":"\r\nو چون على بابا سر بجه را بديد آهنگ نبردشان كرد و بر ضد آنها آمادگى گرفت ، وقتى تلاقى شد پيكارى سخت كردند ، شترانى كه مردم بجه بر آن به پيكار بودند ، سركش بود و از هر چيز هراسان مىشد . وقتى قمى اين را بديد همه زنگهاى شتران و اسبان را كه در سپاه وى بود فراهم آورد و به كردن اسبان بست . آنگاه به قوم بجه هجوم برد كه شترانشان از صداى زنگها گريزان شد و سخت بترسيد و آنها را به كوهها و دره ها برد ، و به هر سوى پراكنده كرد . قمى با ياران خويش از دنبالشان رفت و از آنها كشت و اسير گرفت ، تا شب او را بگرفت [ 1 
  ] ، و اين در اول سال دويست و چهل و يكم بود . آنگاه به اردوگاه خويش بازگشت و كشتگان را شمار نتوانست كرد از بس كه فزون بودند .\r\nصبحگاهان قمى ديد كه گروهى از پيادگان را فراهم آورده‌اند و به جايى رفته‌اند كه از تعقيب قمى ايمن باشند ، شبانگاه قمى با سواران خويش به آنها رسيد\r\n( 206 شاهشان گريخت كه تاج و اثاث او را بگرفت . آنگاه على بابا امان خواست به شرط آنكه وى را به مملكتش [ 2 
  ] و ديارش باز گردانند . قمى وى را امان داد و او خراج مدتى را كه نداده بود و چهار سال بود ، بداد ، براى هر سال چهار صد مثقال ، على بابا پسرش لعيس را بر مملكت خويش جانشين كرد و قمى با على بابا به در متوكل بازگشت كه آخر سال دويست و چهل و يكم آنجا رسيد ، و اين على بابا پيراهن ديبا پوشيد با عمامهء سياه و جهاز ديبا و جل [ 3 
  ] هاى ديبا بر شتر خويش نهاد و به نزد باب العامه بايستاد ، با گروهى از مردم بجه ، نزديك به هفتاد نوجوان ، بر شتران جهاز دار كه نيزه هاى كوتاه داشتند و سرهاى گروهى كه از سپاهشان كشته شده بود و قمى آنها را كشته بود ، بر آن بود .\r\n\r\n","description":"","footnote":"\r\n[ 1 
  ] عبارت متن : ادركه الليل\r\n[ 2 
  ] كلمه متن\r\n[ 3 
  ] كلمه متن : جلال . جمع جل\r\n","page_name":" 6056 ","page_number":115},
  {"content":"\r\nمتوكل بگفت تا آنها را از قمى بگيرند ، به روز قربان سال دويست و چهل و - يكم .\r\nآنگاه متوكل ديار بجه و راه ميان مصر تا مكه را به سعد خادم ايتاخى سپرد و سعد محمد بن عبد الله قمى را بر آن گماشت . قمى با على بابا برفت ، وى همچنان بر دين خويش بود ، يكى گويد كه بتى از سنگ با وى ديده بود همانند كودكى كه بر آن سجده مىبرد .\r\nدر اين سال ، در جمادى الاخر ، يعقوب بن ابراهيم كه به نام قوصره شهره بود ، درگذشت .\r\nدر اين سال ، سالار حج ، عبد الله بن محمد بود .\r\nدر اين سال جعفر بن دينار حج كرد ، وى عامل راه بود و حادثات ايام حج .\r\n( 207 آنگاه سال دويست و چهل و دوم درآمد .\r\n\r\nسخن از خبر حادثاتى كه به سال دويست و چهل و دوم بود\r\nاز جمله حوادث سال ، زلزله هاى هولانگيزى بود كه در قومس و روستاهاى آن رخ داد ، در ماه شعبان ، كه خانه ها را ويران كرد و بسيار كس از مردم آنجا كه ديوارها بر آنها افتاده بود جان دادند ، گويند : شمارشان به چهل و پنجهزار و نود و شش كس رسيد ، كه بيشتر آن در دامغان بود .\r\nگويند كه در اين سال در فارس و خراسان زلزله ها بود و صداهاى ناهنجار ، در يمن نيز نظير آن بود ، بعلاوه زمين فرو بردنى كه در آنجا رخ داد .\r\nدر اين سال ، از آن پس كه على بن يحيى ارمنى از غزاى تابستانى بازآمد ، روميان از ناحيهء شمشاط بيامدند تا نزديك آمد رسيدند . آنگاه از مرزهاى جزيره در آمدند و چند دهكده را غارت كردند و نزديك ده هزار كس را اسير گرفتند . ورودشان\r\n","description":"","footnote":"","page_name":" 6057 ","page_number":116},
  {"content":"\r\nاز جانب ابريق بود از دهكدهء قربياس . عمر بن عبد الله اقطع با گروهى از داوطلبان به دنبالشان بودند اما به هيچيك از آنها نرسيدند . به على بن يحيى ارمنى نوشته شد كه به هنگام زمستان نيز سوى ديار روميان رود .\r\nدر اين سال متوكل ، عطارد را بكشت . وى مردى نصرانى بوده كه اسلام آورده بود و سالهاى بسيار بر مسلمانى مانده بود ،\r\n( 208 آنگاه مرتد شده بود . از او خواستند كه توبه كند اما بازگشت به مسلمانى را نپذيرفت كه گردنش را زدند ، دو روز رفته از شوال ، و به نزد باب العامه وى را بسوختند .\r\nدر اين سال ، در ماه رجب ، ابو حسان زيادى ، قاضى سمت شرقى ، بمرد .\r\nدر اين سال حسن بن على بن جعد ، قاضى شهر منصور درگذشت .\r\nدر اين سال عبد الصمد بن موسى عباسى كه ولايتدار مكه بود ، سالار حج شد .\r\nجعفر بن دينار در اين سال حج كرد ، وى عامل راه مكه بود ، حادثات ايام حج نيز با وى بود\r\n( 209 آنگاه سال دويست و چهل و سوم درآمد .\r\n\r\nسخن از حادثاتى كه به سال دويست و چهل و سوم بود\r\nاز جمله آن بود كه ده روز مانده از ذى قعده متوكل سوى دمشق رفت و قربان را آنجا كرد . وقتى حركت ميكرد يزيد بن محمد مهلبى شعرى گفت به اين مضمون :\r\n« گمان دارم از آن هنگام « كه امير مؤمنان آهنگ رفتن كرد « شام عراق را به شماتت گرفت\r\n","description":"","footnote":"","page_name":" 6058 ","page_number":117},
  {"content":"\r\n« اگر عراق و ساكنان آنجا را رها كنى « باشد كه زن زيبا نيز دچار طلاق شود . » در اين سال ، در ماه شعبان ابراهيم بن عباس درگذشت و متوكل ديوان املاك را به حسن بن مخلد سپرد كه نايب ابراهيم بود . هاشم بن بنجور نيز به ماه ذى حجه درگذشت .\r\nدر اين سال سالار حج عبد الصمد بن موسى بود . جعفر بن دينار نيز حج كرد .\r\nوى عامل راه مكه و حادثات ايام حج بود .\r\n( 210 آنگاه سال دويست و چهل و چهارم درآمد .\r\n\r\nسخن از حادثاتى كه به سال دويست و چهل و چهارم بود\r\nاز جمله آن بود كه متوكل وارد دمشق شد ، به ماه صفر . از آن وقت كه از سامره درآمد تا وقتى كه به دمشق درآمد نود و هفت روز بود ، و به قولى هفتاد و هفت روز . قصد داشت آنجا مقيم شود ، ديوانهاى ملك را آنجا برد و بگفت تا آنجا بنيان نهند ، تركان در بارهء مقرريهاى خويش و مقرريهاى عيالانشان به جنبش آمدند و بگفت تا چيزى به آنها دادند كه رضايت آوردند . آنگاه شهر بيمارى زاى شد ، از آن رو كه هواى آنجا سرد است و مرطوب و آب سنگين ، هر پسينگاه آنجا باد وزيدن مىگيرد و همچنان سختتر مىشود تا بيشتر شب بگذرد . كك بسيار دارد . قيمتها در آنجا گران شد و برف مانع رهگذر و آذوقه شد .\r\nدر اين سال ، در ربيع الاول ، متوكل از دمشق بغا را به غزاى روم فرستاد كه غزاى تابستانى كرد و صمله را گشود .\r\nمتوكل دو ماه و چند روز در دمشق ببود . آنگاه سوى سامرا بازگشت . هنگام بازگشت از ساحل فرات رفت آنگاه به راه انبار بگشت ، آنگاه از انبار از راه حرف\r\n","description":"","footnote":"","page_name":" 6059 ","page_number":118},
  {"content":"\r\nسوى سامره رفت و به روز دوشنبه هفت روز مانده از جمادى الاخر وارد آن شد .\r\nدر اين سال ، چنان كه بعضيها پنداشته‌اند ، متوكل ابو الساج را به جاى جعفر بن دينار بر راه مكه گماشت ، اما به نزد من درست اينست كه وى را به سال دويست و - چهل و دوم بر راه مكه گماشت .\r\nدر اين سال ، چنان كه گويند نيزهء كوتاهى را كه از آن پيمبر صلى الله عليه و سلم بوده بود و عنزه [ 1 
  ] نام داشت به نزد متوكل آوردند . گويند عنزه از آن نجاشى شاه حبشه بوده بود ، كه به زبير بن عوام بخشيد و زبير آن را به پيمبر خداى صلى الله عليه - و سلم بخشيد و به نزد اذانگويان بود كه در عيد قربان و فطر آن را پيش روى پيمبر خداى صلى الله عليه و سلم مىبردند\r\n( 211 و در عرصه پيش روى او به زمين مىكوفتند كه مقابل آن نماز ميكرد .\r\nمتوكل بگفت تا نيزهء كوتاه را پيش روى او ببرند كه سالار نگهبانان آن را پيش روى وى مىبرد و نيزهء كوتاه وى را نايب سالار نگهبانان مىبرد .\r\nدر اين سال متوكل بر بختيشوع خشم آورد و مالش را بگرفت و او را به بحرين تبعيد كرد و يك بدوى شعرى گفت بدين مضمون :\r\n« چه خشمى بود كه به مقدار آمد .\r\n« و شير قدرتمند از آن به هيجان آمد .\r\n« بختيشوع هنگامى كه در بارهء سروران با هوش « و اميران پيشرو نكوكار « و وليعهدان سرور منتخب\r\n\r\n","description":"","footnote":"\r\n[ 1 
  ] در اينجا تساهلى هست : عنزه اسم عام هر نيزهء كوتاه است و آن را با الف و لام ، عهده ذهنى يا ذكرى ، يعنى تذكارى ، خاص نيزه پيمبر خداى كرده بودند ، چون برد و چوب خاص او صلى الله عليه و سلم كه آن را البرد و القضيب مىگفتند ، بمعنى آن برد و آن قضيب . م\r\n","page_name":" 6060 ","page_number":119},
  {"content":"\r\n« و وابستگان و فرزندان آزادگان « سعايت ميكرد ، از آن غافل بود .\r\n« وى را در بيابانهاى هراسانگيز افكند « در كنار بحرين تا زبونش كند . » در اين سال عيد قربان مسلمانان و شعانين نصارى و عيد فطر يهود به يك روز شد .\r\nدر اين سال ، سالار حج عبد الصمد بن موسى بود .\r\n( 212 آنگاه سال دويست و چهل و پنجم درآمد .\r\n\r\nسخن از خبر حادثاتى كه به سال دويست و چهل و پنجم بود\r\nدر اين سال متوكل دستور داد ما حوزه را بنيان كنند و آن را جعفرى نام كرد .\r\nدر آنجا سرداران و ياران خويش را تيول داد و در بنيان آن بكوشيد ، در محمديه جاى گرفت كه بنيان جعفرى را به سر برد . بگفت تا قصر المختار و البديع را ويران كنند و چوب ساج آن را به جعفرى ببرند . چنان كه گفته‌اند بيشتر از دو هزار هزار دينار بر آن خرج كرد و قاريان را آنجا فراهم آورد كه قرآن خواندند ، عملهء طرب [ 1 
  ] نيز حضور يافتند و يك هزار هزار درم به آنها بخشيد . وى و خواص يارانش آنجا را متوكليه مىناميدند . در آنجا قصرى ساخت و آن را لؤلوه نام كرد كه مانند آن به بلندى ديده نشده بود . بگفت تا نهرى بكنند و سر آن را پنج فرسنگ بالاى ما حوزه آغاز كنند در محلى به نام كرمى كه از دهانهء شهر تا ما حوزه اطراف را مشروب كند . بگفت تا جبلتا و خصاصه بالا و پايين و كرمى را بگيرند و مردم آنجا را به فروش منزلهايشان وادار كنند ، كه به اين كار مجبورشان كردند تا زمين و منزلهاى همهء اين دهكده ها از آن وى باشد و از آنجا برونشان كند . براى خرج نهر دويست هزار دينار معين كرد و در ذى - حجه سال دويست و چهل و پنجم كار مخارج را به دليل پسر يعقوب نصرانى ، دبير بغا ،\r\n\r\n","description":"","footnote":"\r\n[ 1 
  ] تعبير متن : اصحاب الملاهى\r\n","page_name":" 6061 ","page_number":120},
  {"content":"\r\nسپرد . براى كندن نهر دوازده هزار كس را به كار گرفت كه در آن كار مىكردند - ، دليل همچنان به كار آن مىپرداخت و مال از پى مال مىفرستاد و بيشتر آن را بر دبيران سر شكن ميكرد ، تا متوكل كشته شد و كار نهر تعطيل شد و جعفريه [ 1 
  ] ويران شد و فرو ريخت و كار نهر به سر نرسيد .\r\nدر اين سال در ديار مغرب زلزله شد چندان كه قلعه ها و منزلها و پلها ويران شد و متوكل بگفت تا سه هزار هزار درم بر كسانى كه منزلشان آسيب ديده بود پخش كنند . در بغداد نيز در عسكر مهدى زلزله شد ، در مداين نيز زلزله شد .\r\nدر اين سال شاه روم گروهى از اسيران مسلمانان را فرستاد و پيام داد و خواست تا اسيرانى را كه به نزد وى بودند مبادله كنند ، كسى كه از جانب فرمانرواى روم به رسالت به نزد متوكل آمده بود پيرى بود به نام اطروبيليس كه هفتاد و هفت مرد از اسيران مسلمانان را همراه داشت كه ميخائيل پسر توفيل شاه روم به متوكل پيشكش كرده بود ، ورود وى به نزد متوكل پنج روز مانده از صفر اين سال بود كه بنزد شنيف خادم جايش دادند . پس از آن متوكل نصر بن از هر شيعى را ، با فرستادهء فرمانرواى روم روانه كرد كه در همين سال برفت اما پيش از سال دويست و چهل و ششم مبادله انجام نگرفت .\r\nگويند : در اين سال به ماه شوال در انطاكيه زلزله اى بود و تكانى كه بسيار مردم بكشت و هزار و پانصد خانه از آن شهر ويران شد و نود و چند برج از حصار آن بيفتاد از شكاف خانه ها صداهاى هولانگيز شنيدند كه وصف آن ندانستند گفت و مردم شهر به صحراها گريختند . كوه آنجا كه درخت و گياه نداشت پاره پاره شد و به دريا افتاد كه در آن روز دريا طوفانى شد و دودى سياه و تاريك و بد بو از آن برخاست و نهرى كه يك فرسنگى شهر بود فرو رفت و كس ندانست كجا رفت .\r\n\r\n","description":"","footnote":"\r\n[ 1 
  ] متن چنين است . چنان كه : ديديم . در آغاز اين گفتگو در صفحهء پيش كلمهء جعفرى آمده بود و اينجا جعفريه شد از اين گونه « آسانگيرى » ها در متن مكرر هست كه به رعايت متن از همانند كردن آن معذور بوده‌ام ( م )\r\n","page_name":" 6062 ","page_number":121},
  {"content":"\r\nو هم در اين سال ، چنان كه گفته‌اند ، مردم تنيس ضجه اى دايم و هولانگيز شنيدند كه مردم بسيار از آن بمردند .\r\nو هم در اين سال بالس ورقه و حران و راس عين و حمص و دمشق و رها و طرسوس و مصيصه و اذنه و كناره هاى شام بلرزيد ، لاذقيه نيز بلرزيد و خانه اى از آن نماند و از مردم آن بجز اندكى جان نبردند ، جبله نيز با مردمش نابود شد .\r\nو هم در اين سال مشاش ، چشمهء مكه ، فرو رفت تا آنجا كه بهاى يك مشك آب در مكه به هشتاد درم رسيد و مادر متوكل كس فرستاد كه چشمه شكافتند .\r\nدر اين سال اسحاق بن ابى اسرائيل و سوار بن عبد الله و هلال رازى درگذشتند .\r\n( 214 و هم در اين سال نجاح بن سلمه به هلاكت رسيد .\r\n\r\nسخن از اينكه چرا نجاح ابن سلمه به هلاكت رسيد ؟\r\nقسمتى از اخبار وى را كه ياد مىكنم حارث بن ابى اسامه به من گفته و قسمتى را ديگرى گفته كه نجاح بن ابى سلمه بر ديوان سرنگونى [ 1 
  ] و تعقيب عاملان بود ، پيش از آن دبير ابراهيم بن رياح جوهرى بود و عهده دار املاك بود . و چنان بود كه همه عاملان از او حذر ميكردند و حوايج وى را برآورده ميكردند و قدرت آن نداشتند كه چيزى را كه مىخواست از او منع كنند ، بسا مىشد كه متوكل با وى همدمى ميكرد .\r\nحسن بن مخلد و موسى بن عبد الله از خواص عبيد الله بن يحيى خاقانى بودند كه وزير متوكل بود و هر چه را دستورشان مىداد به نزد وى مىبردند . حسن بن مخلد\r\n\r\n","description":"","footnote":"\r\n[ 1 
  ] تعبير متن : ديوان التوقيع و التتبع على العمال ، توقيع كه بمعنى امضا و پىنوشت آمده در اينجا به حكم مقارنه با تتبع و كلمهء « على » و قرائن روشنتر كه در همين سرگذشت هست بمعنى سرنگون كردن آمده ( م )\r\n","page_name":" 6063 ","page_number":122},
  {"content":"\r\nبر ديوان املاك بود و موسى بر ديوان خراج .\r\nپس نجاح بن سلمه در بارهء حسن و موسى رقعه اى به متوكل نوشت و در آن مىگفت كه آنها خيانت آورده‌اند و در كار خويش كوتاهى كرده‌اند و از آنها چهل هزار درم در مىآورد [ 1 
  ] متوكل نجاح را نزديك خواند و آن شب با وى بنوشيد و گفت : « اى نجاح هر كه ترا يارى نكند خدايش يارى نكند ، صبحگاهان زود به نزد من آى تا آنها را به تو تسليم كنم . » صبحگاهان نجاح ياران خويش را مرتب كرده بود ، گفته بود : « اى فلان تو حسن را بگير و اى فلان تو موسى را بگير . » صبح زود سوى متوكل رفت و عبيد الله را ديد . عبيد الله دستور داده بود نجاح را از متوكل باز دارند ، به دو گفت : « اى ابو الفضل برو تا در اين باب بينديشيم و تو نيز بينديشى من چيزى به تو مىگويم كه صلاحت در آن است . » گفت : « چيست ؟ » گفت : « در ميان تو و آنها را به اصلاح ميارم ، رقعه اى مىنويسى كه نوشيده - بوده اى و از چيزها سخن آورده اى كه مىبايد از نو در آن بنگرى و من كار را به نزد امير مؤمنان اصلاح مىكنم . » و همچنان با وى خدعه كرد تا در بارهء آنچه دستورش ميداد ، رقعه اى نوشت كه به نزد متوكل برد و گفت : « اى امير مؤمنان نجاح از آنچه ديشب گفته بود بازگشته ، اينك رقعهء موسى و حسن كه در بارهء وى آنچه را نوشته‌اند ، عهده مىكنند . آنچه را در بارهء وى عهده كرده‌اند مىگيرى ، آنگاه به آنها مىپردازى و از آنها نيز در حدود آنچه نجاح تعهد كرده مىگيرى . » معتصم خرسند شد و در آنچه عبد الله گفته بود طمع بست و گفت : « نجاح را به آنها تسليم كن »\r\n( 215 پس حسن و موسى او را ببردند و دستور دادند كلاهش را كه حرير\r\n\r\n","description":"","footnote":"\r\n[ 1 
  ] عبارت متن ، يستخرج منهما\r\n","page_name":" 6064 ","page_number":123},
  {"content":"\r\nبود از سرش برگيرند كه سرما را احساس كرد و گفت : « واى تو اى حسن سردم شد . » پس بگفت تا كلاهش را به سرش نهادند ، موسى او را به ديوان خراج برد و كس به طلب دو پسرش ابو الفرج و ابو محمد فرستادند ، ابو الفرج گرفته شد و ابو محمد كه دخترزادهء حسن بن شنيف بود گريخت ، دبير وى اسحاق بن سعد قطربلى دستگير شد ، با عبد الله بن مخلد معروف به ابن بواب كه از خواص نجاح بود .\r\nنجاح و پسرش به نزد آنها در حدود يك صد و چهل هزار دينار مقر شدند بجز بهاى قصرها و فرشها و مستغلاتشان در سامره و بغداد ، و به جز بسيارى املاك ديگر .\r\nدستور داده شد اين همه را بگيرند ، چند بار به او تازيانه زدند به جايى كه محل زدن نبود ، نزديك به دويست تازيانه ، آنگاه وى را فشار دادند و خفه كردند ، موسى فرانق و معلوف خفه اش كردند .\r\nحارث مىگفت : « دو خايهء او را فشردند تا جان داد . » صبحگاه روز دوشنبه هشت روز مانده از ذىحجهء همين سال مرده بود ، دستور داده شد او را غسل دهند و به گور كنند كه شبانگاه به گور شد .\r\nپس از آن پسرش محمد و عبد الله بن مخلد و اسحاق بن سعد را نزديك پانصد و - پنجاه تازيانه زدند ، اسحاق به پنجاه هزار دينار اقرار آورد ، و عبد الله بن مخلد به پانزده هزار دينار و بقولى بيست هزار دينار . پسرش احمد دخترزادهء حسن گريخته بود ، پس از مرگ نجاح بر او دست يافتند كه در ديوان بداشته شد .\r\nهر چه اثاث كه در خانهء نجاح و پسرش ابو الفرج بود گرفتند ، خانه هايشان را نيز با املاكشان هر كجا بود مصادره كردند و عيالشان را بيرون كردند . ابن عياش را كه در ناحيهء سواد نمايندهء نجاح بوده بود بگرفتند كه به بيست هزار دينار اقرار آورد ، به طلب حسن بن سهل اهوازى و حسن بن يعقوب بغدادى به مكه فرستادند و گروهى را به سبب نجاح گرفتند كه بداشته شدند .\r\n","description":"","footnote":"","page_name":" 6065 ","page_number":124},
  {"content":"\r\nدر سبب هلاكت نجاح ، جز آنچه ياد كرديم نيز گفته‌اند . گويند وى با عبيد الله ابن يحيى خاقانى ضديت [ 1 
  ] ميكرد . عبيد الله بر متوكل تسلط داشت كه وزارت و بيشتر كارهاى متوكل با وى بود و سرنگونى كسان با نجاح بود ، وقتى متوكل مصمم شد جعفرى را بنيان كند ، نجاح كه جزو همدمان بود ، به دو گفت : « اى امير مؤمنان ،\r\n( 216 گروهى را نام مىبرم كه آنها را به من دهى تا از آنها مالهايى درآرم كه اين شهر خويش را با آن بنيان كنى كه ترا براى بنيان آن ، مال گزاف و فراوان بايسته است . » گفت : « نامشان را بيار » و او رقعه اى بداد كه در آن موسى بن عبد الملك و عيسى بن فرخانشاه نايب حسن بن مخلد و نيز حسن بن مخلد و زيدان بن ابراهيم ، نايب موسى بن عبد الملك ، و عبيد الله بن يحيى و دو برادرش عبد الله بن يحيى و زكريا و ميمون بن ابراهيم و محمد بن موسى منجم و برادرش احمد بن موسى و على بن يحيى منصورى و جعفر معلوف ، متصدى وصول ديوان خراج ، و جز آنها ، نزديك به بيست كس را نام برد . » و اين به نزد متوكل سخت پسنديده افتاد و گفت :\r\n« صبحگاهان بيا . » و چون صبح شد در اين ترديد نداشت . اما عبيد الله بن يحيى با متوكل گفتگو كرد ، به دو گفت : « اى امير مؤمنان مىخواهد ، دبير و سردار و عاملى را نگذارد و همه را سرنگون كند ، اى امير مؤمنان پس كى به كارها مىپردازد ؟ » صبحگاهان نجاح بيامد كه عبيد الله او را در مجلس خويش نشانيدى و براى وى اجازه نگرفت . عبيد الله ، موسى بن عبد الملك و حسن بن مخلد را احضار كرد و به آنها گفت : « اگر نجاح به نزد امير مؤمنان درآيد شما را به آنها مىدهد كه مىكشدتان و هر چه را داريد مىگيرد . بايد رقعه اى به امير مؤمنان بنويسيد و ضمن آن در مورد\r\n\r\n","description":"","footnote":"\r\n[ 1 
  ] تعبير متن : يضاد\r\n","page_name":" 6066 ","page_number":125},
  {"content":"\r\nوى دو هزار هزار دينار تعهد كنيد . » آنها نيز به خط خويش رقعه اى نوشتند كه عبيد الله بن يحيى آن را رسانيد و ميان امير مؤمنان و نجاح و موسى بن عبد الملك و حسن بن مخلد ، رفتن و آمدن گرفت و همچنان به درون مىشد و برون مىشد و موسى و حسن را يارى مىداد ، سپس آنها را به نزد متوكل برد كه اين را تعهد كردند و با آنها برون شد و نجاح را به ايشان داد .\r\nكسان همگى از خواص و غير خواص ترديد نداشتند كه آنها و عبيد الله - ابن يحيى به نجاح تسليم مىشوند به سبب سخنى كه ميان وى و متوكل رفته بود .\r\nپس نجاح را گرفتند ، موسى بن عبد الملك شكنجه كردن وى را عهده كرد ، وى را در ديوان خراج در سامرا بداشت و پياپى او را تازيانه مىزد .\r\nمتوكل دستور داد از دبير نجاح ، اسحاق بن سعد كه كارهاى خصوصى وى و كار املاك يكى از پسرانش را به عهده داشت ، پنجاه و يك هزار دينار غرامت بگيرند ، در اين با قسم ياد كرد و گفت : « به روزگار واثق كه نايب عمر بن فرج بود پنجاه دينار از من گرفت تا مقرريهاى مرا پرداخت . به جاى هر دينار يك هزار بگيريد و يك هزار فزونتر چنان كه فزونتر گرفت . » سه سهم بر وى نهادند و آزادش نكردند تا هفده هزار - دينار به نقد بداد و از آن پس كه براى باقيمانده ، كفيلان از او گرفتند ، آزادش كردند .\r\nعبد الله بن مخلد را نيز گرفتند و هفده هزار دينار غرامت از او گرفتند . عبيد الله ، حسين - ابن اسماعيل را كه يكى از حاجبان متوكل بود همراه عتاب بن عتاب با پيام متوكل فرستاد كه اگر نجاح اقرار نكرد و آنچه را در بارهء وى گفته‌اند نپرداخت پنجاه تازيانه به او بزنند كه زدند آنگاه به روز ديگر همان را تكرار كرد ، سپس به روز سوم همان را تكرار كرد . نجاح گفت : « به امير مؤمنان بگوييد كه من مردنيم . » موسى بن عبد الملك ، جعفر معلوف را كه دو كس از دستياران ديوان خراج را\r\n","description":"","footnote":"","page_name":" 6067 ","page_number":126},
  {"content":"\r\nبه دستيارى خويش داشت بگفت تا مرديهاى وى را فشردند تا سرد شد . صبحگاهان بر نشست و به نزد متوكل رفت و رخداد مرگ نجاح را به دو خبر داد . متوكل به آنها گفت : « من مالم را كه تعهد كرده‌ايد مىخواهم . » آنها به چاره جويى افتادند و برخى از اموال وى و اموال پسرش را گرفتند ، ابو الفرج را كه از جانب ابو صالح - ابن يزداد ، بر ديوان زمام ( نظارت ) املاك بود بداشتند و همهء اثاث و مجموع املاك وى را بگرفتند ، و املاك نجاح را بنام امير مؤمنان نوشتند ، از ياران وى نيز چيزهايى گرفتند .\r\nغالبا متوكل هر وقت مىنوشيد به آنها مىگفت : « دبيرم را به من پس بدهيد و گر نه مال را بياريد » و سرنگونى ديوان عامه را به عبيد الله بن يحيى سپرد كه يحيى بن عبد الرحمن خاقانى پسر عموى خويش را بر آن جانشين كرد .\r\nموسى بن عبد الملك و حسن بن مخلد بدينسان ببودند و متوكل اموالى را كه بابت نجاح تعهد كرده بودند مطالبه ميكرد و چندان وقتى از اين نگذشت كه موسى - ابن عبد الملك از جعفرى به بدرقهء متوكل برنشست كه آهنگ سامرا داشت و به منزل خويش در جوسق [ 1 
  ] مىرفت ، لختى با وى برفت تا آنجا رسيد ، آنگاه بازگشت . در آن اثنا كه راه مىسپرد به همراهان خويش بانگ زد : « بگيريدم . » سوى وى شتافتند كه فلج شده روى دستهايشان افتاد . وى را به منزلش بردند ، آن روز و شب را گذرانيد آنگاه جان داد و ديوان خراج نيز به عبيد الله بن يحيى خاقانى سپرده شد كه احمد بن - اسرائيل دبير معتز را كه جانشين وى بر دبيرى معتز ، نيز بود بر آن جانشين كرد .\r\nقصافى در اين باب شعرى گفت به اين مضمون :\r\n« نجاح از صولت روزگار بيم نداشت « تا وقتى كه به چنگ موسى و حسن افتاد .\r\n« پيوسته نعمت آزادگان را مىگرفت « و چنان شد كه مال و تن وى گرفته شد . »\r\n\r\n","description":"","footnote":"\r\n[ 1 
  ] نام چند دهكده در اطراف بغداد و جاهاى ديگر .\r\n","page_name":" 6068 ","page_number":127},
  {"content":"\r\nدر اين سال بختيشوع طبيب يكصد و پنجاه تازيانه خورد و قيد سنگين بر او نهادند و در مطبق زندانى شد ، در ماه رجب .\r\nدر اين سال روميان بر سميساط هجوم آوردند و كشتار كردند و نزديك پانصد كس را بكشتند و اسير گرفتند . على بن يحيى ارمنى به غزاى تابستانى رفت مردم لولوه تا مدت سى روز نگذاشتند سالارشان به قلعه بالا رود ، پس شاه روم بطريقى را سوى آنها فرستاد كه براى هر كدامشان يك هزار دينار تعهد كند كه لولوه را به دو تسليم كنند كه وى را به نزد خويش بالا بردند ، مقرريهاى گذشته با هر چه مىخواستند به آنها داده شد ، سپس لولوه و بطريق را به بلكاجور تسليم كردند به ماه ذى حجه . بطريقى كه فرمانرواى روم سوى آنها فرستاده بود لغثيط نام داشت ، وقتى مردم لولوه او را به بلكاجور و به قولى به على بن يحيى ارمنى تسليم كردند ، وى را به نزد متوكل برد ، متوكل نيز او را به فتح بن خاقان داد كه اسلام بر او عرضه كرد كه نپذيرفت . گفتند :\r\n« ترا مىكشيم . » گفت : « شما بهتر دانيد » شاه روم نامه نوشت و به جاى او هزار كس از مسلمانان را مىداد .\r\nدر اين سال سالار حج محمد بن سليمان عباسى بود كه به نام زينبى شهره بود ، وى ولايتدار مكه بود .\r\nنوروز متوكل كه با تاخير آن به خراجپردازان ارفاق كرد ، روز شنبه يازده روز رفته از ماه ربيع الاول اين سال بود ، هفده روز رفته از حريران و بيست و هشت روز رفته از ارديوهشت ماه . [ 1 
  ] بحترى طايى شعرى گفت به اين مضمون :\r\n« روزى نيروز به روزگارى بازگشت « كه اردشير آن را نهاده بود . »\r\n\r\n","description":"","footnote":"\r\n[ 1 
  ] كلمهء متن\r\n","page_name":" 6069 ","page_number":128},
  {"content":"\r\nآنگاه سال دويست و چهل و ششم درآمد .\r\n\r\nسخن از خبر حادثاتى كه به سال دويست و چهل و ششم بود\r\n: از جمله ، غزاى تابستانى عمر بن عبد الله اقطع بود كه هفت هزار سر [ 1 
  ] آورد و غزاى قربياس كه پنجهزار [ 2 
  ] سر آورد و غزاى فضل بن قارن بود به دريا با بيست كشتى كه قلعهء انطاكيه را بگشود و غزاى تابستانى على بن يحيى ارمنى كه پنجهزار سر [ 3 
  ] آورد ، با نزديك ده هزار اسب و يابو و خر .\r\nدر اين سال متوكل به شهرى كه در ماحوزه بنيان كرده بود انتقال يافت و به روز عاشوراى همين سال در آنجا منزل گرفت .\r\nدر اين سال ، در ماه سفر مبادلهء اسيران بود به دست على بن يحيى ارمنى كه دو هزار و سيصد و شصت و هفت كس را عوض داد ، بعضيها گفته‌اند مبادلهء اسيران در اين سال در جمادى الاول انجام گرفت .\r\nاز نصر بن از هر شيعى كه در كار مبادلهء اسيران از جانب متوكل به نزد فرمانرواى روم فرستاده شده بود ، آورده‌اند كه گويد : وقتى به قسطنطنيه شدم با جامهء سياه و شمشير و خنجر و كلاه درازم به خانهء ميخائيل شاه رفتم و ميان من و بطرناس ، دايى شاه ، گفتگو رفت كه وى سرپرست امور شاه بود . نخواستند مرا با شمشير و جامهء سياهم به درون بزند ، گفتند : « باز گرد . » و من بازگشتم كه از راه بازم بردند ، هديه هايى همراه داشتم ، نزديك به يك هزار نافه مشك بود و جامه هاى حرير و زعفران بسيار و تحفه هاى ديگر . به فرستادگان بر جان و ديگران كه به نزد وى آمده بودند اجازهء ورود داده بود ، هديه هايى را كه همراه من بود با من بياوردند و من به نزد وى درآمدم ، بر تختى بود\r\n( 220 بالاى تختى ديگر و بطريقان به دور وى ايستاده بودند . سلام گفتم و بر كنار تخت بزرگ نشستم كه براى من جايگاهى مهيا شده بود . هديه ها را\r\n\r\n","description":"","footnote":"\r\n[ 1 ، 2 ، 3 
  ] كلمهء متن در هر سه جا « راس » است كه معمولا بمعنى سر بريده به كار مىرود ، تواند بود كه بمعنى اسير باشد قرينه اى بر ترجيح يكى از دو معنى بدست نيست ( م )\r\n","page_name":" 6070 ","page_number":129},
  {"content":"\r\nپيش روى وى نهادم . سه ترجمان پيش روى وى بودند يكى غلام فراش كه از آن مسرور خادم بوده بود و غلامى از آن عباس بن سعيد جوهرى و ترجمان قديمى او كه سرجون نام داشت .\r\nگفتند : « با وى چه بگويم ؟ » گفتم : « بر آنچه من مىگويم چيزى نيفزاييد » و آنها ، ترجمهء گفتار مرا آغاز كردند . هديه ها را پذيرفت و نگفت كه چيزى از آن را به كسى بدهند . مرا نزديك برد و حرمت كرد و منزلى در نزديكى خويش براى من معين كرد ، پس برون شدم و در منزل خويش جاى گرفتم . مردم لولوه با ابراز رغبت به نصرانيت به نزد وى آمدند و گفتند كه با وى هستند و دو كس از مسلمانانى را كه آنجا گروگان بودند آورده بودند .\r\nنزديك چهار ماه از من تغافل كرد ، تا نامه آمد كه مردم لولوه مخالفت آورده‌اند و فرستادگان وى را گرفته‌اند و عربان بر آنجا تسلط يافته‌اند ، كه گفتگو با مرا از سر گرفتند و كار مبادله ميان من و آنها بريده شد كه همه كسانى را كه به نزد آنها بود بدهند ، من نيز همه كسانى را كه به نزد من بود بدهم كه كمى بيشتر از هزار بودند اما جمع اسيرانى كه به دست آنها بود بيشتر از هزار بود ، از جمله ده زن بودند كه ده كودك همراه داشتند .\r\nگفتم داييش قسم ياد كند وى از جانب ميخائيل قسم ياد كرد ، گفتم : « اى شاه دايى تو مرا به قسم خواندند . براى من قسم ياد كرد ، اين قسم براى تو الزام آور هست ؟ . » با حركت سر گفت : « آرى » من از وقتى كه به ديار روم درآمده بودم نشنيده بودم كه سخن كند ، ترجمان سخن ميكرد و او مىشنيد و با حركت سر مىگفت : « آرى ، يا نه . » و سخن نميكرد ، داييش مدبر كارهاى وى بود .\r\nمن از نزد وى با اسيران به بهترين وضعى برون شدم ، وقتى به محل مبادله رسيديم همهء آنها را به يك جا رها كرديم و آنها نيز به يك جا رها كردند ، شمار مسلمانانى كه به دست ما شدند ، بيشتر از دو هزار بودند كه تعدادى از آنها نصرانى شده بودند ،\r\n","description":"","footnote":"","page_name":" 6071 ","page_number":130},
  {"content":"\r\nكمى بيشتر از هزار نيز به دست آنها شد كه همه نصرانى بودند .\r\nشاه روم به آنها گفت : « هيچيك از شما را نمىپذيريم تا به محل مبادله برسيد هر كه مىخواهد او را به نصرانيت بپذيرم بايد از محل مبادله بازگردد و گر نه ضامن بدهد و با ياران خويش برود . » بيشتر كسانى كه نصرانى شده بودند از مغرب بودند و بيشترشان در قسطنطنيه نصرانى شده بودند . در آنجا دو زرگر بودند كه نصرانى شده بودند ، و با اسيران نكويى ميكردند . در ديار روم از اسيرانى كه شاه بدانها دست يافته بود بيشتر از هفت كس نماند ، پنج كس را از سقليه آورده بودند كه من عوضشان را دادم به شرط آنكه آنها را سوى سقليه فرستند و دو كس از گروگانهاى لولوه بودند\r\n( 221 كه آنها را واگذاشتم و گفتم بكشيدشان كه آنها راغب نصرانيتند .\r\nدر اين سال ، در ماه شعبان و رمضان ، بيست و يك روز در بغداد باران باريد چندانكه روى آجرها [ 1 
  ] علف روييد .\r\nدر اين سال متوكل نماز عيد فطر را در جعفريه كرد ، عبد الصمد بن موسى نيز در مسجد جامع آنجا نماز كرد و هيچكس در سامرا نماز عيد نكرد .\r\nدر اين سال خبر آمد كه در كوچه اى در ناحيهء بلخ كه منسوب به دهقانان بود خون تازه باريده است .\r\nدر اين سال سالار حج محمد بن سليمان زينبى بود .\r\nمحمد بن عبد الله طاهرى در اين سال حج كرد و اعمال ايام حج به دو سپرده شد .\r\nدر اين سال مردم سامرا به روز دوشنبه قربان كردند ، به سبب ديدار هلال ، و مردم مكه به روز سه شنبه .\r\n( 222 آنگاه سال دويست و چهل و هفتم درآمد .\r\n\r\n","description":"","footnote":"\r\n[ 1 
  ] كلمهء متن اجاجير ، جمع آجر به صيغهء عربى .\r\n","page_name":" 6072 ","page_number":131},
  {"content":"\r\n\r\nسخن از خبر حادثاتى كه به سال دويست و چهل و هفتم بود\r\nاز جمله حوادث سال كشته شدن متوكل بود\r\n\r\nسخن از سبب كشته شدن متوكل و اينكه چگونه كشته شد ؟\r\nابو جعفر گويد : به من گفته‌اند كه سبب آن بود كه متوكل دستور داده بود نامه ها انشاء كنند در بارهء اينكه املاك وصيف را در اصفهان و جبل بگيرند و تيول فتح بن خاقان كنند . نامه ها در اين باب نوشته شد و به ديوان خاتم رفت كه فرستاده شود ، به روز پنجشنبه پنج روز رفته از شعبان .\r\nگويد : اين خبر به وصيف رسيد و دستورى كه در بارهء وى داده بود بر او مسلم شد . و چنان بود كه متوكل مىخواست به روز جمعه ماه رمضان ، آخرين جمعهء ماه ، نماز جماعت كند ، از اول رمضان ميان مردم شايع شده بود كه امير مؤمنان در آخرين جمعهء ماه نماز جماعت مىكند ، به اين سبب مردم فراهم شده بودند و بسيار شده بودند ، بنى هاشم نيز از بغداد برون شده بودند كه وقتى او بر مىنشيند تظلم نامه ها به دو دهند و با وى سخن كنند . وقتى روز جمعه رسيد خواست براى نماز برنشيند ، عبيد الله بن يحيى و فتح بن خاقان به دو گفتند : « اى امير مؤمنان ! مردمان فراهم آمده‌اند و بسيار شده‌اند ، مردم خاندان تو و كسان ديگر كه بعضى به تظلم آمده‌اند و بعضى به طلب حاجت ، امير مؤمنان از گرفتگى تو و كسان ديگر كه بعضى به تظلم آمده‌اند و بعضى به طلب حاجت ، امير مؤمنان از گرفتگى سينه و تب به رنج در است ، اگر امير مؤمنان چنان بيند كه به يكى از وليعهدان بگويد كه نماز كند و ما همگى با وى باشيم ، چنين كند . » گفت : « راى من چنين است كه راى شماست . » پس به منتصر گفت نماز كند و چون منتصر برخاست كه به آهنگ نماز برنشيند\r\n","description":"","footnote":"","page_name":" 6073 ","page_number":132},
  {"content":"\r\nگفتند : « اى امير مؤمنان ، ما رايى داريم و نظر امير مؤمنان برتر است . » گفت : « چيست ؟ به من بگوييد .\r\nگفتند : « اى امير مؤمنان ! به عبد الله المعتز بالله بگوى نماز كند\r\n( 223 كه در اين روز شريف وى را حرمت كرده باشى كه مردم خاندان وى و همهء مردم فراهم آمده‌اند و خدا وى را به كمال رسانيده است . » گويد : و چنان بود كه يك روز پيش از آن براى معتز فرزندى آمده بود ، پس به معتز دستور داد كه بر نشست و نماز جماعت كرد . منتصر در منزل خويش كه در جعفريه بود بماند و اين از جمله چيزها بود كه وى را بيشتر بر ضد متوكل تحريك كرد .\r\nوقتى معتز از سخنرانى خويش فراغت يافت عبيد الله بن يحيى و فتح بن خاقان برخاستند و دو دست و دو پاى وى را ببوسيدند . معتز نماز را به سر برد و بازگشت .\r\nآنها نيز با وى بازگشتند ، مردم نيز با آنها در موكب خلافت بودند و انبوهى پيش روى او بود تا به نزد پدر خويش رفت ، و آن دو با وى بودند ، داود بن محمد طوسى نيز با وى درآمد .\r\nداود گفت : « اى امير مؤمنان به من اجازه ده سخن كنم . » گفت : « بگوى » .\r\nگفت : « اى امير مؤمنان به خدا امين و مأمون و معتصم را كه درود خداى بر آنها باد ، ديده‌ام ، الواثق بالله را نيز ديده‌ام ، اى امير مؤمنان ، به خدا هيچكس را بر منبر نيكقوامتر و خوش بديهه تر و بلندصداتر و شيرين بيانتر و سخندانتر از المعتز بالله نديدم كه خدايش به بقاى تو عزيز بدارد و ترا و ما را از زندگانى وى بهره ور كند .\r\nمتوكل به دو گفت : « خدايت خير بشنواند و ما را از تو بهره ور كند . » و چون روز شنبه آمد كه روز فطر بود ، متوكل سستىاى يافت و گفت : « به منتصر\r\n","description":"","footnote":"","page_name":" 6074 ","page_number":133},
  {"content":"\r\nبگوييد با مردم نماز جماعت كند . » عبيد الله بن يحيى خاقانى به دو گفت : « اى امير مؤمنان ، مردمان به روز جمعه در انتظار ديدار امير مؤمنان بودند كه فراهم آمده بودند و بسيار شده بودند ، اما امير مؤمنان برننشست . بيم داريم كه اگر بر ننشيند مردم در بارهء سبب آن شايعه گويى كنند و در مورد آن سخن كنند . اگر امير مؤمنان چنان بيند كه با برنشستن خويش دوستان را خرسند كند و دشمنان را سركوب كند ، چنين كند .\r\nپس متوكل بگفت تا براى برنشستن وى آمادگى گيرند و مهيا شوند كه برنشست و با مردمان نماز جماعت كرد و به منزل خويش بازگشت و آن روز و روز بعد ببود و هيچكس از همدمان خويش را نخواند .\r\nگويند : به روز فطر برنشست ، مردم در حدود چهار ميل براى وى صف كشيده بودند و كسان پيش روى او پياده مىرفتند ، با مردم نماز جماعت كرد و چون به قصر خويش بازگشت يك مشت خاك برگرفت و بر سر خويش نهاد . در اين باب با وى سخن كردند گفت : « كثرت اين جمع را بديدم و ديدم كه آنها زير فرمان منند ، خواستم نسبت به خداى عز و جل تواضع كنم . » و چون روز بعد از فطر شد هيچكس از همدمان خويش را نخواند و چون روز سوم شد كه روز سه شنبه بود ، سه روز رفته از شوال ، صبحگاهان با نشاط و خوشدل و خرسند بود و گفت : « گويى احساس غليان خون مىكنم . » طيفورى و ابن ابرش كه طبيبان وى بودند گفتند : « اى امير مؤمنان ، خدا براى تو نيكى اراده كند خون بگير » كه بگرفت ، آنگاه به گوشت گوسفند رغبت آورد كه بگفت تا پيش روى وى آوردند و آن را به دست خويش برگرفت .\r\nاز ابن حفصى نغمه گر آورده‌اند كه وى در آن مجلس حضور داشته بود .\r\nابن حفصى گويد : « از آنها كه ( به نزد وى ) مىخوردند كس نبود بجز من و عثعث و زنام و بنان ، غلام احمد بن يحيى كه با منتصر آمده بود . »\r\n","description":"","footnote":"","page_name":" 6075 ","page_number":134},
  {"content":"\r\nگويد : متوكل و فتح بن خاقان با هم مىخوردند ، ما به يك سوى بوديم و مقابل آنها . همدمان جدا بودند و در اطاقهايشان بودند و هنوز هيچيك از آنها را نخوانده بود .\r\nابن حفصى گويد : امير مؤمنان به من نگريست و گفت : « تو و عثعث پيش روى من بخوريد ، نصر بن سعيد جهبذ نيز با شما بخورد .\r\nگويد : گفتم « سرور من ، به خدا نصر مرا مىخورد ، چه رسد به چيز كه پيش روى ما نهند . » گفت : « جان من بخوريد » كه بخورديم ، آنگاه از آنچه مقابل وى بود دست بداشتيم . » گويد : امير مؤمنان نظر كرد و ما را نگريست كه دست بداشته بوديم و گفت :\r\n« چرا نمىخوريد ؟ » گفتم : « سرور من ، آنچه به نزد ما بود تمام شد . » دستور داد كه افزوده شود و از پيش روى خويش براى ما كشيد .\r\nابن حفصى گويد : امير مؤمنان هيچيك از روزها خرسندتر از آن روز نبود .\r\nگويد : آنگاه به مجلس نشست و همدمان و نغمه گران را بخواند كه حضور يافتند . قبيحه مادر معتز يك روپوش حرير سبز براى وى هديه فرستاد كه در آن نگريست و دير نگريست ، آن را پسنديد و از آن شگفتى بسيار كرد و بگفت تا آن را دو نيمه كردند و بگفت تا به نزد قبيحه پس برند . آنگاه به فرستادهء وى گفت : « وى را به ياد من آورد . » سپس گفت : « به خدا خاطرم به من مىگويد كه آن را نخواهم پوشيد . و خوش ندارم كه كسى پس از من آن را بپوشد از اين رو گفتم آن را دو نيمه كنند كه كسى پس از من آن را نپوشد . » به دو گفتيم : « سرور ما اينك روز شادى است .\r\n( 225 اى امير مؤمنان در پناه خدا باشى چنين مگوى سرور ما . » گويد : آنگاه مىخوردند و تفريح كردن آغاز كرد و اين سخن را بر زبان آورد\r\n","description":"","footnote":"","page_name":" 6076 ","page_number":135},
  {"content":"\r\nكه به خدا به زودى از شما جدا مىشوم .\r\nگويد : و همچنان در تفريح و شادى خويش بود تا به هنگام شب . بعضيها گفته‌اند كه متوكل تصميم گرفت كه او و فتح به نزد عبد الله بن عمر مازيار جاشت كنند ، به روز پنجشنبه پنج روز رفته از شوال ، و منتصر را نابود كند و وصيف و بغا و ديگر سرداران و سران ترك را بكشد . روز سه شنبه كه يك روز با آن فاصله داشت ، چنان كه ابن حفصى گويد ، پسر خويش را بازيچه كرد ، يك بار به وى ناسزا مىگفت ، يك بار بيش از تا بوى به دو مىنوشانيد ، يك بار مىگفت مشتش بزنند و يك بار او را به كشتن تهديد مىكرد .\r\nاز هارون بن محمد هاشمى آورده‌اند كه گويد : يكى از زنان كه در پس پرده بوده بود به من گفت : معتصم به فتح نگريست و گفت : « از خداى و از خويشاوندى پيمبر خداى صلى الله عليه و سلم بيزار باشم اگر او را - منظورش منتصر بود - با مشت نزنى . » پس فتح برخاست و دو بار به او مشت زد كه دست خويش را به پشت وى مىكشيد . » آنگاه متوكل به حاضران گفت : « شاهد كرده‌ام . » منتصر گفت : « اى امير مؤمنان . . . » آنگاه به دو نگريست و گفت : « ترا منتصر ناميدم ، اما مردم ترا به سبب حمقت منتظر نام دادند و اكنون مستعجل شده اى . » منتصر گفت : « اى امير مؤمنان اگر بگويى گردنم را بزنند برايم آسانتر از رفتارى است كه با من مىكنى . » گفت : « شرابش دهيد . » آنگاه بگفت تا شام آوردند و اين در دل شب بود .\r\nمنتصر از نزد وى برون شد و بنان ، غلام احمد بن يحيى ، را بگفت تا از پى وى برود .\r\n","description":"","footnote":"","page_name":" 6077 ","page_number":136},
  {"content":"\r\nوقتى برون شد خوان را پيش روى متوكل نهادند كه خوردن آغاز كرد ، لقمه فرو مىبرد اما مست بود .\r\nاز ابن حفصى آورده‌اند كه وقتى منتصر به اطاق خويش ميرفت دست زرافه را گرفت و گفت : « با من بيا . » گفت : « سرور من ، امير مؤمنان برنخاسته » گفت : « امير مؤمنان را شراب گرفته هم اكنون بغا و همدمان برون مىشوند خوش دارم كه كار فرزندانت را به من واگذارى . او تامش از من خواسته كه پسرش را با دختر تو جفت كنم و پسر ترا يا دختر وى . » زرافه به دو گفت : « سرور من ، ما بندگان توايم ، دستور خويش را با ما بگوى . » گويد : « منتصر دست او را گرفت\r\n( 226 و او را با خويش ببرد .\r\nگويد : و چنان بود كه زرافه پيش از آن به من گفته بود ملايم برو ، امير مؤمنان مست است و هم اكنون به خود مىآيد ، تمره مرا خوانده و از من خواسته از تو بخواهم به نزد وى شوى و همگى به اطاق وى شويم .\r\nگويد : به دو گفتم « من پيش از تو به نزد وى مىروم . » گويد : پس زرافه با منتصر به اطاق او رفت .\r\nبنان غلام احمد بن يحيى گويد كه منتصر به او گفته بود كه پسر زرافه را جفت دختر اوتامش كرد و پسر اوتامش را جفت دختر زرافه . » بنان گويد : به منتصر گفتم : « سرور من پس نثار كو كه عقد را نكو مىكند ؟ » گفت : « فردا ان شاء الله كه شب رفته است . » گويد : زرافه به اطاق تمره رفت و چون وارد شد غذا خواست كه بياوردند ، بجز اندكى نخورده بود كه استغاثه و فرياد شنيديم و برخاستيم .\r\nبنان گويد : هماندم كه زرافه از منزل تمره برون شد بغا را ديد كه پيش روى\r\n","description":"","footnote":"","page_name":" 6078 ","page_number":137},
  {"content":"\r\nمنتصر رفت ، منتصر گفت : « اين استغاثه چيست ؟ » گفت : « اى امير مؤمنان خير است . » گفت : « واى تو چه مىگويى ؟ » گفت : « خدايت در مورد سرورمان امير مؤمنان پاداش بزرگ دهد ، بندهء خدا بود او را بخواند كه اجابت كرد . » گويد : پس منتصر بنشست و بگفت تا در اطاقى را كه متوكل را در آن كشته بودند و در محل جلوس را ببستند ، همهء درها را ببستند . كس از پى وصيف فرستاد و دستور داد كه معتز و مؤيد را با پيام متوكل بيارد .\r\nاز عثعث آورده‌اند كه متوكل از پس برخاستن منتصر و برون رفتنش كه زرافه نيز با وى بود ، خوان خواست . بغاى صغير معروف به شرابى ، به نزد پرده ايستاده بود . آن روز در خانهء خلافت نوبت بغاى كبير بود كه پسرش موسى در خانه خلافت جانشين وى بود و اين موسى پسر خالهء متوكل بود . در آن وقت بغاى كبير در سميساط بود . بغاى صغير به محل جلوس درون شد و همدمان را دستور داد به اطاقهايشان روند . فتح به دو گفت : « اينك وقت رفتنشان نيست كه امير مؤمنان برنخاسته . » بغا گفت : « امير مؤمنان به من دستور داده كه وقتى از هفت تجاوز كرد هيچكس را در مجلس نگذارم ، اينك چهارده رطل نوشيده . » اما فتح برخاستنشان را خوش نداشت .\r\nبغا به دو گفت : « حرم امير مؤمنان پشت پرده است و او مست شده برخيزيد و برون شويد . » كه همگى برون شدند و جز فتح و عثعث و چهار كس از خدمهء خاص ، شفيع و فرج صغير و مونس و ابو عيسى مارد\r\n( 227 محرزى ، كس نماند .\r\nگويد : طباخ ، خوان را پيش روى متوكل نهاد كه خوردن آغاز كرد و لقمه فرو مىبرد ، به مادر مىگفت : « با من بخور » تا چيزى از غذاى خود را به حال مستى بخورد و از آن پس باز بنوشيد .\r\n","description":"","footnote":"","page_name":" 6079 ","page_number":138},
  {"content":"\r\nعثعث گويد : ابو احمد پسر متوكل ، برادر مادرى مؤيد با آنها به مجلس بود كه سوى خلا [ 1 
  ] رفت ، بغاى شرابى همه درها را بسته بود بجز در كناره و گروهى كه براى كشتن وى معين شده بودند از آنجا بدرون آمدند ، ابو احمد آنها را بديد و بانگشان زد : « اى فرو مايگان اين چيست ؟ » كه شمشيرهاى برهنه را ديديم .\r\nگويد : آن چند كس كه به كشتن وى پرداختند ، بغلون ترك بود و باغر و موسى پسر بغا و هارون پسر صوارتگين و بغاى شرابى ، پيش آمده بودند ، وقتى متوكل صداى ابو احمد را شنيد سر برداشت و آن گروه را بديد و گفت : « بغا اين چيست ؟ » گفت : « اينان مردان نوبتىاند كه شب بر در سرورم امير مؤمنان مىمانند » به وقت سخن گفتن متوكل با بغا آن گروه پس رفتند . هنوز واجن و يارانش و فرزندان وصيف با آنها حضور نيافته بودند .\r\nعثعث گويد : شنيدم كه بغا به آنها مىگفت : « فرو مايگان ! به ناچار شما كشته مىشويد پس محترمانه بميريد . » پس آن گروه به مجلس باز آمدند . بغلون پيش دويد و ضربتى به شانه و گوش متوكل زد كه آن را شكافت .\r\nگفت : « يواش كه خدا دستت را ببرد » آنگاه برخاست ، مىخواست بر او جهد دستش را پيش برد كه آن را پس زد ، باغر با بغلون انباز شد ، فتح گفت : « واى شما امير مؤمنان را ! » بغا گفت : « قرتى خاموش نمىمانى . » فتح خويشتن را روى متوكل انداخت ، هارون شكمش را با شمشير خويش دريد كه بانگ زد : « مرگ ! » هارون و موسى پسر بغاء شمشيرهاى خويش را در او نهادند و وى را بكشتند و پاره پاره اش كردند . ضربتى به سر عثعث رسيد ، خادمى كمسال با متوكل بود كه زير پرده رفت و نجات يافت و بقيه گريختند .\r\n\r\n","description":"","footnote":"\r\n[ 1 
  ] اين كلمه كه با سقوط همزه در فارسى چنين بد بو شده از مايهء خلوت است و به همان معنى . م .\r\n","page_name":" 6080 ","page_number":139},
  {"content":"\r\nگويد : وقتى سوى وى مىآمده بودند به وصيف گفته بودند : « با ما باش كه بيم داريم آنچه مىخواهيم انجام نگيرد و كشته شويم . » گفته بود : « نگران نباشيد » گفته بودند : « بعضى از فرزندان خويش را با ما بفرست » كه پنج كس از فرزندان خويش ، صالح و احمد و عبد الله و نصر و عبيد الله ، را با آنها فرستاد كه سوى مقصد شدند .\r\nاز زرقان كه به كار دربانان و غير دربانان نايب زرافه بود آورده‌اند كه وقتى منتصر دست زرافه را گرفت\r\n( 228 و از خانه برون برد و آن گروه به درون شدند ، عثعث در آنها نگريست و به متوكل گفت : « از شير و ماران و عقربان فراغت يافتيم و به شمشيرها رسيديم . » و اين سخن از آن رو بود كه گاه مىشد متوكل مار يا عقرب يا شير را به شمشير مىكشت . وقتى عثعث از شمشيرها سخن آورد ، به دو گفت : « واى تو چه مىگويى ؟ » هنوز سخن خويش را به سر نبرده بود كه به نزد وى در آمدند ، فتح به طرف آنها برخاست و گفت : « اى سگان ، عقب ، عقب ! » بغاى شرابى به طرف او دويد و شكمش را با شمشير دريد بقيه به طرف متوكل دويدند . عثعث گريخت ، ابو احمد در اطاق خويش بود و چون استغاثه را شنيد برون شد و روى پدر خويش افتاد بغلون به دو پرداخت و دو ضربت به دو زد و چون شمشيرها را ديد كه به دو مىرسيد ، برون شد و آنها را واگذاشت .\r\nآن گروه به نزد منتصر رفتند و به او سلام خلافت گفتند و گفتند : « امير مؤمنان بمرد . » با شمشيرها بر سر زرافه ايستادند و گفتند : « بيعت كن » كه با وى بيعت كرد .\r\nمنتصر كس بنزد وصيف فرستاد كه فتح پدرم را كشت من نيز او را كشتم ، با سران يارانت بيا ، كه وصيف و يارانش بيامدند و بيعت كردند .\r\nگويد : عبيد الله بن يحيى در اطاق خويش بود و چيزى از كار آن گروه نمىدانستند و كارها را روان مىداشت .\r\nگويند : يكى از زنان ترك ، رقعه اى انداخته بود كه از تصميم آن گروه خبر مىداد ،\r\n","description":"","footnote":"","page_name":" 6081 ","page_number":140},
  {"content":"\r\nرقعه به عبيد الله رسيد و در بارهء آن با فتح مشورت كرد ، رقعه به نزد ابو نوح عيسى بن ابراهيم دبير فتح بن خاقان افتاده بود كه بنزد فتح برده بود ، ايشان متفق شدند كه از متوكل مكتوم دارند كه خوشدلى وى را ديده بودند و نخواستند روز وى را تيره كنند ، كار آن گروه را سبك گرفتند و اطمينان داشتند كه كس جرئت آن نميارد و قدرت آن ندارد .\r\nگويند : ابو نوح آن شب به حيله گريخت ، عبيد الله به كار خويش نشسته بود و كارها را روان مىداشت ، جعفر بن حامد نيز پيش روى وى بود كه يكى از خادمان نمودار شد و گفت : « سرور من چه نشسته اى ؟ » گفت : « چه شده ؟ » گفت : « خانه يك پارچه شمشير شد . » جعفر را گفت برود كه برفت و بازگشت و به دو خبر داد كه امير مؤمنان و فتح را كشته‌اند . عبيد الله با همراهان خويش از خدمه و خاصان برون شد ، به دو گفتند كه درها بسته است ، به طرف كناره رفت ، درهاى آن نيز بسته بود ، بگفت تا درهاى مجاور كناره را بشكنند كه سه در را شكستند\r\n( 229 تا به كناره رسيد و به طرف زورقى شد و در آن نشست . جعفر بن حامد و يكى از غلامانش نيز با وى بودند . سوى منزل معتز رفت و او را خواست كه نبود ، گفت :\r\n« انا لله و انا اليه راجعون ، مرا به كشتن داد و خويشتن را نيز به كشتن داد » و بر او افسوس خورد .\r\nصبحگاه روز چهارشنبه بسيارى از ابناى عجم و ارمن و عياران و بدويان و اوباش و ديگران به نزد عبيد الله فراهم آمدند ، بعضيها گفته‌اند كه نزديك بيست هزار سوار بودند ، كسان ديگر گفته‌اند سيزده هزار كس با وى بودند ، كسان ديگر گفته‌اند سيزده هزار لگام با وى بود . كمتر كنان ، از پنجهزار تا ده هزار گفته‌اند .\r\nبه دو گفتند : « ما را براى اين روز مىپرورده اى ، دستور خويش را بگوى و به ما اجازه بده كه يكباره بر اين گروه تازيم و منتصر و ياران وى را از ترك و غير ترك\r\n","description":"","footnote":"","page_name":" 6082 ","page_number":141},
  {"content":"\r\nبكشيم . » اما اين را نپذيرفت و گفت : « اين كار را چاره نيست كه آن مرد - مقصودش معتز بود - به دست آنهاست . » از على بن يحيى منجم آورده‌اند كه گفته بود : « چند روز پيش از كشته شدن متوكل براى وى يكى از كتب مغيبات [ 1 
  ] را مىخواندم ، به جايى از كتاب رسيدم كه خليفهء دهم در مجلس خويش كشته مىشود ، و از خواند آن باز ماندم و قطع كردم .\r\nبه من گفت : « چه شد كه بازماندى . » گفتم : « خير است . » گفت : « به خدا به ناچار بايد بخوانى » كه آن را خواندم و از كلمهء « خليفگان » بگشتم ، متوكل گفت : « كاش مىدانستم اين تيره روز مقتول كيست ؟ » از سلمة بن سعيد نصرانى آورده‌اند كه متوكل چند روز پيش از كشته شدنش اشوط پسر حمزهء ارمنى را بديد و از ديدن وى آزرده شد و بگفت تا او را برون كنند . به دو گفتند : « اى امير مؤمنان مگر نبود كه خدمت كردن وى را خوش داشتى ؟ » گفت : « چرا ، اما چند شب پيش بخواب ديدم كه گويى بر او سوار بودم ، به من نگريست و سرش همانند سر استر شده بود ، به من گفت : تا كى آزارمان مىكنى ، از مدت تو باقى پانزده سال مانده بجز چند روز . » گويد : ايام به شمار ايام خلافت وى بود .\r\nاز ابن ربعى آورده‌اند كه گفته بود : به خواب ديدم كه گويى مردى بر چرخى از در رستن درآمد رويش به صحرا بود و پشتش به شهر و شعرى مىخواند به اين مضمون :\r\n( 230 « اى ديده واى تو ، اشك بريز\r\n\r\n","description":"","footnote":"\r\n[ 1 
  ] كلمهء متن : ملاحم .\r\n","page_name":" 6083 ","page_number":142},
  {"content":"\r\n« فراوان بريز و روان « كه كشته شدن متوكل « نشان نزديكى رستاخيز است . » گويند : حبشى بن ربعى دو سال پيش از كشته شدن متوكل درگذشته بود .\r\nابو الوارث ، قاضى نصيبين ، گويد : به خواب ديدم كه يكى به نزد من آمد و مىگفت :\r\n« اى كه چشمت خفته است و پيكرت بيدار « چرا چشمت به فراوانى اشك نمىريزد « مگر نديدى كه رخدادهاى روزگار « با هاشمى و فتح بن خاقان چه كرد ؟\r\n« باشد كه گروهى كه با آنها خيانت كردند « از دنبالشان بروند « و چون گذشته فانى شوند . » گويد : چند روز بعد بريد خبر كشته شدن هر دو را آورد .\r\nابو جعفر گويد : متوكل شب چهارشنبه كشته شد ، لختى پس از تاريك شدن شب ، چهار روز رفته از شوال به قولى شب پنجشنبه كشته شد .\r\nمدت خلافتش چهارده سال و ده ماه و سيزده روز بود . به وقت كشته شدن ، چنان كه گفته‌اند ، چهل سال داشت . تولدش در فم الصلح بود ، در شوال سال دويست و ششم .\r\nمتوكل سبزه رو بود با چشمان نكو و گونه هاى فرورفته و اندام لاغر .\r\n","description":"","footnote":"","page_name":" 6084 ","page_number":143},
  {"content":"\r\n\r\nسخن از بعضى كارهاى متوكل و روشهاى وى\r\nاز ابو السمط ، مروان بن ابى الجنوب ، آورده‌اند كه گفته بود : « براى امير مؤمنان شعرى خواندم و ضمن آن از رافضيان سخن آوردم كه مرا ولايتدار بحرين و يمامه كرد ، و چهار خلعت پوشانيد ، در دار العامه . منتصر نيز مرا خلعت داد ، متوكل بگفت تا سه هزار دينار به من بدهند كه بر سرم ريختند و بگفت تا پسرش منتصر و سعد ايتاخى آن را براى من برچينند ، من به چيزى از آن دست نزدم ، آن را فراهم آوردند و من ببردم . »\r\n( 231 راوى گويد : شعرى كه در بارهء وى گفته بود چنين بود :\r\n« شاهى جعفر خليفه « مايهء سلامت دين و دنياست « ميراث محمد از آن شماست « و با عدالت شما مظلمه نابود مىشود .\r\n« دختر رادكان اميد ميراث دارند « در صورتى كه از آن ، خرده چيزى حق ندارند .\r\n« داماد ميراث بر نيست « و دختر ، امامت را به ميراث نمىبرد .\r\n« آنها كه ميراث شما را براى خويشتن « دعوى كرده‌اند بجز ندامت ندارند « وراثت را صاحبانش گرفتند « پس ملامت شما براى چيست ؟ براى چيست ؟\r\n« اگر حق شما به دو رسيده بود\r\n","description":"","footnote":"","page_name":" 6085 ","page_number":144},
  {"content":"\r\n« براى مردم رستاخيز به پا مىشد .\r\n« ميراث از آن ديگران نيست « نه به خدا ، و صريح بايد گفت « تو ميان دوستانتان و كسانى كه « دشمنتان دارند ، نشانه اى . » گويد : پس از آن براى شعرى كه در اين معنى گفته بودم ده هزار درم بر سرم ريخت .\r\nو هم از مروان بن ابى الجنوب آورده‌اند كه وقتى متوكل به خلافت رسيد قصيده اى را كه ضمن آن ستايش ابى داود گفته بودم براى ابن ابى داود فرستادم ، در آخر قصيده دو بيت بود كه در آن از كار ابن زيات ياد كرده بودم كه چنين بود :\r\n« به من گفتند كه زيات دستخوش مرگ شد « گفتم : خدا مرا فتح و نصرت داد « زيات با ناجوانمردى گودالى بكند « و از خيانت و ناجوانمردى در آن افتاد . » راوى گويد : وقتى قصيده به نزد ابن ابى داود رسيد به نزد متوكل از آن سخن آورد و آن دو بيت را خواند ، متوكل گفت : وى را احضار كند .\r\nگفت : « در يمامه است » كه واثق به سبب دوستى با امير مؤمنان وى را به آنجا تبعيد كرده بود .\r\n« گفت : « بياريدش » گفت : « قرضى دارد . » گفت : « چه مقدار ؟\r\nگفت : « شش هزار دينار »\r\n","description":"","footnote":"","page_name":" 6086 ","page_number":145},
  {"content":"\r\nگفت : « بدهندش » پس بدادند و او را از يمامه بياوردند كه سوى سامره شد و به ستايش متوكل قصيده اى گفت كه چنين است :\r\n« جوانى برفت و اى كاش نرفته بود « پيرى بيامد و اى كاش نيامده بود »\r\n( 232 و چون به اين دو بيت قصيده رسيد كه :\r\n« خلافت جعفر همانند پيمبرى بود « كه بى طلب و دعوت آمد « خداى خلافت را به دو بخشيد « چنان كه نبوت را به پيمبر مرسل بخشيد . » متوكل بگفت تا پنجاه هزار درم به او دهند و هم مروان بن ابى الجنوب گويد : « وقتى به نزد متوكل شدم وليعهدان را ستايش گفتم و چنين خواندم :\r\n« خداى نجد را سيراب كند [ 1 
  ] و درود بر نجد « چه خوش است نجد به هنگام دورى با نزديكى « سوى نجد نگريستم كه بغداد در ميانه فاصله بود « شايد نجد را ببينم اما نجد بسيار دور بود « نجدى هست كه آنجا قومى هستند « كه ديدارشان دلخواه من است « و به نزد من چيزى از ديدارشان شيرينتر نيست . »\r\n\r\n","description":"","footnote":"\r\n[ 1 
  ] شاعر ، نشان تشنگى و كم آبى صحرا را بر لب دجلهء و پر آب از ياد نبرده ، اين دعاى خاص جزيره است كه خدا كوه و ديار و زمين و كور و ايام وصال را سيراب كند كه از نظر تشنگان تفيده صحراهاى خشك نعمت و نشاطى برتر از سيراب شدن است ( م )\r\n","page_name":" 6087 ","page_number":146},
  {"content":"\r\nگويد : وقتى اشعار را به سر بردم گفت تا يكصد و بيست هزار درم به من دادند با پنجاه جامه ، و از مركوب يك اسب و يك استر و يك خر ، و نرفتم تا به سپاس وى گفتم :\r\n« خداى جهانيان جعفر را « براى مردمان برگزيد « و كار بندگان را از روى انتخاب به دو سپرد . » و چون به اين بيت رسيدم كه :\r\n« كرم دستان خويش را از من بدار « كه بيم دارم سركشى كنم و جبارى كنيم . » گفت : « نه به خدا باز نمىدارم تا بخشش خويش را به تو بشناسانم ، و نخواهى رفت تا حاجتى بخواهى . » گفتم : « اى امير مؤمنان ملكى كه گفته اى در يمامه تيول من كنند ، و ابن مدبر مىگويد : از جانب معتصم وقف فرزندان اوست و تيول كردن آن روا نيست » .\r\nگفت : « من آن را به تو واگذار مىكنم به سالى يك درم به مدت صد سال گفتم : « اى امير مؤمنان ، نكو نيست كه يك درم به ديوان پرداخت شود .\r\nگويد : ابن مدبر گفت : « به هزار درم . » گفتم : « بله ، آن را به من و اعقابهم واگذار كن . » گفت : « اين حاجت نبود ، اين تعهد بود . » گفتم : « ملكى را كه واثق گفته بود تيول من كنند و ابن زيات تبعيدم كرد و ميان من و آن حايل آورد ، به من واگذار كن . » پس گفت تا آن را به من واگذار كردند به سالى صد درم كه همان سيوح است\r\n( 233 از ابى حشيشه آورده‌اند كه مىگفته بود : مأمون مىگفت : « خليفهء پس از من در نام وى عين هست » گمان داشت عباس پسر اوست . مىگفت : « بعد از اوها هست . » و پنداشت كه هارون است اما واثق بود . مىگفت : « بعد از او ، ساقهايش زرد است . »\r\n","description":"","footnote":"","page_name":" 6088 ","page_number":147},
  {"content":"\r\nپنداشت عباس ابو الحائز است اما متوكل بود كه ديدمش وقتى بر تخت مىنشست ساقهايش را برهنه ميكرد كه زرد بود گفتنى با زعفران رنگ كرده‌اند .\r\nاز يحيى بن اكثم آورده‌اند كه گويد : به نزد متوكل بودم ، ميان من و او از مأمون و نامه هاى وى به حسن بن فضل ياد رفت و من از برترى مأمون و وصف نگوييها و علم و معرفت و هوشيارى وى سخن آوردم و بسيار سخن كردم كه مورد موافقت يكى از حاضران نبود ، متوكل گفت : « در بارهء قرآن چه مىگفت ؟ » گفتم : « مىگفت با وجود قرآن حاجت به علم فريضه نيست و با سنت پيمبر خداى صلى الله عليه و سلم ، به عمل كسى روى نبايد كرد ، با توضيح و تفهيم حجت ، حاجت به تعلم نيست و پس از انكار برهان و حق ، براى غلبه دادن حجت ، شمشير بايد . » متوكل به دو گفت : « آنچه در اين باب گفتى منظورم نبود » يحيى به دو گفت « سخن از نكوييها در غياب ، بر نعمتخواره فرض است . » گفت : « ضمن سخن خويش چه مىگفت ؟ معتصم بالله كه خدايش رحمت كند اين را مىگفت ، و من از ياد برده‌ام . » گفت : « مىگفت خدايا ترا بر آن نعمتها كه جز تو كس آن را شمار نكند ستايش مىكنم و از گناهانى كه چيزى جز عفو تو بر آن احاطه ندارد آمرزش مىخواهم . » گفت : « وقتى چيزى را مىپسنديد يا بشارتى مىشنيد چه مىگفت ؟ معتصم بالله به على بن يزداد كه آن را براى ما بنويسد كه نوشت و ما آن را ياد گرفتيم ، آنگاه از ياد ببرديم . » گفت : « مىگفت : ياد نعمتهاى خدا و نمودار كردن و شمار كردن نعمتهاى وى و سخن كردن از آن جانب خداى بر نعمتخواره فرض است ، و اطاعت فرمان خداى است در بارهء نعمت و سپاس خداى است بر دادن نعمت . پس ستايش خداى را\r\n","description":"","footnote":"","page_name":" 6089 ","page_number":148},
  {"content":"\r\nكه داده هاى وى بزرگ است و نعمتهاى وى رسا . ستايشى چنانچه سزاوار و شايستهء اوست ، از آن ستايشها كه به حق وى رسا باشد و به سپاس وى وافى و موجب مزيد نعمتى كه به شمار ما در نيايد و ياد ما بدان احاطه نيارد ، از منتهاى پياپى و تفضلهاى متوالى و دوام عطاى وى ، ستايش كسى كه مىداند اين همه از اوست و سپاس به سبب آن است . » متوكل گفت : « راست گفتى ، اين همان سخن است و اين همه ، حكمتى است از مرد مجرب و دانا . » و مجلس بسر رفت .\r\n( 234 در اين سال محمد بن عبد الله طاهرى در بازگشت از مكه به بغداد آمد ، به ماه صفر ، و از دلگيرى خويش از اختلافى كه در بارهء روز قربان رخ داده بود شكوه كرد . متوكل گفت خريطهء زردى از در خلافت به اهل موسم فرستند ، در بارهء رؤيت هلال ذى الحجه و آن را به همان شتاب ببرند كه خريطهء مربوط به درستى مراسم حج را مىبرند و دستور داد كه در مشعر الحرام و ساير اماكن ، به جاى روغن و نفت ، شمع بيفروزند .\r\nدر اين سال ، شش روز رفته از ماه ربيع الاخر مادر متوكل در جعفريه بمرد ، منتصر بر او نماز كرد و به نزد مسجد جامع به گور شد .\r\nدر اين سال با منتصر ، محمد بن جعفر ، بيعت خلافت كردند در جعفريه ، به روز چهارشنبه چهار روز رفته از شوال ، و به قولى سه روز رفته از آن ماه ، در آن وقت بيست و شش سال داشت ، كنيه اش ابو جعفر بود . از آن پس كه با وى بيعت كردند ده روز در جعفريه بماند ، آنگاه با خانواده و سرداران و سپاهيان خويش سوى سامرا رفت .\r\n","description":"","footnote":"","page_name":" 6090 ","page_number":149},
  {"content":"\r\n\r\nخلافت منتصر ، محمد بن جعفر\r\nكسانى كه از پيش يادشان كرديم به شب چهارشنبه با وى بيعت كردند . از يكى از آنها آورده‌اند كه چون صبح چهارشنبه شد سرداران و دبيران و سران و شاكريان و سپاهيان و ديگران در جعفريه حضور يافتند ، احمد بن خصيب مكتوبى را به آنها خواند كه ضمن آن از جانب امير مؤمنان منتصر خبر داد كه فتح بن خاقان پدر وى جعفر متوكل را كشت و او نيز فتح را به جاى پدر بكشت . پس مردم بيعت كردند ، عبيد الله بن - يحيى خاقانى نيز بيامد و بيعت كرد و برفت .\r\nاز ابو عثمان ، سعدى صغير ، آورده‌اند كه مىگفته بود : « شبى كه متوكل كشته شد ، ما در خانهء خلافت با منتصر بوديم ، هر وقت فتح برون ميشد ، منتصر با وى برون مىشد و هر وقت باز مىگشت با ايستادن وى مىايستاد و با نشستنش مىنشست و از پى او برون مىشد و هر وقت بر مىنشست ركاب وى را مىگرفت و بر روى زين اسب لباسش را مرتب ميكرد . » گويد : به ما خبر رسيده بود كه عبيد الله بن يحيى گروهى را در راه منتصر مهيا كرده بود كه هنگام بازگشت به غافلگيرى او را بكشند\r\n( 235 و چنان بود كه متوكل پيش از رفتن منتصر به او بد گفته بود و آزرده خاطرش كرده بود و به او تاخته بود كه خشمگين برفت و چون به خانهء خويش رسيد كس پيش همدمان و خاصان خويش فرستاد و چنان بود كه پيش از بازگشت خويش با تركان وعده نهاده بود كه وقتى متوكل از نبيذ مست شد او را بكشتند .\r\nگويد : چيزى نگذشت كه فرستاده بنزد من آمد كه بيا كه فرستادگان امير مؤمنان به نزد امير آمده‌اند و وى در كار برنشستن است و آنچه ميان ما رفته بود كه در كار كشتن منتصرند در خاطرم افتاد و اينكه وى را براى آن مىخوانند . پس با سلاح و\r\n","description":"","footnote":"","page_name":" 6091 ","page_number":150},
  {"content":"\r\nشمار بر نشستم و به در امير شدم ، ديدم آنجا موج مىزنند معلوم شد واجن آمده و به دو خبر داده كه كارش تمام شد و او برنشسته است . در راه به دو پيوستم و ترسان بودم ، چون ترس مرا بديد گفت : « نگران مباش امير مؤمنان از جامى كه پس از آمدن ما نوشيده تركيده و جان داده كه خدايش رحمت كناد . » گويد : من اين را مهم دانستم و بر من ناگوار آمد . با احمد بن خصيب و جمعى از سرداران كه با ما بودند برفتيم تا وارد حير شديم و پياپى خبر آمد كه متوكل كشته شده . درها را گرفتند و كس بر آن گماشتند ، گفتم : « اى امير مؤمنان » و سلام خلافت به دو گفتم و گفتم : « روا نيست از تو جدا شويم كه در اين وقت از غلامانت بر تو خطر هست . » گفت : « آرى تو و سليمان رومى پشت سر من باشيد . » بقچه اى بينداختند كه بر آن نشست ، وى را در ميان گرفتيم ، احمد بن خصيب و دبيرش سعيد بن حميد براى گرفتن بيعت آمدند .\r\nاز سعيد بن حميد آورده‌اند كه احمد بن خصيب به دو گفته بود : « واى تو اى سعيد ، دو يا سه كلمه به نزد تو هست كه بر آن بيعت گيرى ؟ » گويد : گفتم : « آرى و كلمه ها هست . » پس مكتوب بيعت را آماده كردم و از حاضران و كسانى كه آمدند بيعت گرفتم ، تا وقتى كه سعيد كبير بيامد و او را سوى مؤيد فرستاد . به سعيد صغير گفت : « تو نيز سوى معتز برو و او را بيار . » سعيد صغير گويد : گفتم : « اى امير مؤمنان تا وقتى كه همراهان تو كمند ، به خدا از پشت سرت نمىروم تا مردم فراهم آيند . » احمد بن خصيب گفت : « اينجا كسى هست كه به جاى تو باشد ، برو . » گفتم : « نمىروم تا گروه كافى فراهم آيد كه من اكنون بيشتر از تو نگران كار اويم . » گويد : و چون سرداران بسيار شدند و بيعت كردند من برفتم و از خويشتن\r\n","description":"","footnote":"","page_name":" 6092 ","page_number":151},
  {"content":"\r\nنوميد بودم . دو غلام نيز با من بودند . وقتى به در ابو نوح رسيدم\r\n( 236 مردم موج مىزدند و مىرفتند و مىآمدند . جمعى بسيار با سلاح و لوازم بر در بودند . وقتى متوجه من شدند سوارى از آنها به من رسيد كه مرا نمىشناخت . پرسيد : « كيستى ؟ » من خبر خويش را از او نهان داشتم و به دو گفتم : « يكى از ياران فتح هستم . » و برفتم تا به در معتز رسيدم و از نگهبانان و دربانان و تكبير گويان كسى از خلق خداى را بر در نديدم تا به نزد در بزرگ شدم و آن را به شدت بسيار كوفتم كه پس از مدتى دراز پاسخ آمد به من گفتند : « كيه ؟ » گفتم : « سعيد صغير فرستادهء امير مؤمنان منتصر . » فرستاده برفت و دير كرد ، احساس نگرانى كردم و زمين بر من تنگ شد . آنگاه در را گشودند . بيدون خادم را ديدم كه برون شد و گفت : « به درون آى . » و در را پشت سر من بست . گفتم : « به خدا جانم برفت . » آنگاه خبر را از من پرسيد ، به دو گفتم كه امير مؤمنان از جامى كه نوشيد تركيد و هماندم بمرد . مردم فراهم آمدند و با منتصر بيعت كردند و او مرا به نزد امير ابو عبد الله ، المعتز بالله ، فرستاده كه در بيعت حضور داشته باشد . » گويد : پس او به درون رفت ، سپس به نزد من آمد و گفت : « در آى . » و من به نزد معتز درآمدم كه به من گفت : « واى تو ، سعيد چه خبر ؟ » آنچه را به بيدون گفته بودم با وى بگفتم و تسليت گفتم و گريستم و گفتم : « سرور من حضور مىيابى و جزو بيعت كنان نخستين مىشوى و بدين گونه قلب برادرت را جلب مىكنى . » به من گفت : « واى تو ، تا صبح درآيد . » گويد : و من همچنان با وى سخن كردم و بيدون به من كمك داد تا براى نماز آماده شد و جامه هاى خويش را خواست و بپوشيد . اسبى براى وى آوردند كه بر - نشست ، من نيز با وى برنشستم . راهى بجز راه بزرگ گرفتم ، با وى سخن همى گفتم و كار را بر وى آسان مىنمودم و چيزهايى را كه در بارهء برادرش مىدانست به يادش مىآوردم ، تا وقتى كه به در عبيد الله بن يحيى خاقانى رسيد و در بارهء وى از من\r\n","description":"","footnote":"","page_name":" 6093 ","page_number":152},
  {"content":"\r\nپرسش كرد كه گفتم : « از كسان بيعت مىگيرد ، فتح نيز بيعت كرده . » در اين وقت دلگرم شد . ناگهان سوارى به ما رسيد و به نزد بيدون خادم شد و آهسته با وى چيزى گفت كه من ندانستم . بيدون بر او بانگ زد كه برفت آنگاه بازگشت ، تا سه بار .\r\nهر بار بيدون او را رد ميكرد و بر او بانگ مىزد كه ولمان كن . تا به در حير رسيديم كه گفتم آن را بگشايند . به من گفتند : « كسى هستى ؟ » گفتم : « سعيد صغير و امير معتز . » پس در را بر من گشودند و به نزد منتصر شديم كه چون او را بديد نزديكش برد و به برش گرفت و تسليت گفت و از او بيعت گرفت . آنگاه مؤيد با سعيد كبير آمد كه با وى نيز چنان كرد\r\n( 237 و چون صبح شد منتصر سوى جعفر رفت و بگفت تا متوكل و فتح را به گور كنند و مردم آرام شدند .\r\nسعيد صغير گويد : و هنگامى كه معتز در خانهء خلافت بداشته بود پيوسته از او به سبب خلافت منتصر مژدگانى طلبيدم تا ده هزار درم به من بخشيد .\r\nمتن بيعتى كه براى منتصر گرفته شد چنين بود :\r\n« به نام خداى رحمان رحيم « با بندهء خدا المنتصر بالله امير مؤمنان بيعت مىكنيد به اختيار و اعتقاد و رغبت ، با خلوص ضمير و گشاده دلى و صدق نيت ، نه به اكراه و اجبار ، بلكه به اقرار و علم به اينكه در اين بيعت و استوارى آن اطاعت خدا هست و تقواى وى و عزت دين خدا و حق وى و اتفاق كلمه و بستن شكاف و سكون عامه و اطمينان از عواقب و عزت دوستان و سركوب ملحدان ، بر اين قرار كه محمد امام ، المنتصر بالله ، بندهء خدا و خليفهء اوست كه اطاعت و نيكخواهى و رعايت حق و پيمان وى بر شما فرض است كه نه ترديد داريد و نه نفاق مىكنيد و نه نگرانيد و نه شك داريد . بيعت ميكنيد بر شنوايى و اطاعت و مسالمت و نصرت و وفا و استقامت و نيكخواهى ، در نهان و عيان ، و تبعيت از هر چه بندهء خدا امام ، المنتصر بالله ، امير مؤمنان دستور دهد ، و اينكه شما دوست دوستان\r\n","description":"","footnote":"","page_name":" 6094 ","page_number":153},
  {"content":"\r\nوييد و دشمن دشمنانش ، از خاص و عام ، و دور و نزديك ، و به بيعت او پايبنديد ، به وفاى پيمان و تعهد قرار ، نهانتان در اين باب چون آشكارتان است و ضميرتان چون زبانتان .\r\nبه هر چه امير مؤمنان براى حال و آينده شما رضا دهد و اينكه شما از پس تجديد اين بيعت بر خويشتن و تأييد آن به گردن خويش ، قيد قسم خويش را به رغبت و اختيار ، با دل و راى و نيت درست ، به دو مىدهيد كه در شكستن چيزى از آنچه خداى بر شما مؤكد كرده نكوشيد و انحراف آورى ، شما را از نصرت و اخلاص و نيكخواهى و دوستى منحرف نكند . و اينكه تغيير نياريد و هيچكس از شما نيت و ضمير خويش را بخلاف عيان خويش نكند . بيعتى كه به زبان و پيمان خويش داده‌ايد بيعتى است كه خدا مىداند كه دلهايتان آن را برگزيده و بدان بستگى دارد و بر سرانجام تعهد آن است و به يارى آن و دوستى با اهل آن يك دليد و از جانب شما به دغل و نفاق و حيله و تأويل آميخته نمىشود تا خدا را ديدار كنيد كه به عهد وى وفا كرده باشيد و حق وى را كه بر شما دارد ادا كرده باشيد ، بى تجاوز و پيمان شكنى ، زيرا كسانى از شما كه با امير مؤمنان بيعت مىكنند « با خدا بيعت مىكنند و روى دستهايشان دست خداست .\r\nهر كه نقض بيعت كند به ضرر خويش مىكند و هر كس به پيمانى كه با خدا بسته وفا كند پاداشى بزرگ به او خواهد داد [ 1 
  ] » . اين را و مقتضاى اين بيعت را كه به گردن شما محكم شده و قيد قسمهايى را كه در بارهء آن ياد كرده‌ايد و با شرطها كه به موجب آن بر شما نهاده‌اند ، از وفا و نصرت و دوستى و كوشش و نيكخواهى ، رعايت كنيد . پيمان خدا و پيمان وى بازخواست شدنى است - و تعهد خدا و تعهد رسول وى و محكمترين پيمانى كه از پيمبران و رسولان يا يكى از بندگان خويش گرفته به گردن شماست كه شرايط اين بيعت را گوش گيريد و تغيير نياريد ، اطاعت كنيد و عصيان مكنيد ، مخلص باشيد و شك مياريد ، و به چيزى كه بر آن پيمان كرده‌ايد پايبند باشيد ، چنان كه مطيعان\r\n\r\n","description":"","footnote":"\r\n[ 1 
  ] . . . إِنَّما يُبايِعُونَ الله يَدُ الله فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِه وَمن أَوْفى بِما عاهَدَ عَلَيْه الله فَسَيُؤْتِيه أَجْراً عَظِيماً 48 : 10 ( سورهء فتح ( 48 ) آيه 10 )\r\n","page_name":" 6095 ","page_number":154},
  {"content":"\r\nبه اطاعت خويش و اهل پيمان و وفا به وفاى خويش و حق خويش پاى بندند كه هوس و انحراف آورى شما را از آن نگرداند و گمراه از هدايتى شما را از آن منحرف نكند . در اين كار ، خويشتن و كوشش خويش را بذل مىكنيد و حق دين و رعايت تعهد خويش را مقدم مىداريد ، كه خداى در اين بيعت از شما بجز وفا نمىپذيرد و هر كس از آنها كه اين بيعت را با امير مؤمنان كرده‌اند مفاد مؤكد آن را در نهان يا عيان ، به صراحت يا به حيله ، بشكند و در پيمانى كه با خداى كرده و ميثاق امير مؤمنان و عهد خداى بر آن رفته نفاق آرد و در اين باب سستى كند ، نه تلاش ، به باطل تكيه كند نه يارى حق ، و از راهى كه مردم وفادار به پيمانهاى خويش در آن مىروند ، بگردد ، و در اين باب خيانتى آرد كه پيمانش را بشكند هر چه دارد از مال يا ملك ، يا حيوان يا زراعت يا دوشيدنى ، وقف مسكينان است در راه خداى و حرام است ، كه چيزى از آن را با حيله اى كه به خويشتن كند يا براى او كنند به دارايى خويشتن برد و هر چه در باقى عمر به دست آرد ، كم قدر يا گرانقدر ، نيز چنين باشد تا به وقتى كه مرگش در رسد و مدتش به سر رسد . و هر مملوكى كه اكنون دارد و تا سى سال ديگر ، از مذكر و مؤنث ، به خاطر خداى آزاد باشند\r\n( 239 و زنان وى بروز تخلف و هر زنى كه پس از آنها تا سى سال به زنى گيرد طلاقى باشند ، به طور قطع طلاق به اين و سنت كه بازگشت و رجوع در آن نباشد . و متعهد است كه سى بار پياده حج بيت الله الحرام كند كه خداى از وى بجز انجام آن نپذيرد ، وى از خداى و پيمبر خداى برى باشد و خداى و پيمبر خداى از او برى باشند و خداى از او تغيير و عوض نپذيرد و خدا در اين باب بر شما شاهد است و شهادت خداى بس . » گويند : صبحگاه روزى كه با منتصر بيعت كردند ، خبر كشته شدن جعفر در ماحوزه - همان شهرى كه جعفر نزديك سامرا بنيان كرد بود - شايع شد و سپاهيان و شاكريان و كسان ديگر از غوغاييان و عوام ، در جعفرى به نزد باب العامه رفتند\r\n","description":"","footnote":"","page_name":" 6096 ","page_number":155},
  {"content":"\r\nو مردم بسيار شدند و از همديگر گوش گرفتند و بر دوش هم رفتند و در كار بيعت سخن كردند كه عتاب بن عتاب سوى آنها رفت ، ( به قولى آنكه سوى آنها رفت زرافه بود ) و از جانب منتصر سخنان دلپسند گفت كه با وى درشت گفتند و او به نزد منتصر رفت و به دو خبر داد ، منتصر برون شد ، جمعى از مغربيان پيش روى او بودند ، و به آنها بانگ زد : « اى سگها » و گفت : « بگيريدشان » مغربيان به مردم حمله بردند و آنها را سوى « سه در » راندند ، مردم ازدحام كردند و بر دوش هم رفتند آنگاه پراكنده شدند و جمعى از ازدحام و پامال شدن بمردند ، بعضيها گفته‌اند كه شش نفر بودند . بعضى ديگر گفته‌اند كه از سه تا شش كس بودند .\r\nدر اين سال منتصر يك روز پس از آنكه با وى بيعت كردند ابو عمره ، احمد بن سعيد ، وابستهء بنى هاشم را بر مظالم گماشت و يكى شعرى گفت به اين مضمون :\r\n« واى از تباهى اسلام وقتى كه « ابو عمره را بر مظلمه هاى مردم گماشتند » وى را امين امتى كردند « اما بر يك پشكل امين نيست . » در ذىحجهء همين سال ، منتصر ، على بن معتصم را از سامره به بغداد فرستاد و كس بر او گماشت .\r\nدر اين سال سالار حج محمد بن سليمان زينبى بود .\r\n( 240 آنگاه سال دويست و چهل و هشتم درآمد .\r\n\r\nسخن از خبر حادثاتى كه به سال دويست و چهل و هشتم بود\r\n: از جمله آن بود كه منتصر وصيف ترك را به غزاى تابستانى فرستاد به\r\n","description":"","footnote":"","page_name":" 6097 ","page_number":156},
  {"content":"\r\nسرزمين روم .\r\n\r\nسخن از سبب غزاى تابستانى وصيف و كار وى در اين غزا\r\nگويند سبب آن بود كه ميان احمد بن خصيب و وصيف كينه و دشمنى بود ، وقتى كه منتصر زمامدار شد ، ابن خصيب كه وزير وى بود منتصر را بر ضد وصيف تحريك كرد و گفت كه وى را از سپاه خويش برون كند و به غزاى مرز فرستد و همچنان اصرار كرد تا منتصر احضارش كرد و به وى دستور داد .\r\nدر بارهء منتصر گفته‌اند كه وقتى مصمم شد كه وصيف را به غزاى مرز شام فرستد احمد بن خصيب به دو گفت : « كى در مورد وابستگان چنين جرئت ميارد كه تو وصيف را دستور رفتن مىدهى ؟ » پس منتصر به يكى از حاجبان گفت : « هر كه را كه به نزد خانه خلافت حضور دارد اجازه بده . » كه اجازه دادند و وصيف در ميانشان بود ، كه روى به دو كرد و گفت : « اى وصيف خبر آمده كه جبار روم روان شده و آهنگ مرزها دارد و اين كارى است كه از آن باز نمىتوان ماند يا تو بايد بر وى يا من بروم . » وصيف گفت : « اى امير مؤمنان من مىروم . » گفت : « احمد ببين بايستهء او به بهترين ترتيب ممكن چيست ، برايش مهيا كن . » گفت : « بله ، اى امير مؤمنان . » گفت : « بله چيست ؟ هم اكنون براى اين كار به پا خيز ، وصيف ! دبير خويش را بگوى در بارهء بايسته هاى خويش را با وى همراه شود و او را رها نكند تا حاجتش را انجام دهد . » گويد : پس احمد بن خصيب برخاست ، و صيف نيز برخاست و همچنان در كار\r\n","description":"","footnote":"","page_name":" 6098 ","page_number":157},
  {"content":"\r\nتجهيز وى بود تا وقتى كه برون شد و توفيقى نيافت .\r\nگويند : وقتى منتصر ، وصيف را احضار كرد و به او دستور غزا داد به دو گفت :\r\n« اين جبار پادشاه روم به جنبش آمده و بيم دارم به هر يك از شهرهاى اسلام ميگذرد آن را به هلاكت دهد\r\n( 241 و كشتار كند و زن و فرزند باسارت گيرد ، اگر به غزا رفتى و خواستى بازگردى بىدرنگ به در امير مؤمنان بازگرد . « جمعى از سرداران را بگفت تا با وى برون شوند و مردان را براى وى برگزيد ، از شاكريان و سپاه و وابستگان نزديك ده هزار كس با وى بود . در آغاز ، مزاحم بن خاقان برادر فتح بن خاقان بر مقدمهء وى بود ، بر مؤخره محمد بن رجاء سندى بود ، بر پهلوى راست سندى بن بختاشه بود ، سالار دنبالهء روان نصر بن سعيد مغربى بود . ابو عون ، جانشين خويش را كه در سامره سالار نگهبانان بود بر مردم و بر اردوگاه گماشت .\r\nمنتصر وقتى وصيف وابستهء خويش را به غزا مىفرستاد به محمد بن عبد الله طاهرى نامه اى نوشت كه متن آن چنين بود :\r\n« بنام خداى رحمان رحيم » از بندهء خدا المنتصر بالله ، امير مؤمنان به محمد بن عبد الله وابستهء امير مؤمنان .\r\nسلام بر تو باد كه امير مؤمنان ستايش خداى را كه خدايى جز او نيست با تو ميگويد و از او مىخواهد كه بر محمد بنده و فرستادهء خويش درود فرستد ، صلى الله عليه و بر - خاندان وى .\r\n« اما بعد خداى ، كه نعمتهاى وى را ستايش و عطاى نيكوى وى را سپاس ، اسلام را برگزيد و آن را برترى داد و كامل كرد و وسيلهء رضا و ثواب خويش كرد و راهى روشن به سوى رحمت خويش و سبب ذخيرهء كرامت خويش ، و مخالفت خويش را مقهور آن كرد و هر كه را منكر حق وى شد و راهى بجز راه وى جست ، در قبال آن زبون كرد ، كاملترين شرايع و بهترين و عادلانه ترين احكام را خاص اسلام كرد و منتخب مخلوق و برگزيدهء بندگان خويش محمد را ، صلى الله عليه و سلم ، بدان\r\n","description":"","footnote":"","page_name":" 6099 ","page_number":158},
  {"content":"\r\nمبعوث كرد ، و جهاد را به نور خويش به منزلت ، بزرگترين فريضه هاى اسلام كرد و رتبهء و الا داد كه مناسبترين وسيله به سوى اوست كه او عز و جل دين خويش را قوى و سركشان شرك را زبون مىخواست . خداى عز و جل در مقام امر به جهاد و واجب كردن آن گويد : سبكبار يا سنگين بار بيرون شويد و با مالها و جانهاى خويش در راه خدا جهاد كنيد كه اين ، اگر بدانستيد ، براى شما بهتر است . [ 1 
  ] بر مجاهد راه خداى حالى نمىگذرد و به خاطر خداى رنج و آزارى تحمل نمىكند و خرجى نمىكند و دشمنى را نمىكوبد و شهرى را طى نمىكند و به سرزمينى قدم نمىنهد جز اينكه وى را در قبال آن فرمانى\r\n( 242 رقم زده هست و ثواب كامل و پاداش منتظر .\r\n« خداى عز و جل گويد : چنين است زيرا در راه خدا تشنگىاى و رنجى و گرسنگىاى به آنها نمىرسد و در جايى كه كافران را به خشم آرد قدم نمىنهند و به دشمنى دستبردى نمىزدند مگر به عوض آن براى ايشان عمل شايسته اى نويسند كه خدا پاداش نيكوكاران را تباه نمىكند . هيچ خرجى ، كوچك يا بزرگ ، نكنند و هيچ دره اى را نسپرند مگر براى آنها نوشته شود تا خدا بهتر از آنچه عمل ميكرده‌اند به آنها پاداش دهد . [ 2 
  ] و هم خداى عز و جل به وصف برترى منزلت مجاهدان بر بازماندگان به نزد خويش و آن وعدهء پاداش و ثوابى كه آنها را داده و تقربى كه به نزد وى دارند گويد : وانشستگان از مؤمنان نامعلول با مجاهدان راه خدا به مالها و جانهاى خويش يكسان نيستند خدا مجاهدان به مالها و جانهاى خويش را به مرتبت\r\n\r\n","description":"","footnote":"\r\n[ 1 
  ] انْفِرُوا خِفافاً وَثِقالًا وَجاهِدُوا بِأَمْوالِكُمْ وَأَنْفُسِكُمْ في سَبِيلِ الله ذلِكُمْ خَيْرٌ لَكُمْ إِنْ كُنْتُمْ تَعْلَمُونَ 9 : 41 ( سورهء توبه ( 9 ) آيه 40 )\r\n[ 2 
  ] ذلِكَ بِأَنَّهُمْ لا يُصِيبُهُمْ ظَمَأٌ وَلا نَصَبٌ وَلا مَخْمَصَةٌ في سَبِيلِ الله وَلا يَطَؤُنَ مَوْطِئاً يَغِيظُ الْكُفَّارَ وَلا يَنالُونَ من عَدُوٍّ نَيْلًا إِلَّا كُتِبَ لَهُمْ به عَمَلٌ صالِحٌ إِنَّ الله لا يُضِيعُ أَجْرَ الْمُحْسِنِينَ . وَلا يُنْفِقُونَ نَفَقَةً صَغِيرَةً وَلا كَبِيرَةً وَلا يَقْطَعُونَ وادِياً إِلَّا كُتِبَ لَهُمْ لِيَجْزِيَهُمُ الله أَحْسَنَ ما كانُوا يَعْمَلُونَ 9 : 120 - 121 ( سوره توبه ( 9 ) آيه 121 122 )\r\n","page_name":" 6100 ","page_number":159},
  {"content":"\r\nبر وانشستگان برترى داده و همه را وعدهء نيكو داده و مجاهدان را بر وانشستگان به پاداشى بزرگ ، فزونى بخشيده است [ 1 
  ] كه خداى به وسيلهء جهاد جانها و اموال مؤمنان را از آنها خريده و بهشت خويش را بهاى شان نهاده و رضوان خويش را در قبال بذل جان و مال پاداششان كرده ، وعده حق اوست كه ترديد در آن نيست و حكم عادلانه است كه تغيير نيابد . خداى عز و جل گويد : خدا از مؤمنان جانها و مالهايشان را خريد ( در مقابل اين ) كه بهشت از آنهاست كه در راه خدا كارزار كنند و بكشند و كشته شوند . وعدهء خداست كه در تورات و انجيل و قرآن به عهدهء او محقق است و كيست كه به پيمان خويش از خدا وفادارتر باشد ، به معاملهء ( پر سود ) خويش كه انجام داده‌ايد شادمان باشيد كه اين كاميابى بزرگ است [ 2 
  ] خداى عز و جل نصرت و وصول به رحمت خويش را براى مجاهدان زنده مقرر داشته و براى مردگانشان زندگانى دايم و تقرب به نزد خويش و نصيب وافر از ثواب خويش را منظور داشته و گفته : « كسانى را كه در راه خدا كشته شده‌اند مرده مپندار ، بل زندگانند و نزد پروردگار خويش روزى مىبرند . به آنچه خدا از كرم خود به آنها داده خوشدلند و از سرنوشت كسانى كه از پى مىرسند و هنوز به ايشان نپيوسته‌اند شادمانند\r\n( 243 كه نه بيمى دارند و نه غمگين مىشوند [ 3 
  ] و چيزى از اعمال نيست كه مؤمنان به وسيلهء آن به خداى عز و جل تقرب جويند و به وسيله آن به فرو نهادن\r\n\r\n","description":"","footnote":"\r\n[ 1 
  ] لا يَسْتَوِي الْقاعِدُونَ من الْمُؤْمِنِينَ غَيْرُ أُولِي الضَّرَرِ وَالْمُجاهِدُونَ في سَبِيلِ الله بِأَمْوالِهِمْ وَأَنْفُسِهِمْ فَضَّلَ الله الْمُجاهِدِينَ بِأَمْوالِهِمْ وَأَنْفُسِهِمْ عَلَى الْقاعِدِينَ دَرَجَةً وَكُلًّا وَعَدَ الله الْحُسْنى وَفَضَّلَ الله الْمُجاهِدِينَ عَلَى الْقاعِدِينَ أَجْراً عَظِيماً 4 : 95 ( سوره نساء ( 4 ) آيه 94 )\r\n[ 2 
  ] إِنَّ الله اشْتَرى من الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ يُقاتِلُونَ في سَبِيلِ الله فَيَقْتُلُونَ وَيُقْتَلُونَ وَعْداً عَلَيْه حَقًّا في التَّوْراةِ وَالإِنْجِيلِ وَالْقُرْآنِ وَمن أَوْفى بِعَهْدِه من الله فَاسْتَبْشِرُوا بِبَيْعِكُمُ الَّذِي بايَعْتُمْ به وَذلِكَ هُوَ الْفَوْزُ الْعَظِيمُ 9 : 111 » ( سوره توبه ( 9 ) آيه 112 )\r\n[ 3 
  ] وَلا تَحْسَبَنَّ الَّذِينَ قُتِلُوا في سَبِيلِ الله أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ فَرِحِينَ بِما آتاهُمُ الله من فَضْلِه وَيَسْتَبْشِرُونَ بِالَّذِينَ لَمْ يَلْحَقُوا بِهِمْ من خَلْفِهِمْ أَلَّا خَوْفٌ عَلَيْهِمْ وَلا هُمْ يَحْزَنُونَ 3 : 169 - 170 ( سوره آل عمران ( 3 ) آيه 170 )\r\n","page_name":" 6101 ","page_number":160},
  {"content":"\r\nگناهان خويش بكوشند و مستحق ثواب پروردگار خويش شوند مگر آنكه منزلت جهاد به نزد وى از آن برتر و مرتبت آن والاتر و به رستگارى حاضر و آينده نزديكتر است كه اهل جهاد جانهاى خويش را در راه خدا بذل كرده‌اند كه كلمه خدا و الا شود و آن را به حفاظ ياران پشت سر خويش و حريم و مركز مسلمانان كرده‌اند و با جهاد خويش دشمن را مقهور كرده‌اند .\r\n« امير مؤمنان از آن رو كه دوست دارد به وسيلهء جهاد با دشمن خداى به خداى تقرب جويد و حق وى را كه حفاظ دين خويش را به عهدهء او نهاده بگزارد و با عزيز كردن دوستان خداى و سركوب نمودن منكران دين وى و تكذيب كنان پيمبرانش و سال به ديار دشمنان خداى كافران روم و به غزا فرستد از آن روز كه امير مؤمنان اطاعت عصيانگرانش به دو وسيلت جويد ، چنان ديد كه وصيف وابستهء امير مؤمنان را در اين و نيكخواهى و نيكرفتارى و خلوص نيت وى را در هر چه او را به خدا و خليفهء خدا نزديك كند ، دانسته است . امير مؤمنان كه خداى ضامن معونت و توفيق اوست چنان ديده كه وصيف با كسانى كه امير مؤمنان از وابستگان و سپاهيان و شاكريان خويش همراه وى مىكند دوازده روز رفته از ماه ربيع الاخر سال دويست و چهل و - هشتم ، كه از ماه‌هاى عجم نيمهء حزيران است سوى مرز ملطيه رود و در نخستين روز تموز وارد ديار دشمنان خدا شود ، اين را بدان و نسخهء اين نامهء امير مؤمنان را به عاملان اطراف قلمرو خويش بنويس و دستورشان ده براى مسلمانان ناحيهء خويش بخوانند و آنها را به جهاد ترغيب كنند و بدان تحريض كنند و سوى آن بخوانند و ثوابى را كه خداى براى اهل جهاد نهاد به آنها بشناسانند تا صاحبان همت و ذخيره جويان و راغبان جهاد به مقتضاى آن به مقابلهء دشمن خويش روند و به يارى برادران و دفاع از دين و دفاع از حوزهء خويش شتابند و در ملطيه به سپاه وصيف وابستهء امير مؤمنان رسند ، به وقتى كه امير مؤمنان براى آنها معين كرده ان شاء الله و\r\n","description":"","footnote":"","page_name":" 6102 ","page_number":161},
  {"content":"\r\nسلام بر تو باد با رحمت و بركات خداى .\r\n« احمد بن خصيب نوشت ، هفت روز رفته از محرم سال دويست و چهل و هشتم . »\r\n( 244 چنان كه گويند ابن خصيب ، ابو الوليد جريرى بجلى را بر مخارج سپاه و صيف و غنايم و تقسيمها گماشت و منتصر همراه وى نامه اى به وصيف نوشت و به دو دستور داد وقتى از غزاى خويش باز آمد چهار سال در ولايت مرز بماند و هر سال به وقت غزا ، غزا كند تا راى امير مؤمنان به دو رسد .\r\nدر اين سال معتز و مؤيد خويشتن را خلع كردند و منتصر خلع آنها را در قصر جعفرى اعلام كرد .\r\n\r\nسخن از اينكه معتز و مؤيد خويشتن را خلع كردند\r\n. گويند : وقتى كارها بر محمد المنتصر بالله راست شد ، احمد بن خصيب به وصيف و بغا گفت : « ما از حادثات ايمن نيستيم و اينكه امير مؤمنان بميرد و معتز به خلافت رسيد و كسى از ما را نگذارد و ريشه مان را بر آرد [ 1 
  ] راى درست اين است كه پيش از اينكه اين دو پسر به ما دست يابند در خلعشان كار كنيم » ، پس تركان در اين كار بكوشيدند و به منتصر اصرار كردند و گفتند : « اى امير مؤمنان آنها را از خلافت خلع مىكنى و براى پسر خويش عبد الوهاب بيعت مىگيرى . » و همچنان با وى اصرار كردند كه بكرد .\r\nو چنان بود كه پيوسته معتز و مؤيد را حرمت مىداشت و به مؤيد سخت دلبستگى داشت و چون چهل روز از زمامدارى وى گذشت بگفت تا معتز و مؤيد را از آن پس كه از نزد وى رفته بودند احضار كنند كه آنها را بياوردند و در خانه اى نهادند . معتز به مؤيد گفت : « برادر ، به نظر تو براى چه احضار\r\n\r\n","description":"","footnote":"\r\n[ 1 
  ] تعبير متن « يبيد خضراؤنا » يعنى سبزى ما را نابود كند .\r\n","page_name":" 6103 ","page_number":162},
  {"content":"\r\nشده‌ايم ؟ » گفت : « بدبخت براى خلع . » گفت : « گمان ندارم با ما چنين كند . » در اين حال بودند كه فرستادگان به نزد آنها آمدند در بارهء خلع .\r\nمؤيد گفت : « شنوايى و اطاعت . » معتز گفت : « من نمىكنم ، اگر قصد كشتن دارند بيايند . » فرستادگان بازگشتند و به منتصر خبر دادند و سختتر باز آمدند و معتز را با خشونت گرفتند و به اطاقى بردند و در را بر او بستند .\r\nاز يعقوب بن سكيت آورده‌اند كه گويد : مؤيد به من گفت : « وقتى اين را بديدم ، با حرارت و گشاده زبانى به آنها گفتم : اى سگها ، اين چيست كه بر خونهاى ما جرئت آورده‌ايد ، بدين گونه به مولاى خويش مىتازيد ، خدايتان زشت بدارد بگذاريد تا من با او سخن كنم . »\r\n( 245 گويد : از پس آن شتابكارى از پاسخ من واماندند ، و لختى بماندند ، آنگاه به من گفتند : « اگر مىخواهى او را ببين . » گمان بردم كه دستور گرفته‌اند ، به نزد وى رفتم ، در اطاق ميگريست ، گفتم : « نادان ديدى كه با پدرت كه چنان بود ، چه كردند و در قبال آنها مقاومت مىكنى ، واى تو خلع كن ، و با آنها سخن ميار . » گفت : « سبحان الله كارى را كه بر آن رفته‌ام و در آفاق روان شده از گردن خويش بردارم ؟ » گفتم : « اين كار ، پدر تو را به كشتن داد ، اى كاش ترا به كشتن ندهد . واى تو خلع كن كه اگر در علم خدا گذشته باشد كه به خلافت رسى ، مىرسى . » گفت : « مىكنم . » گويد : پس برون شدم و گفتم : « پذيرفت ، به امير مؤمنان خبر دهيد » پسر برفتند و آنگاه بازگشتند و براى من پاداش خير مسئلت كردند ، دبيرى با آنها بيامد ( كه نام\r\n","description":"","footnote":"","page_name":" 6104 ","page_number":163},
  {"content":"\r\nاو را ياد كرد ) دوات و كاغذى همراه داشت ، بنشست و رو به ابو عبد الله كرد و گفت :\r\n« خلع خويشتن را به خط خودت بنويس . » و او كندى آورد .\r\nبه دبير گفتم : « كاغذى بيار و هر چه مىخواهى بر من املا كن . » گويد : پس نامه اى بعنوان منتصر بر من املا كرد كه به دو خبر مىدادم كه توان اين كار را ندارم و دانسته‌ام كه روا نيست آن را عهد كنم و خوش ندارم كه متوكل بسبب به من به گناه افتاده باشد كه در خور اين كار نيستم و از او خلع مىخواستم و خبر مىدادم كه خويشتن را خلع كرده‌ام و مردم را از بيعت خويش را رها كرده‌ام .\r\nهر چه را مىخواست نوشتم ، آنگاه گفتم : « اى ابو عبد الله بنويس . » كه خود - دارى كرد .\r\nگفتم : « واى تو بنويس . » كه نوشت . دبير از نزد ما برفت . آنگاه ما را بخواند گفتم : « جامه هاى خويش را عوض كنيم يا با همين بياييم ؟ » گفت : « عوض كن . » گويد : پس جامه هايى خواستم و آن را به بر كردم ، ابو عبد الله نيز چنين كرد .\r\nبرفتيم و به درون شديم ، وى در مجلس خويش بود ، و كسان در جاهاى خويش .\r\nسلام گفتيم ، جوابمان گفتند . دستور نشستن داد ، آنگاه گفت : « اين نامهء شماست ؟ » و خاموش ماند . من پيشدستى كردم و گفتم : « بله اى امير مؤمنان ، اين نامهء من است . به خواست خودم و ميل خودم . » به معتز گفتم : « سخن كن . » و او نيز چنين گفت .\r\nآنگاه در آن حال كه تركان ايستاده بودند رو به ما كرد و گفت : « گمان داريد شما را خلع كردم از آن روز كه اميد دارم بمانم تا پسرم بزرگ شود و براى او بيعت بگيرم ؟ به خدا حتى يك ساعت اميد اين را نمىدارم . اگر در اين ، امير نباشد ، به خدا اينكه پسران پدرم خلافت را عهده كنند برايم خوشتر است كه عموزادگانم آن را عهده كنند .\r\n( 246 ولى اينان ( و به ديگر وابستگان كه ايستاده بودند اشاره كرد ) در كار خلع شما\r\n","description":"","footnote":"","page_name":" 6105 ","page_number":164},
  {"content":"\r\nبه من اصرار كردند و بيم كردم اگر نكنم يكيشان آهنى در شما فرو كند و شما را بكشد . پنداريد چه مىكنم ؟ ميكشمش ؟ به خدا خون همگيشان عوض خون يكيتان نمىشود ، پس پذيرفتن آنچه مىخواستند برايم آسانتر بود . » راوى گويد : مؤيد و معتز بر او افتادند و دستش را ببوسيدند و او به برشان گرفت . آنگاه برفتند .\r\nگويند : وقتى روز شنبه شد ، هفت روز مانده از صفر سال دويست و چهل و هشتم ، معتز و مؤيد خويشتن را خلع كردند و هر كدام رقعه اى نوشتند به خط خويش كه خويشتن را از بيعتى كه با وى كرده‌اند خلع كرده‌اند و كسان در برداشتن و شكستن آن آزادند كه از عهده كردن چيزى از امور خلافت ناتوانند و با آن در جمع مردم و تركان و سران و ياران و قاضيان و جعفر بن عبد الواحد قاضى القضاة و سرداران بنى هاشم و ديوانداران و شيعه و سران كشيكبانان و محمد بن عبد الله طاهرى و وصيف و بغاى بزرگ و بغاى كوچك و همه حاضران دار الخاصه و دار العامه بايستادند و پس از آن مردم برفتند .\r\nمتنى كه نوشته بودند چنين بود :\r\n« به نام خداى رحمان رحيم ، امير مؤمنان المتوكل على الله كه خدا از او خشنود باد ، اين كار را به گردن من نهاد و برايم بيعت گرفت ، به وقتى كه صغير بودم بىخواست و دلخواه من . و چون كار خويش را فهم كردم بدانستم كه به كارى كه به گردنم نهاده قيام نيارم كرد ، و در خور خلافت مسلمانان نيستم ، هر كه بيعت من به گردن اوست آزاد است كه آن را بشكند ، شما را از آن آزاد كردم و از قسمهاتان برى كردم كه به گردن شما نه پيمان دارم نه قرار و شما از آن برى هستيد . » كسى كه رقعه ها را خواند احمد بن خصيب بود ، آنگاه هر يك از آنها به پا ايستاد و به حاضران گفت : « اين رقعهء من است و اين گفتار من است شاهد من باشيد ، شما را از قسمهايتان برى داشتم و آزاد كردم . »\r\n","description":"","footnote":"","page_name":" 6106 ","page_number":165},
  {"content":"\r\nدر اين وقت منتصر به آنها گفت : « خدا براى شما و مسلمانان نيكى آورد . » آنگاه برخاست و به درون رفت ، وى براى مردم نشسته بود و آنها را به نزديك خويش نشانيده بود ، در بارهء خلع آنها نامه اى به عاملان نوشت و اين در صفر سال دويست و چهل و هشتم بود .\r\nنسخه نامهء المنتصر بالله به ابو العباس محمد بن عبد الله طاهرى وابستهء امير مؤمنان در بارهء خلع ابو عبد الله معتز و ابراهيم مؤيد :\r\n« از بندهء خدا محمد امام ، المنتصر بالله ، امير مؤمنان ، به محمد بن عبد الله وابستهء امير مؤمنان . اما بعد ، خداى كه وى را در قبال نعمتهايش ستايش و به داده هاى نكويش سپاس ، متصديان اين كار و خليفگان خويش را نگهبانان ما حصل رسالت پيمبر خدا كرد ، صلى الله عليه و سلم ، و مدافعان دين و دعوتگران حق و مجريان احكام خويش ، حرمتى را كه خاص آنها كرد ، موجب قوام بندگان و صلاح ولايت كرد و رحمت عام مخلوق خويش ، اطاعتشان را فرض كرد و قرين اطاعت خويش و اطاعت پيمبر خويش ، محمد ، صلى الله عليه و سلم كرد و آن را در تنزيل محكم خويش واجب كرد از آن روز كه موجب آرامش جماعتهاست و همآهنگى خواستها و بسته شدن شكاف و امنيت راهها و قهر دشمن و حفظ حريم و بستن مرزها و نظم كارها ، و فرمود : « خدا را فرمان بريد و پيغمبر و كارداران خويش را فرمان بريد [ 1 
  ] » پس خليفگان خداى كه نعمت بزرگ خويش را به آنها داده و والاترين مراتب حرمت را خاص ايشان كرده و وسيلهء رحمت و سبب رضا و ثواب خويششان كرد ، مكلفند كه در هر حالى كه رخ مىدهد رضاى او را مرجح دارند و حق وى را در بارهء خويشتن و خويشان نزديكتر و نزديكشان به پا دارند و كوشش آنها در هر چه مايهء تقرب خدا عز و جل مىشود با وضعى كه نسبت به دين و ولايتى كه بر مسلمانان دارند ، متناسب باشد . امير مؤمنان به سبب دلبستگى به خداى و تذلل در قبال عظمت اوى از خدا مىخواهد كه در آنچه به دو سپرده\r\n\r\n","description":"","footnote":"\r\n[ 1 
  ] . . . أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ 4 : 59 ( سورهء نساء 4 آيه 59 )\r\n","page_name":" 6107 ","page_number":166},
  {"content":"\r\nچنانش رعايت كند كه صلاح كارى را كه به گردن وى نهاده فراهم آرد و زحمت بارى را كه بر او نهاده سبك كند و در كار اطاعت خويش توفيق و ياريش دهد\r\n( 248 كه وى شنواست و نزديك .\r\n« آنچه را كه در حضور تو بود دانسته اى كه عبد الله و ابراهيم دو پسر امير مؤمنان ، المتوكل على الله ، كه خداى از او خشنود باد ، دو رقعه به خطهاى خويش به امير مؤمنان ، دادند و در آن از عطوفت و رافت و نظر نيك امير مؤمنان نسبت به خويشتن كه خدايشان بر آن واقف كرده بود سخن آورده بودند و از آن ولايتعهد امير مؤمنان كه المتوكل على الله به ابو عبد الله و از پى ابو عبد الله به ابراهيم داده بود و اينكه اين پيمان به وقتى شده بود كه ابو عبد الله خردسال بوده بود و به سه سالگى نرسيده بود و پيمانى را كه براى وى كرده بودند نمىفهميده بود و از آنچه به گردن وى نهاده بودند واقف نبوده بود . ابراهيم نيز صغير بوده بود و به عقل نرسيده بود و احكام وليعهدى و بيعت و نيز احكام اسلام بر آنها روان نشده بود و بر آنها واجب بود كه وقتى بالغ شدند و واقف شدند كه توان قيام به پيمانى كه براى آنها نهاده و كارهايى كه به آنها سپرده ندارند ، براى خدا و جماعت مسلمانان نيكخواهى كنند و خويشتن را از اين كار كه براى آنها نهاده شده برون كنند و از اعمالى كه به گردنشان نهاده شده كناره گيرند و هر كس را كه بيعتى از آنها به گردن دارد و قسمى بر او هست ، رها بدارند ، از آن رو كه به كارى كه نامزدشان كرده‌اند قيام نمىتوانند و در خور عهده كردن آن نيستند و نيز همه كسانى كه به آنها پيوسته شده‌اند و در نواحى آنها بوده‌اند از سرداران امير مؤمنان و وابستگان و غلامان و سپاهيان و شاكريان وى و همه كسانى كه با اين سرداران بوده‌اند به حضرت خلافت و خراسان و نواحى ديگر از مرسوم آنها برون شوند و از همگيشان ياد پيوستگى با آنها برداشته شود و هر دوان از مردم عادى و عامهء مسلمانان شوند .\r\n« ( در رقعه هاى خويش [ 1 
  ] ) » آنچه را پيوسته به امير مؤمنان مىگفته بودند از وقتى\r\n\r\n","description":"","footnote":"\r\n[ 1 
  ] اضافه از منست . ( م )\r\n","page_name":" 6108 ","page_number":167},
  {"content":"\r\nكه خداى خلافت را به او رسانيد و از او مىخواسته بودند نقل كرده بودند كه خويشتن را از ولايت عهد خلع كرده‌اند و از آن برون شده‌اند و هر كه را كه بر او بيعتى يا قسمى دارند ، از سرداران امير مؤمنان و ياران و رعيت وى از دور و نزديك و حاضر و غايب ، از بيعت و قسم خويش رها كرده‌اند و گشايش آورده‌اند كه خلعشان كنند چنان كه خويشتن را خلع كرده‌اند .\r\n« و براى امير مؤمنان به پيمان خداى و مؤكدترين پيمان و قرارى كه از فرشتگان و پيمبران و بندگان خويش گرفته و همه قسمهاى مؤكد كه امير مؤمنان بر آنها نهاده تعهد كرده بودند كه در نهان و عيان به اطاعت و نيكخواهى و دوستى وى قيام كند و از امير مؤمنان خواسته بودند\r\n( 249 كه آنچه را كرده‌اند نمايان كند و شايع كند و همه ياران خويش را احضار كند كه اين را از آنها بشنوند ، به طلب و رغبت و اختيار نه اكراه و اجبار ، و آن دو رقعه كه به خطهاى خويش داده بودند خوانده شود در بارهء آنچه گفته بودند كه اين كار ولايت عهد وقتى بر آنها رخ داده بود كه كودك بودند ، و از پس بالغ شدن خويشتن را خلع كرده‌اند و خواسته‌اند كه از كارهايى كه عهده كرده‌اند بر كنار شوند و همه كسانى كه در نواحيشان به آنها پيوسته شده‌اند ، از سرداران امير مؤمنان و سپاهيان و غلامان و شاكريان وى و همه كسانى كه با اين سرداران هستند به حضرت خلافت و خراسان و نواحى ديگر ، از مرسوم آنها برون شوند و ياد پيوسته شدنشان از ايشان برداشته شود و به همه عاملان نواحى در اين باب نامه نوشته شود .\r\n« امير مؤمنان از صداقت آنها در آنچه گفته بودند و نوشته بودند واقف شد و دستور داد تا همه برادران و مردم خاندان و سرداران و وابستگان و شيعيان و سران سپاه و شاكريان و دبيران و قاضيان و فقيهان و ديگران و ديگر ياران وى را كه به حضرت خلافت بودند و بيعت وليعهدى آنها ، بر ايشان افتاده بود حاضر كنند ، ابو عبد الله و ابراهيم دو پسر امير مؤمنان ، المتوكل على الله ، كه خداى از او خشنود باد ، نيز حضور\r\n","description":"","footnote":"","page_name":" 6109 ","page_number":168},
  {"content":"\r\nيافتند و دو رقعهء آنها به خطهاى خودشان با حضورشان در مجلس امير مؤمنان بر آنها و همه حاضران خوانده شد و از پس خواندن دو رقعه ، باز سخنانى گفتند همانند آنچه نوشته بودند . امير مؤمنان چنان ديد كه با پذيرفتن خواست آنها در بارهء نشر آنچه كرده بودند و علنى كردن و روان داشتن آن ، انجام سه حق را فراهم آرد : از جمله حق خداى عز و جل دربارهء حفاظت خلافت خويش كه به دو سپرده و بر او فرض كرده كه در كار دوستان وى بنگرد و موجبات اتفاقشان را ، در امروز و فردا ، و همبستگى دلهاشان را فراهم آرد .\r\nو نيز حق رعيت كه سپرده هاى خدا به نزد وىاند و بايد متعهد امورشان كسى باشد كه پيوسته به شب و روز به معرض توجه و نظر و جويايى و عدالت و رافت خويششان داشته باشد و احكام خدا را ميان مخلوق وى به پا دارد و بار سياست و و صواب تدبير را تحمل كند و نيز حق ابو عبد الله و ابراهيم كه به سبب برادرى و رابطهء نسبشان بر امير مؤمنان فرض است كه اگر بر آنچه از آن برون شده‌اند با وجود ناتوانى از انجام آن مىماندند ، بيم بود\r\n( 250 كه اين بدانجا رسد كه زيانش براى دين بزرگ شود و ناخوشايندى آن بر مسلمانان عام شود و گناه بزرگ آن به ايشان باز گردد .\r\nبنابر اين وقتى خويشتن را از ولايت عهد خلع كردند ، امير مؤمنان نيز آنها را خلع كرد و همه برادران امير مؤمنان و كسانى از مردم خاندانش كه به حضرت وى بودند خلعشان كردند ، و نيز سرداران و وابستگان و شيعيان و سران سپاه و شاكريان و دبيران و قاضيان و فقيهان امير مؤمنان و ديگر ياران امير مؤمنان كه حضور داشتند و براى آنها از ايشان بيعت گرفته شده بود ، خلعشان كردند .\r\nامير مؤمنان دستور داد كه در اين باره به همهء عاملان نامه نوشته شود كه به مضمون آن كار كنند و ابو عبد الله و ابراهيم را از ولايتعهد خلع كنند كه خويشتن را از آن خلع كرده‌اند و خاص و عام و حاضر و غايب و نزديك و دور را از آن رها داشته اند\r\n","description":"","footnote":"","page_name":" 6110 ","page_number":169},
  {"content":"\r\nو ياد آنها را به ولايتعهد و عنوانهايى كه به سبب ولايتعهد به آنها داده شده چون المعتز بالله و المؤيد بالله از نوشته هاى و كنيه هاى خويش و دعاى منبرها بيندازند و هر - چه را كه از رسوم قديم يا تازه آنها در بارهء پيوستگانشان ثبت افتاده بيندازند و نامشان را كه بر پرچمها و نيمنيزه ها هست يا بر اسبان شاكريان و سپاهيان مقيم داغ زده شده محو كنند . منزلت تو به نزد امير مؤمنان و وضع تو در نظر وى و آن خلوص اطاعت و نيكخواهى و دوستى كه خدايت داده و تبعيت از آنچه خدا به سبب گذشتگانت و هم به خويشتن ، بر تو فرض كرده و آنچه امير مؤمنان از اطاعت و نيكفالى و كوشش تو در اداى حق مىداند چنان بود كه امير مؤمنان ترا به كار سردارى استقلال داد و پيوستگى به ابو عبد الله را از تو و تابعانت در حضرت خلافت يا جاهاى ديگر برداشت و امير مؤمنان ميان تو و خويشتن كسى را نگذاشت كه بر تو سالارى كند و دستور وى در اين باب سوى ديوانداران فرستاده شد . نسخه اين نامهء امير مؤمنان را كه به عنوان تو است و به عاملان خويش بنويس و دستورشان ده كه به مقتضاى آن كار كنند ان شاء الله ، و السلام .\r\n( 251 « احمد بن خصيب نوشته به روز شنبه ده روز مانده از صفر سال دويست و چهل و هشتم . » در اين سال منتصر درگذشت .\r\n\r\nسخن از خبر بيمارىاى كه سبب مرگ منتصر شد و وقت وفات و مدت عمر وى\r\nدر بارهء بيمارىاى كه سبب وفات وى شد اختلاف كرده‌اند : بعضيها گفته‌اند درد گلو گرفت ، به روز پنجشنبه پنج روز مانده از ماه ربيع الاول ، و به وقت نماز پسينگاه روز يكشنبه پنج روز رفته از ماه ربيع الاخر بمرد . به قولى مرك وى به روز شنبه بود به وقت پسينگاه ، چهار روز رفته از ماه ربيع الاخر ، و بيماريش از ورمى بود\r\n","description":"","footnote":"","page_name":" 6111 ","page_number":170},
  {"content":"\r\nكه در معدهء وى بود و به طرف قلبش بالا آمد و درگذشت ، بيمارى وى سه روز يا نزديك آن بود .\r\nيكى از يارانمان به من گفت حرارتى احساس كرد و يكى از كسانى را كه براى وى طبابت ميكردند پيش خواند كه دستور رگ زدن داد و با نشتر مسموم رگ زد كه مرگش از آن بود . طبيبى كه رگ او را زده بود سوى منزل خويش رفت و احساس حرارت كرد ، يكى از شاگردان خويش را خواست و گفت رگ وى را بزند و نشترهاى خود را پيش روى او نهاد كه بهتر از همه را انتخاب كند ، نشتر مسموم نيز كه رگ منتصر را با آن زده بود جزو آن بود و آن را از ياد برده بود . شاگرد در ميان نشترهايى كه پيش روى او نهاده بود ، بهتر از نشتر مسموم نيافت و رگ استاد [ 1 
  ] خويش را با آن بزد كه قضيهء آن را نمىدانست و چون يار وى در آن نظر كرد بدانست كه هلاك شدنى است و هماندم وصيت كرد و همانروز بمرد .\r\n( 252 گويند : در سر خويش بيمارىاى يافت ، ابن طيفورى روغنى در گوش وى ريخت كه سرش ورم كرد و بيدرنگ بمرد . به قولى ابن طيفورى وى را از حجامتگاهش مسموم كرد . از وقتى كه خلافت به دو رسيد تا وقتى كه بمرد پيوسته از كسان مىشنيدم كه مىگفتند : مدت بقايش فقط شش ماه خواهد بود ، مانند شيرويه پسر خسرو قاتل پدر خويش ، و اين بر زبان خاصه و عامه روان بود .\r\nاز بشر خادم آورده‌اند ( چنان كه گويند وى از جمله كسانى بود كه در ايام امارت منتصر متصدى بيت المال بودند ) كه مىگفته بود : « روزى منتصر در ايام خلافتش در ايوان خويش خفته بود كه بيدار شد و ميگريست و مىناليد .\r\nگويد : جرئت نكردم در بارهء گريستنش از او پرسش كنم ، پشت در ايستادم ، عبد الله بن عمر با زيار بيامد و ناليدن و گريستن او را بشنيد و به من گفت : « اى بشر ! واى\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6112 ","page_number":171},
  {"content":"\r\nتو . او را چه مىشود ؟ » به دو گفتم كه خفته بود و گريه كنان بيدار شد . به دو نزديك شد و گفت : « اى امير مؤمنان ، خدا چشمت را گريان نكند براى چه مىگريى ؟ » گفت : « اى عبد الله نزديك من آى . » و چون نزديك وى شد به دو گفت : « خفته بودم ، به خواب ديدم كه گويى متوكل به نزد من آمد و گفت : « اى محمد واى تو . مرا كشتى و با من ستم كردى و خلافتم را به خدعه گرفتى ، به خدا پس از من جز روزهايى اندك از آن بهره ور نشوى ، آنگاه سرانجامت جهنم است كه بيدار شدم و بى اختيار مىگريم و مىنالم . » عبد الله به دو گفت : « اين خواب است كه راست باشد و دروغ ، خدايت عمر مىدهد و خرسند مىدارد ، اكنون نبيذ بخواه و تفريح آغاز كن و به خواب اعتناء مكن . » گويد : چنين كرد ، اما پيوسته شكسته خاطر بود تا بمرد .\r\nگويند : منتصر در بارهء كشتن پدر خويش با گروهى از فقيهان مشورت كرد و رفتار وى را با آنها بگفت و چيزهاى زشت از او نقل كرد ، كه خوش ندارم در اين كتاب بيارم ، كه گفتند او را بكشد و كارش چنان شد كه برخى از آن را ياد كرديم .\r\nدر بارهء وى آورده‌اند كه وقتى بيماريش سخت شد مادرش به نزد وى شد و از حالش پرسيد كه گفت : « به خدا دنيا و آخرت من برفت . »\r\n( 253 از ابن دهقانه آورده‌اند كه گويد : پس از كشته شدن متوكل روزى به مجلس منتصر بوديم ، مسدود طنبورى حكايتى گفت ، منتصر گفت : « اين به چه وقت بود ؟ » گفت : « شبى كه نه منع كننده اى بود و نه بازدارنده اى . » و اين منتصر را خشمگين كرد .\r\nاز سعيد بن سلمهء نصرانى آورده‌اند كه گويد : احمد بن خصيب خرسند پيش ما\r\n","description":"","footnote":"","page_name":" 6113 ","page_number":172},
  {"content":"\r\nآمد و مىگفت كه امير مؤمنان منتصر شبى به خواب ديد كه بر پلكانى بالا رفت تا به پلهء بيست و پنجم آن رسيد و به دو گفته شد : « اين پادشاهى تو است . » خبر به ابن - منجم رسيد و محمد بن موسى و على بن يحيى منجم به نزد وى شدند و از اين رؤيا تهنيت گفتند .\r\nمنتصر گفت : « كار چنان نبود كه احمد بن خصيب براى شما ياد كرده ، بلكه وقتى به پلهء آخر رسيدم به من گفته شد : « بايست كه اين آخر عمر تو است . » گويد : و از اين ، سخت غمناك شد ، پس از آن روزهاى باقيماندهء يك سال را بماند و بيست و پنج ساله بود كه بمرد .\r\nبه قولى وقتى درگذشت بيست و پنج سال و شش ماه داشت .\r\nبه قولى ديگر ، عمر وى بيست و چهار سال بود و مدت خلافتش شش ماه ،\r\n( 254 به قول بعضيها شش ماه و دو روز و به قولى ديگر شش ماه بود بى كم و بيش . و به قولى ديگر صد و هفتاد و نه روز بود .\r\nدرگذشت منتصر به سامرا بود در قصر نو ، چهل و چهار روز پس از آنكه در بارهء برادرانش چنان اعلام كرد .\r\nگويند : وقتى مرگش در رسيد شعرى گفت به اين مضمون :\r\n« دنيايى كه گرفتم خاطرم را شاد نكرد « ولى سوى پروردگار كريم مىشود . » احمد بن معتصم بر او نماز كرد ، در سامرا ، مولدش نيز آنجا بود . چشمان درشت و سياه داشت ، با بينى عقابى ، كوتاه قد بود و خوش نقش و چنان كه گويند :\r\nپر مهابت بود .\r\nچنان كه گويند وى نخستين خليفه از بنى عباس بود كه قبرش شناخته بود از آن رو كه مادرش خواسته بود قبرش آشكار باشد . كنيه اش ابو جعفر بود ، نام مادرش حبشيه بود ، وى يك كنيز رومى بود .\r\n","description":"","footnote":"","page_name":" 6114 ","page_number":173},
  {"content":"\r\n\r\nسخن از بعضى روشهاى منتصر\r\nگويند : وقتى منتصر به خلافت رسيد نخستين كارى كه كرد اين بود كه صالح را از مدينه معزول كرد و على بن حسين عباسى را بر آن گماشت .\r\nاز على بن حسين آورده‌اند كه گويد : به نزد وى رفتم كه بدرودش گويم ، به من گفت : « اى على ترا سوى گوشت و خونم مىفرستم . » و پوست ساق دست خويش را كشيد و گفت : « ترا سوى اين مىفرستم بنگر با آنها چگونه با آنها رفتار مىكنى . » منظورش خاندان ابو طالب بود .\r\nبه دو گفتم : « اميدوارم كه راى امير مؤمنان را كه ، خدايش مؤيد بدارد ، در بارهء آنها به كار برم . انشاء الله . » گفت : « به نزد من نيكروز خواهى بود . » در بارهء محمد بن هارون ، دبير محمد بن على برد الخيار ، كه نايب وى بر ديوان املاك مؤيد بود ، آورده‌اند كه وى را بر بسترش كشته يافتند كه چند ضربت شمشير بر او بود .\r\n( 255 پسرانش يك خادم سياه از آن وى را بياوردند ، با يك غلام . گويند : غلام در بارهء سياه مقر شد كه وى را بنزد منتصر بردند ، جعفر بن عبد الواحد را نيز خبر كردند كه از اينكه مولاى خويش را كشته بود از او پرسش كرد كه اقرار آورد و كار خويش را با وى حكايت كرد و اينكه چرا وى را كشته بود ؟\r\nمنتصر به دو گفت : « واى تو چرا او را كشتى ؟ » سياه به دو گفت : « براى همان كه تو پدرت متوكل را كشتى ؟ » راوى گويد : متوكل در بارهء وى از فقيهان پرسيد كه گفتند وى را بكشد كه گردنش را زدند و به نزد دار بابك آويختند .\r\nدر اين سال محمد بن عمر و جانفروش « حكميت خاص خداست » گفت ، و در\r\n","description":"","footnote":"","page_name":" 6115 ","page_number":174},
  {"content":"\r\nناحيهء موصل قيام كرد . منتصر ، اسحاق بن ثابت فرغانى را به مقابلهء وى فرستاد كه او را با گروهى از يارانش اسير گرفت كه آنها را بكشتند و بياويختند .\r\nدر اين سال يعقوب پسر ليث صفار از سيستان حركت كرد و سوى هرات رفت .\r\nاز احمد بن عبد الله صالحى مصلى دار آورده‌اند كه گفته بود : « پدرم اذانگويى داشت ، يكى از كسان ما وى را به خواب ديده بود كه گويى براى يكى از نمازها اذان مىگفت ، سپس به اطاقى نزديك شد كه منتصر در آن بود و بانگ زد : اى محمد ، اى منتصر » پروردگار تو در كمين است [ 1 
  ] » از بيان نغمه گر كه چنان كه گويند كه به روزگار خلافت منتصر از همه كسان به دو نزديكتر بود ، آورده‌اند كه گفته بود : « از منتصر خواستم كه جامه ديبايى به من ببخشد به وقتى كه خليفه بود . » گفت : « يا چيزى بهتر از جامهء ديبا ؟ » گفتم : « چيست ؟ » گفت : « بيمار نمايى مىكنى تا من از تو عيادت كنم و بيش از يك جامهء ديبا به تو هديه مىكنند . » گويد : در همان روزها بمرد و چيزى به من نبخشيد .\r\nدر اين سال با احمد بن محمد معتصمى بيعت خلافت كردند .\r\n\r\nسخن از خلافت المستعين ، احمد بن محمد معتصمى كه كنيهء ابو العباس داشت و سبب خلافت وى و وقتى كه با وى بيعت كردند\r\nگويند : وقتى منتصر درگذشت ، و اين به روز شنبه بود ، به وقت پسين ، چهار\r\n\r\n","description":"","footnote":"\r\n[ 1 
  ] إِنَّ رَبَّكَ لَبِالْمِرْصادِ 89 : 14 ( سورهء فجر 89 آيهء 13 )\r\n","page_name":" 6116 ","page_number":175},
  {"content":"\r\nروز رفته از ماه ربيع الاخر سال دويست و چهل و هشتم ، وابستگان در هارونى فراهم آمدند ، به روز يكشنبه ، بغاى كوچك و بغاى بزرگ و اتامش و يارآنشان از آن جمله بودند و سرداران ترك و مغربى و اشروسنى را قسم داد ( كسى كه قسمشان مىداد على بن حسين اسكافى دبير بغا بود ) كه به هر كه بغاى بزرگ و بغاى كوچك و اتامش راضى شوند رضايت دهند و اين به تدبير احمد بن خصيب بود . پس قوم قسم ياد كردند و با همديگر مشورت كردند و نخواستند كه يكى از فرزندان متوكل به خلافت رسد از آن رو كه پدر وى را كشته بودند و بيم داشتند هر كس از آنها به خلافت رسيد آنها را بكشد . پس احمد ابن خصيب و وابستگانى كه حضور داشتند در بارهء احمد بن محمد معتصمى اتفاق كردند و گفتند : « خلافت از فرزندان مولاى ما معتصم بيرون نرود . » و چنان بود كه پيش از احمد تنى چند از بنى هاشم را ياد كرده بودند ، سپس به وقت نماز عشا به شب دوشنبه شش روز رفته از ماه ربيع الاخر اين سال ، با او بيعت كردند . وى بيست و هشت ساله بود و كنيهء ابو العباس داشت .\r\nمستعين ، احمد بن خصيب را به دبيرى گرفت و اتامش را به وزارت گرفت و چون روز دوشنبه شد ، شش روز رفته از ماه ربيع الاخر ، سوى دار العامه رفت ، پيش از طلوع آفتاب از راه عمرى از ميان بستانها . جامه دراز و زى خلافت را به دو پوشانيده بودند ، ابراهيم بن اسحاق نيم نيزه پيش روى او مىبرد . واجن اشروسنى از راه خيابان از نزديك بيت المال به باب العامه رسيد و ياران خويش را به دو صف كرد و وى و سران يارانش در صف ايستادند ، مرتبت داران از فرزندان متوكل و عباسيان و طالبيان ، و ديگران كه مرتبتى داشتند در خانهء خلافت حضور يافته بودند . در اين حال بودند و يك ساعت و نيم از روز گذشته بود كه از طرف خيابان و بازار بانگى بر آمد ، نزديك پنجاه سوار از شاكريان بودند كه گفتند از ياران\r\n( 257 ابو العباس محمد بن عبد اللهند ، جمعى از سواران طبرى و مردم متفرقه با آنها بودند ، از غوغاييان و عامه نزديك هزار كس همراهشان بود كه سلاح كشيدند و بانگ زدند : معتز اى منصور !\r\n","description":"","footnote":"","page_name":" 6117 ","page_number":176},
  {"content":"\r\nو به دو صف اشروسنيان كه واجن به صفشان كرده بود ، حمله بردند كه درهم ريختند ، و بهم پيوستند ، گروهى از سپيدپوشان و شاكريان كه به نزد باب العامه بودند بيامدند و فزونى گرفتند مغربيان و اشروسنيان به آنها حمله بردند و هزيمتشان كردند تا وارد در بزرگشان گرديد كه به نام زرافه و عزون شهره بود ، جمعى از آنها نيز به معتزيان حمله بردند و پسشان راندند تا از خانه برادر عزون بن اسماعيل گذشتند و به تنگناى راه افتادند ، معتزيان آنجا توقف كردند . اشروسنيان تنى چند از آنها را با تير زدند و با شمشير ضربت زدند و جنگ در ميانشان افتاد . معتزيان و غوغاييان تكبير گفتن آغاز كردند و بسيار كس از ميانه كشته شد تا وقتى كه سه ساعت از روز برفت ، آنگاه تركان برفتند كه با احمد بن محمد معتصمى بيعت كرده بودند ، از راه مجاور عمرى و بستانها رفتند .\r\nوابستگان پيش از رفتنشان ، از هاشميان و ديگر كسان و مرتبتدارانى كه در خانهء خلافت بودند ، بيعت گرفتند . مستعين از باب العامه برون شد و سوى هارونى رفت و شب را آنجا بماند . اشروسنيان سوى هارونى رفتند ، بسيار كس از دو گروه كشته شده بود ، گروهى از اشروسنيان وارد خانه هايى شده بودند كه غوغاييان به آنها دست يافتند و زره ها و سلاح و جوشنها و اسبانشان را گرفتند . غوغاييان و غارتيان كه سوى هارونى مىرفتند وارد دار العامه شدند و خزانه اى را كه سلاح و زره ها و جوشنها و شمشير و لگامهاى مرزى در آن بود غارت كردند و بسيار از آن برگرفتند ، مىشد كه يكيشان با يك جوشن و چند نيزه و بيشتر مىرفت ، از خانهء ارمش بن ابى - ايوب ، به نزديك فقاع فروشان ، سپرهاى خيزران و نيزه هاى بىسر غارت كردند . نيزه و شمشير به دست غوغاييان و حماميان و پسران باقلا فروش فراوان شد [ 1 
  ] آنگاه جمعى از تركان و از جمله بغاى صغير از در زرافه سوى آنها شدند و از خانه بيرونشان راندند ، تعدادى از آنها را بكشتند و اندكى بازماندند ، سپس هر دو گروه برفتند و كشته در\r\n\r\n","description":"","footnote":"\r\n[ 1 
  ] تعبير متن : غلمان الباقلى .\r\n","page_name":" 6118 ","page_number":177},
  {"content":"\r\nميانشان بسيار شده بود .\r\nآنگاه غوغاييان بنا كردند هر كس از تركان كه از پايين سامرا عبور ميكرد و آهنگ باب العامه داشت سلاح وى را غارت مىكردند و جمعى از آنها را به نزد خانه مبارك مغربى و بنزد باغ\r\n( 258 برادر يعقوب قوصره در خيابانهاى سامرا كشتند .\r\nچنان كه گويند بيشتر كسانى كه اين سلاح را به غارت بردند فقاع فروشان و حلوا فروشان و حماميان و سقايان و غوغاييان بازار بودند و تا نيمروز كارشان چنين بود .\r\nدر اين روز زندانيان سامرا به جنبش آمدند و جمعى از آنها گريختند . آنگاه براى بيعت عطيه نهادند و بيعت نامه را به نزد محمد بن عبد الله طاهرى فرستادند ، همان روز كه با مستعين بيعت شده بود ، اما وصول آن به روز دوم بود ، برادر اتامش آن را رسانيد ، در آن وقت محمد بن عبد الله به گردش بود و حاجب كس فرستاد و رسيدن اتامش را به دو خبر داد كه همان وقت بيامد و كس به طلب هاشميان و سرداران و سپاهيان فرستاد و آنها را مقررى داد .\r\n[ 1 
  ] على بن حسين اسكافى گويد : وقتى منتصر بمرد ، و اين به روز شنبه به وقت پسين بود ، چهار روز رفته از ربيع الاخر سال دويست و چهل و هشتم ، وابستگان فراهم آمدند كه بغاى بزرگ نيز از آن جمله بود ، من براى او مىنوشتم بغاى صغير و اوتامش نيز بودند . سرداران ترك و مغربى را قسم دادند كه به هر كه راضى شوند آنها نيز رضايت دهند ، كه بر اين قسم ياد كردند .\r\nعلى بن حسين گويد : من از آنها بيعت و قسم مىگرفتم و اين به تدبير احمد بن خصيب بود . متفق شدند كه هيچيك از پسران المتوكل على الله را به خلافت برندارند\r\n\r\n","description":"","footnote":"\r\n[ 1 
  ] اين قسمت تا جايى كه شماره ) نهاده‌ام در چاپ قاهره نيست در چاپ اروپا نيز كه بناى ترجمه بر آن است در پاورقى آمده است . ( م )\r\n","page_name":" 6119 ","page_number":178},
  {"content":"\r\nمبادا آنها را به انتقام خون پدرشان بكشند . آنگاه در بارهء احمد بن معتصم اتفاق كردند و گفتند : « پسر مولايمان معتصم است . » آنگاه محمد بن موسى منجم بيامد و آهسته با خصيب و بغا سخن كرد و گفت : « چرا كسى را به خلافت برمىداريد كه به نظر خودش بيش از متوكل حق خلافت داشته و شما وى را از آن بازداشته‌ايد و او از متوكل و منتصر بيشتر حق خلافت داشته ، پس شما را به چه چشمى مىبيند و چه اعتبارى بنزد وى خواهيد داشت . از يكى اطاعت كنيد كه اين را از شما بداند .\r\nگويد : محمد بن موسى منجم چنين كرد از آن رو كه احمد بن معتصم يار كندى فيلسوف بود و كندى دشمن محمد و احمد پسران منجم بود .\r\nگويد : پس راى وى را پذيرفتند مگر بغا كه گفت : « يكى را مياريم كه از او بترسيم و هراس كنيم و با وى بمانيم اگر كسى را بياريم كه از ما بترسد به همديگر حسد مىبريم و همديگر را مىكشيم . » گويد : آنگاه از ابو العباس احمد بن محمد معتصمى ياد كردند و گفتند : « پسر مولاى ما معتصم است و خلافت را از آنها برون نبرده‌ايم و اين را از ما مىداند و همچنان با بغا اصرار كردند تا در اين باره با آنها موافق شد ، پس به شب دوشنبه شش روز رفته از ماه ربيع الاخر احمد بن محمد را بياوردند كه بيست و هشت سال داشت تا آخر . . .\r\nدر اين سال خبر درگذشت طاهر بن عبد الله طاهرى به مستعين رسيد كه به خراسان رخ داده بود ، به ماه رجب ، پس مستعين پسر وى طاهر بن عبد الله را ولايتدار خراسان كرد و محمد بن عبد الله را ولايتدار عراق كرد ، حرمين را نيز به دو پيوست ، با نگهبانى و كمكهاى سواد به خويشتن و به انفراد .\r\nولايتدارى محمد بن طاهر بر خراسان و ولايتهاى پيوستهء آن در جوسق انجام شد ، به روز شنبه دوازده روز رفته از شعبان .\r\nدر اين سال در جمادى الاخر بغاى بزرگ بيمار شد و مستعين در نيمهء آن ماه از\r\n","description":"","footnote":"","page_name":" 6120 ","page_number":179},
  {"content":"\r\nاو عيادت كرد . بغا همانروز بمرد و موسى پسرش كارهاى خويش و همه كارهاى پدرش را عهده كرد ، ديوان بريد را نيز به او سپردند .\r\nدر اين سال انوجور ترك به مقابلهء ابو العمود ثعلبى فرستاده شد كه در - كفرتوثى او را بكشت ، به روز شنبه پنج روز مانده از ماه ربيع الاخر .\r\nو هم در اين سال عبيد الله يحيى خاقانى سوى حج روان شد و از پى وى يكى از شيعه فرستاده شده بنام شعيب كه او را سوى برقه تبعيد كند و از حج باز - دارد .\r\nدر اين سال ، در جمادى الاول ، مستعين ، از معتز و مؤيد هر چه را داشتند خريد بجز چيزى كه معتز استثنا كرد كه قيمت آن يكصد هزار دينار بود . آنچه از معتز و ابراهيم گرفت هشتاد هزار دينار درآمد داشت ، به روز دوشنبه دوازده روز مانده از رمضان ،\r\n( 259 همه اموال معتز و مؤيد از خانه ها و منزلها و املاك و قصرها و فرشها و لوازم و غيره به بيست هزار دينار از آنها خريده شد و شاهدان و عادلان و قاضيان و ديگران را بر خويشتن شاهد كردند .\r\nبه قولى املاك آنها خريده شد و براى ابو عبيد الله چندان وا گذاشتند كه درآمد نقد آن سالانه بيست هزار دينار ميشد و براى ابراهيم ، چيزى كه درآمد سالانه آن پنجهزار دينار مىشد . آنچه از ابو عبد الله خريده شد به بهاى ده هزار هزار دينار بود و دانه مرواريد بود ، و از ابراهيم به سه هزار هزار درهم و سه دانه مرواريد و فقيهان و قاضيان را در اين باب شاهد خويش كردند . فروش به نام حسن بن مخلد بود ، براى مستعين ، و اين به ماه ربيع الاخر سال دويست و چهل و هشتم بود ، سپس آنها را در اطاق جوسق بداشتند و كس بر آنها گماشتند و كارشان را به بغاى صغير واگذاشتند .\r\nراوى گويد : و چنان بود كه وقتى غوغاييان و شاكريان آشوب كردند ، تركان\r\n","description":"","footnote":"","page_name":" 6121 ","page_number":180},
  {"content":"\r\nمىخواستند آنها را بكشند ، اما احمد بن خصيب از اين بازشان داشت و گفت : « آنها گناهى ندارند و آشوب از ياران آنها نبوده بلكه آشوب از ياران ابن طاهر بوده ، آنها را بداريد . » كه بداشته شدند .\r\nدر اين سال وابستگان بر احمد بن خصيب خشم آوردند - و اين در جمادى الاول بود - كه مالش و مال پسرانش مصادره شد و به اقريطش تبعيد شد .\r\nو هم در اين سال على بن يحيى ارمنى را از مرزهاى شامى پس آوردند و ولايتدار ارمينيه و آذربايجان كردند ، در رمضان همين سال .\r\nدر اين سال مردم حمص بر كيدر بن عبيد الله كه از جانب مستعين عامل آنجا بود ، شوريدند و از حمص برونش كردند كه فضل بن قارن را به مقابلهء آنها فرستاد كه با آنها مكارى كرد تا بگرفتشان و بسيار كس از ايشان را بكشت و يكصد مرد از اعيانشان [ 1 
  ] را به سامرا برد و حصارشان را ويران كرد .\r\nدر اين سال وصيف غزاى تابستانى كرد ، وى مقيم مرز شام بود تا وقتى كه خبر درگذشت منتصر به دو رسيد ،\r\n( 260 آنگاه وارد ديار روم شد و قلعه اى را گشود به نام فروريه .\r\nدر اين سال مستعين اوتامش را ولايتدار مصر و مغرب كرد و او را به وزارت گرفت .\r\nو هم در اين سال بغاى شرابى ولايتدار حلوان و ماسبذان و مهرگان كدك شد و نيز مستعين ، شاهك خادم را بر خانه و اسبان و حرم و خزاين و كارهاى خاص خويش گماشت و اوتامش را بر همه كسان مقدم داشت .\r\nدر اين سال سالار حج محمد بن سليمان زينبى بود .\r\n( 261 آنگاه سال دويست و چهل و نهم درآمد .\r\n\r\n","description":"","footnote":"\r\n[ 1 
  ] كلمهء متن : عيونهم .\r\n","page_name":" 6122 ","page_number":181},
  {"content":"\r\n\r\nسخن از خبر حادثاتى كه به سال دويست و چهل و نهم بود\r\nاز جمله آن بود كه جعفر بن دينار غزاى تابستانى كرد و قلعه اى را بگشود ، با چند انبار [ 1 
  ] .\r\nعمر بن عبيد الله اقطع از او اجازه خواست كه سوى ناحيه اى از ديار روم شود كه به دو اجازه داد كه برفت . گروهى انبوه از مردم ملطيه نيز با وى بودند . شاه با گروهى بزرگ از روميان در محلى به نام « ارز » از مرغ اسقف با وى تلاقى كرد كه با همراهان خويش با وى نبردى سخت كرد و از دو سوى مردم بسيار كشته شد ، آنگاه روميان كه پنجاه هزار كس بودند وى را در ميان گرفتند كه عمر و هزار كس از مسلمانان كشته شدند و اين به روز جمعه بود نيمه رجب .\r\n\r\nسخن از اينكه چرا على بن - يحيى ارمنى كشته شد ؟\r\nگويند كه روميان وقتى عمر بن عبيد الله را كشتند سوى مرزها جزيره رفتند و بر آنجا و حرمهاى مسلمانان كه آنجا بود حمله ور شدند . اين خبر به على بن يحيى رسيد كه از ارمينيه سوى ميافارقين روان بود و با جمعى از مردم ميافارقين و سلسله سوى آنها رفت و با نزديك چهار صد كس كشته شد .\r\nدر اين سال ، در نخستين روز ماه صفر ، سپاهيان و شاكريان در بغداد آشوب كردند .\r\n\r\n","description":"","footnote":"\r\n[ 1 
  ] كلمهء متن : مطامير . جمع مطمور كه بمعنى زير زمين و انبار غله است . بگفتهء ياقوت مطموره يك شهر مرزى رومى نيز بوده در ناحيهء طرسوس . اما ظاهرا كلمهء جمع را جز بمعنى انبارها نميتوان گرفت . ( م )\r\n","page_name":" 6123 ","page_number":182},
  {"content":"\r\n\r\nسخن از اينكه چرا سپاهيان و شاكريان در بغداد آشوب كردند ؟\r\nسبب آن بود كه وقتى مردم مدينة السلام و سامرا و ديگر شهرهاى اسلام كه نزديك آن بود ، از كشته شدن عمر بن عبيد الله اقطع و على بن يحيى ارمنى خبر يافتند ، ( اين دو كس از جنگاوران مسلمان بودند ، سخت دلير و در كار مرزهايى كه در آن بودند بسيار مؤثر ) اين برايشان سخت آمد و كشته شدن آنها در خاطرشان سخت بزرگ نمود كه كشته شدن يكيشان نزديك كشته شدن ديگرى بود بعلاوه كار تركان را كه متوكل را كشته بودند و بر امور مسلمانان تسلط يافته بودند و بىتوجه به دين و نظر مسلمانان هر كس از خليفگان را كه مىخواستند مىكشتند و هر كه را مىخواستند به خلافت بر مىداشتند دلخراش مىشمردند ، پس عامه در بغداد بر افغان و ندا و دعوت به جنبش اتفاق كردند . ابنا و شاكريان نيز به آنها پيوستند و چنين وانمودند كه مقررى مىخواهند و اين در نخستين روز صفر بود ، پس زندان نصر بن مالك را گشودند و هر كه را در آن و در بناى در پل بود برون آوردند . چنان كه گفته‌اند : جمعى از سفلگان خراسان و اوباش مردم جبال و سرخپوشان نيز آنجا بودند .\r\nيكى از دو پل را بريدند و يكى را آتش زدند [ 1 
  ] كه كشتيهاى آن سرازير شد ، ديوان وقايع [ 2 
  ] هر دو زندان را غارت كردند و دفترها را پاره كردند و در آب انداختند ، خانه بشر و ابراهيم دو پسر هارون ، هردوان نصرانى ، و دبيران محمد بن عبد الملك را غارت كردند و اين همه در سمت شرقى بغداد بود . در آن وقت ولايتدار سمت شرقى احمد بن محمد هرثمى بود .\r\nراوى گويد : پس از آن توانگران بغداد و سامرا مالهاى بسيار از آن خويش\r\n\r\n","description":"","footnote":"\r\n[ 1 
  ] تعبير متن : ضربوا الاخر بالنار .\r\n[ 2 
  ] ديوان قصص المحبسين .\r\n","page_name":" 6124 ","page_number":183},
  {"content":"\r\nبرون آوردند و هر كه را مىخواست براى نبرد روميان سوى مرزها شتابد با آن نيرو دادند ، عامه از اطراف جبل و فارس و اهواز و جاهاى ديگر براى غزاى روميان آمدند . نشنيديم كه در بارهء آنچه از روميان به مسلمانان رسيد از سلطان كارى رخ داده باشد يا سپاهى براى نبرد روميان فرستاده باشد . هفت روز مانده از ربيع الاول گروهى از مردم كه دانسته نيست كيان بودند به روز جمعه در سامرا بپاخاستند و زندان آنجا را گشودند و هر كه را در آن بود بيرون آوردند ، زرافه را با جمعى از وابستگان به طلب كسانى كه چنين كرده بودند فرستادند اما عامه بر ضد آنها بپاخاستند و هزيمتشان كردند ،\r\n( 263 آنگاه اتامش و وصيف و بغا و عامهء تركان براى اين كار برنشستند و جمعى از عامه را بكشتند . چنان كه به من گفتند ديگ مطبوخى بر وصيف افكندند ، به قولى گروهى از عامه به نزد شريحه سنگى بر او افكندند . وصيف نفت اندازان را بگفت تا به دكانهاى تاجران و خانه هاى كسان كه آنجا بود آتش افكندند .\r\nمن اين محل را كه سوخته بود بديدم و اين به سامرا بود به نزد خانهء اسحاق .\r\nبه من گفتند كه در آن روز مغربيان منزلهاى گروهى از عامه را غارت كردند .\r\nآنگاه در آخر همان روز كار آرام گرفت . به سبب جنبشى كه عامه و آن گروه كه گفتم در آن روز كرده بودند احمد بن جميل را از تصدى كمكهاى سامرا برداشتند و ابراهيم ابن سهل دارج را به جايش گماشتند .\r\nدر اين سال اوتامش كشته شد ، با دبيرش شجاع و اين به روز شنبه بود چهارده روز رفته از ماه ربيع الاخر همين سال .\r\n","description":"","footnote":"","page_name":" 6125 ","page_number":184},
  {"content":"\r\n\r\nسخن از اينكه چرا اوتامش كشته شد ؟\r\nگويند : وقتى خلافت به مستعين رسيد دست اوتامش و شاهك خادم را در بيت المالها باز گذاشت و هر چه را در آن مىخواستند كرد ، روا دانست ، در بارهء خويشتن نيز چنين كرد و از هر چه مىخواست كرد بازنماند . دبير وى سلمهء نصرانى بود ، اموالى كه به نزد سلطان مىرسيد بيشترش به اين سه كس مىرسيد . اوتامش به اموالى كه در بيت المالها بود پرداخت و آن را جاروب كرد . مستعين پسر خويش عباس را زير سرپرستى اوتامش نهاده بود و هر چه از اموال از اين سه كس فزون بود ، عباس آن را مىگرفت و صرف مخارج و مقاصد خويش ميكرد . در آن وقت دليل . متصدى ديوان املاك مستعين بود كه از آن جمله اموال گرانقدر تيول خويش كرد . وابستگان مالها را مىنگريستند كه نابود مىشد و آنها در سختى بودند ، اوتامش كه يار مستعين بود و همه كارهء وى بود و بر او تسلط داشت ، كارهاى خلافت را روان مىداشت\r\n( 264 و وصيف و بغا از همه چيز بر كنار بودند از اين رو وابستگان را بر ضد اوتامش تحريك كردند و همچنان بر ضد وى تدبير ميكردند تا تدبيرشان استوار شد و تركان و فرغانيان بر اوتامش خشم آوردند و از جمع آنها مردم دور و كرخ بر ضد وى قيام كردند و اردو زدند و اين به روز پنجشنبه بود دوازده روز رفته از ماه ربيع الاخر همين سال . پس سوى اوتامش رفتند كه با مستعين در قصر بود ، خبر به دو رسيد و خواست بگريزد ، اما نتوانست ، خواست پناهى مستعين شود كه پناهيش نكرد . روز پنجشنبه و روز جمعه را بدينسان ببودند و چون روز شنبه شد وارد قصر شدند و اوتامش را از جايى كه در آن نهان شده بود بيرون كشيدند كه كشته شد . دبيرش شجاع بن قاسم نيز كشته شد .\r\nاوتامش به غارت رفت و چنان كه شنيدم اموال گزاف و اثاث و فرش و لوازم از آن گرفتند .\r\nوقتى اوتامش كشته شد ، مستعين ابو صالح ، عبد الله بن محمد يزدادى ، را به\r\n","description":"","footnote":"","page_name":" 6126 ","page_number":185},
  {"content":"\r\nوزارت گرفت ، فضل بن مروان از ديوان خراج معزول شد و عيسى بن فرخانشاه به جايش نشست . وصيف عامل اهواز شد و بغاى صغير عامل فلسطين ، در ماه ربيع - الاخر . پس از آن بغاى صغير و دستهء وى بر ابو صالح يزدادى خشم آوردند كه ابو صالح سوى بغداد گريخت ، در ماه شعبان ، و مستعين محمد بن فضل جرجرايى را به جايش نهاد . ديوان رسايل را به سعيد بن حميد داد به رياست ، و حمدونى در اين باب گفت :\r\n« سعيد از آن پس كه با دو جامه ژنده به سر ميكرد « و نوبتى نداشت شمشير آويخت « خداى را آيتهاى منزل هست « و اين براى ما آيت منزل است . » در اين سال على بن جهم كشته شد ، سبب آن بود كه وى از بغداد سوى مرز مىرفته بود و چون به نزديك حلب رسيد ، به جايى كه آن را خساف گويند ، سواران كلب به دو رسيدند و او را كشتند و بدويان هر چه را همراه وى بود گرفتند وقتى به راه ميرفته بود شعرى گفته بود به اين مضمون :\r\n« مگر بر شب شبى افزوده‌اند « يا سيل ، صبح را ببرده است\r\n( 265 « اهل دجيل را به ياد آوردم « اما من كجا و دجيل كجا ! » كه منزل وى در خيابان دجيل بود .\r\nدر اين سال جعفر بن عبد الواحد از قضا معزول شد و جعفر بن محمد برجمى ، از مردم كوفه ، بر آن گماشته شد . به قولى اين به سال دويست و پنجاهم بود .\r\nدر اين سال ، در ذى حجه ، مردم رى به زلزله اى سخت دچار شدند كه از آن\r\n","description":"","footnote":"","page_name":" 6127 ","page_number":186},
  {"content":"\r\nخانه ها ويران شد و جمعى از مردم رى كشته شدند و باقيماندهء مردمش از شهر گريختند و بيرون آن جاى گرفتند . به روز جمعه پنج روز مانده از جمادى الاول كه روز شانزدهم تموز بود . باران فراوان بر مردم سامرا باريد ، با رعد و برق . همه آن روز ابر بود و باران سخت مىباريد تا به وقت زردى خورشيد ، آنگاه آرام شد .\r\nدر اين سال ، به روز پنجشنبه سه روز رفته از جمادى الاول ، مغربيان به جنبش آمدند و در سامرا نزديك پل فراهم مىشدند . آنگاه به روز جمعه پراكنده شدند .\r\nدر اين سال سالار حج عبد الصمد بن موسى عباسى بود كه ولايتدار مكه بود .\r\n( 266 آنگاه سال دويست و پنجاهم درآمد .\r\n\r\nسخن از خبر حادثاتى كه به سال دويست و پنجاهم بود\r\nاز جمله آن بود كه يحيى بن عمر علوى كه كنيهء ابو حسين داشت در كوفه قيام كرد و هم در آنجا كشته شد .\r\n\r\nسخن از اينكه چرا يحيى بن عمر علوى قيام كرد ؟ و سرانجام وى\r\nگويند : ابو الحسين ، يحيى بن عمر ، كه مادرش ، ام الحسين ، فاطمه دختر حسين ابن عبد الله علوى بود دچار مضيقه اى سخت شد و قرضى داشت كه از آن به محنت افتاده بود . عمر بن فرج را كه پس از آمدن از خراسان در ايام متوكل ، كار طالبيان را به عهده داشت بديد و در بارهء اينكه چيزى به دو دهد سخن كرد ، اما عمر با وى به درشتى\r\n","description":"","footnote":"","page_name":" 6128 ","page_number":187},
  {"content":"\r\nسخن كرد ، و يحيى او را دشنام داد كه بداشته شد و همچنان در زندان بود تا وقتى كه كسانش كفيل او شدند و آزاد شد و سوى مدينة السلام رفت و آنجا به وضعى بد ببود ، آنگاه سوى سامرا رفت و وصيف را در بارهء مقررىاى كه براى وى معين شود بديد .\r\nوصيف با وى به درشتى سخن كرد و گفت : « براى چه به كسى همانند تو مقررى داده شود ؟ » و يحيى از نزد وى برفت .\r\nابن صوفى طالبى گفته بود كه در آن شب كه قيام يحيى به صبحگاه آن بود بنزد وى رفته بود و شب را به نزد ابن صوفى بسر كرده بود و چيزى از قصد خويش با وى نگفته بود . ابن صوفى غذا بر او عرضه كرده بود و معلومش شده بود كه گرسنه است اما از خوردن خوددارى كرده بود و گفته بود : « اگر مانديم خواهيم خورد . » گويد : معلومم شد كه قصد خونريزى دارد . از نزد من برون شد\r\n( 267 و سوى كوفه رفت كه ايوب بن حسن آنجا بود به عاملى از جانب محمد بن عبد الله طاهرى .\r\nدر آنجا يحيى گروه بسيارى از بدويان را فراهم آورد . جمعى از مردم كوفه نيز به دو پيوستند كه سوى فلوجه رفت و در دهكده اى به نام عمد جاى گرفت . متصدى بريد خبر وى را نوشت . محمد بن عبد الله طاهرى به ايوب بن حسن و عبد الله بن محمود سرخسى كه عامل عبد الله بر كمكهاى سواد بود نوشت و دستورشان داد كه بر نبرد يحيى بن عمر همدل شوند . عامل خراج كوفه بدر بن اصبغ بود ، يحيى با هفت سوار سوى كوفه رفت و وارد آنجا شد . و سوى بيت المال كوفه رفت و آنچه را در آن بود بر گرفت . چيزى كه در آن يافت شد دو هزار دينار كمى بيشتر بود و هفتاد هزار درم نقره . كار يحيى در كوفه نيرو گرفت و دو زندان را بگشود و همه كسانى را كه در آن بودند برون آورد و عاملان كوفه را بيرون كرد . عبد الله بن محمود سرخسى با وى رو برو شد . وى جزو شاكريان بود . يحيى ضربتى به چهرهء ابن محمود زد به جايى كه موى آن را سترده بود كه زخمى شد با ياران خويش هزيمت شد و يحيى هر چه\r\n","description":"","footnote":"","page_name":" 6129 ","page_number":188},
  {"content":"\r\nرا همراه وى بود از اسب و مال بگرفت .\r\nپس از آن يحيى بن عمر از كوفه سوى سواد رفت و به محلى رسيد كه آن را بستان مىگفتند ، يا نزديك آن ، در سه فرسنگى جنبلاء و در كوفه نماند . جمعى از زيديان پيرو او شدند . جمعى از بدويانى كه نزديك آن ناحيه بودند و مردم دشتها و سيب پايين تا بيرون واسط بر يارى وى متفق شدند . آنگاه در بستان بماند و جمع وى بسيار شد . محمد بن عبد الله ، حسين بن اسماعيل را به نبرد وى فرستاد و جمعى از سرداران دلير و جنگاور خويش را چون خالد بن عمران و عبد الرحمن بن خطاب ، معروف به وجه الفلس ، و ابو السنا غنوى و عبد الله بن نصر و سعد ضبابى و از اسحاقيان احمد بن محمد فضلى و جمعى از خواص خراسانيان و ديگران را به دو پيوست .\r\nحسين بن اسماعيل برفت و روبروى هفندى مقابل يحيى جاى گرفت . اما حسين ابن اسماعيل و همراهان وى به طرف يحيى نمىرفتند . يحيى آهنگ بحريه كرد\r\n( 268 كه دهكده اى است در پنج فرسخى قسين . اگر حسين مىخواست به دو برسد ، رسيده بود .\r\nآنگاه يحيى در سمت شرق سيب برفت ( حسين در مغرب آن بود ) تا به احمد آباد رسيد و به طرف ناحيه سورا عبور كرد . سپاهيان به هر ناتوانى مىرسيدند كه از پيوستن به يحيى باز مانده بود او را مىگرفتند . كسانى از مردم اين دهكده ها را كه سوى يحيى روان بودند ، متوقف ميكردند . احمد بن فرج معروف به ابن فزارى متصدى كمكهاى سيب بود از جانب محمد بن عبد الله طاهرى . وى پيش از آنكه يحيى بيايد آنچه را از حاصل سيب به نزد وى فراهم آمده بود ببرد كه يحيى بدان دست نيافت . آنگاه يحيى بن عمر سوى كوفه رفت كه عبد الرحمن بن خطاب ، وجه الفلس ، با وى مقابل شد و به نزديك پل كوفه با وى نبردى سخت كرد . عبد الرحمن بن خطاب هزيمت شد و به طرف شاهى عقب نشست . حسين بن اسماعيل به دو رسيد و آنجا اردو زد .\r\nيحيى بن عمر وارد كوفه شد . زيديان بر او فراهم آمدند . به شخص مورد رضايت\r\n","description":"","footnote":"","page_name":" 6130 ","page_number":189},
  {"content":"\r\nاز خاندان محمد دعوت كرد ، كارش بالا گرفت و جمعى از مردم بر او فراهم آمدند و دوستدار وى شدند . عامهء مردم بغداد نيز به دوستى وى گرويدند . دانسته نيست كه بغداديان بجز وى به دوستى كسى از مردم خاندانش گرويده باشند . در كوفه جماعتى از شيعيان بصير و آگاه به او گرويدند . گروهى از مردم گونه گون كه دين نداشتند نيز به آنها پيوستند .\r\nحسين بن اسماعيل در شاهى بماند و آسايش گرفت . يارانش نيز اسبان خويش را آسودگى دادند و آرامش خويش را بازيافتند و از آب گواراى فرات بنوشيدند ، كمك و آذوقه و مال به آنها رسيد . يحيى بن عمر در كوفه بماند كه لوازم آماده ميكرد و شمشير مىساخت و مردان را از نظر مىگذرانيد و سلاح فراهم ميكرد . جمعى از زيديان كه از كار جنگ . چيزى نمىدانستند به يحيى گفتند سوى حسين بشتابد و عوام يارانش به اين كار اصرار ورزيدند كه از بيرون كوفه از پشت خندق سوى وى رفت ، به شب دوشنبه سيزده روز رفته از رجب . هيصم عجلى و سواران بنى عجل نيز با وى بودند با كسانى از بنى اسد و پيادگانى از كوفه كه اطلاع و تدبير و شجاعت نداشتند . آن شب را راه پيمودند و صبحگاهان به حسين و يارانش حمله بردند .\r\nياران حسين كه استراحت يافته بودند و مستعد ، در تاريكى صبحدم به آنها تاختند و لختى تيراندازى كردند آنگاه ياران حسين به حريفان حمله بردند كه هزيمت شدند و شمشير در آنها نهادند . نخستين اسير ، هيصم بن علاء عجلى بود . پيادگان مردم كوفه كه بيشترشان بى سلاح و كم توان و ژنده پوش بودند هزيمت شدند و سپاه از اطراف يحيى پراكنده شد . وى جوشنى تبتى داشت ، يابويى كه از عبد الله بن محمود گرفته بود او را بينداخت . يكى از پسران خالد بن عمران به نام خير ، به نزد وى ايستاد و او را نشناخت و چون جوشن را بر او ديد گمان برد يكى از مردم خراسان است . ابو الغور بن - خالد نيز به نزد وى ايستاد به خير بن خالد گفت : « برادر به خدا اين ابو الحسين\r\n","description":"","footnote":"","page_name":" 6131 ","page_number":190},
  {"content":"\r\nاست كه به وقت فرود آمدن قلبش شكافته ، ما وقع را نمىداند از آن رو كه قلبش شكافته . » خير يكى از ياران نزديك خويش را كه از سردستگان بود به نام محسن پسر منتاب بگفت كه پياده شد و وى را سربريد و سرش را برگرفت و در زنبيلى نهاد و همراه عمر بن خطاب برادر عبد الرحمن بن خطاب بنزد محمد بن عبد الله طاهرى فرستاد ، بيشتر از يك كس مدعى قتل وى شدند .\r\nاز عرس بن عراهم آورده‌اند كه وى را افتاده ديدند انگشترش را بنزد يكى يافتند به نام عسقلانى با شمشيرش و دعوى داشت كه او را با نيزه ضربت زده و جامه و سلاحش را برگرفته . سعد ضبابى دعوى داشت كه او را كشته است .\r\nاز ابو الحسين دايى ابو السنا آورده‌اند كه در تاريكى صبحدم با نيزه به پشت يكى زده بود كه وى را نمىشناخته بود . در پشت ابو الحسين نيز ضربت نيزه اى يافتند .\r\nدانسته نيست كه كى او را كشته بود كه مدى آن بسيار بود .\r\nوقتى سر ، به ماهه محمد بن عبد الله طاهرى رسيد ، تغيير يافته بود يكى را مىجستند كه گوشت آن را بكند و حدقه و گوشت گردن را درآرد اما يافت نشد .\r\nقصابان گريزان شدند ميان سلاخان خونى كه در زندان بودند يكى را جستند كه اين كار را انجام دهد ، اما كسى بدان رغبت نياورد مگر يكى از عاملان زندان نو به نام سهل پسر صغدى كه برون آوردن مغز و دو چشم را عهده كرد و آن را به دست خويش بكند و از آن پس كه سر را غسل دادند با صبر و مشك و كافور پر كردند و در پنبه نهادند . گفتند كه در پيشانى وى ضربت شمشير سختى ديده‌اند .\r\n( 270 محمد بن عبد الله طاهرى فرداى روزى كه سر يحيى به نزد وى رسيده بود بگفت تا آن را به نزد مستعين برند و فتح را به دست خويش براى وى نوشت . در سامرا سر را بر باب العامه نهادند . مردم براى آن فراهم آمدند و بسيار شدند و خشم آوردند .\r\n","description":"","footnote":"","page_name":" 6132 ","page_number":191},
  {"content":"\r\nابراهيم بن ديرج نصب سر را عهده كرد كه ابراهيم بن اسحاق نايب محمد بن - عبد الله طاهرى به دو دستور داده بود . لحظه اى آن را نهاد ، سپس فرود آوردند و به بغداد پس فرستادند كه در آنجا بر در پل نهند ، اما اين كار براى محمد بن عبد الله - طاهرى ميسر نشد ، از آن رو كه مردم بسيار فراهم آمده بودند . به محمد گفته شد كه براى گرفتن سر فراهم آمده‌اند كه سر را نصب نكرد و در صندوقى در اسلحه خانه نهاد .\r\nحسين بن اسماعيل اسيران را با سر كسانى كه با يحيى كشته شده بودند فرستاد همراه يكى به نام احمد پسر عصمويه وى از كسانى بود كه با اسحاق بن ابراهيم بوده بودند كه اسيران را سختى داد و گرسنه شان نگهداشت و با آنها بدى كرد . اسيران را در زندان نو بداشتند اسيران محمد بن عبد الله در بارهء آنها نوشت و خواست كه بخشوده شوند ، دستور داده شد رهاشان كنند و سرها را به خاك كنند و نصب نكنند كه آن را در قصرى به نزديك باب الذهب به خاك كردند .\r\nاز يكى از طاهريان آورده‌اند كه وى در مجلس محمد بن عبد الله حضور داشته بود كه وى را به سبب فتح و كشته شدن يحيى بن عمر تهنيت مىگفتند . جمعى از هاشميان و طالبيان و كسان ديگر نيز آنجا بودند . داود بن هيثم ، ابو هاشم جعفرى ، با ديگر واردان درآمد و شنيد كه وى را تهنيت مىگويند . گفت : « اى امير ، ترا به سبب كشته شدن كسى تهنيت مىگويند كه اگر پيمبر خداى صلى الله عليه و سلم زنده بود به همين سبب به او تسليت مىگفتند . » راوى گويد : محمد بن عبد الله به او چيزى نگفت . ابو هاشم جعفرى برون شد و شعرى گفت به اين مضمون :\r\n« اى پسران طاهر بخوريد كه بيمارىزاست ، « و گوشت پيمبر گوارا نيست « انتقامى كه خداى طالب آن باشد\r\n","description":"","footnote":"","page_name":" 6133 ","page_number":192},
  {"content":"\r\n« انتقامى است كه توفيق آن مسلم است . » و چنان بود كه مستعين ، كلباتكين را به كمك حسين و پشتيبانى وى فرستاد بود و او وقتى به حسين رسيد كه آن قوم هزيمت شده بودند و يحيى كشته شده بود كه به آهنگ كوفه برفت ، متصدى بريد نيز با آنها بود به جمعى از ياران يحيى رسيد كه گوسفند و خوراكى همراه داشتند و رو به سپاه يحيى داشتند كه شمشير در ايشان نهاد و آنها را بكشت . پس از آن به كوفه درآمد ،\r\n( 271 مىخواست آنجا را غارت كند و شمشير در مردمش نهند كه حسين او را منع كرد و سياه و سپيد را امان داد و روزى چند در كوفه ببود ، سپس از آنجا برفت .\r\nدر اين سال در ماه رمضان حسن بن زيد طالبى قيام كرد .\r\n\r\nسخن از اينكه چرا حسن ابن زيد طالبى قيام كرد ؟\r\nجمعى از مردم طبرستان و ديگران به من گفته‌اند كه سبب آن بود كه وقتى كشته شدن يحيى بن عمر به دست محمد بن عبد الله طاهرى سر گرفت و ياران و سپاهيان وى پس از كشته شدن يحيى وارد كوفه شدند ، مستعين از خالصجات [ 1 
  ] سلطان در طبرستان تيولها به دو داد . از جمله اين تيولها كه به دو داد ، تيولى بود مجاور ديلم نزديك دو مرز طبرستان يعنى كلار و سالوس ( چالوس ) و مقابل آن زمينى بود كه مردم ناحيه را از آن فايدتها بود ، جاى هيزم گرفتنشان بود و چراگاه گوسفندان و محل رها كردن چهار - پايان ، هيچكس مالك آن نبود ، بلكه صحرايى بود از زمينهاى باير كه جنگلها و درختان و علف داشت . چنان كه به من گفته‌اند محمد بن عبد الله برادر دبير خويش ، بشر بن هارون نصرانى را كه وى را جابر مىگفتند فرستاد كه سرزمينى را كه تيول وى شده بود به تصرف آرد . در آن وقت عامل طبرستان سليمان بن عبد الله بود كه نايب\r\n\r\n","description":"","footnote":"\r\n[ 1 
  ] كلمهء متن : صوافى\r\n","page_name":" 6134 ","page_number":193},
  {"content":"\r\nمحمد بن طاهر طاهرى بود و برادر محمد بن عبد الله طاهرى . كارهاى سليمان به دست وس بلخى بود كه بر او تسلط داشت .\r\nمحمد بن اوس فرزندان خويش را در شهرهاى طبرستان پراكنده بوده و آنها را عامل شهرها كرده بود و به هر يك از آنها شهرى داده بود اينان كمسالان بىخرد بودند كه زير دستان و رعيت از آنها و بىخرديشان به رنج بودند و بر بىخردى و رفتار آنها و پدرشان و سليمان بن عبد الله با كسان معترض بودند\r\n( 272 و ضمن حادثه ها كه كتاب با شرح آن دراز مىشود ، تأثير بدشان بر مردم شدت گرفت ، بعلاوه چنان كه به من گفته‌اند ، محمد بن اوس ديلمان را خونى كرد ، آنها با مردم طبرستان به صلح و مسالمت بودند و او دستاويزى براى هجوم به ايشان فراهم كرد و به غافلگيرى وارد ديارشان شد كه مجاور طبرستان بود و از آنها اسير گرفت و كشتار كرد ، آنگاه به طبرستان بازگشت و اين كينه و خشم مردم طبرستان را فزون كرد .\r\nوقتى فرستادهء محمد بن عبد الله ، جابر بن هارون نصرانى ، به طبرستان رسيد تا تيولى را كه در آنجا به محمد داده بودند تصرف كند . چنان كه به من گفته‌اند تيولى را كه از خالصجات سلطان به محمد داده شده بود به تصرف آورد . و زمينهاى باير پيوسته به آن را نيز كه مردم آن ناحيه از آن فايدت مىبردند تصرف كرد . از جمله چيزها كه مىخواست تصرف كند زمينهاى مواتى بود كه نزديك دو مرز بود كه يكى كلار نام داشت و ديگرى سالوس .\r\nدر آن وقت در اين ناحيهء دو مرد بودند به دليرى و شجاعت معروف كه از قديم به حفظ آن ناحيه از دست اندازى ديلمان و اطعام كسان و دستگيرى پناهندگان شهره بودند ، يكيشان محمد نام داشت و ديگرى جعفر ، هر دوان پسر رستم ، و برادر همديگر . اينان به كار جابر در مورد تصرف زمينهاى بايرى كه وصف آن را بگفتم اعتراض كردند و به ممانعت وى برخاستند . پسران رستم در آن ناحيه مطاع بودند و مطيعان خويش را دعوت كردند كه براى جلوگيرى از تصرف جابر در زمينهايى\r\n","description":"","footnote":"","page_name":" 6135 ","page_number":194},
  {"content":"\r\nكه چنان كه گفته شد مورد فايدت مردم ناحيه بود بپاخيزند كه با آنها بپاخاستند . جابر ابن هارون از دو برادر و يارانشان كه براى جلوگيرى از كار وى بپاخاسته بودند بر جان خويش بترسيد و گريخت و به نزد سليمان بن عبد الله طاهرى رفت . محمد و جعفر پسران رستم و يارانشان ، كه براى ممانعت جابر از تصرف زمينهاى باير مذكور بپاخاسته بودند يقين كردند كه شرى در پيش است از آن رو كه عامل همه طبرستان سليمان بن - عبد الله بود كه برادر محمد بن عبد الله طاهرى بود كه در آن وقت عامل مستعين بود بر خراسان و رى و طبرستان و همه مشرق . . وقتى قوم رخداد شر را به يقين بدانستند كس بنزد همسايگان ديلم خويش فرستاد و وفا به پيمانى را كه در ميانه بود به يادشان آوردند ، با آن نامردى و كشتار و اسير گرفتن كه محمد بن اوس با آنها كرده بود ، و اينكه بيم دارند با آنها نيز چنان كند كه با ديلمان كرده بود ، و از آنها بر ضد وى و يارانش كمك خواستند . ديلمان به آنها گفتند كه همه زمينها و شهرها كه مجاور سرزمين آنهاست ، عاملانش ، يا عاملان طاهرند يا عاملان كسانى كه اگر خاندان طاهر از آنها كمك خواهند كمكشان مىكنند و اين كمك كه از ديلمان خواسته‌اند راهى ندارد مگر اين خطر نباشد كه وقتى از پيشروى به نبردى پرداختند عاملان سليمان بن عبد الله از پشت سر به آنها نتازند .\r\nآنها كه از ديلمان براى نبرد سليمان و عاملان وى كمك خواسته بودند گفتند غافل از آن نيستند كه اين خطر را از پيش بردارند كه از آن ايمن شوند . پس ديلمان آنچه را خواسته بودند پذيرفتند و با مردم كلار و سالوس پيمان كردند كه در نبرد سليمان بن عبد الله و محمد بن اوس و ديگر كسانى كه آهنگ نبرد آنها كنند همديگر را يارى دهند .\r\nپس از آن ، چنان كه گويند ، پسران رستم ، محمد و جعفر ، كس بنزد يكى از طالبيان فرستادند كه در آن وقت مقيم طبرستان بود ، به نام محمد پسر ابراهيم ، و او را دعوت كردند كه با وى بيعت كنند كه نپذيرفت و امتناع آورد و\r\n","description":"","footnote":"","page_name":" 6136 ","page_number":195},
  {"content":"\r\nگفت : « شما را به يكى از طالبيان رهنمون مىشوم كه بهتر از من به اين كار قيام تواند كرد . » گفتند : « كيست ؟ » طالبى به آنها گفت كه او حسن بن زيد است و آنها را به منزل و سكونتگاه وى رهنمون شد كه به رى بود . قوم يكى را به نام محمد پسر ابراهيم علوى سوى رى فرستادند كه حسن را دعوت كند كه با وى به سوى طبرستان آيد كه با وى بيامد . وقتى حسن بن زيد آمد كه ديلمان و مردم كلار و سالوس و رويان بر بيعت وى و پيكار سليمان ابن عبد الله اتفاق كرده بودند . و چون حسن بن زيد رسيد پسران رستم و جمع مردم مرزها و سران ديلم ، كجايا و اشام و وهسودان پسر جستان ، و از مردم رويان عبد الله پسر ونداميد كه به نزد آنها خداپرست و عابد بود با وى بيعت كردند . آنگاه بر ضد عاملان ابن اوس كه در آن نواحى بودند قيام كردند و آنها را از آنجا براندند ، كه بنزد ابن اوس و سليمان بن عبد الله رفتند كه به شهر ساريه بودند . همراه مردم اين نواحى كه وقتى از آمدن حسن خبر يافتند با وى بيعت كردند ، چهار پاداران جبال طبرستان چون ما صمغان و فادسبان و ليث پسر قباد و از مردم دامنه ، خشگجستان پسر ابراهيم پسر خليل پسر ونداسفجان [ 1 
  ] نيز به دو پيوستند ، بجز مردمان كوهستان فريم كه در آن وقت سرشان و شاهشان قارن پسر شهريار بود و در حفاظ كوهستان و ياران خويش بود و مطيع حسن ابن زيد و ياران وى نشد ، تا وقتى كه به مرگ طبيعى بمرد ، گاه به گاه در ميانه صلحى بود و تحبيبى و قرابتى كه به وسيلهء اين گونه كارها از دست اندازى حسن و يارانش بر كنار مىماند .\r\nپس از آن حسن بن زيد و سردارانش از مردم آن ناحيه ها كه ياد كردم سوى شهر\r\n\r\n","description":"","footnote":"\r\n[ 1 
  ] در اين كتاب از انساب مكرر ، فقط طبقهء دوم را آورده‌ام مگر جايى كه از تذكار انساب مكرر فايدتى متصور بود چون اينجا كه دو نام عربى و بلا فاصله نام اصيل فارسى مبين نكته ها است و امثال آن .\r\n","page_name":" 6137 ","page_number":196},
  {"content":"\r\nآمل هجوم برد كه در مجاورت كلار و سالوس ، بر دامنه ، نخستين شهر طبرستان ، است . ابن اوس از ساريه سوى آمل رفت كه مىخواست حسن بن زيد را از آن بدارد .\r\nدو سپاهشان در يك سوى آمل تلاقى كرد و پيكار ميانشان درگرفت . حسن بن زيد با جمعى از ياران و همراهان خويش از نبردگاه قوم به سوى ديگر شهر رفت و وارد آن شدند .\r\nابن اوس به پيكار مردان حسن كه مقابل وى بودند سرگرم بود كه خبر يافت وارد شهر آمل شده و هدفى نداشت جز اينكه خويشتن را نجات دهد و به سليمان ملحق شود كه در ساريه بود .\r\nوقتى حسن بن زيد وارد آمل شده سپاهش انبوه شد و كارش بالا گرفت ، همه غارتيان و فتنه جويان از اوباش و چهارپا داران و ديگران به طرف وى سرازير شدند .\r\nپس حسن ، چنان كه به من گفته‌اند ، روزى چند در آمل بماند تا خراج را از مردم آنجا وصول كرد و آمادگى گرفت ، آنگاه با همراهان خويش به آهنگ سليمان بن عبد الله سوى ساريه روان شد .\r\nسليمان و ابن اوس با سپاهيان خويش برون شدند و دو گروه بيرون ساريه تلاقى كردند و پيكار ميانشان درگرفت . يكى از سرداران حسن از آن سوى كه محل تلاقى دو سپاه بود به سوى ديگر شهر سارى رفت و با مردان و ياران خويش وارد آنجا شد ، خبر به سليمان بن عبد الله و سپاهيان وى رسيد كه هدفى جز نجات خويش نداشتند .\r\nگروهى از مردم آن ناحيه و ديگران به من گفته‌اند كه سليمان بن عبد الله گريخت و كسان و عيال و بنهء خويش را با هر چه مال و اثاث كه در ساريه داشت ، بى مانع و مدافع به جاى گذاشت و تا گرگان درنگ نكرد . حسن بن زيد و يارانش بر آنچه او و سپاهيانش در آنجا داشتند تسلط يافتند ، اما عيال و كسان سليمان به من گفتند كه حسن بن زيد بگفت تا كشتىاى بياوردند و آنها را بر آن نشانيد تا به سليمان رسانيد\r\n","description":"","footnote":"","page_name":" 6138 ","page_number":197},
  {"content":"\r\nكه در گرگان بود ، اما آنچه از ياران وى بود تبعه اى كه با حسن بودند آن را به غارت بردند .\r\nبا رفتن سليمان به گرگان كار همه طبرستان بر حسن بن زيد فراهم آمد و چون كار طبرستان بر او فراهم آمد و سليمان بن عبد الله و ياران وى را از آنجا برون راند ، سپاهى سوى رى فرستاد به همراه يكى از مردم خاندان خويش به نام حسن پسر زيد كه سوى آن رفت و عامل رى را كه از جانب طاهريان بود بيرون راند .\r\nهمين كه فرستادهء طالبيان به رى درآمد عامل آن گريخت و او يكى از طالبيان را به نام محمد پسر جعفر بر رى گماشت و از آنجا برفت و با طبرستان ، رى نيز تا حد همدان بر حسن بن زيد فراهم آمد .\r\nخبر به مستعين رسيد - در آن وقت مدبر امور وى وصيف ترك بود و دبيرش احمد بن صالح شيرزادى كه انگشتر مستعين و وزارت او را نيز داشت - و اسماعيل بن فراشه را با جمعى سوى همدان فرستاد و دستور داد آنجا بماند و شهر را از وصول سپاه حسن بن زيد محفوظ دارد ، از آن رو كه كار آن سوى همدان با محمد بن طاهر بود و عاملان وى آنجا بودند و سامان آن با وى بود . وقتى محمد بن جعفر طالبى در رى استقرار يافت ، چنان كه گويند ، كارهايى از او سر زد كه مردم رى آن را خوش نداشتند ، محمد بن طاهر يكى از سرداران خويش را به نام محمد پسر ميكال كه برادر شاه پسر ميكال بود با جمعى سوار و پياده سوى رى فرستاد كه با محمد بن جعفر طالبى بيرون شهر تلاقى كرد .\r\nگويند : محمد بن ميكال ، محمد بن جعفر طالبى را اسير گرفت و سپاه وى را بشكست و وارد رى شد و در آنجا بماند و دعاى سلطان گفت . اما ماندن وى در آنجا دير نپاييد كه حسن بن زيد سپاهى فرستاد با يكى از سرداران خويش به نام واجن از مردم لارز . وقتى واجن به رى رسيد محمد بن ميكال به مقابلهء وى بيرون شد و پيكار كردند كه واجن و يارانش محمد بن ميكال و سپاه وى را هزيمت كردند . محمد بن ميكال\r\n","description":"","footnote":"","page_name":" 6139 ","page_number":198},
  {"content":"\r\nبه رى رفت و آنجا را پناهگاه كرد ، واجن و يارانش از دنبال وى برفتند و او را بكشتند و رى از آن ياران حسن بن زيد شد .\r\nپس از كشته شدن محمد بن ميكال وقتى روز عرفهء آن سال رسيد ، احمد بن - عيسى\r\n( 276 و ادريس بن موسى ، هر دوان علوى ، در رى قيام كردند و احمد بن عيسى با مردم رى نماز عيد كرد و سوى شخص مورد رضايت از خاندان محمد دعوت كرد . محمد بن على طاهرى با وى نبرد كرد كه احمد بن عيسى هزيمتش كرد و او سوى قزوين رفت .\r\nدر اين سال جعفر بن عبد الواحد به معرض غضب آمد از آن رو كه وى را به نزد شاكريان فرستاده بودند و وصيف مىپنداشتند كه آنها را تباه كرده و هفت روز مانده از ربيع الاول به بصره تبعيد شد .\r\nدر اين سال مرتبهء هر كس از امويان كه در دار العامه مرتبه اى داشت لغو شد چون ابن ابى الشوارب و عثمانيان .\r\nدر اين سال حسن پسر افشين از زندان درآمد .\r\nو هم در اين سال عباس بن احمد را ( به كار ) نشانيدند كه جعفر بن فضل را كه به نام بشاشات شهره بود ولايتدار مكه كرد ، در جمادى الأول .\r\nو هم در اين سال مردم حمص و گروهى از كلب به سالارى مردى به نام عطيف پسر نعمة كلبى بر ضد فضل بن قارن برادر مازيار پسر قارن كه در آن وقت از جانب سلطان عامل حمص بود بپاخاستند و او را بكشتند ، به ماه رجب . مستعين ، موسى پسر بغاى كبير را سوى آنها فرستاد از سامرا ، به روز پنجشنبه سيزده روز رفته از ماه رمضان . و چون موسى نزديك رسيد مردم حمص ، ما بين آنجا و رستن با وى مقابل شدند كه با آنها پيكار كرد و هزيمتشان كرد ، و حمص را بگشود و از مردم آنجا كشتارى بزرگ كرد و شهر را بسوخت و جمعى از مردمش را اسير گرفت . عطيف به بدويان پيوسته بود .\r\n","description":"","footnote":"","page_name":" 6140 ","page_number":199},
  {"content":"\r\nدر اين سال جعفر بن احمد قاضى بمرد ، به روز يكشنبه هفت روز مانده از ماه رمضان .\r\nدر اين سال احمد بن عبد الكريم جوازى درگذشت و تيمى ، قاضى بصره نيز .\r\nدر اين سال احمد بن وزير قاضى سامرا شد .\r\n( 277 و هم در اين سال شاكريان و سپاهيان در فارس بر ضد عبد الله بن اسحاق به پا - خاستند و منزل وى را غارت كردند و محمد بن حسن بن قارن را كشتند و عبد الله بن - اسحاق گريخت .\r\nدر اين سال محمد بن طاهر از خراسان دو فيل فرستاد كه از كابل براى وى فرستاده بودند ، با چند بت و بوهاى خوش .\r\nدر اين سال غزاى تابستانى را بلكاجور كرد .\r\nدر اين سال سالار حج جعفر بن فضل بشاشات شد كه ولايتدار مكه بود .\r\n( 278 آنگاه سال دويست و پنجاه و يكم درآمد .\r\n\r\nسخن از خبر حادثاتى كه به سال دويست و پنجاه و يكم بود\r\nاز جمله حوادث سال اين بود كه وصيف و بغاى صغير ، باغر ترك را كشتند و كار وابستگان آشفته شد .\r\n\r\nسخن از خبر كشتن وصيف و بغا ، باغر را\r\nگويند سبب آن بود كه باغر يكى از قاتلان متوكل بود كه از اين رو مقررى وى افزوده شد و تيولهايى به او داده شد . از جمله تيولها كه به او دادند املاكى بود در سواد كوفه . املاكى كه به باغر به تيول داده شده بود به دبير يهودى باغر كه يكى از\r\n","description":"","footnote":"","page_name":" 6141 ","page_number":200},
  {"content":"\r\nدهقانان بار و سمار نهر الملك بود سپرده شد به سالانه دو هزار دينار . مردى از آن ناحيه به نام ابن مارمه به نماينده باغر تاخت و به دو آسيب زد يا يكى را وادار كرد كه به دو آسيب زد . ابن مارمه بداشته شد و بند بر او نهادند ، آنگاه به كوشش پرداخت تا از حبس رها شد و به سامرا شد و دليل بن يعقوب نصرانى را بديد كه در آن وقت دبير بغاى شرابى بود و كار بغا به دست وى بود ، كار سپاه نيز به دو سپرده بود و سرداران و عاملان با او سر و كار داشتند . ابن مارمه از جمله دوستان دليل بود ، باغر نيز يكى از سرداران بغا بود ، پس دليل ، باغر را از ستم احمد بن مارمه بداشت و حق وى را از باغر گرفت ، باغر به سبب اين كار كينهء او را به دل گرفت و او و دليل از هم دورى گرفتند .\r\nباغر مردى بود شجاع و دلير و ميان تركان شهره و گرانقدر كه بغا و ديگر كسان از او بيم مىكردند و از شرش بر حذر بودند .\r\nگفته شد كه باغر به روز سه شنبه ، چهار روز مانده از ذى حجه سال دويست و - پنجاهم ، به نزد بغا رفت ، بغا در حمام بود ، باغر مست ، سياه مست ، به انتظار وى نشست تا از حمام درآمد ، آنگاه به نزد وى درآمد و به دو گفت : « به خدا از كشتن دليل چاره اى نيست .\r\n( 279 و بد و ناسزا گفت .\r\nبغا به دو گفت : « به خدا اگر آهنگ كشتن پسر من كنى منعت نمىكنم ، چه رسد به دليل نصرانى ، اما كار من و كار خلافت با وى است منتظر بمان تا يكى را به جاى او نهم ، آنگاه تو دانى و او . » پس از آن بغا كس بنزد دليل فرستاد و دستور داد كه برننشيند ، به قولى طبيب بغا كه وى را ابن سرجويه مىگفتند او را بديد و حكايت را با وى بگفت كه به منزل خويش رفت و نهان شد .\r\nآنگاه بغا كس به طلب محمد بن يحيى فرستاد - ابن يحيى از آن پيش دبيرى بغا مىكرده بود - و او را به جاى دليل نهاد كه باغر را به تو هم اندازد كه دليل را معزول كرده ، پس باغر آرام گرفت ، آنگاه بغا ميان باغر و دليل اصلاح آورد ، اما باغر وقتى\r\n","description":"","footnote":"","page_name":" 6142 ","page_number":201},
  {"content":"\r\nبا ياران خويش به خلوت بود دليل را به كشتن تهديد مىكرد .\r\nپس از آن باغر به مستعين تقرب جست و در خانهء خلافت به خدمت پرداخت ، اما مستعين حضور وى را خوش نداشت . يك روز كه بغا به نوبت در منزل خويش بود مستعين گفت : « چه كارهايى به ايتاخ سپرده بود ؟ » وصيف به دو خبر داد ، مستعين گفت : « سزاوار است كه اين كارها را به ابو محمد باغر بسپاريد . » وصيف گفت : « آرى . » خبر به دليل رسيد كه برنشست و نزد بغا رفت و به دو گفت :\r\n« تو در خانه اى و آنها در اين تدبيرند كه ترا از همه كارهايت معزول كنند و چون معزول شدى چيزى نمىگذارد كه بكشندت . » پس بغا به روزى كه به نوبت در منزل خويش بود شبانگاه بر نشست و سوى خانه خلافت رفت و به وصيف گفت : « آهنگ آن كرده اى كه مرا از مرتبتم بر كنار كنى و باغر را به يارى و به جاى من نهى ؟ باغر يكى از بندگان من است و يكى از ياران من . » وصيف به دو گفت : « ندانستم خليفه از اين چه مقصود داشت . » آنگاه وصيف و بغا هم پيمان شدند كه باغر را از خانه خلافت دور كنند و در كار وى تدبير كنند ، پس شايع كردند كه وى امير مىشود و سپاهى بجز سپاه خويش پيوستهء او مىشود و خلعتش مىدهند و در خانهء خلافت به جاى بغا و وصيف مىنشيند كه اين هر دو عنوان امير داشتند و وى را بدين گونه سرگرم مىداشتند . بدينسان مستعين به باغر نزديكى مىجست كه از جانب وى در امان باشد . پس باغر و اطرافيان وى احساس خطر كردند ، و او گروهى را كه در بارهء كشتن متوكل با وى بيعت كرده بودند ، يا بعضيشان را با كسان ديگر ، به نزد خويش فراهم آورد ، و چون فراهمشان آورد با آنها سخن كرد و بيعت را بر آنها مؤكد كرد چنان كه در بارهء كشتن متوكل كرده بود .\r\nگفتند : « ما بر بيعت خويش هستيم . »\r\n","description":"","footnote":"","page_name":" 6143 ","page_number":202},
  {"content":"\r\nگفت : « ملازم خانهء خلافت باشيد ، تا مستعين و بغا و وصيف را بكشيم و على بن معتصم يا پسر واثق را بياريم و به خلافت بنشانيم ، تا كار از آن ما شود چنان كه از آن اين دو كس است\r\n( 280 كه بر كار دنيا تسلط يافته‌اند و ما از همه چيز بر كنار مانده‌ايم . » اين را از او پذيرفتند . خبر به مستعين رسيد و كس به طلب بغا و وصيف فرستاد و اين به روز دوشنبه بود . و به آنها گفت : « من از شما نخواستم كه مرا خليفه كنيد شما و يارانتان خليفه‌ام كرديد ، اكنون مىخواهيد مرا بكشيد ؟ » اما بغا و وصيف قسم ياد كردند كه از اين بىخبرند . مستعين خبر را با آنها بگفت ، به قولى زن باغر كه طلاقى شده بود اين خبر را به مادر مستعين و به بغا رسانيد ، دليل به نزد بغا شتافت . وصيف در منزل بغا حضور يافت . احمد بن صالح دبير وصيف نيز با وى بود و رايشان متفق شد كه باغر و دو تن از تركان را با وى بگيرند و بدارند تا در بارهء ايشان بينديشند .\r\nپس باغر را احضار كردند كه با گروهى بيامد تا به خانه بغا درآمد .\r\nاز يشر بن سعيد مرثدى آورده‌اند كه گفته بود : « به وقت ورود باغر حضور داشتم ، نگذاشتند بنزد بغا و وصيف رود . او را به طرف حمام بغا بردند و براى او بند خواستند كه مقاومت كرد . او را در حمام بداشتند ، خبر به تركان هارونى و كرخ و دور رسيد كه به سر طويلهء سلطان تاختند و هر چه اسب آنجا بود گرفتند و به غارت بردند و بر آن نشستند و با سلاح در جوسق حضور يافتند . » وقتى شب رسيد ، وصيف و بغا به رشيد پسر سعاد ، خواهر وصيف ، دستور دادند باغر را بكشد كه با كسانى به نزد وى رفت و با تبرزينها [ 1 
  ] زدندش تا بىحركت شد .\r\n\r\n","description":"","footnote":"\r\n[ 1 
  ] كلمهء متن : طبرى وينات .\r\n","page_name":" 6144 ","page_number":203},
  {"content":"\r\nوقتى مستعين از فراهم بودنشان خبر يافت ، با وصيف و بغا به كشتى آتش افكنى [ 1 
  ] نشست كه همگى سوى خانه وصيف شدند . آن روز كه روز دوشنبه بود تا شب كسان با سلاح به تاختن بودند كه مىرفتند و مىآمدند ، وصيف گفت : « ملايمت كنيد تا ببينيد ، اگر به مقاومت بماندند سرش را سوى آنها مىافكنيم . » وقتى خبر قتل باغر به تركان آشوبگر رسيد همچنان بر آشوب خويش بماندند تا خبر يافتند كه مستعين و بغا و وصيف به طرف بغداد سرازير شده‌اند . و چنان بود كه وصيف به جمعى از مغربيان ، از سوار و پياده ، سلاح و نيرو داده بود و آنها را به مقابلهء اين آشوبگران فرستاده بود .\r\n( 281 به شاكريان نيز پيام داده بود كه آماده باشند شايد به آنها حاجت افتد . به وقت نيمروز ، مردم آرام گرفتند و كارها سكون يافت . و چنان بود كه تنى چند از سرداران ترك سوى اين آشوبگران شده بودند و از آنها خواسته بودند كه بروند ، اما گفته بودند : « يوق ، يوق ! » يعنى : نه ، نه .\r\nاز جامع بن خالد كه يكى از نايبان وصيف بود ، از تركان ، آورده‌اند كه وى به گفتگو با آنها پرداخته بود ، به همراه تنى چند از كسانى كه تركى مىدانستند ، به آنها گفتند كه مستعين و بغا و وصيف سوى بغداد روان شده‌اند كه پشيمانى آوردند و شكسته - خاطر برفتند .\r\nوقتى خبر رفتن مستعين پخش شد تركان به طرف خانه هاى دليل بن يعقوب رفتند و خانه هاى مردم خاندانش كه نزديك وى بود و همسايگانش ، و هر چه را در آن بود به غارت بردند چندان كه چوب و قلابها [ 2 
  ] نيز غارت شد ، هر چه استر به دستشان افتاد ، كشتند . علوفهء اسبان و خمره هاى شرابخانه را به غارت بردند . از خانهء سلمة بن -\r\n\r\n","description":"","footnote":"\r\n[ 1 
  ] كلمهء متن : حراقه ، نوعى كشتى كه ابزارهاى آتش افكن در آن نصب شده بود و در واقع اژدرافكن آن روزگار بود .\r\n[ 2 
  ] كلمهء متن : دروندات ، جمع دروند بگفتهء برهان بمعنى جنگك و قلاب .\r\n","page_name":" 6145 ","page_number":204},
  {"content":"\r\nسعيد گروهى از كشتىگيران و ديگر همسايگان كه آنها را بر خانه گماشته بود دفاع كردند و از رودخانه بازشان داشتند ، آشوبگران آهنگ خانه ابراهيم بن مهران نصرانى - عسكرى داشته بودند كه از آنجا بازشان داشتند و سلمه و ابراهيم از غارت به سلامت ماندند .\r\nيكى از شاعران در بارهء كشته شدن باغر و فتنه اى كه به سبب آن برخاست شعرى گفت به اين مضمون :\r\n( گويند كه گويندهء شعر احمد بن حارث يمامى بود . ) « قسم به دينم اگر باغر را بكشتند « باغر ، پيكارى ويرانىآور برانگيخت « خليفه و دو سردار به هنگام شب » فرارى شدند و به جستجوى كشتى بودند « در ميسان ملاح خويش را بانگ زدند « كه بيامد و از بينندگان سبق مىبرد « و آنها را در شكم يك آتشافكن جاى داد « و پاروهايشان از حركت به صدا افتاد .\r\n« مگر ابن مارمه را چه منزلت بود ؟\r\n« كه به سبب وى دستخوش پيكارى سخت شويم .\r\n« اما دليل كوشش خويش را بكرد و خدا به سبب وى جهانيان را زبون كرد « پيش از برآمدن آفتاب به بغداد رسيد « و به سبب وى آنجا ، رخدادهاى ناخوشايند بود .\r\n« اى كاش كشتى سوى ما نيامده بود « و خداى آن را با سرنشينان غرقه كرده بود .\r\n","description":"","footnote":"","page_name":" 6146 ","page_number":205},
  {"content":"\r\n« تركان و مغربيان بيامدند « فرغانيان زرده دار نيز آمدند ، « دسته هايشان با سلاح ره مىسپردند « سواره و پياده كيسه به دوش همىآمدند « و يكى دانا به كار نبردها « كه گاهى عهده دار نبرد نيز بوده بود « به نبرد ايشان پرداخت « ديوارى از نو آورد بر دو سوى « چنان كه همه را بر گرفت « درهاى بستهء ديوار را استوار كرد « كه به آن از مستعين حمايت كند .\r\n« منجنيقهاى سنگ افكن آماده كرد « كه جانها را تلف كند و شهر را حفاظت كند « سربازان مزدور را بياراست « با سپاهيانى كه هزار و هزار به شمار بودند .\r\n« منجنيقها را به ترتيب بر ديوار نهاد « چندان كه چشمها را خيره كرد . » گويند : وقتى به بغداد رسيدند ابن مارمه بيمار شد ، دليل بن يعقوب از وى عيادت كرد و به دو گفت : « بيماريت از چيست ؟ » گفت : « سنگينى قيد آهنين بر من افتاد . » گفت : « اگر قيد آهنين ترا آسيب زد ، خلافت را شكستى و فتنه اى برانگيختى . » در همان روزها ابن مارمه بمرد .\r\nابو على يمامى حنفى در بارهء رفتن مستعين به بغداد شعرى گفت به اين\r\n","description":"","footnote":"","page_name":" 6147 ","page_number":206},
  {"content":"\r\nمضمون :\r\n« رفت براى آنكه ملكش برود « و از پى آن بميرد و به هلاكت رسد . » تركان كسان را از سرازير شدن سوى بغداد بازداشتند . گويند : ملاحى را كه كشتى خويش را كرايه داده بود گرفتند و دويست تازيانه به او زدند و وى را بر دكل كشتيش آويختند . كشتى داران از رفتن خوددارى ميكردند مگر نهانى يا به بهاى سنگين .\r\nدر اين سال فتنه برخاست و ميان مردم بغداد و سپاه سلطان كه در سامرا بود پيكار افتاد و سپاهيانى كه به سامرا بودند با معتز بيعت كردند و آنها كه به بغداد بودند به بيعت مستعين وفادار ماندند .\r\n\r\nسخن از اين كه چرا فتنه افتاد كه سپاهيان سامرا با معتز بيعت كردند و مستعين را خلع كردند و با وفاداران وى به نبرد پرداختند ؟\r\n( 283 گفتيم كه مستعين و شاهك و وصيف و بغا و احمد بن صالح شيرزاد به بغداد رسيدند ، رسيدنشان به بغداد به روز چهارشنبه بود ، سه ساعت از روز برآمده ، چهار و به قولى پنج روز رفته از محرم همين سال .\r\nوقتى مستعين به بغداد رسيد بنزد محمد بن عبد الله طاهرى منزل گرفت ، در خانهء وى . پس از آن يكى كه نايب وصيف بر كارهاى وى بود به نام سلام به بغداد آمد و خبر وى را بدانست ، آنگاه به منزل خويش در سامره بازگشت ، آنگاه سرداران بجز جعفر خياط و سليمان بن يحيى با بيشتر دبيران و عاملان و بنى هاشم به بغداد رسيدند .\r\nپس از آن سرداران ترك طرفدار وصيف ، كلباتكين كه سردار بود و طيغح ترك كه\r\n","description":"","footnote":"","page_name":" 6148 ","page_number":207},
  {"content":"\r\nنايب بود و ابن عجوز كه نايب بود و از مردم نساء بود بيامدند و از طرفداران بغا - يكباك سردار كه از غلامان خدمت پيشه بود ، با تنى چند از نايبان بغا آمدند . چنان كه گفته‌اند ، وصيف و بغا پيش از آنكه بيايند ، يكى را پيش آنها فرستاده بودند و دستورشان داده بودند كه وقتى به بغداد رسيدند به جزيره اى روند كه رو به روى خانه محمد بن - عبد الله طاهرى بود و از طرف پل نيايند كه از آمدن خويش مردم را به هراس افكنند .\r\nآمدگان چنان كردند و سوى جزيره شدند و از اسبان خويش فرود آمدند .\r\nزورقها براى آنها فرستاده شد كه بر آن عبور كردند ، كلباتكين و بايكباك و سرداران اهل دور و ارناتجور ترك بالا رفتند و به نزد مستعين درآمدند و خويشتن را پيش روى او افكندند و كمربندهاى خويش را به گردن انداختند و به تذلل و اطاعت با مستعين سخن كردند و از او خواستند كه ببخشدشان و از آنها رضايت آرد .\r\nمستعين به آنها گفت : « شما مردمى سركشيد و تباهى آورد و نا سپاس ، مگر در بارهء فرزندانتان به من ننوشتيد كه آنها را ، كه دو هزار نوجوان بودند به شما پيوستيم ، در بارهء دخترانتان نيز ، كه گفتم آنان را كه نزديك چهار هزار زن بودند جزو شوهر كردگان نهند ، در بارهء بالغشدگان و نوزادان نيز . اين همه را از شما پذيرفتم و مقرريهايتان را چندان كردم كه ظرفهاى طلا و نقره را به خاطر شما سكه زدم و خويشتن را از لذت و رغبت آن بازداشتم . از اين همه ، صلاح و رضاى شما را منظور داشتم ، اما سركشى و تباهى و تهديد و دوريتان فزون مىشود . » اما آنها تضرع كردند و گفتند : « خطا كرده‌ايم . امير مؤمنان هر چه گفت راست گفت .\r\n( 284 از وى مىخواهيم كه ما را ببخشد و از لغزش ما درگذرد . » مستعين گفت : « از شما درگذشتم و رضايت آوردم . » با يكباك به دو گفت : « اگر رضايت آورده اى و از ما در گذشته اى برخيز و با ما\r\n","description":"","footnote":"","page_name":" 6149 ","page_number":208},
  {"content":"\r\nبرنشين كه سوى سامرا برويم كه تركان در انتظار تواند . » محمد بن عبد الله طاهرى به ابو عون اشاره كرد كه با انگشت به گلوى بايكباك زد ، و محمد به دو گفت : « به امير مؤمنان چنين مىگويند ! برخيز و با ما برنشين ! » مستعين از اين بخنديد و گفت : « اينان مردمى عجمند و از ترتيب سخن كردن بىخبر . » سپس مستعين به آنها گفت : « سوى سامرا مىشويد كه مقرريهايتان مىرسد و من در بارهء كار خويش در اينجا و اقامتم انديشه مىكنم . » تركان نوميد از نزد وى برفتند و از رفتار محمد خشمگين بودند ، به نزد هر كس از تركان رفتند خبر خويش را بگفتند و با آنچه مستعين گفته بود مخالفت آوردند و آنها را به خلع و تغيير وى ترغيب كردند و اتفاق كردند كه معتز را برون آرند و با وى بيعت كنند .\r\nمعتز و مؤيد در جوسق در اطاقى كوچك بداشته بودند با هر كدامشان غلامى بود كه خدمتشان ميكرد . يكى از تركان به نام عيسى كه نايب بليار بود ، بر آنها گماشته بود با چند دستيار . همانروز معتز را در آوردند و مويش را بستردند ، پيش از آن با وى بيعت خلافت كرده بودند . بگفت تا كسان را مقررى ده ماهه دهند به سبب بيعت . اما مال كفايت نكرد و دو ماه دادند كه مال به نزدشان اندك بود .\r\nو چنان بود كه مستعين در سامرا در بيت المال ، از آنچه طلمجور و اساتكين ، هردوان سردار ، از مال شام از ناحيهء موصل ، به نزد وى آورده بودند نزديك به پانصد هزار دينار به جاى نهاده بود ، سيصد هزار دينار نيز در بيت المال عباس بن مستعين بود .\r\nگويند : نسخهء بيعتى كه گرفته شد چنين بود :\r\n« به نام خداى رحمان رحيم ، با بندهء خدا ، امام المعتز بالله ، امير مؤمنان ، بيعت\r\n","description":"","footnote":"","page_name":" 6150 ","page_number":209},
  {"content":"\r\nمىكنيد به رضايت و دلبستگى و رضا و رغبت و اخلاص درونهايتان و كشش دلهايتان و صدق نيتهايتان ، نه به اكراه و نه به اجبار ، بلكه با اقرار و علم به اينكه اين بيعت و تأكيد آن موجب ترس خداست و ترجيح اطاعت وى و مايهء تقويت حق وى و دين وى است و صلاح عامه بندگان خدا و اتفاق امت و بستن شكاف و سكون غوغاييان و اطمينان\r\n( 285 از سرانجام و عزت دوستان و ريشه كن كردن ملحدان .\r\n« بر اينكه ابو عبد الله المعتز بالله بندهء خداست و خليفهء وى كه اطاعت و نيكخواهى و وفا به حق و پيمان وى بر شما فرض است كه نسبت به وى شك نداريد و نفاق نمياريد و انحراف نمىكنيد و ترديد نمىكنيد .\r\n« و بر شنوايى و اطاعت و تبعيت و وفا و استقامت و نيكخواهى در نهان و عيان و شتاب و درنگ نسبت به هر چه بندهء خدا ، ابو عبد الله ، امام المعتز بالله ، امير مؤمنان دستور دهد . در بارهء دوستى با دوستانش و دشمنى با دشمنانش از خاص و عام و نزديك و دور كه به بيعت وى تمسك جوييد و به پيمان و تعهد وى وفادار باشيد و نهانتان در اين باب چون عيانتان باشد و ضميرهايتان چون زبانهايتان و از پس اين بيعتتان به هر چه امير مؤمنان در بارهء شما رضا دهد رضا باشيد و آن را بر خويشتن مؤكد كنيد از روى رغبت و اطاعت با خلوص قلبها و تمايلها و نيتهايتان .\r\n« و نيز بر ولايتعهد مسلمانان براى ابراهيم المؤيد بالله برادر امير مؤمنان و اينكه در بارهء شكستن چيزى از آنچه بر شما مؤكد شده نكوشيد و در اين باره انحراف آورى از نصرت و اخلاص و دوستدارى منحرفتان نكند .\r\n« و اينكه تبديل نياريد و تغيير ندهيد و هيچكس از شما از بيعت خويش باز نگردد و جز ظاهر آن را در دل نگيريد ، و اينكه بيعتى كه به زبانهاى خويش داده‌ايد و پيمانهايتان ، بيعتى باشد كه خداى دادند كه به دل آن را برگزيده‌ايد و بر آن تكيه داريد و بر آن سريد كه در بارهء آن به عهد خدا وفا كنيد و در يارى آن و دوستى با اهل آن مخلص\r\n","description":"","footnote":"","page_name":" 6151 ","page_number":210},
  {"content":"\r\nباشيد بى شائبهء نفاق و دورويى و تأويل چنان كه وقتى بديدار خداى ميرويد به پيمان وى وفا كرده باشيد و حق وى را ادا كرده باشيد بى آنكه شك آورده باشيد يا پيمان شكسته باشيد زيرا هر كس از شما كه با امير مؤمنان بيعت خلافت مىكند « يا به تصدى كار از پس وى با ابراهيم المؤيد بالله برادر امير مؤمنان بيعت مىكند « با خداى بيعت مىكنند و دست خدا روى دستهايشان است . هر كه نقض بيعت كند به ضرر خويش مىكند و هر كس به پيمانى كه با خدا بسته وفا كند پاداشى بزرگ به او خواهد داد . [ 1 
  ] » « بر اين بيعت كه به گردن شما مؤكد شده و قسمها كه بر آن ياد كرده‌ايد و شرط وفا و يارى و دوستدارى و كوشش كه با شما نهاده شده متعهديد و پيمان خداى به گردن شماست كه « از پيمان خدا پرسش مىشود [ 2 
  ] . » و تعهد خداى عز و جل و تعهد محمد صلى الله - عليه و هر تأكيد و قرارى كه خداى از پيمبران و رسولان و هر يك از بندگان خويش گرفته به گردن شماست\r\n( 286 كه مطيع شرايط مأخوذ اين بيعت باشيد چونان پاى بندى كه مطيعان به اطاعت خويش دارند و اهل وفا و پيمان به وفاى خويش ، و هوس و ميلى شما را از آن نگرداند و فتنه اى يا ضلالتى قلبهايتان را منحرف نكند ، در اين كار ، خويشتن و كوشش خويشتن را بذل كنيد و در باره آن حق دين و اطاعت و وفا به تعهد خويش را مقدم داريد كه خدا در اين بيعت از شما جز وفا نمىپذيرد و هر كس از شما كه با امير مؤمنان و وليعهد مسلمانان برادر امير مؤمنان بيعت كند و شرايط آن را بشكند و در نهان يا عيان به صراحت يا حيله يا تأويل ، در آنچه به نزد خداى بر خويشتن تعهد كرده و پيمانها و عهدهاى خداى كه از او گرفته شده نفاق آرد و از راهى كه صاحبان راى بدان دلبسته‌اند بگردد ، هر كس از شما كه در اين خيانت آرد هر چه دارد از مال و\r\n\r\n","description":"","footnote":"\r\n[ 1 
  ] إِنَّما يُبايِعُونَ الله ، يَدُ الله فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِه وَمن أَوْفى بِما عاهَدَ عَلَيْه الله فَسَيُؤْتِيه أَجْراً عَظِيماً 48 : 10 ( سوره فتح 48 آيه 10 )\r\n[ 2 
  ] وَكانَ عَهْدُ الله مَسْؤُلًا 33 : 15 ( سوره احزاب 33 آيه 15 )\r\n","page_name":" 6152 ","page_number":211},
  {"content":"\r\nملك و دام و كشت يا دوشيدنى ، وقف مسكينان باشد و در راه خداى مقيد و روا نباشد كه چيزى از آن را به حيله اى كه براى خويشتن كند يا براى وى كنند به ملكيت خويش باز آرد و هر مالى كه در باقى عمر به دست آرد ، كن قدر يا گرانقدر ، بدينسان باشد تا مرگش در رسد و مدتش سرآيد . و هر مملوكى كه اكنون دارد و تا سى سال ديگر ، مذكر يا مؤنث در راه خدا آزاد باشند و زنانى كه به روز پيمان شكنى دارد و هر كه را پس از آنها به زنى بگيرد تا سى سال طلاقى باشند به طلاق به اين . خدا از وى جز وفا به بيعت نپذيرد و او از خداى و پيمبر خداى برى باشد و خدا و پيمبر وى از او برى باشند . خدا تغيير و عوض از او نپذيرد . خداى در اين باب بر شما شاهد است و قوت و نيرويى نيست مگر به وسيلهء خداى والاى بزرگ و خداى ما را بس كه نكو تكيه گاهى است . » چنان كه گفته‌اند ابو احمد پسر رشيد را كه نقرس داشت در تخت روانى برداشتند و در بيعت حاضر كردند ، گفتندش كه بيعت كند اما نپذيرفت و به معتز گفت : « چون كسى كه مطيع بود به نزد ما آمدى و خلافت را خلع كردى و گفتى كه بدان نميپردازى . » معتز گفت : « مجبورم كردند و از شمشير مىترسيدم . » ابو احمد گفت : « مجبور بودنت را ندانسته‌ايم ، با اين مرد بيعت كرده‌ايم مىخواهى زنان خويش را طلاقى كنيم و از اموال خويش جدا شويم و ندانيم چه مىشود . اگر مرا به حالت خويش وانمىگذارى تا مردمان اتفاق كنند ، اينك شمشير . » معتز گفت :\r\n( 287 : « رهايش كنيد . » و او را بى آنكه بيعت كند به منزلش پس بردند .\r\nاز جمله كسانى كه بيعت كردند ابراهيم ديرج بود و عتاب ابن عتاب كه گريخت و به بغداد شد ، اما ديرج خلعت پوشيد و وى را بر نگهبانى بجا گذاشتند . سليمان ابن يسار نيز خلعت پوشيد و بر ديوان املاك گماشته شد و آن روز را بماند كه امر و نهى ميكرد و كارها را روان مىداشت اما به هنگام شب نهان شد و سوى بغداد شد .\r\nوقتى تركان با معتز بيعت كردند عاملان خويش را گماشت ، سعيد بن صالح\r\n","description":"","footnote":"","page_name":" 6153 ","page_number":212},
  {"content":"\r\nشريك را بر نگهبانان گماشت و جعفر بن دينار را بر كشيكبانان ، جعفر بن محمود را وزارت داد ، ابو الحمار را بر ديوان خراج نهاد ، سپس او را عزل كرد و محمد بن ابراهيم منقار را به جايش نهاد ، ديوان سپاه تركان را به ابو عمر دبير سيماى شرابى سپرد ، مقلد كيد - الكلب ، برادر ابو عمر ، را به بيت المالها و مقررى تركان و مغربيان و شاكريان گماشت ، بريد ولايات و خاتم را به سيماى ساربانى داد ، ابو عمر را به دبيرى گرفت كه به مرتبت وزارت بود .\r\nوقتى خبر به محمد بن عبد الله رسيد كه با معتز بيعت كرده‌اند و او عاملان معين كرده بگفت تا آذوقه از مردم سامرا ببرند ، به مالك بن طوق نوشت كه وى و همه همراهانش از مردم خاندانش و سپاهش سوى بغداد شوند ، به نجوبة بن قيس كه عامل انبار بود نوشت كه جمع آماده كند ، به سليمان بن عمران موصلى نوشت كه مردم خاندان خويش را فراهم آرد و نگذارد كه كشتيها با آذوقه سوى سامرا بالا رود ، يك كشتى را كه برنج و خرده كالا در آن بود گرفتند . ملاح از آن گريخت و كشتى بماند تا غرق شد .\r\nمستعين به محمد بن عبد الله طاهرى دستور داد كه بغداد را استوار كند ، بدين كار پرداخت و به دور آن ديوار نهاد از دجله تا در شماسيه تا بازار سه شنبه تا باز به دجله رسانيد و باز از دجله از در قطيعهء [ 1 
  ] ام جعفر ، تا به در قصر عبد الحميد ، و بر هر درى سردارى نهاد با گروهى از ياران خويش و ديگران . بگفت تا به دور ديوار خندق بكنند چنان كه بر دو سمت ديگر بود و سايبانها نهند كه سواران در گرما و باران سوى آن شوند .\r\nچنان كه گفته‌اند بر ديوار و خندقها و سايبانها سيصد هزار دينار و سى هزار دينار\r\n\r\n","description":"","footnote":"\r\n[ 1 
  ] قطيعه : بمعنى تيول است اما از سياق گفتار و قراين بعد تقريبا مسلم است كه كلمه براى محل مشخصى علم شده كه عينا در متن بجاى ماند . پس از اين ، كلمه قطايع را نيز كه جمع قطيعه است بعنوان علم و نام مشخص يك ناحيه خواهيم داشت . م\r\n","page_name":" 6154 ","page_number":213},
  {"content":"\r\nخرج شد . بر در شماسيه پنج دستگاه كوبنده [ 1 
  ] نهادند به پهناى راه\r\n( 288 كه در آن راه بندها بود و الواح و ميخهاى دراز نمايان . از بيرون در دوم يك در معلق نهادند به مقدار در كه كلفت بود و ورقه هاى آهن بر آن پوشيده بودند و آن را با ريسمانها بسته بودند كه اگر كسى سوى درآمد در معلق را روى وى افكنند كه هر كه ، كه زير آن باشد بميرد . بر در درونى يك ارابه نهادند ، بر در بيرون نيز پنج منجنيق بزرگ نهادند از آن جمله يكى بزرگتر بود كه آن را غضبان نام كردند با شش ارابه كه با آن سنگ به طرف رقه شماسيه بيندازند . بر در بردان نيز هشت ارابه نهادند ، از هر طرف چهار تا بر چهار دستگاه كوبنده به همچنين بر هيك از درهاى بغداد در سمت شرقى و غربى بر هر يك از درها دالانى نهادند كه طاقها داشت و يكصد سوار و يكصد پياده در آن جا مىگرفت . هر منجنيق مردان گماشته داشت كه طنابهاى آن را مىكشيدند و يك سنگ انداز كه به وقت پيكار سنگ اندازد . از بغداد كسانى اجير شدند و نيز جمعى از خراسانيان كه به قصد حج آمده بودند ، از آنها براى پيكار تركان كمك خواستند كه كمك دادند .\r\nمحمد بن عبد الله طاهرى دستور داد از عياران نيز گروهى اجير شوند و سر - دسته اى براى آنها معين كنند و سپرهايى از بورياى قيرآلود براىشان بسازند و تو بره هايى كه پر از سنگ شود و چنين كردند .\r\nچنان كه گفته‌اند كار بورياهاى قيراندود با محمد بن ابى عون بود ، و چنان بود كه يكى از عياران پشت بوريا مىايستاد و از آنجا ديده نمىشد ، مقدارى از آن بافتند و بيشتر از صد دينار بر آن خرج شد . سر دستهء عيارانى كه به بورياى قيراندود داشتند يكى بود كه او را ينتويه مىگفتند ، فراغت از كار ديوار به روز پنجشنبه بود هفت روز مانده از محرم .\r\nمستعين به عاملان خراج هر شهر و محل نوشت كه اموالى را كه سوى سلطان\r\n\r\n","description":"","footnote":"\r\n[ 1 
  ] كلمه متن : شداخات ، جمع شداخه ظاهرا دستگاهى همانند منجنيق و عراده كه براى پرتاب سنگ و كوبيدن ديوار به كار ميرفته ( م )\r\n","page_name":" 6155 ","page_number":214},
  {"content":"\r\nمىفرستند به بغداد فرستند و چيزى به سامرا نفرستند ، به عاملان كمكها نيز نوشت كه نامه هاى تركان را نگيرند و نيز بگفت تا به تركان و سپاهيانى كه در سامرا بودند نامه نويسند كه دستورشان مىداد بيعت معتز را بشكنند و به وفا به بيعت وى باز گردند ، و منتها را كه بر آنها داشت به يادشان مىآورد و از عصيان و شكستن بيعت خويش منعشان ميكرد ، نامهء وى در اين باب به سيماى شرابى بود .\r\n( 289 پس از آن ميان معتز و محمد بن عبد الله طاهرى نامه ها و پيامها رفت كه معتز ، محمد را دعوت ميكرد كه همانند ديگران شود كه با وى بيعت خلافت كرده‌اند و مستعين را خلع كرده‌اند و بيعتى را كه پدرش متوكل به ولايتعهدى و خلافت و از پى برادرش منتصر براى وى از محمد گرفته بود به يادش مىآورد ، محمد بن عبد الله نيز معتز را دعوت ميكرد كه چون او شود و به بيعت مستعين بازگردد و هر يك از آنها در مورد دعوتى كه ميكرد ، آنچه را كه حجت خويش مىدانست اقامه ميكرد كه از آن چشم پوشيدم كه نخواستم كتاب از ياد آن دراز شود .\r\nمحمد بن عبد الله طاهرى بگفت تا پلها را بشكنند و آب را در بخشهاى انبار و آن قسمت از بخشهاى باد و ريا كه نزديك آن بود رها كنند كه راه تركان را ببرد كه از ورودشان به انبار بيمناك بود ، كسى كه اين كار را عهده كرد نجوبة بن قيس بود با محمد بن حمد منصورى سعدى .\r\nمحمد بن عبد الله طاهرى خبر يافت كه تركان كسانى را كه به پيشواز محملى [ 1 
  ] فرستاده‌اند كه همراه بينوق فرغانى بود تا آن را از ياران محمد حفاظت كنند و به شب چهارشنبه دو روز مانده از محرم خالد بن عمران و بندار طبرى را به طرف انبار فرستاد ، پس از آن ، از پى آنها رشيد بن كاووس را فرستاد كه به بينوق و همراهان وى رسند كه از تركان و مغربيان بودند ، خالد و بندار محمل را از آنها خواستند ، بينوق و يارانش\r\n\r\n","description":"","footnote":"\r\n[ 1 
  ] كلمهء متن : شمسه بمعنى سايبان ، چيزى همانند هودج بوده كه از بعضى ولايتهاى اسلام و از جمله مصر بتشريف كعبه در مراسم حج به مكه ميبرده‌اند ، كه در غالب متون و از جمله مرآة الحرمين آن را محمل ناميده‌اند ( م )\r\n","page_name":" 6156 ","page_number":215},
  {"content":"\r\nبا خالد و بندار سوى بغداد به نزد مستعين شدند .\r\nو چنان بود كه محمد بن حسن كرد ، بر كمك عكبرا گماشته بود ، عامل راذان يكى از مغربيان بود كه مالى به نزد وى فراهم آمده بود ، محمد بن حسن سوى وى رفت و از او خواست كه مال ناحيه را بفرستد ، اما از او نپذيرفت و با وى پيكار كرد ، محمد ابن حسن ، مرد مغربى را اسير كرد و او را به در محمد بن عبد الله برد ، از مال آن ناحيه دوازده هزار دينار و سى هزار درم همراه داشت ، محمد بن عبد الله بگفت تا ده هزار درم به او بدهند .\r\nمستعين و معتز هر كدام به موسى بن بغا كه مقيم اطراف شام و نزديك جزيره بود - وى براى نبرد با مردم حمص آنجا رفته بود - نامه نوشتند ، و او را به خويشتن دعوت كردند ، هر كدامشان چند پرچم براى او فرستادند كه به هر كه خواهد دهد .\r\nمستعين به او دستور مىداد كه به مدينةالسلام بازگردد و هر كه را مىخواهد بر كار خويش جانشين كنيد ،\r\n( 290 اما وى سوى معتز رفت و با وى شد . عبد الله پسر بغاى صغير به بغداد شد - وقتى پدر وى با مستعين از سامرا برون شده بود وى آنجا مانده بود - و بنزد مستعين رفت و از او پوزش خواست و به پدر خويش گفت : « بنزد تو آمده‌ام كه زير ركابت بميرم . » چند روزى در بغداد بماند ، پس از آن اجازه خواست به دهكده اى نزديك انبار رود ، اما همانشب گريخت و از سمت غربى سوى سامرا رفت و از پدر خويش دورى گرفت و مخالف وى شد و از اينكه سوى بغداد شده بود از معتز پوزش خواست و به دو گفت كه آنجا شده بود تا اخبارشان را بداند و سوى وى شود و به درستى با وى بگويد . معتز اين را از او پذيرفت و وى را به خدمت خويش بازبرد .\r\nحسن بن افشين وارد بغداد شد ، مستعين وى را خلعت داد و جمعى بسيار از اشروسنيان و ديگران را به دو پيوست و ماهانه ده هزار درم به مقرريهاى وى افزود .\r\nاسد بن داود سياه مقيم سامرا بود ، تا وقتى كه از آنجا گريخت ، گويند : تركان به طلب وى به ناحيهء موصل و انبار و سمت غربى به هر يك از اين نواحى پنجاه سوار\r\n","description":"","footnote":"","page_name":" 6157 ","page_number":216},
  {"content":"\r\nفرستادند اما وى به دار السلام رسيد و به نزد محمد بن عبد الله درآمد كه صد سوار و دويست پياده از ياران ابراهيم ديرج را به دو پيوست و او را با عبد الله بن موسى به در انبار گماشت .\r\nبه روز شنبه هفت روز مانده از محرم همين سال ، يعنى سال دويست و پنجاه و - يكم معتز براى برادر خويش ابو احمد بن متوكل پرچم بست براى نبرد مستعين و ابن طاهر ، و او را بدين كار گماشت و سپاه را به دو پيوست ، كار امر و نهى را با وى گذاشت و كار تدبير را به كلباتكين ترك سپرد . ابو احمد با پنج هزار كس از تركان و فرغانيان و دو هزار كس از مغربيان بر كنار قاطول اردو زد و مغربيان را به محمد بن راشد مغربى پيوست كه شب جمعه يك روز مانده از محرم به عكبرا رسيدند . ابو احمد نماز كرد و معتز را دعاى خلافت گفت و مكتوبهايى در اين باب به معتز نوشت .\r\nجمعى از مردم عكبرا گفته‌اند كه تركان و مغربيان و ديگر اتباعشان را ديده‌اند كه سخت هراسان بوده‌اند و مىگفته‌اند كه محمد بن عبد الله\r\n( 291 براى نبردشان برون شده و در كار نبرد پيشدستى كرده و غارت دهكده هاى ما بين عكبرا و بغداد را آغاز كردند .\r\nمردم ما بين عكبرا و بغداد و اوانا و ديگر دهكده هاى سمت غربى از ترس جان خويش گريزان شدند و غلات و املاك را رها كردند كه املاك ويران شد و غلات و اثاث به غارت رفت و خانه ها ويران شد و در راه جامه از كسان برگرفتند .\r\nوقتى ابو احمد و همراهانش به عكبرا رسيدند ، جمعى از تركان كه در مدينة السلام با بغاى شرابى بودند كه وابستگان يا پيوستگان وى بودند برون شدند و شبانه گريختند و از در شماسيه گذشتند كه عبد الرحمن بن خطاب بر آن در بود ، اما خبر آنها را ندانست . خبر به محمد بن عبد الله رسيد كه به اين سبب به وى اعتراض كرد و او را سرزنش كرد و دستور داد درها را محافظت كنند و مراقبت كنند و بر گماشتگان آن خرج كنند و چون حسن بن افشين به مدينةالسلام رسيد او بر در شماسيه گماشته شد .\r\n","description":"","footnote":"","page_name":" 6158 ","page_number":217},
  {"content":"\r\nپس ابو احمد و سپاهش به شماسيه رسيدند ، به شب يكشنبه هفت روز رفته از صفر ، دبيرش محمد بن عبد الله مرثدى و حسن بن عمرو كه از جانب معتز مأمور خبر سپاه بود با وى بودند با مأمور خبر خود او به نام جعفر پسر احمد بنانى معروف به ابن خباز .\r\nيكى از بصريان كه در سپاه ابو احمد بود مشهور به بادنجانه [ 1 
  ] شعرى گفت به اين مضمون :\r\n« اى فرزندان طاهر سپاه خداى « سوى شما آمد و مرگ « ميان آنها پراكنده است « با سپاهيانى كه ابو احمد پيش روى آنهاست « كه نيكو مولى است و نيكو يار . » [ 2 
  ] وقتى ابو احمد به در شماسيه رسيد ، مستعين ، حسين بن اسماعيل را به در شماسيه گماشت و سردارانى را كه آنجا بودند ، زير دست وى كرد و در مدت جنگ آنجا ببود تا وقتى كه به انبار رفت و ابراهيم بن اسحاق به جاى وى گماشته شد .\r\nسيزده روز رفته از ماه صفر يكى از جاسوسان محمد بن عبد الله به نزد وى آمد و خبر داد كه ابو احمد جمعى را مهيا كرده كه سايبان بازارهاى دو سوى بغداد را بسوزانند كه در آن روز برچيده شد .\r\n( 292 گويند : محمد بن عبد الله ، محمد بن موسى منجم و حسين بن اسماعيل را فرستاد و دستورشان داد كه از سمت غربى برون شوند و به طرف بالا روند تا از اردوگاه ابو احمد بگذرند و تخمين بزنند كه چه تعداد در اردوگاه هست .\r\nمحمد بن موسى گفت كه آنها را دو هزار كس تخمين زده كه هزار اسب همراه\r\n\r\n","description":"","footnote":"\r\n[ 1 
  ] كلمهء متن ظاهرا تحريف بادنجان .\r\n[ 2 
  ] نِعْمَ الْمَوْلى وَنِعْمَ النَّصِيرُ 8 : 40 ( سوره انفال 8 آيه 41 )\r\n","page_name":" 6159 ","page_number":218},
  {"content":"\r\nدارند .\r\nوقتى روز دوشنبه شد ، ده روز رفته از صفر ، پيشتازان تركان به در شماسيه رسيدند و نزديك آن توقف كردند ، محمد بن عبد الله ، حسين بن اسماعيل و شاه پسر ميكال و بندار طبرى را با همراهانشان روانه كرد و قصد داشت براى نبردشان برنشيند ، اما شاه بنزد وى بازگشت و به دو خبر داد كه با همراهان خويش به در شماسيه رسيده و چون تركان بيرقها و پرچمها را ديده‌اند كه به طرفشان مىرود سوى اردوگاه خويش بازگشته‌اند . پس شاه و حسين برفتند و محمد آن روز از برنشستن چشم پوشيد .\r\nوقتى روز سه شنبه شد ، يازده روز رفته از صفر ، محمد بن عبد الله مصمم شد سپاهيان را سوى قفص فرستد كه سپاه خويش را آنجا سان ببيند و بدين سان تركان را بترساند . وصيف و بغا نيز زره به تن با وى برنشستند ، محمد زره اى داشت كه سينهء زرهء طاهر ، روى آن بود و ساقى آهنين داشت . فقيهان و قاضيان را نيز همراه خويش برد . قصد داشت تركان را دعوت كند كه از اصرار در سركشى و لجاج و عصيان باز آيند ، كس فرستاد و امان به آنها عرضه كرد به شرط آنكه ابو عبد الله وليعهد باشد از پى مستعين كه اگر امان را نپذيرفتند ، به روز چهارشنبه دوازده روز رفته از صفر ، صبحگاهان نبرد آغاز كند .\r\nپس سوى در قطربل رفت و با وصيف و بغا بر كنار دجله فرود آمد و به سبب كثرت مردم پيشتر نتوانست رفت . از جانب شرقى دجله محمد بن راشد مغربى راهشان را گرفت . پس از آن محمد بازگشت .\r\nروز بعد فرستادگان عبد الرحمن بن خطاب ، وجه الفلس ، و علك سردار و سردارانى كه با آنها بودند به نزد محمد آمدند و خبر دادند كه تركان به ايشان نزديك شده‌اند و آنها به اردوگاه خويش در رقه شماسيه بازگشته‌اند و فرود آمده‌اند و خيمه زده‌اند .\r\nمحمد به آنها پيام داد كه نبرد آغاز نكنيد اگر با شما به نبرد آمدند با آنها نبرد\r\n","description":"","footnote":"","page_name":" 6160 ","page_number":219},
  {"content":"\r\nنكنيد و امروز پسشان بزنيد . دوازده سوار از سپاه تركان به در شماسيه آمدند ، بر در شماسيه\r\n( 293 درى بود و نقبى ، بر نقب نيز درى بود ، آن دوازده سوار مقابل در ايستادند و كسانى را كه گماشته آن بودند ناسزا گفتند و تيرانداختند . گماشتگان در شماسيه خاموش بودند كه چون زياده روى كردند علل منجنيقدار دستور يافت كه سنگشان اندازد كه بينداخت و به يكى از آنها رسيد و او را بكشت كه يارانش پياده شدند و او را برداشتند و برفتند .\r\nعبد الله بن سليمان ، نايب وصيف ترك كه براى حفاظت راه مكه ، سوى راه روانه شده بود ، با ابو الساح و سيصد كس از شاكريان بيامد و به نزد محمد بن عبد الله وارد شد كه پنج خلعت به دو داد ، يكى از همراهان وى را نيز چهار خلعت داد .\r\nدر همان روز يكى از بدويان از مردم ثعلبيه آمده بود و مىخواست اجير شود ، پنجاه كس نيز با وى بودند . شاكريانى كه از سامرا از نزد چند سردار آمده بودند رسيدند كه چهل كس بودند ، محمد بگفت تا آنها را چيز دهند و منزل دهند كه بدادند .\r\nدر اين روز تركان به در شماسيه آمدند كه با تير و منجنيق و ارابه آنها را زدند و بسيار كس از آنها كشته و زخمدار شدند . سالار نبرد با آنها حسين بن اسماعيل بود ، سپس چهار صد كس از مطلبيان به كمك وى فرستاده شدند ، همراه يكى معروف به ابو السناء غنوى . آنگاه جمعى از بدويان را ، در حدود سيصد كس ، به كمك آنها فرستاد .\r\nدر اين روز براى جايزهء كسانى كه در نبرد سخت كوشيده بودند بيست و پنج - هزار درم و تعدادى طوق و بازو بند طلا فرستاده شد كه به حسين بن اسماعيل و عبد الرحمن بن خطاب و علك و يحيى بن هرثمه و حسين بن افشين و سالار نبرد ، حسين بن - اسماعيل ، رسيد .\r\n","description":"","footnote":"","page_name":" 6161 ","page_number":220},
  {"content":"\r\nزخميان مردم بغداد بيشتر از دويست كس بودند ، تعدادى نيز كشته بود . ميان تركان نيز زخمى و كشته به همين گونه بود كه بيشتر ، از منجنيق بود . بيشتر عاميان بغداد گريختند ، اما بوريا داران ثبات كردند ، آنگاه همگى برفتند و كشته و زخمدار ، از دو سوى همانند و برابر بود . چنان كه گفته شد ، از اينان دويست كس و از آنان دويست كس زخمى شده بود و جمعى از دو گروه كشته شده بود . در اين روز يك دسته از فرغانيان و تركان به در خراسان آمدند\r\n( 294 كه بر جانب شرقى بود و مىخواستند از آن وارد شوند . بانگ خطر به نزد محمد بن عبد الله رسيد ، سفيد پوشان و غوغائيان در مقابلشان ثبات كردند و پسشان راندند .\r\nو چنان بود كه محمد دستور داده بود كه آن ناحيه را آب بيندازند . وقتى مىخواستند بروند غالب اسبانشان در گل فرو رفت ، اما بيشترشان نجات يافتند .\r\nتركان منجنيقى آورده بودند كه غوغائيان و سفيدپوشان بر آن چيره شدند و يكى از پايه هاى آن را شكستند ، دو كس از حاجيان كه به قصد حج آمده بودند كشته شدند .\r\nمحمد دستور داد از قصر الطين و آن ناحيه آجر بنزد در شماسيه بردند . در شماسيه را گشودند و كسانى را برون فرستادند كه آجرها را از آنجا كه بود برگرفتند و به آن سوى ديوار بردند .\r\nمحمد بن عبد الله خبر يافته بود كه گروهى از تركان سوى ناحيه نهروان رفته‌اند ، پس دو تن از سرداران خويش را به نام عبد الله پسر محمود سرخسى و يحيى پسر حفص ، معروف به حبوس ، با پانصد سوار و پياده به آن ناحيه فرستاد ، آنگاه هفتصد - پياده ديگر از دنبال آنها فرستاد و دستورشان داد آنجا بباشند و هر كس از تركان را كه قصد آن كند بازدارند . گروه آخرين به روز جمعه ، هفت روز رفته از صفر ، سوى آنجا روانه شد و چون شب دوشنبه رسيد ، سيزده روز مانده از صفر ، گروهى از تركان سوى نهروان شدند ، جمعى همراهان عبد الله بن محمود برون شدند و\r\n","description":"","footnote":"","page_name":" 6162 ","page_number":221},
  {"content":"\r\nبه فرار بازگشتند كه اسبانشان گرفته شد و كسانى از آنها كه نجات يافتند به هزيمت به مدينةالسلام رسيدند ، نزديك پنجاه كس كشته شد و شصت اسب گرفتند با تعدادى استر كه از ناحيهء حلوان آمده بود و برف بارداشت كه آن را سوى سامرا فرستادند ، سر سپاهيانى را نيز كه كشته بودند فرستادند و نخستين سرهايى بود كه در اين جنگ به سامرا رسيد ، عبد الله بن محمود با گروهى اندك به هزيمت برفت . راه خراسان به دست تركان افتاده بود و راه بغداد به خراسان بسته شد .\r\nو چنان بود كه اسماعيل بن فراشه سوى همدان فرستاده شده بود كه آنجا بماند .\r\nبه دو نوشته شد كه بازگردد كه باز آمد و آنچه را مورد استحقاق وى بود و يارانش بود بدادند .\r\n( 295 معتز سپاهى از تركان و مغربيان و فرغانيان و همگنانشان روانه كرد . سالار تركان و فرغانيان ، در غمان فرغانى بود و سالار مغربيان ربله مغربى . آن گروه از جانب غربى سوى مدينةالسلام رفتند و از قطربل به طرف بغداد گذشتند و ما بين قطربل و قطيعهء ام جعفر اردو زدند و اين شب به شب سه شنبه بود . دوازده شب مانده از صفر .\r\nو چون روز چهارشنبه فرداى آن شب رسيد . محمد بن عبد الله طاهرى شاه بن ميكال را از باب القطيعه فرستاد با بندار و خالد بن عمران و همراهان از سوار و پياده ، شاه و يارانش مقابل تركان صف بستند و تير و سنگ سوى همديگر انداختند ، و عاقبت شاه را به معبر تنگى به نزد باب القطيعه راندند . سپيد پوشان بغدادى فزونى گرفتند ، و شاه و سفيدپوشان يكباره حمله بردند و تركان و مغربيان و ديگر همراهانشان را از محلشان پس راندند ، سپيدپوشان حمله بردند و آنها را به صحرا راندند ، طبريان به آنها حمله بردند و با آنها درآميختند . آنگاه بندار و خالد بن عمران از كمين درآمدند - در ناحيه قطربل براى آنها كمين كرده بودند - و شمشير در ياران ابو احمد نهادند از ترك و\r\n","description":"","footnote":"","page_name":" 6163 ","page_number":222},
  {"content":"\r\nغير ترك و به بدترين وضعى آنها را بكشتند كه جز اندكى از آنها جان نبردند و سفيدپوشان اردوگاهشان را با هر چه اثاث و كس و بنه و خيمه و خرده لوازم كه در آن بود غارت كردند . هر كس از آنها كه جان برده بود خويشتن را به دجله افكندند كه سوى اردوگاه ابو احمد رود و آنها كه در كناره ها بودند - كناره ها را از جنگاوران پر كرده بودند - گرفتندشان كه كشته شدند و اسير شدند . كشتگان و سرهاى مغربيان و تركان و ديگران را در زورقها نهادند و بعضى از آن را بر دو پل و بر در محمد بن عبد الله نصب كردند .\r\nمحمد بگفت تا كسانى را كه آن روز سخت كوشيده بودند ، بازو بند دهند و بسيار كس از سپاهيان و غير سپاهيان بازو بند گرفتند .\r\nبه تعقيب فراريان رفتند كه بعضى از آنها به اوانا رسيده بودند ، بعضى ديگر به حدود اردوگاه ابو احمد رسيده بودند و از دجله عبور كرده بودند ، بعضيشان نيز به سامرا رسيده بودند .\r\nگويند سپاه تركان آن روز كه بر باب القطيعه هزيمت شدند چهار هزار كس بودند كه به روز نبرد دو هزار كس از آنها در آنجا كشته شد كه از باب القطيعه تا قفص شمشير در آنها به كار افتاده بود\r\n( 296 كه هر كه را كشتند ، كشتند و هر كه غرق شد ، غرق شد ، جمعى از آنها نيز اسير شدند .\r\nمحمد بن عبد الله ، بندار را چهار خلعت داد . آستردار و مزين و سياه و حرير ، و طوقى از طلا به گردن وى كرد ، ابو السناء را نيز چهار خلعت داد . خالد بن عمران و همه سرداران را هر كدام چهار خلعت داد .\r\nوقت بازگشتنشان از نبرد ، به هنگام مغرب بود . استران را به بيگارى گرفتند و براى آن جوالها [ 1 
  ] گرفتند كه در آن سر به بغداد برند ، هر كس با سر يك ترك يا مغربى به خانهء محمد رسيد . پنجاه درم به او دادند و اين كار غالبا از جانب سفيدپوشان و عياران\r\n\r\n","description":"","footnote":"\r\n[ 1 
  ] كلمهء متن : جواليق ، جمع جوالق ، معرب جوال .\r\n","page_name":" 6164 ","page_number":223},
  {"content":"\r\nبود .\r\nپس از آن عياران بغداد به قطربل رفتند و آنچه را كه تركان از اثاث مردم قطربل و درهاى خانه هاشان به جا نهاده بودند ، به غارت بردند . محمد آخر آن روز برادر خويش ابو احمد ، عبيد الله بن عبد الله ، و مظفر بن سيسل را به تعقيب هزيمتشدگان فرستاد و اين براى حفظ مردم بغداد بود كه بيم داشت سوى بغداديان بازگردند ، اينان تا قفص رسيدند و به سلامت بازآمدند و اوباش و عيارانى را كه در ناحيهء قطربل بودند به زحمت انداختند .\r\nبه محمد بن عبد الله گفتند آن شب و روز بعد سپاهى به تعقيب تركان فرستد كه از پى آنها دور روند اما نپذيرفت و فرارىاى را تعقيب نكرد و بگفت كه زخمىاى را بيجان نكنند و امان هر كس را كه امان مىخواست پذيرفت . سعيد بن احمد را بگفت تا مكتوبى بنويسد و اين نبرد را در آن ياد كند كه در مسجد جامع بغداد بر مردم خوانده شد و نسخهء آن چنين بود :\r\n« به نام خداى رحمان رحيم ، « اما بعد ، سپاس خداى را كه نعمت بخش است و هيچكس به سپاس نعمت وى نرسد ، قادر است كه هيچكس با قدرت وى معارضه نكند و عزيز كه در كار خويش زبونى نگيرد و داور عادل كه حكم وى رد نشود و نصرتبخش ، كه نصرت وى جز براى حق و اهل حق نباشد و صاحب همه چيز كه هيچكس از فرمان وى برون نباشد و هدايتگر به سوى رحمت كه هر كه پيرو اطاعت وى باشد گمراه نشود . از پيش ، عذر از ميانه بردارد تا حجت خويش را بدان نيرو دهد . خدايى كه دين خويش را رحمت بندگان كرده و خلافت خويش را حفاظ دين نهاده و اطاعت خليفگان خويش را بر همه امت فرض كرده كه در زمين وى حافظ\r\n( 297 ما حصل بعثت رسول اويند و امناى ويند بر مخلوق او در مورد دينى كه بدان دعوتشان كرده كه آنها را به راه حق خداى مىبردند كه راهشان به خلاف راه خداى گونه گونه نشود . خلق را به طريق خداى\r\n","description":"","footnote":"","page_name":" 6165 ","page_number":224},
  {"content":"\r\nهدايت كنند تا بر شاهراهى كه بندگان خويش را بدان خوانده فراهمشان كنند به وسيلهء آنها دين از گمرهان و مخالفان حمايت شود و كتاب خدا را كه به خاطر آن به كارشان گرفته بر امتها حجت كنند و امت را به حق خداى كه براى حفظ آن انتخابشان كرده دعوت كنند . اگر بكوشند حجت خداى همراهشان باشد و اگر نبرد كنند نصرتشان دهد . اگر دشمنى به سركشى برخيزد رعايت خداى مقابلشان حايل شود و پناهگاهشان باشد . اگر كيدآورى كيدى كند خداى در كار يارشان باشد كه آنها را براى قوت دين خويش نهاده و هر كه با آنها دشمنى آرد با دينى كه خدايش عزيز كرده و به وسيلهء آنها محفوظش داشته دشمنى كرده و هر كه با آنها مخالفت آرد به حقى كه زير محافظت آنهاست طعنه زده . سپاهشان با نصرت و عزت قرين است و دسته هايشان به سلسلهء خداى از دشمنان محفوظ دستانشان مدافع دين خداى است و تابعانشان با هميارى در كار حق ، برترى يافته‌اند . و دسته هاى دشمنان سركششان مغلوب است و حجتشان به نزد خداى و خلق باطل ، و وسيله جوئيشان براى نصرت مردود . در مقام داورى به حكم خداى زبونند و تقدير خداى بر تسليمشان به دوستان خداى ، روان است و رفتارشان به ترتيب امتهاى سلف و قرون گذشته جارى ، تا اهل حق به انجام وعدهء پيشين اطمينان آرند و دشمنان حق به حجت و انذارهاى گذشته گرفته شوند و انتقام خداى به دست دوستان وى به آنها رسد و به نزد خداى عذاب براىشان آماده شود كه در دنيا قرين ذلتند و عذاب آخرت را به دنبال دارند و و خدا ستمگر بندگان نيست . [ 1 
  ] « و درود خداى بر پيمبر منتخب و فرستادهء پسنديدهء او رهاننده از ضلالت سوى هدايت ، درودى كامل كه بركات آن فزونى گيرد و پيوسته باشد و سلام وى نيز . ستايش خداى را با تواضع در قبال عظمت وى . ستايش خداى را با اقرار به پروردگارى وى .\r\nستايش خداى را با تواضع در قبال عظمت وى . ستايش خداى را با اقرار به\r\n\r\n","description":"","footnote":"\r\n[ 1 
  ] وَما أَنَا بِظَلَّامٍ لِلْعَبِيدِ 50 : 29 . سوره ق ( 50 ) آيهء 28\r\n","page_name":" 6166 ","page_number":225},
  {"content":"\r\nپروردگارى وى . ستايش خداى را با اعتراف به اينكه والاترين مرحلهء سپاس به پائين - ترين مرحلهء كرامت وى نارساست . ستايش خداى را كه به سپاس خويش رهنمون است و به سبب آن نعمت افزون مىدهد و احسان خويش را مستمر مىكند ، ستايشى كه پسند وى باشد و آن را بپذيرد و موجب گشايش آورى و تفضل وى شود . ستايش خداى را كه قوم طغيانگر بر ضد اهل دين خويش را زبون كرد\r\n( 298 و وعدهء نصرت وى به طغيان ديدگان و ياران حق وى ، از پيش مقرر بود و كتاب عزيز وى بر اين و بر - اندرز طغيانگران نازل شده بود كه اگر باز مانند تذكارشان سودمند افتد و عاملان آن را به نزد خداى حجت باشد و اگر از پس تذكار اصرار باشد پيكارشان را فرض كرده و در وعدهء از پيش گفته و برهان روشن خويش فرموده كه هر كه بر ضد وى طغيان آرد خدايش نصرت دهد كه اين وعدهء حق خداست كه به وسيلهء آن دشمنان خويش را از عصيان خويش منع كرده و دوستان خويش را بر راه خويش استوار داشته و خدا از وعده تخلف نمىكند .\r\n« خداى را به نزد امير مؤمنان بوجود سر و دعوت و شمشير دولت و حافظ قدرت و معتمد و مطيع و نيكخواه دوستان و مدافع حق و مجاهد با دشمنان وى محمد بن عبد الله وابستهء امير مؤمنان نعمتى هست كه از خداى كمال آن را مىخواهد با توفيق سپاس و تفضل با هر كه در اين باب فزونى كند .\r\n« خداى مقدر كرده بود كه نياكان وى به نخستين دعوت نياكان امير مؤمنان قيام كنند آنگاه آثارشان را براى وى فراهم آورد كه دولت دومين را بپاداشت ، وقتى به كه دشمنان خداى مىخواستند نشانه هاى دين وى را محو كنند و آن را از ميان بردارند و او به حق خداى و حق خليفهء خداى قيام كرد و از خلافت دفاع كرد و با راى دورانديش هدفى را از پى آن نگريست ، و نزديك را نيز مىديد كه بر آن مىنگريست و جوياى رخداد بود و در همه چيزها كه وى را به خدا تقرب مىداد و به نزد خدا وسيله مىشد جانبازى كرد و خداى امير مؤمنان را از او چون يك دوست پشتيبان حق و يار هميار\r\n","description":"","footnote":"","page_name":" 6167 ","page_number":226},
  {"content":"\r\nخير و تكيه گاهى مجاهد با دشمن دين ، بهره ور خواهد كرد . مضمون نامهء امير مؤمنان را كه پيش از اين به نزد شما رسيده دانسته‌ايد كه آن گروه وابستگان ترك كه از راه پروردگار خويش گمراه شده‌اند و از حفاظ دين خويش برون شده‌اند و نعمتهاى خدا و نعمتهاى خليفه را منكر شده‌اند و از جماعت امت كه خداى نظام آن را با خلافت وى به هم پيوسته برون شده‌اند و مىخواسته‌اند اتفاق موجود را پراكنده كنند و بيعت وى را بشكنند و بند اسلام را از گردن خويش بردارند ، به يارى نوجوان معروف به ابو عبد الله پسر متوكل پرداخته‌اند كه وى از پس آمدن امير مؤمنان به مدينة السلام در محل قدرت وى و مجتمع ياران و ابناى ياران نياكانش اقامت داشته بود ، امير مؤمنان با خيانتشان مقابله كرد و آن را بر تأنى در كارشان مرجح داشت .\r\n( 299 « سپس اين پيمان شكنان گروهى از تركان و مغربيان را با گروهى از مردم گمراه فته جو كه به گروهشان درشده بودند فراهم آوردند و آن شهره به ابو احمد پسر متوكل را سر خويش كردند ، آنگاه از جانب شرقى سوى مدينة السلام رهسپار شدند و سر كشى و لجاج آشكار كردند . امير مؤمنان در بارهء آنها تأنى آورد و فرصتشان داد تا در كار خويش بينديشند و دستور داد به آنها نامه نويسند و راه رشادشان بنمايند و بيعت پيشين را به يادشان آرند و حق خداى و خليفه را در بارهء بيعت به آنها بفهمانند تا بدانند كه اگر از بيعتى كه به اختيار ، كرده‌اند برون شوند از دين خداى برون مىشوند و از او و از پيمبرش برى مىشوند و مالها و زنانشان را بر خويشتن حرام مىكنند و پاى بندى به بيعت ، موجب سلامت دينهايشان است و بقاى نعمتهايشان و بر كنارى از بليات ، و منتهاى پيش امير مؤمنان را به يادشان آرند كه عطيه هاى معتبرشان داد و خواستنيهاى و الا بخشيد ، و مراتب بلند داد ، و در انجمنها تقدمشان داد . اما بجز لجاج و دورى و سركشى و اصرار نخواستند .\r\n« پس امير مؤمنان ، نيكخواه مؤمن و دوستدار خويش محمد بن عبد الله وابستهء\r\n","description":"","footnote":"","page_name":" 6168 ","page_number":227},
  {"content":"\r\nامير مؤمنان را به تدبير كارشان گماشت كه اگر بازگشتشان ميسر باشد به حق ، دعوتشان كند و اگر سركشيشان غالب آمد و تابع ضلالت خويش شدند با آنها نبرد كند و او در نظر كردن و تفهيم كردن و توضيح دادن و ارشاد كردن سخت بكوشيد . اما پيوسته بانگ مىزدند و مردم مدينةالسلام را تهديد ميكردند كه خونهاشان را مىريزند و زنانشان را اسير مىكنند و اموالشان را غنيمت مىكنند . پيش از آن نيز در اثناى رهسپردنشان همان روش را داشته‌اند كه مشركان در تاخت و تازهايشان دارند و به وقت فرصت بدان رو مىكنند ، به آبادىاى نرسيده‌اند كه آن را ويران نكرده باشند و به حرمت مسلمان يا غير مسلمانى نرسيده‌اند كه آن را نشكسته باشند و به مسلمان عاجز از مقاومتى برنخورده‌اند مگر او را كشته‌اند ، به مالى از مسلمانان يا ذمى نرسيده‌اند مگر آن را گرفته‌اند چندان كه بسيارى كسان كه اخبارشان را شنيده‌اند و پيش رويشان بوده‌اند از وطنهاى خويش جا به جا شده‌اند و منزل و ديار خويش را رها كرده‌اند و به در امير مؤمنان گريخته‌اند كه از آسيب آنها مصون مانند ، به هيچ توانگرى نرسيده‌اند مگر پوشش توانگرى از او برگرفته‌اند ، به هيچ پرده دارى نگذاشته‌اند جز اينكه پردهء فرزند و زن را دريده‌اند ، در بارهء هيچ مؤمنى قسم و پيمان را رعايت نكرده‌اند و از بىحرمت كردن و اعضاء بريدن مسلمانى بازنمانده‌اند و از محرمات خداى ، چون خون و حرم باك نداشته‌اند .\r\n« پس از آن نيز تذكار را با پيكار پاسخ دادند و اندرزگويى را با اصرار به گناه مقابل كردند\r\n( 330 و روشنى آورى را به اصرار در باطلجوئى . عاقبت سوى در شماسيه روان شدند كه محمد بن عبد الله دوستدار امير مؤمنان بر آن در و ديگر درهاى مدينة السلام ، كه همانند آن بود ، سپاهيان نهاده بود با لوازم كامل وعدهء بسيار كه پناهگاهشان توكل پروردگار بود و قلعه هاشان توسل به فرمانبرى وى شعارشان تكبير و تهليل در مقابل دشمن .\r\n« محمد بن عبد الله وابستهء امير مؤمنان دستورشان مىداد كه جاهاى مجاور\r\n","description":"","footnote":"","page_name":" 6169 ","page_number":228},
  {"content":"\r\nخويش را استوار دارند و مادام كه توانند از پيكار دست بدارند . دوستان اندرز گفتن آغاز كردند اما گمراهان پيمان شكن پيكار آغازيدند و روزى چند با گروهها و لوازمشان با آنها پنجه انداختند كه به تعداد خويش مينازيدند و پنداشتند كه كس را بر آنها چيرگى نيست . نمىدانستند كه قدرت خداى از قدرت آنها برتر است و تقدير وى به خلاف اراده شان روان است و احكام وى عادلانه است و بسود اهل حق و بر ضد آنها نافذ .\r\n« تا وقتى كه روز شنبه شد و نيمه صفر ، همگان به در شماسيه آمدند ، پرچمهايشان را گسترده بودند ، شعار خويش را ندا دادند و در پناه اسلحهء خويش جا گرفتند و هر كه را به معرض ديدشان بود به ريختن خون و اسارت زنان و غارت اموال تهديد كردند ، دوستان اندرزگويى آغاز كردند اما گوش نگرفتند ، با تذكار به پيكارشان رفتند اما اعتنا نكردند ، پيكار آغاز كردند و تذكار را به يكسو افكندند . در اين وقت دوستان به آنها تاختند و از خدا بر ضدشان يارى خواستند و اعتمادشان به خداى قوت يافت و نصرتشان به سبب وى نفاذ گرفت .\r\n« پيكار همچنان در ميانشان بود ، تا به هنگام پسين آن روز و خداى از محافظان و سواران و سران و پيشروان باطلشان گروهى را بكشت به شمار بسيار و بيشترشان زخم سخت برداشتند كه به هر كه رسد هلاكش كند .\r\n« وقتى دشمنان خداى و دشمنان دين خداى ديدند كه گمانهايشان نادرست بود و ميان آنها و آرزوهايشان حايل آمد و سرانجام مايهء حسرتشان شد سپاهى از سامره روان كردند از تركان و مغربيان با لوازم و شمار و نيرو و سلاح بر جانب غربى كه خواستار دستاندازى بودند و اميد داشتند كه مردم آنجا را كه برادرانشان در سمت شرقى به نبرد دشمنان مشغول بودند آسيبى بزنند .\r\n« اما محمد بن عبد الله وابستهء امير مؤمنان ، هر دو سمت را\r\n( 301 از مردم و لوازم انباشته بود و به هر طرف كسانى را گماشته بود كه به حفاظت و حراست آن قيام كنند و زحمت\r\n","description":"","footnote":"","page_name":" 6170 ","page_number":229},
  {"content":"\r\nدشمن را از رعيت بدارند . به هر درى سردارى گماشته بود با جمعى انبوه و بر حصار كسان نهاده بود كه به شب و روز مراقب آن باشند و كسان فرستاده بود كه اخبار دشمنان خداى را ، از حركت و هجوم و توقف و رفتار ، بداند و در قبال هر حالشان ، عملى كند كه به سبب آن خداى نيرويشان را بشكند .\r\n« و چون روز چهار شنبه شد ، يازده روز رفته از صفر سپاهى كه از جانب غربى آورده بودند به در معروف به در قطربل رسيد در مقابل پيمان شكنانى كه بر سمت شرقى دجله اردو زده بودند توقف كردند ، با شمارى كه جز زمين باز گنجايش آن نداشت و جز عرصهء گشاده تحمل آن نميكرد ، وعده نهاده بودند كه با هم به درها نزديك شوند كه دوستان را به پيكار خويش در سمتهاى ديگر مشغول دارند كه تاب مقابلهء آنها نيارند و به باطل خويش بر حق آنها چيره شوند ، امير نادرستى كه خدايشان با آن به مكارى گرفت و گمان بىپايه اى كه خداى را در آن تقديرى نافذ بود .\r\n« محمد بن عبد الله ، محمد بن ابى عون و بندار پسر موسى طبرى وابستهء امير مؤمنان را با عبد الله بن نصر از در قطربل سوى آنها فرستاد و دستورشان داد كه از خداى ترسان باشد و مطيع و تابع فرمان وى باشند و به كتاب وى كار كنند و از پيكار بازمانند تا تذكار به گوشها برسد و حجتگويى با ادامه و اصرار آنها روبرو شود . پس آنها با جمعى به مقابل جمع مهاجمان رفتند ، كه حق خداى را بر خويشتن مىشناختند و به مقابلهء دشمن شتاب داشتند ، رفتن خويش را به نزد خدا ذخيره ميكردند و از ثواب حاضر و پاداش آينده مطمئن بودند ، دشمنان خدا با آنها و يارانشان روبرو شدند كه اسبان خويش را سوى آنها راندند و نيزه هاى خويش را به طرف سينه هاشان بلند كردند ، و شك نداشتند كه آنها طعمهء رباينده‌اند و غنيمت غارتگر .\r\n« اما به آنها نداى اندرز دادند ، ندايى كه به گوشها رسيد ، اما گوشهايشان آن را خوش نداشت و ديدگانشان از آن كور ماند . دوستان خداى در مقابله آنها با دلهاى فراهم و علم\r\n","description":"","footnote":"","page_name":" 6171 ","page_number":230},
  {"content":"\r\nبه اينكه خداى از وعده خويش در بارهء آنها تخلف نمىكند صادقانه كوشيدند ، سواران بر آنها تاختند و مكرر حمله بردند و با نيزه ها و شمشيرها ضربت زدند و تير انداختند و چون رنج زخمها به آنها رسيد و دندان جنگ مجروحشان كرد\r\n( 302 و آسياى نبرد برايشان بگشت و جنگزادگان تشنه به خون با آنها درآويختند ، پشت بكردند و خداى شانه - هاشان را به تسليم آورد و خطرشان به خودشان بازگشت و جمعى از آنها كه با توبه از عذاب خداى محفوظ نمانده بودند و امانت از عقوبت وى بر كنارشان نداشته بود كشته شدند . آنگاه بار ديگر باز آمدند و مقابل دوستان ايستادند . از ياران گمراهشان و از اردوگاهشان كه بر در شماسيه بود يك هزار از دليرانشان بر كشتىها سوى آنها عبور كردند كه بر ضلالتشان ياريشان دهند .\r\n« محمد بن عبد الله ، خالد بن عمران و شاه بن ميكال وابستهء طاهر را سوى آنها فرستاد كه با روشن بينى بىفتور و همت بىقصور با عباس پسر قارن وابستهء امير مؤمنان برفتند و چون شاه با همراهان خويش به دشمنان خدا رسيد به جاهايى كه بيم درآمدن كمين از آن مىرفت كسان گماشت . آنگاه با سرداران مذكور كه همراه وى بودند حمله برد كه پيش رفتند و از تهديد گمراه نشدند و از نصرت و تأييد خدا به شك در نبودند ، شمشير در آنها نهادند كه حكم خداى برايشان روان شود ، تا آنها را به اردوگاهى رسانيدند كه در آنجا اردو زده بودند و از آن گذشتند و هر چه سلاح و مركب و لوازم جنگ داشتند از آنها گرفتند ( كه افراد جمعشان ) [ 1 
  ] يا كشته اى بود كه جثه اش در كشتنگاهش بماند و سرش را به جايى بردند كه عبرت ديگران شود ، يا كسى كه از شمشير به غرق شدن پناهنده شد و خدايش به سبب اين حذر كردن پناه نداد ، يا اسير بندىاى كه به خانهء دوستان و حزب خدا كشيده مىشد ، يا فرارىاى بود كه نيمه جانى به در برده بود و خداى ترس در دلش افكنده بود .\r\n« ستايش خداى را كه هر دو گروه ، آنها كه از جانب غربى آمده بودند و آنها كه از\r\n\r\n","description":"","footnote":"\r\n[ 1 
  ] اضافه از من است ( م )\r\n","page_name":" 6172 ","page_number":231},
  {"content":"\r\nجانب شرقى به كمك عبور كرده بودند ، دستخوش انتقام شدند و هيچكس از آنها به توبه پناه نبرد و هيچكدامشان رو به خدا نكرد ، چهار گروه بودند كه در جهنم فراهم مىشوند كه مشمول عقوبت آخرتند و مايهء پند و عبرت بينندگان . چنان كه خداى عز و جل فرمود : « مگر آن كسان را نديدى كه نعمت خدا را تغيير دادند و قوم خويش را به سراى هلاكت درآوردند ، جهنميست كه بدان رد مىشوند و بد قرارگاهيست [ 1 
  ] ) پيكار ميان دوستان و گروهى كه در سمت شرقى بودند پيوسته بود و كشتار از سرانشان بسيار بود و زخم ميانشان شايع ، تا وقتى كه معاينه ديدند كه خداى يارانشان را به نابودى كشانيد و به نقمت و استيصال رسانيد كه از خداى پناهشان نبود و از دوستان خداى فرار و جايگاهشان نبود ، پراكنده و درهم شكسته به هزيمت برفتند\r\n( 303 كه خدايشان در كار بر ياران سركش و طوايف گمراهشان عبرت نموده بود ، پندارى كه به خاطر داشتند به گمرهى افتاد از آن رو كه ديدند كه خداى سپاه خويش را نصرت داد و دوستان خويش را عزت بخشيد . ستايش خداى را پروردگار جهانيان كه سركشان منحرف از دين و ياغيانى را كه ناقض پيمان ويند و بىدينانى كه بيرون اهل حقند سركوب مىكند ، ستايشى كه مورد رضاى وى باشد و موجب برترين افزايش وى و درود خداى در آغاز و انجام بر محمد بنده و فرستادهء وى و هدايتگر راه وى و دعوتگر به سوى وى باذن وى ، و سلام او نيز .\r\n« سعيد بن حميد نوشت به روز شنبه هفت روز رفته از صفر سال دويست و پنجاه و يكم . » به روز سه شنبه دوازده روز مانده از صفر محمد بن عبد الله طاهرى برنشست و به در شماسيه رفت و بگفت تا هر چه خانه و دكان آن سوى حصار بغداد بود ويران كنند و نخل و درخت را ببرند ، از در شماسيه تا سه در ديگر كه آن ناحيه براى كسانى كه\r\n\r\n","description":"","footnote":"\r\n[ 1 
  ] أَ لَمْ تَرَ إِلَى الَّذِينَ بَدَّلُوا نِعْمَتَ الله كُفْراً وَأَحَلُّوا قَوْمَهُمْ دارَ الْبَوارِ ، جَهَنَّمَ يَصْلَوْنَها وَبِئْسَ الْقَرارُ 14 : 28 - 29 .\r\nسوره ابراهيم ( 14 ) آيه 29 - 30\r\n","page_name":" 6173 ","page_number":232},
  {"content":"\r\nآنجا نبرد ميكردند وسعت يابد .\r\nو چنان بود كه از طرف فارس و اهواز هفتاد و چند خر با مال و به بغداد فرستاده بودند ، چنان كه گويند منكجور پسر قارن اشروسنى آن را مىآورد . تركان و ابو - احمد ، پسر بابك را با سيصد سوار و پياده به طرارستان فرستادند كه اين مال را وقتى آنجا مىرسد بگيرد . محمد بن عبد الله سردارى را فرستاد به نام يحيى پسر حفص كه اين مال را بيارد كه از بيم پسر بابك آن را از طرارستان بگردانيد و چون پسر بابك بدانست كه مال از دست وى برفته با همراهان خويش سوى نهروان رفت و سپاهيانى كه همراه وى بودند با مردم آنجا نبرد كردند و بيشترشان را برون كردند و كشتيهاى پل را كه بيشتر از بيست كشتى بود بسوخت و سوى سامرا بازگشت .\r\nمحمد بن خالد ببغداد آمد ، مستعين وى را ولايتدار مرزهاى جزيره كرده بود ، در بلد مانده بود بانتظار سپاه و مال كه به دو داده شود ، وقتى از آشفتگى كار تركان و ورود مستعين به بغداد آن رخدادها بود كه بود ، نميتوانست شد مگر از راه رقه كه با همراهان خويش ، از خواص و ياران ، كه نزديك چهار صد سوار و پياده بودند به رقه شد و از آنجا به طرف مدينة السلام سرازير شد و روز سه شنبه دوازده روز مانده از صفر وارد آنجا شد و سوى خانهء محمد بن عبد الله طاهرى شد كه پنج خلعت به دو داد : دبيقى و مغزىدار و حرير و مرين و سياه . آنگاه وى را با سپاهى انبوه براى نبرد ايوب بن احمد فرستاد كه از راه فرات برفت و با وى نبرد كرد ، با گروهى اندك ، كه هزيمت يافت و به ملك خويش رفت كه در سواد بود .\r\nاز سعيد بن حميد آورده‌اند كه گفته بود : وقتى خبر هزيمت محمد بن خالد به محمد بن عبد الله طاهرى رسيد ، گفت : « هيچكس از عربان توفيق نمىيابد مگر آنكه پيمبرى همراه وى باشد كه خداى به سبب وى ، او را نصرت دهد . » در اين روز تركان بر در شماسيه نبردى داشتند ، سوى در رفته بودند و بر - سران نبردى سخت كرده بودند چندان كه هر كه را بر در بود ، پس راندند و به منجنيقى\r\n","description":"","footnote":"","page_name":" 6174 ","page_number":233},
  {"content":"\r\nكه به سمت چپ درنهاده بودند نفت و آتش انداختند ، اما آتششان در منجنيق كار نكرد .\r\nسپاهيانى كه بر در بودند فزونى گرفتند و از آن پس كه تركان تنى چند از مردم بغداد در اباتير كشته بودند و بسيار كس را زخمى كرده بودند آنها را از محلشان پس زدند و از در براندند .\r\nدر اين وقت محمد بن عبد الله ارابه هايى را كه بر كشتيها و زورقها مىبردند سوى محافظان در فرستاد كه با آن به سختى سنگبارانشان كردند و گروهى بسيار از آنها را بكشتند ، نزديك به يكصد كس ، كه از در دور شدند .\r\nيكى از مغربيان كه آن روز كنار ديوار شماسيه بود قلابى [ 1 
  ] به ديوار انداخت و در آن آويخت و بالا رفت ، گماشتگان ديوار او را گرفتند و كشتند و سرش را با منجنيق به اردوى تركان انداختند كه پس از آن سوى اردوگاه خويش رفتند .\r\nگويند : يكى از گماشتگان ديوار در باب شماسيه ، از ابنا ، از كثرت تركان و مغربيانى كه آن روز به در شماسيه آمده بودند هراسان شده بود ، آنها با پرچمها و طبلهايشان نزديك در شده بودند و بعضى از مغربيان قلابهايى بر ديوار نهاده بودند ، يكى از گماشتگان ديوار مىخواسته بود بانگ بزند : « اى مستعين ، اى منصور . » كه خطا كرده بود و بانگ زده بود : « اى معتز ، اى منصور . » و يكى از گماشتگان در او را از مغربيان پنداشته بود كه او را كشتند و سرش را به خانهء محمد بن عبد الله فرستادند كه بگفت تا آن را نصب كردند ، شبانگاه آن روز مادر و برادرش پيكر او را در محملى بياوردند و فرياد مىزدند و سرش را مىخواستند اما به آنها ندادند و همچنان بر در پل منصوب بود تا با ديگر سرها پايين آورده شد .\r\nشب جمعه ، هفت روز مانده از صفر ، جمعى از تركان به در بردان رسيدند . گماشتهء آن محمد بن رجاء بود - و اين پيش از آن بود كه سوى واسط رود - كه شش كس از آنها را بكشت\r\n( 305 و چهار اسير گرفت .\r\n\r\n","description":"","footnote":"\r\n[ 1 
  ] كلمهء متن : كلاب .\r\n","page_name":" 6175 ","page_number":234},
  {"content":"\r\nدر غمان ، شجاعى قهرمان بود ، يكى از روزها با تركان به در شماسيه شد سنگ منجنيقى بر او انداختند كه به سينه اش خورد ، وى را سوى سامرا بردند ، ما بين بصرى و عكبرا بمرد و به سامرا برده شد .\r\nيحيى بن عكى ، سردار مغربى گويد كه يكى از روزها وى پهلوى درغمان بوده بود ، تيرى بيامد و به چشم وى خورد پس از آن سنگى به چشم وى خورد و سرش را پرانيد و او را بيجان بردند .\r\nاز على بن حسن تيرانداز آورده‌اند كه گفته بود : گروهى از تيراندازان بر ديوار باب شماسيه فراهم بوديم ، يك مغربى بود كه بيامد تا به در نزديك مىشد . آنگاه . . . نش را لخت مىكرد و بادى درمىكرد و بانگ مىزد .\r\nگويد : من تيرى براى وى برگزيدم و در مخرجش نشانيدم كه از گلويش در آمد و بيجان بيفتاد ، گروهى از در برون شدند و او را به حالت آويختگى نهادند ، پس از آن مغربيان بيامدند و او را ببردند .\r\nگويند : از پس هزيمت تركان بر در قطربل ، غوغاييان در سامرا فراهم آمدند و چون سستى كار معتز را بديدند بازار زرگران و شمشيرسازان و صرافان را غارت كردند و هر چه را از كالا و غير كالا آنجا يافتند برگرفتند . بازرگانان به نزد ابراهيم مؤيد ، برادر معتز ، فراهم شدند و در اين باب به دو شكايت بردند و گفتند كه حفاظت اموالشان تعهد شده بود ، به آنها گفت : « شايسته بود كه كالاى خويش را به منزلهايتان ببريد . » و اين در نظر وى بزرگ نمود .\r\nنجوبة بن قيس ، به روز شنبه هشت روز مانده از صفر ، با بدويانى كه اجير شده بودند بيامد كه ششصد پياده بودند و دويست سوار . در همين روز ده كس از سران مردم طرسوس آمدند كه از بلكاجور شكايت داشتند و مىگفتند كه چون خبر بيعت معتز به دو رسيد دو ساعت پس از رسيدن نامه برون شد و به بيعت معتز دعوت كرد و سرداران و مردم مرز را بدين كار وادار كرد كه بيشترشان بيعت كردند و بعضيها مقاومت\r\n","description":"","footnote":"","page_name":" 6176 ","page_number":235},
  {"content":"\r\nكردند ، آنها را كه مقاومت كرده بودند به تازيانه و بند و زندان دچار كرد . گفته مىشد كه اينان مقاومت كرده بودند و چون به بيعت نا به دلخواه وادارشان كرده بود گريزان شدند .\r\n( 306 وصيف گفت : « گمان دارم ، اين مرد را فريب داده‌اند ( و به خطا انداخته‌اند [ 1 
  ] ) و آنكه با نامهء معتز به نزد وى رفته ليث پسر بابك بوده و به دو گفته كه مستعين درگذشته و معتز را به جايش نهاده‌اند .\r\nاما اين كسان بسيار گفتند و از بلكاجور شكايت داشتند و مىگفتند كه اين را از روى قصد كرده ، در بارهء او گفتند كه دل با پسران واثق دارد .\r\nبه روز چهارشنبه چهار روز مانده از صفر نامهء بلكاجور آمد با يكى به نام على - حسين معروف به ابن صعلوك ، در نامه مىگفت كه نامه اى از ابو عبد الله پسر متوكل به نزد وى رسيده كه وى به خلافت رسيده و براى وى بيعت گرفته و چون نامهء مستعين با خبر درست به دو رسيد ، بيعت را بر كسانى كه به نزد وى بوده‌اند تجديد كرده و شنوا و مطيع مستعين است .\r\nدستور داد تا فرستاده را هزار درم بدهند كه بگرفت ، و چنان بود كه دستور داده بود كه به محمد بن على ارمنى نامه نويسند به ولايتدارى بر مرزهاى شام و چون نامهء بلكاجور آمد ، به اطاعت ، از فرستادن نامه ولايتدارى محمد بن على ارمنى خوددارى كرد .\r\nبه روز دوشنبه ، شش روز مانده از صفر همين سال ، اسماعيل بن فراشه از ناحيهء همدان بيامد با حدود سيصد سوار ، سپاه وى هزار و پانصد كس بود كه بعضيشان جلوتر آمدند و بعضيشان عقبتر و پراكنده شدند ، فرستادهء معتز را با خويش آورده بود كه براى گرفتن بيعت به نزد وى روان داشته بودند ، فرستاده را به بند كرده بود و بر استرى بىپالان به مدينةالسلام آورده بود ، اسماعيل را پنج خلعت داد .\r\nيكى را آوردند كه گفتند علويست و او را به ناحيهء رى و طبرستان گرفته‌اند كه\r\n\r\n","description":"","footnote":"\r\n[ 1 
  ] اين جمله كه جاى آن در چاپ اروپا سفيد است از چاپ قاهره گرفته شده .\r\n","page_name":" 6177 ","page_number":236},
  {"content":"\r\nسوى علويان آنجا مىرفته اسبان و غلامانى نيز با وى بوده ، دستور داد تا وى را در دار العامه بداشتند تا چند ماه پس از آن از او كفيل گرفتند و رهايش كردند .\r\nدر اين روز نامهء موسى پسر بغا خوانده شد كه در آن مىگفت كه نامه معتز رسيده و او ياران خويش را پيش خوانده و از رخداد خبرشان داده و گفته تا آنها سوى مدينةالسلام روان شوند . اما آنها نپذيرفته‌اند ، شاكريان و ابنا پذيرفته‌اند . اما تركان و يارانشان كناره گرفته‌اند و با وى نبرد كرده‌اند كه جمعى از آنها را كشته و اسيرانى گرفته كه با وى به راهند .\r\nوقتى نامهء موسى خوانده شد در خانهء محمد بن عبد الله تكبير گفتند .\r\nپنج روز مانده از صفر ، از بصره ده كشتى دريايى بيامد كه بوراج [ 1 
  ] نام داشت .\r\n( 307 در هر كشتى يك ناخدا بود و سه نفت انداز و يك نجار و يك نانوا با سى و نه مرد از پاروزن و جنگاور كه بدين سان در هر كشتى چهل و پنج مرد بود ( كشتيها ) سوى جزيره اى رفت كه روبروى خانهء ابن طاهر است . پس از آن در همان شب به طرف شماسيه رفت و سوى تركانى كه آنجا بودند آتش انداخت كه مصمم شدند از اردوگاه خويش در رقه شماسيه به بستان ابو جعفر روند كه بر كنار پل بود . آنگاه راى ديگر آوردند و از اردوگاه خويش بالاتر رفتند به جايى كه آتش به آنها نرسد .\r\nيك روز مانده از ماه صفر تركان و مغربيان سوى درهاى سمت شرقى مدينة - السلام شدند كه درها به رويشان بسته شد و با تير و منجنيق و ارابه ها زدندشان كه جمعى بسيار از دو گروه كشته و زخمى شد و تا پسينگاه همچنان ببودند .\r\nدر اين سال سليمان بن عبد الله از گرگان سوى طبرستان بازگشت و از آمل روان شد ، با جمع بسيار و اسب و سلاح برون شده بود ، حسين بن زيد از آنجا برفت و به ديلم پيوست . برادرزادهء وى محمد بن طاهر ورود خويش را به طبرستان به سلطان نوشت كه نامهء وى در بغداد خوانده شد ، مستعين نسخهء آن را به بغاى صغير وابستهء\r\n\r\n","description":"","footnote":"\r\n[ 1 
  ] متن چنين است . اما بوارج جمع بارجه است به معنى كشتى جنگى و معنى بوارج كشتيهاى جنگى است . ( م )\r\n","page_name":" 6178 ","page_number":237},
  {"content":"\r\nامير مؤمنان نوشت دربارهء فتح طبرستان به دست محمد بن طاهر و هزيمت حسن بن - زيد و اينكه سليمان بن عبد الله وارد ساريه شده به سلامت ، و دو پسر قارن پسر شهريار وابستهء امير مؤمنان به نام مازيار و رستم با پانصد كس به نزد وى شده‌اند با ديگر چيزها كه در فتحنامه ياد شد و اينكه مردم آمل بنزد وى رفته‌اند به پشيمانى و پشيمانى خويش را نموده‌اند و از خطاهاى خويش بخشش خواسته‌اند و سليمان به ترتيب با آنها روبرو شده كه آرامش و اعتمادشان را بيفزوده و با سپاه خويش همچنان آراسته به ديدار دهكده ها و راهها رفته و دستور داده كه كس را نكشند و با برگرفتن جامه يا كار ديگر متعرض كسى نشوند و هر كه را از اين ، تجاوز كند ، تهديد كرده و اينكه نامهء اسد بن جندان بنزد وى رسيده كه على بن عبد الله طالبى موسوم به مرعشى و كسان وى كه بيشتر از دو هزار - كس بوده‌اند با دو كس از سران گيل با جمعى انبوه . وقتى خبر يافته‌اند كه حسن ابن زيد هزيمت شده و او با دوستان به آن ناحيه درآمده به هزيمت رفته‌اند و او با بهترين وضعى با قوت نمايان و سلامت وارد شهر آمل شده و موجبات فته از وى بريده .\r\n( 308 پنج روز مانده از محرم اين سال نامهء علاء بن احمد عامل بغاى شرابى بر خراج و املاك ارمينيه رسيد در مورد اينكه دو كس در آن ناحيه قيام كرده‌اند كه نامشان را ياد كرده بود و اينكه با آنها نبرد كرده كه به قلعه اى پناه برده‌اند و منجنيقها مقابل قلعه نهاده و آن را به تسليم واداشته و آن دو كس به فرار از آنجا برون شده‌اند و كارشان به سر رفته و قلعه به دست دوستان افتاده .\r\nو هم در اين سال نامه اى رسيد ، مورخ [ 1 
  ] يازده روز رفته از محرم ، كه مردم اردبيل آشوب كرده‌اند و طالبى به آنها نامه فرستاده و اينكه چهار سپاه به چهار شهرشان فرستاده كه محاصره شان كنند .\r\nدر اين سال نامه اى آمد با خبر پيكارى كه ميان عيسى بن شيخ و موفق خارجى كه رخ داده بود كه عيسى موفق را اسير كرده بود و از مستعين مىخواست كه سلاح\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6179 ","page_number":238},
  {"content":"\r\nمورد حاجت او را بفرستد كه در بلد ، وسيلهء كار او باشد و سپاه را با آن براى غزا نيرو دهد و به عامل صور بنويسد كه چهار كشتى براى وى بفرستد با همه لوازم كه با كشتيهايى كه به نزد وى هست آنجا باشد .\r\nو هم در اين سال نامهء محمد بن طاهر آمد با خبر مرد طالبى كه به رى و اطراف آن قيام كرده بود و سپاهيانى كه براى نبرد وى فراهم كرده بود و جنگاورانى كه به مقابلهء وى فرستاده بود و همين كه او به محمديه رسيده بود ، حسن بن زيد فرار كرده بود و او به هنگامى كه وارد محمديه شده بود ، كسان بر راهها گماشته بود و ياران خويش را فرستاده بود و خدا وى را بر محمد بن جعفر ظفر داده بود كه اسير شده بود بى پيمان و قرار .\r\nكسانى از علويان كه بار دوم پس از اسارت محمد بن جعفر به رى رفته بودند ، احمد بن - عيسى بن على بن حسين صغير بن على بن حسين بن على بن ابى طالب بود با ادريس بن عبد الله بن - موسى بن\r\n( 309 عبد الله بن حسن بن على بن ابى طالب و همين ادريس بود كه به وقت رفتن حج گزاران قيام كرده بود و آنكه بطبرستان بود ، حسن بن زيد بن محمد بن اسماعيل بن حسن بن على بن ابى طالب بود كه رحمت و رضوان خدا بر او باد .\r\nو هم در اين سال نامهء محمد بن طاهر به نزد مستعين رسيد كه در آن هزيمت حسن بن زيد را از مقابل خويش ياد كرده بود و اينكه با حدود سى هزار كس با وى روبرو شده بود و پيكارى در ميانشان رفته بود كه از ياران حسن سيصد و چند كس را كشته بود . مستعين دستور داد نسخهء نامهء وى را در آفاق بخوانند .\r\nو هم در اين سال يوسف بن اسماعيل علوى ، خواهرزاده موسى بن عبد الله - حسينى ، قيام كرد .\r\nدر ماه ربيع الاول همين سال ، محمد بن عبد الله بگفت تا براى عياران بغداد كافر كوبها [ 1 
  ] بسازند و بر آن ميخهاى آهن نصب كنند و آن را در خانهء مظفر بن سيسل\r\n\r\n","description":"","footnote":"\r\n[ 1 
  ] كلمهء متن : كافر كوبات كه كلمهء كوب را با الف و تا جمع بسته‌اند .\r\n","page_name":" 6180 ","page_number":239},
  {"content":"\r\nنهند . عياران ، بى سلاح در پيكار حضور مىيافتند و آجر پرتاب مىكردند ، آنگاه بگفت تا بانگزنى بانگ زد كه هر كه سلاح مىخواهد به خانهء مظفر رود . عياران از هر سوى آنجا رفتند كه كافر كوبها را ميان آنها تقسيم كرد و نامهايشان را ثبت كرد .\r\nعياران يكى از خودشان را به سرى برداشتند به نام ينتويه كه كنيهء ابو جعفر داشت ، با چند كس ديگر كه يكيشان دونل نام داشت و ديگرى دمحال و ديگرى ابو نمله و ديگرى ابو عصاره ، اما هيچيك از آنها بجز ينتويه برقرار نماند كه وى همچنان سر عياران سمت غربى بود تا كار اين فته به سر رفت .\r\nوقتى كافر كوبها را به عياران دادند ، بر درهاى بغداد پراكنده شدند و در آن روز نزديك به پنجاه كس از تركان و تبعهء آنها را كشتند ، از آنها نيز ده كس كشته شد . پانصد كس از آنها نيز با تيرها رفته بودند كه دو پرچم و دو نردبان از تركان گرفتند .\r\nدر اين سال نجوبة بن قيس نبردى داشت با جمعى از تركان در ناحيهء بزوغى .\r\n( 310 وى و محمد بن ابو عون و ديگران با تركان رو برو شدند و هفت كس از آنها را اسير گرفتند و سه كس را كشتند ، بعضيشان خويشتن را در آب افكندند كه بعضى نجات يافتند و بعضى غرق شدند .\r\nاز احمد بن صالح شيرزادى آورده‌اند كه وى از يكى از اسيران از شماره گروهى كه نجوبه با آنها مقابله كرده بود پرسش كرده بود كه گفت : « ما چهل كس بوديم نجوبه و يارانش سحرگاه با ما مقابل شدند . سه كس از ما كشته شد سه كس غرق شد و هشت كس اسير شد و باقى گريختند . هيجده اسب گرفت با چند جوشن و پرچمى از آن عامل اوانا كه برادر هارون بن شعيب بوده . » نبرد در اوانا بوده بود به روز چهار شنبه ، سپاه نجوبه و عبد الله بن نصر بعنوان پادگان در قطربل مقيم شد .\r\nچنان كه گويند : در يكى از اين روزها ينتويه و يارانش ، از عياران ، از در\r\n","description":"","footnote":"","page_name":" 6181 ","page_number":240},
  {"content":"\r\nقطربل برون شدند و برفتند و تركان را دشنام همىگفتند تا از قطربل گذشتند ، گروهى از تركان تيرانداز در زورقها به طرف آنها عبور كردند كه يكيشان را كشتند و ده كس از آنها را زخمدار كردند . عياران سنگ بسيار به آنها افكندند كه سوى اردوگاهشان بازگشتند . پس از آن ينتويه به خانه ابن طاهر احضار شد كه به او دستور داد كه جز به روز پيكار برون نشود و بازوبند گرفت و دستور داد پانصد درم به او بدهند .\r\nچهارده روز رفته از ربيع الاول اين سال مزاحم بن خاقان از ناحيهء رقه بيامد .\r\nبه سرداران و بنى هاشم و متصديان ديوانها دستور داده شد از وى پيشواز كنند ، ياران وى از خراسانيان و تركان و مغربيان نيز با وى آمده بودند كه نزديك هزار كس بودند و از هر گونه لوازم پيكار همراه داشتند . وقتى وارد بغداد مىشد وصيف به طرف راست وى بود و بغا به طرف چپ وى ، عبيد الله بن عبد الله طاهرى به پهلوى چپ بغا بود و ابراهيم بن اسحاق پشت سرشان ، مزاحم با وقارى نمايان بود ، وقتى رسيد هفت خلعت به او داده شد ، با يك شمشير . به هر يك از دو پسرش نيز پنج خلعت دادند ، آنگاه دستور داده شد كه سه هزار كس از سوار و پياده براى وى معين شود .\r\nمعتز ، موسى پسر اشناس را به همراهى حاتم بن دواد با سه هزار كس از سوار و پياده فرستاد كه مقابل اردوگاه ابو احمد بر سمت غربى بر در قطربل اردو زد ، يك روز رفته\r\n( 311 از ربيع الاول . يكى از عياران به نام ديكويه برون شد بر خرى . نايب وى نيز بر خرى بود ، با سپر و سلاح بودند . عيارى ديگر در سمت شرقى برون شد به نام ابو جعفر معروف به مخرمى با پانصد مرد با سلاح تمام كه سپر داشتند با حصيرهاى قيراندود ، شمشيرها و كاردها به كمرهايشان بود ، كافر كوب نيز همراه داشتند .\r\nوقتى سپاه آمده از سامرا به نزديك سمت غربى رسيد ، محمد بن عبد الله با چهارده كس از سرداران خويش بر نشست با لوازم كامل ، از سفيدپوشان و تماشاييان\r\n","description":"","footnote":"","page_name":" 6182 ","page_number":241},
  {"content":"\r\nمردم بسيار برون شده بودند . برفت تا مقابل اردوگاه ابو احمد رسيد . بر آن ميانشان زد و خوردى شد كه از سپاه ابو احمد بيشتر از پنجاه كس كشته شد ، سفيدپوشان برفتند تا بيشتر از نيم فرسنگ از اردوگاه گذشتند . چند كشتى از اردوگاه ابو احمد به طرف آنها عبور كرد كه ميانشان تصادمى بود و چند كشتى را با جنگاوران و ملاحانى كه در آن بود ، گرفتند و آنها را به بند كردند .\r\nمحمد بن عبد الله بازگشت و به ابو عون دستور داد كه مردم را باز گرداند . پس ابو عون سوى تماشاييان و عامه فرستاد كه آنها را بازگردانيد و با آنها سخنان درشت گفت و دشنامشان گفت و او را دشنام گفتند ، يكى از آنها را ضربت زد و او را بكشت كه عامه به دو حمله بردند و از مقابل آنها برفت .\r\nو چنان بود كه چهار كشتى از كشتيهاى مردم بغداد بجا مانده بود . وقتى ابن - ابى عون از مقابل عامه به هزيمت رفت ، مردم اردوى ابو احمد در آن نگريستند و چند كشتى به طلب آن فرستادند و آن را گرفتند و يك كشتى را كه ارابه اى از آن بغداديان در آن بود بسوختند . عامه بىدرنگ سوى خانهء ابن ابى عون رفتند كه آن را غارت كنند گفتند : « به تركان متمايل شده و با آنها كمك كرده و با ياران خويش هزيمت شده . » با محمد بن عبد الله سخن كردند كه او را بر دارد و سر و صدا كردند كه مظفر بن سيسل را با ياران وى فرستاد و دستور داد عامه را بازگرداند و نگذارد چيزى از اثاث ابن ابو عون را بگيرند به آنها خبر داد كه وى را از كار كشتيها و درياپيماها [ 1 
  ] بحريه و جنگ معزول كرده و اين كار را به برادر خويش عبيد الله بن عبد الله داده ، مظفر برفت و كسان را از خانهء محمد بن ابو عون دور كرد .\r\nبه روز پنجشنبه يازده روز مانده از ماه ربيع الاول سپاه تركان كه از سامرا به بغداد مىآمد به عكبرا رسيد .\r\nابن طاهر ، بندار طبرى را با برادر خويش عبيد الله و ابو السنا و مزاحم بن خاقان و اسد پسر داود سياه و خالد\r\n( 312 بن عمران و ديگر كسان از سرداران خويش را روانه كرد كه\r\n\r\n","description":"","footnote":"\r\n[ 1 
  ] كلمهء متن : البحريات .\r\n","page_name":" 6183 ","page_number":242},
  {"content":"\r\nبرفتند تا به قطربل رسيدند ، تركانى در آنجا كمين كرده بودند ، به آنها تاختند پيكار ميانشان درگير شد و تركان آنها را پس راندند تا به « دو بستان » رسيدند ، بر راه قطربل . ابو السنا و اسد بن داود پيكارى سخت كردند و هر كدامشان گروهى از تركان و مغربيان را كشتند ، ابو السنا يورشى كرد و كسان از او پيروى كردند كه يكى از سرداران ترك را بكشت به نام سور و سر او را برگرفت و بيدرنگ به خانه ابن طاهر رفت و هزيمت كسان را به دو خبر داد و از او كمك خواست .\r\nابن طاهر بگفت تا وى را طوق دادند . و زن طوقها چنان بود كه هر طوقى سى - دينار بود و هر بازوبند هفت مثقال و نيم ، آنگاه ابو السنا بازگشت و با كسانى كه از هر در بكمك آن جمع فرستاده شد سوى آنها رفت .\r\nگويند كه محمد بن عبد الله با ابو السنا درشتى كرد كه جاى خويش را رها كرده بود و سر را به خويشتن آورده بود ، به دو گفت : « در كار آن جمع خلل آوردى ، خدا اين سر و سر - آوردن ترا زشت بدارد . » وقتى محمد بن عبدوس برفت ، اسد پسر داود ، از آن پس كه كسان از نزد او پراكنده شده بودند ، به سختى نبرد كرد و كشته شد ، و از آن پس كه تركان سرش را بر گرفتند ، جمعى از بغداديان به محل وى بازگشتند و آنها را از نزد پيكرش براندند و آن را در زورقى به بغداد بردند .\r\nعاقبت تركان به در قطربل رسيدند ، كسان به مقابلهء آنها رفتند و آنها را به سختى از در براندند و به تعقيبشان رفتند تا دورشان كردند . تعدادى سر از تركان و مغربيانى كه آن روز كشته شده بودند به خانهء طاهر بردند كه بگفت تا آن را بر در شماسيه نهند كه آنجا نهادند .\r\nپس از آن تركان از ناحيهء قطربل به طرف بغداديان بازگشتند و بسيار كس از بغداديان كشته شد ، از تركان نيز بسيار كس كشته شد ، بندار و همراهان وى همچنان با آنها پيكار مىكردند تا شب درآمد و بندار با كسان بازگشت و درها\r\n","description":"","footnote":"","page_name":" 6184 ","page_number":243},
  {"content":"\r\nبسته شد .\r\nآنگاه ابن طاهر به مظفر بن سيسل و رشيد پسر كاوس و يك سردار ديگر دستور داد كه با نزديك پانصد سوار از در قطربل به طرف اردوگاه پسر اشناس رفتند و وقتى آنجا رسيدند كه به حال آرامش و ايمنى بودند و نزديك به ششصد كس از آنها را بكشتند و گروهى اسير گرفتند و بازگشتند .\r\nگويند كه در اين روز تركان و مغربيان بنزد باب القطيعه شدند\r\n( 313 و نزديك حمامى كه به باب القطيعه شهره است نقبى زدند ، نخستين كس از آنها كه از نقب برون شد كشته شد . در اين روز كشته از تركان و مغربيان بيشتر بود و زخم تير در مردم بغداد بيشتر .\r\nاز گروهى شنيدم كه پسرى نابالغ در اين نبرد حضور يافته بود ، تو بره اى داشت كه در آن سنگ بود ، فلاخنى به دستش بود كه با آن سنگ مىانداخت و بىخطا ، به چهرهء تركان و چهرهء اسبانشان مىخورد . چهار كس از تيراندازان ترك تيراندازى به وى آغاز كردند كه تيرشان به دو نمىخورد . اما او سنگشان مىانداخت و خطا نمىكرد .\r\nكه از اسبانشان مىافتادند پس برفتند و چهار كس از پيادگان مغربى را بياوردند .\r\nكه نيزه و سپر داشتند ، و بود حمله آغاز كردند ، آنگاه دو كس از آنها به وى پرداختند و خويشتن را در آب انداختند و از پشت سرش درآمدند اما به دو نرسيدند كه وى به سمت شرقى عبور كرد و بانگشان زد ، مردم تكبير گفتند ، و آن دو كس بازگشتند و به پسر دست نيافتند .\r\nگويند : در اين روز عبيد الله بن عبد الله سرداران را كه پنج كس بودند پيش خواند و هر كدامشان را سالار ناحيه خويش كرد . آنگاه كسان سوى پيكار رفتند و او به طرف در رفت و به عبد الله بن جهم كه گماشته در قطربل بود گفت : « مبادا يكى از آنها را بگذارى كه به هزيمت درآيد . » وقتى پيكار درگرفت و مردم پراكنده شدند و هزيمت رخ داد ، اسد بن داود\r\n","description":"","footnote":"","page_name":" 6185 ","page_number":244},
  {"content":"\r\nثبات كرد تا كشته شد ، سه كس را به دست خويش كشته بود . آنگاه تيرى ناشناس بيامد و به گلويش نشست كه پسر رفت ، تيرى ديگر بيامد كه در بغل اسبش نشست كه برجست و او را بينداخت ، هيچكس با وى ثبات نكرده بود بجز پسرش كه زخمدار شد . بستن در براى هزيمتشدگان بدتر از دشمنشان بود چنان كه گفته‌اند از مردم بغداد هفتاد اسير به سامرا برده شد با سيصد سر .\r\nگويند : وقتى اسيران نزديك سامرا رسيدند كسى كه همراهشان بود دستور يافت كه آنها را به سامرا نبرد مگر پوشيده روى . و چون مردم سامرا آنها را بديدند ضجه كردند و گريستند و صداهايشان و صداى زنانشان به فرياد و دعا برخاست .\r\nخبر به معتز رسيد و نخواست كه دلهاى مردمى كه به حضرت وى بودند ، نسبت به وى سختى گيرد ، دستور داد تا به هر اسيرى دو دينار دادند\r\n( 314 و به آنها گفت كه ديگر پيكار نكنند و بگفت تا سرها را به خاك كردند . جزو اسيران پسرى بود از آن محمد بن نصر و برادرى از آن قسطنطينيه كنيز ام حبيب و پنج كس از سران بغداد كه جزو تماشاييان بوده بودند . گويند كه پسر محمد بن نصر كشته شد و مقابل در شماسيه آويخته شد به سبب پدرش .\r\nبه روز پنجشنبه ، چهار روز مانده از ماه ربيع الاول ابو الساج از راه مكه بيامد با نزديك هفتصد سوار ، هيجده محمل همراه وى بود كه سى و شش اسير بدوى در آن بود همه در غل ، وى و يارانش با سر و وضع نكو و سلاح چشمگير وارد بغداد شدند .\r\nابو الساج سوى خانه خلافت رفت كه پنج خلعت به دو دادند با يك شمشير و با يارانش سوى منزل خويش رفت ، به چهار كس از يارانش نيز خلعت داده بودند .\r\nچنان كه گفته‌اند به روز دوشنبه آخر ماه ربيع الاول جمعى از تركان به در شماسيه رسيدند با نامه اى از معتز به محمد بن عبد الله و خواستند كه نامه را به دو برسانند .\r\nحسين بن اسماعيل از گرفتن نامه سرباز زد تا وقتى كه دستور خواست و دستور يافت نامه را بگيرد .\r\n","description":"","footnote":"","page_name":" 6186 ","page_number":245},
  {"content":"\r\nبه روز جمعه سه سوار بيامدند . حسين بن اسماعيل يكى را با شمشير و سپر به نزد آنها فرستاد ، نامه را از كيسهء چرمين برگرفتند و ببردند و به محمد رسانيدند كه در آن محمد را تذكار داده بود كه مىبايد دوستى قديم را كه ميان وى و معتز بوده حرمت بدارد و بر وى فرض بود كه نخستين كس باشد كه در كار معتز و به راه بردن خلافت وى مىكوشد .\r\nگويند : اين نخستين نامه بود كه پس از آغاز پيكار از معتز به دو رسيد .\r\nبه روز پنجشنبه ، پنج روز رفته از ربيع الاخر ، حبشون پسر بغاى كبير به بغداد رسيد . يوسف بن يعقوب قوصره وابستهء هادى نيز با وى بود با شاكريانى كه ياران موسى پسر بغا بوده بودند ، بيشتر شاكريان مقيم رقه نيز به آنها پيوسته بودند كه در حدود هزار و سيصد كس بودند پنج خلعت به حبشون دادند . يوسف و نزديك به بيست كس از سران شاكريان را هر كدام چهار خلعت دادند ، سپس سوى منزلهاشان رفتند .\r\n( 315 در اين وقت يكى به بغداد آمد و گفت كه شمار تركان و مغربيان و اتباعشان در سمت غربى دوازده هزار كس است كه سرشان بايكباك سردار است ، شمار همراهان ابو احمد در سمت شرقى هفت هزار كس است كه نايب وى بر آنها در غمان فرغانى است و در سامرا از سرداران ترك و سرداران مغربى بجز شش كس نيست كه آنها را به حفاظت درها گماشته‌اند .\r\nبه روز چهارشنبه ، هفت روز رفته از ماه ربيع الاخر ، ميان دو گروه نبردى بود كه چنان كه گفته‌اند در آن ، از ياران معتز چهار صد كس كشته يا غرق شدند . از ياران ابن طاهر نيز چهار صد كشته و غريق بود كه همه سپاهى بودند از آن رو كه در اين روز هيچكس از غوغاييان بيرون نشده بود . حسين بن على حربى نيز كشته شد ، براى\r\n","description":"","footnote":"","page_name":" 6187 ","page_number":246},
  {"content":"\r\nهر دو گروه روزى سخت بود .\r\nگويند : در آن روز مزاحم بن خاقان تيرى به موسى پسر اشناس انداخت كه به دو رسيد و زخمدار بازگشت . از سپاه ابو احمد نزديك به بيست سردار ترك و مغربى نابود شد . و چون روز پنجشنبه شد ، چهار روز مانده از ماه ربيع الاخر ، چهار خلعت به ابو الساج دادند ، ابن فراشه را نيز چهار خلعت دادند و يحيى بن حفص حبوش را سه خلعت . ابو الساج در بازار سه شنبه اردو زد و استرانى از آن سلطان را به سپاهيان داد كه پيادگان را بر آن ببرند ، مزاحم از در حرب به باب السلامه رفت و خالد بن عمران - طايى موصلى به جاى مزاحم شد .\r\nگويند : ابو الساج وقتى ابن طاهر دستورش داد حركت كند به دو گفت : « اى امير مشورتى دارم ، بگويم ؟ » گفت : « اى ابو جعفر بگوى كه به معرض بدگمانى نيستى . » گفت : « اگر مىخواهى با اين قوم بدرستى نبرد كنى راى درست اين است كه از سرداران خويش جدا نشوى و پراكنده شان نكنى ، فراهمشان كن تا اين سپاه را كه مقابل تو است بشكنى كه وقتى از اينان فراغت يافتى قدرت تو بر كسانى كه آن سوى تواند فزونتر مىشود . » گفت : « مرا تدبيرى هست و خدا كارسازى مىكند . انشاء الله . »\r\n( 316 ابو الساج گفت : « شنوايى و اطاعت . » و براى آنچه فرمان يافته بود روان شد .\r\nگويند : معتز به ابو احمد نامه نوشت و از كوتهى در پيكار با بغداديان ملامتش كرد . چنين نوشت :\r\n« حادثات را به ماه راه هست « و روزگار در آن گشايش و تنگى مىآورد\r\n","description":"","footnote":"","page_name":" 6188 ","page_number":247},
  {"content":"\r\n« روزگار ما عبرت آموز خلق است « حادثه ها هست كه مولود را به پيرى برد « و در اثناى آن دوست ، دوست را بى يار نهد .\r\n« ديوارى پهناور است كه اوج آن « از ديده برون است ، و دريايى عميق .\r\n« پيكارى نابودىآور است و شمشيرى مهيا « و هراسى سخت و دژى استوار « و بانگ طولانى بانگزن صبحدم « كه : سلاح برگيريد ، سلاح برگيريد « كه آرام نمىشود « اين مقتول است و آن زخمى « اين سوخته است و آن مغروق « اين كشته است و آن از پاى افتاده .\r\n« و آن ديگرى كه منجنيق سرش را مىكوبد « اينجا به زور گرفتن است و آنجا چپاول « و خانه هاى ويران كه رونقى داشته .\r\n« وقتى سوى گذرگاهى رويم « بينيم كه راه را بر ما بسته‌اند .\r\n« به كمك خداى به آرزوها مىرسيم .\r\n« و آنچه را توان آن نداريم « به كمك خداى پس مىزنيم . » و محمد بن عبد الله به پاسخ او گفت ، يا از زبان وى گفتند :\r\n« بدان كه هر كه از كار خويش بگردد\r\n","description":"","footnote":"","page_name":" 6189 ","page_number":248},
  {"content":"\r\n« و راه ، او را از هدايتش بگرداند « به دو آن رسد كه به وصف آورده اى « و اين به امثال آن سزاوار است .\r\n« خاصه آنكه بيعتى را بشكند « كه با پيمانى استوار ، مؤكد است « راه هدايت بر او بسته شود « و از كارها آن بيند كه تاب آن نيارد « و به آرزوهاى خويش نرسد .\r\n« هر كه از گمرهى به خويش نيايد\r\n( 317 « چيزى رايج در بارهء او شنيده‌ايم « كه پيرى از پيرى براى ما آورده است « و اين مكتوب شاهد ما است « كه آن پيمبر صادق ، تصديق آن مىكند . » شعر اول را از على بن اميه آورده‌اند كه در فتنهء مخلوع و مأمون گفته بود ، اما گويندهء پاسخ شناخته نيست .\r\nدر ربيع الاخر همين سال گفته شد كه دويست كس ، سوار و پياده از جانب معتز به ناحيهء بند نيجين رفتند ، سرشان يك ترك بود به نام ابلج ، آهنگ حسن بن على كردند و خانهء وى را غارت كردند و به دهكدهء وى هجوم بردند . آنگاه به دهكده اى نزديك آن رفتند و بخوردند و بنوشيدند و چون آرام گرفتند حسن بن على به تنى چند از كردان كه داييان وى بودند و جمعى از مردم دهكده هاى اطراف خويش بانگ كمك خواهى داد كه سوى آنها رفتند . به وقتى كه غافل بودند و با آنها نبرد كرد و بيشترشان را كشت و هفده كس از آنها را اسير گرفت ، ابلج كشته شد و باقيمانده شبانگاه گريختند .\r\n","description":"","footnote":"","page_name":" 6190 ","page_number":249},
  {"content":"\r\nحسن بن على اسيران را با سر ابلج و سرهاى ديگر كسان كه با وى كشته شده بودند به بغداد فرستاد . اين حسن بن على يكى از بنى شيبان بود و چنان كه گفته‌اند نايب يحيى بن حفص بود ، در عمل وى ، و مادرش از كردان بود .\r\n\r\nسخن از خبر مداين در اين فتنه كه ميان معتز و مستعين بود\r\nگويند : كه وقتى ابو الساج و اسماعيل بن فراشه و يحيى بن حفص خلعت گرفتند كه سوى مداين روند ، به روز يكشنبه ، ده روز مانده از ماه ربيع الاول ( ابو الساج ) پيادگان خويش را بر استرها نشاند و سوى مداين شد ، آنگاه به صياده رفت و كندن خندق مداين را آغاز كرد ، كه همان خندق خسرو بود ، و نيز نامه نوشت و كمك خواست كه پانصد كس از پيادگان سپاهى را سوى وى فرستاد . وى با سه هزار سوار و پياده حركت كرده بود . پس از آن از ابن طاهر كمك خواست كه وى را كمك داد و در اردوگاه وى سه هزار سوار و دو هزار پياده مهيا شد . آنگاه دويست پياده از شاكريان قديم به او كمك داده شد كه بر كشتيهاشان نشاندند و سوى وى روان شدند ، به روز يكشنبه چهار روز رفته از جمادى الاخر .\r\n\r\nسخن از كار انبار و آنچه در اثناى فته معتز و مستعين در آنجا رخ داد\r\nاز جمله حادثات انبار آن بود كه محمد بن عبد الله ، نجوبة بن قيس را با بدويان سوى انبار فرستاد و دستور داد آنجا بماند و از بدويان آن ناحيه مزدور بگيرد كه جمعى از آنها و همگنانشان را مزدور كرد ، در حدود دو هزار پياده ، و در انبار بماند و آنجا را مضبوط داشت . پس از آن خبر يافت كه گروهى از تركان آهنگ وى كرده‌اند .\r\n","description":"","footnote":"","page_name":" 6191 ","page_number":250},
  {"content":"\r\nپس آب را از فرات به خندق انبار رها كرد كه خندق پر شد كه آب بسيار بود و به صحراهاى مجاور افتاد و آب تا سالحين رسيد و ناحيهء مجاور انبار يك مرداب شد و نيز پلهايى را كه در راه انبار بود بريد و نامه نوشت و كمك خواست . ابن طاهر رشيد پسر كاوس ، برادر افشين ، را براى حركت سوى وى خواند و كمبود هزار كس را از مردانى كه با وى بودند به رشيد پيوست كه پانصد سوار شد و پانصد پياده .\r\nپس او حركت كرد و در قصر عبد الله اردو زد ، ابن طاهر سيصد كس از مردم ملطبه را كه از مرزها آمده بودند ، به كمك وى فرستاد كه انتخاب شدند و آنچه مىبايدشان داد ، داده شد و سوى ابو الساج فرستاده شدند ، به روز سه شنبه . و او به روز دوشنبه سلخ ربيع الاخر با حدود هزار و پانصد كس از قصر عبدويه روان شد .\r\nمعتز نيز ابو نصر پسر بغا را از سامرا از راه اسحاقى ، فرستاد ، به روز سه شنبه ، كه روز و شب را پيمود و هماندم كه رشيد پسر كاوس آنجا رسيده بود به انبار حمله برد . نجوبه ، در شهر جاى داشت و رشيد بيرون آن ، و چون ابو نصر در رسيد ، با شتاب به رشيد و ياران وى تاخت كه غافل بودند و بىآرايش . يارانش شمشير در آنها نهادند و با تيرشان بزدند و گروهى را كشتند . جمعى از ياران رشيد سوى سلاح خويش جستند و با تركان و مغربيان نبردى سخت كردند و جمعى از آنها را كشتند ، آنگاه شاكريان و رشيد به هزيمت از همان راه كه رفته بودند سوى بغداد بازگشتند .\r\nوقتى نجوبه از آنچه به ياران رشيد رسيده بود خبر يافت و اينكه تركان به هنگام عزيمت رشيد سوى انبار رفته‌اند ، به سمت غربى عبور كرد و پل انبار را ببريد ، جمعى از يارانش نيز با وى عبور كردند .\r\nرشيد همان شب به محول رسيد ،\r\n( 319 نجوبه از سمت غربى راه پيمود تا به بغداد رسيد ، به روز پنجشنبه شبانگاه . رشيد همانشب به خانهء ابن طاهر درآمد و نجوبه به محمد بن عبد الله خبر داد كه وقتى تركان به انبار رسيدند كس به نزد رشيد فرستاد و از او\r\n","description":"","footnote":"","page_name":" 6192 ","page_number":251},
  {"content":"\r\nخواست كه يكصد مرد تيرانداز به نزد وى فرستد كه آنها را مقابل ياران خود نهد ، اما از اين دريغ كرد . و از محمد بن عبد الله خواست كه تيراندازانى از سوار و پياده به دو پيوسته كند كه سوى عموزادگان خويش رود و گفت كه آنها ، آنجا بر سمت غربى به حال اطاعت و انتظار امير مؤمنان مانده‌اند و تعهد كرد كه آنچه را از او سر زده بود تلافى كند . محمد سيصد كس از تيراندازان سوار و پياده شاكرى را به دو پيوست و پنج خلعت به دو داد و او سوى قصر ابن هبيره رفت كه آنجا آمادگى گيرد .\r\nپس از آن محمد بن عبد الله ، حسين بن اسماعيل را براى انبار برگزيد و محمد بن - رجاء حضارى را همراه وى كرد با عبد الله بن نصر و رشيد پسر كاوس و محمد بن يحيى و جمعى از كسان . دستور داد تا براى كسانى كه همراه حسين و اين گروه مىروند مال برون آرند .\r\nشاكريانى كه از ملطيه آمده بودند و بيشتر جمع از آنها بود از گرفتن مقررى چهار ماهه خوددارى كردند از آن رو كه بيشترشان بى اسب بودند . گفتند : « مىبايد خويشتن را نيرو دهيم و اسب بخريم . » آنچه بر ايشان حواله شده بود چهار هزار دينار بود ، عاقبت به گرفتن چهار ماه رضايت دادند . حسين در جايگاهى بر در محمد بن عبد الله بنشست و به تصحيح فهرستها پرداخت كه بازديد كسان و ياران وى در شهر ابو جعفر باشد اما در آن روز جمعى از خواص خويش را مقررى داد . پس از آن حسين و متصديان ديوانها به شهر ابو جعفر رفتند و پرداخت سپاهيانى را كه با وى برون مىشدند به سه جا نهادند ، مقررى دادنشان ، به روز شنبه دوازده روز مانده از جمادى الاخر ، به سر رسيد .\r\nو چون روز دوشنبه شد حسين بن اسماعيل به خانه حكومت احضار شد كه از جمله سردارانى كه با وى مىرفتند ، رشيد پسر كاوس و محمد بن رجاء و عبد الله بن نصر و ارميس فرغانى و محمد بن يعقوب برادر حزام و يوسف بن منصور و حسين بن على ارمنى و فضل بن محمد و محمد بن هرثمه همراهش بودند ، حسين را خلعت داد و مرتبهء وى\r\n( 320 را به رديف دوم برد ، كه از آن پيش به رديف چهارم بوده بود .\r\n","description":"","footnote":"","page_name":" 6193 ","page_number":252},
  {"content":"\r\nآن سرداران را نيز خلعت داد . رشيد پسر كاوس را بر مقدمه نهاد و محمد بن رجاء را بر دنباله نهاد . حسين و كسانى از عشيره و سردارانش كه پيوستهء وى شده بودند به اردوگاه خويش رفتند . وصيف و بغا دستور يافتند كه زودتر از حسين به اردوگاه وى روند . عبيد الله بن عبد الله و همه سرداران ابن طاهر و دبيران وى و بنى هاشم و سران ، وى را تا ياسريه بدرقه كردند . براى مردم اردوگاه سى و شش هزار دينار برون آوردند و براى پرداخت باقيمانده هزار و هشتصد دينار به اردوگاه ياسريه بردند همه آنچه همه مىبايدشان داد .\r\nوقتى روز پنجشنبه شد ، مقدمهء حسين و سالار آن عبد الله بن نصر با محمد بن - يعقوب با نزديك هزار سوار و پياده برفتند تا بنزد شكاف [ 1 
  ] معروف به قاطوفه فرود آمدند .\r\nو چنان بود كه تركان جمعى از خودشان و مغربيان و غوغاييان را ، نزديك به دويست كس به منصوريه فرستاده بودند كه تا بغداد پنج فرسنگ فاصله دارد . پنج كس از مغربيان دستگير شدند و آنها را به نزد حسين فرستادند كه به در خلافت فرستاد .\r\nحسين به روز جمعه هفت روز مانده از جمادى الاولى روان شد ، چنان شده بود كه وقتى نجوبه و رشيد از انبار دور شده بودند و تركان و مغربيان به آنجا رسيدند مردم انبار بانگ امان زدند كه امانشان دادند و دستور يافتند كه دكانهايشان را بگشايند و در آنجا معامله كنند و به كارهاى خويش پردازند . بدين سبب از آنها اطمينان و آرام گرفتند و اميد داشتند كه به تعهد خويش وفا كنند . يك روز و يك شب بدينسان ببودند تا صبح شد . به وقت تسلط تركان بر انبار ، كشتيهايى از رقه آنجا رسيد كه آرد بار داشت با مشكها كه روغن در آن بود و چيزهاى ديگر كه همه را گرفتند و هر چه شتر و اسب و استر و خر در انبار يافتند فراهم آوردند و آن را همراه كسانى فرستادند كه به منزلهايشان در سامرا برسانند و آنچه را يافتند غارت كردند ، سرهاى ياران مقتول رشيد و نجوبه و بغداديان را با اسيران كه يكصد و بيست كس بودند - سرها هفتاد بود - فرستادند . اسيران را در\r\n\r\n","description":"","footnote":"\r\n[ 1 
  ] كلمهء متن : بثق .\r\n","page_name":" 6194 ","page_number":253},
  {"content":"\r\nجوالها مىبردند و سرهايشان را از آن بيرون نهاده بودند تا به سامرا رسيدند ، تركان به دهانهء اسنانه رفتند و خواستند آن را ببندند كه آب فرات را از بغداد ببرند ، يكى را فرستادند و مالى به وى دادند براى خريد ابزار سدبندى و طنابهاى ضخيم و چوبهاى بلند ، وقتى اين چيزها را مىخريد متوجه او شدند\r\n( 321 و وى را از آن پس كه عامه دشنامش داده بودند و زده بودندش چندان كه نزديك مرگ بود به خانه ابن طاهر بردند كه از كار وى پرسش كردند كه راست گفت و او را به زندان بردند .\r\nو چنان بود كه ابن طاهر نايب ابو الساج را كه عامل راه مكه بود به قصر ابن - هبيره فرستاد و پانصد كس از سواران شاكرى را كه با وى آمده بودند به دو پيوست كه هفت روز رفته از جمادى الاولى با همراهان خويش برفت و هم ابو دلف ، هاشم بن قاسم ، را با يكصد پياده و سوار سوى سيبين فرستاد كه آنجا بماند . حسين سوى انبار رفت ، به دو نوشت كه به سپاه حسين پيوسته شود تا همراه وى سوى انبار شود .\r\nدر بغداد ياران حسين و مزاحم بن خاقان را بانگ زدند كه به سرداران خويش پيوسته شوند . خالد بن عمران برفت تا در دمم فرود آمد . مىخواست بر نهر انق پلى بزند كه يارانش بر آن بگذرند ، اما تركان مانع وى شدند ، جمعى از پيادگان به طرف آنها عبور كردند و از آنجا پسشان راندند كه خالد پل را بست و وى و يارانش بر آن گذشتند .\r\nحسين سوى دمم رفت و بيرون آن اردو زد و يك روز در اردوگاه خويش بماند . پيشتازان ترك از سمت نهر انق و نهر رفيل ، بالاى دهكدهء دمم ، به دو رسيدند .\r\nحسين و يارانش به يك سوى نهر صف بستند و تركان كه يك هزار كس بودند بر سوى ديگر ، و به يك ديگر تيراندازى كردند كه تنى چند از ميانه زخمى شدند ، پس از آن تركان سوى انبار رفتند . نجوبه كه در قصر ابن هبيره مقيم بود با همه كسانى كه همراه وى بودند ، از بدويان و ديگران ، به حسين پيوست .\r\n","description":"","footnote":"","page_name":" 6195 ","page_number":254},
  {"content":"\r\nنجوبه نامه نوشت و مالى خواست كه به ياران خويش دهد ، ابن طاهر دستور داد سه هزار دينار براى پرداخت به ياران نجوبه به اردوگاه حسين فرستاده شود .\r\nمالى به نزد حسين فرستادند با طوقها و بازو بندها و جايزه ها براى كسانى كه در پيكار ، سخت كوشى كرده باشند .\r\nبه حسين وعده داده بودند چندان مرد به كمك او فرستند كه سپاهش ده هزار تمام شود .\r\nدر بارهء انجام اين وعده نامه نوشت كه دستور داد ابى السنا ، محمد بن عبدوس غنوى و جحاف بن سوار را با هزار سوار و پياده از مردم ملطيه و سپاهيانى كه از گروههاى مختلف انتخاب شده بود بفرستند كه دو روز مانده از جمادى الاول جيره هاشان را گرفتند و با ابو السناء و جحاف از كنار نهر كرخايا تا محول و از آنجا تا دمم رفتند .\r\nحسين با سپاه خويش ، در محلى معروف\r\n( 322 به قطيعه فرود آمد كه وسيع بود و گنجايش آن سپاه را داشت ، آن روز را در آنجا بماند ، آنگاه تصميم گرفت از آنجا به نزديك انبار رود . رشيد و سرداران به دو گفتند سپاه خويش را در آن محل نگه دارد كه وسعت داشت و محفوظ بود و او و سردارانش با سواران نخبه برود ، اگر كار به سود وى بود تواند كه سپاه خويش را ببرد و اگر به زيان وى بود سوى سپاه خويش عقب مىنشيند و به طرف دشمن باز مىرود ، اما اين راى را نپذيرفت و وادارشان كرد از محل خويش حركت كنند ، كه روان شدند . ميان دو محل دو فرسنگ بود يا نزديك بدان . وقتى به جايى رسيدند كه حسين قصد فرود آمدن داشته بود كسان را بگفت تا فرود آيند .\r\nجاسوسان تركان در سپاه حسين بودند كه به نزد ايشان رفتند و از آمدن حسين خبرشان دادند و اين كه سپاه در جايى فرود آمده كه در تنگناست .\r\n","description":"","footnote":"","page_name":" 6196 ","page_number":255},
  {"content":"\r\nتركان بيامدند ، به وقتى كه مردم بنه هاى خويش را فرود مىآوردند ، مردم اردوگاه بجنبيدند و بانگ سلاح برگيريد بر آوردند و مقابلشان صف بستند و از دو گروه كشتگانى بود ، آنگاه ياران حسين به تركان حمله بردند و آنها را به وضعى رسوا عقب راندند و از آنها كشتارى بزرگ كردند و مردم بسيار از ايشان در فرات غرق شد .\r\nتركان گروهى را كمين نهاده بودند . در اين وقت كمين بر ضد باقيماندهء سپاه برون شد كه مفرى جز فرات نداشتند ، بسيار كس از ياران حسين غرق شدند و جمعى كشته شدند ، گروهى از پيادگان نيز به اسارت افتادند ، اما سواران ، اسبان خويش را زدند و گريزان برفتند كه سر چيزى نداشتند . سرداران بانگشان مىزدند و از آنها مىخواستند كه بازگردند اما هيچكس از آنها بازنگشت .\r\nدر آن روز محمد بن رجاء و رشيد سخت بكوشيدند ، براى هزيمتشدگان پناهگاهى جز يا سريه نبود ، به در بغداد . سرداران كه بر كار ياران خويش تسلط نيافتند بر خويشتن بترسيدند و بازگشتند و پشت سر آنها رفتند كه از عقب سر حفاظتشان كنند مبادا تعقيب شوند .\r\nتركان همه اردوگاه حسين را با هر چه در آن بود از خيمه و اثاث سپاه و كالاى اهل بازار به تصرف آوردند . مقدارى سلاح داشت كه در كشتيها بود و سالم ماند كه ملاحان ، كشتيها را به يكسو برده بودند و آنچه سلاح و كالاى بازرگانان كه همراهشان بود به سلامت ماند .\r\nاز ابن زنبور دبير حسين آورده‌اند كه دوازده صندوق از آن حسين را گرفتند كه در آن جامه بود و چيزى از مال سلطان كه مبلغ [ 1 
  ] آن هشت هزار دينار بود و نزديك به چهار هزار دينار از آن وى و نزديك يكصد استر . مزدوران حسين خيمه گاههاى حسين و ياران وى را به غارت بردند و با ديگر فراريان فرار كردند و به ياسريه\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6197 ","page_number":256},
  {"content":"\r\nرسيدند .\r\n( 323 بيشتر چيزهاى غارتى همراه ياران ابو السنا بود ، حسين و هزيمتيان به روز سه شنبه شش روز رفته از جمادى الاخر به ياسريه رسيدند . حسين يكى از بازرگانان را با جمعى از آنها كه اموالشان از دست رفته بود در اردوگاه خود بديد كه به دو گفت : « ستايش خدا را كه روى ترا سپيد كرد به دوازده روز برفتى و به يك روز باز آمدى . » و از وى تغافل نمود .\r\nابو جعفر گويد : از جمله چيزها كه در بارهء حسين بن اسماعيل و سرداران و سپاهيان همراه وى كه محمد بن عبد الله آنها را در اين سال از بغداد براى نبرد تركان و مغربيان و جلوگيرى از دست اندازيشان به انبار و اطراف آن فرستاده بود به ما رسيده اينست كه وقتى به بازگشت از هزيمتيان كه به ياسريه رسيده بودند در آنجا در بستان ابن حرورى اقامت گرفت . كسانى از هزيمتيان كه به ياسريه رسيده بودند در سمت غربى ياسريه اقامت گرفته بودند و از عبور ممنوع بودند . در بغداد بانگ زده بودند كه هر كس از سپاهيان حسين كه وارد آنجا شده در اردوگاه حسين به وى پيوسته شود كه سه روز مهلت داده بودند و هر كس از آنها كه پس از سه روز در بغداد يافت مىشد ششصد تازيانه اش مىزدند و نامش از ديوان محو مىشد . كسان روان شدند .\r\nخالد بن عمر در آن شب كه حسين آمده بود دستور يافت كه با ياران خود در محول اردو زند ، آن شب مقررى ياران خويش را در سرج بداد و ميان ياران وى كه در محول بودند بانگ زدند كه به دو پيوسته شوند .\r\nميان مزدوران قديم كه به وسيلهء ابو الحسين يحيى بن عمر در كوفه اجير شده بودند و پانصد كس بودند و ياران خالد كه نزديك هزار كس بودند ندا دادند كه در محل اردو زدند به روز سه شنبه هفت روز رفته از جمادى الاخر .\r\nابن طاهر صبحگاه همان شب كه حسين آمده بود به شاه پسر ميكال دستور داد كه پيش روى وى رود و نگذاردش كه به بغداد درآيد . شاه او را در راه بديد و سوى\r\n","description":"","footnote":"","page_name":" 6198 ","page_number":257},
  {"content":"\r\nبستان ابن حرورى پس برد كه آن روز را آنجا ببودند و چون شب شد به خانهء ابن طاهر شدند كه وى را سخت ملامت كرد و دستور داد كه سوى ياسريه رود تا با سپاهيانى كه سوى انبار روان مىشوند ، آنجا رود كه همان شب به ياسريه ، رفت ، آنگاه دستور داد مالى براى پرداخت يك ماه به مردم آن سپاه برون آرند .\r\n( 324 هشت هزار دينار ببردند و دبيران ديوان پرداخت و ديوان نظارت براى بازديد سپاه و دادن مقرريشان به ياسريه رفتند .\r\nو چون روز جمعه شد ، هفت روز رفته از جمادى الاخر ، خالد بن عمران راه بالا گرفت و سوى پل بهلايا رفت كه محل بند بود ، نزديك بيست كشتى برون شد ، عبيد الله بن - عبد الله و احمد بن اسرائيل و حسن بن مخلد به آهنگ اردوگاه حسين در ياسريه ، بر - نشستند و مكتوبى را كه از جانب مستعين نوشته شده بود بر حسين و سرداران خواندند كه در آن از ضعف اطاعتشان و نافرمانيشان و سستىشان سخن آورده بود .\r\nنامه بر آنها خوانده شد ، سپاه آنجا بود ، مأموران نظارت آنها را بازديد مىكردند تا بدانند از هر گروه كى كشته شده و كى غرق شده ، و ندا دادند كه به سپاه خويش پيوسته شوند ، كه روان شدند .\r\nمكتوب يكى از خبرگيرانشان كه در انبار بود بيامد و خبرشان مىداد كه كشتگان ترك بيش از دويست كس بوده‌اند و زخميان ، نزديك به چهارصد كس و همه اسيرانى كه تركان از مردم بغداد از سپاهى و پيادگان اجير گرفته‌اند دويست و بيست كس بوده‌اند و او سرهاى كشتگان را شمرده كه هفتاد سر بوده است .\r\nچنان بود كه تركان گروهى از مردم بازار را گرفته بودند كه به ابو نصر بانگ زدند : « ما اهل بازارهاييم . » گفت : « با شما چه كارشان بود ؟ » گفتند : « مجبورمان كردند و خواه و نا خواه برون شديم . » ابو نصر هر كس از آنها را كه همانند بازاريان بود آزاد كرده و دستور داد تا اسيران را در قطيعه\r\n","description":"","footnote":"","page_name":" 6199 ","page_number":258},
  {"content":"\r\nبدارند .\r\nاز استربان سلطان آورده‌اند كه همه آنچه از استران سلطان برفت يكصد و - بيست استر بود .\r\nحسين به روز دوشنبه ، دوازده روز مانده از جمادى الاخر ، حركت كرد . به خالد بن عمران كه به نزد بند مقيم بود نوشت كه حركت كند و پيشاپيش او برود ، اما خالد از اين ، امتناع كرد و گفت كه از جاى خويش نمىرود مگر آنكه سردارى يا سپاهى انبوه بيايد و به جاى وى اقامت گيرد زيرا بيم دارد كه تركان از اردوگاه خويش در ناحيه قطربل از پشت سر وى درآيند .\r\nابن طاهر بگفت تا مالى به نزد حسين بن اسماعيل بردند تا مقررى يك ماه را به همه مردم سپاه خويش بدهد و در دمم ميان آنها پخش كند . بگفت تا دبيران و بازبينان يارانش همراه وى آنجا بروند . از طرف ديوان خراج ، كار مخارج سپاه\r\n( 325 و مقررى سپاهيان وى به مظفر سبعى واگذار شد ، مال همراه سبعى به اردوگاه حسين فرستاده شد كه وقتى مىرود با خويشتن ببرد .\r\nگويند : حسين ، در نيمه شب چهارشنبه ، ده روز مانده از جمادى الاخر ، سوى انبار حركت كرد و برفت ، مردم اردوگاه وى به روز چهارشنبه از پى وى روان شدند ، ميان يارانش ندا دادند كه به دو پيوسته شوند .\r\nحسين برفت تا در دمم جاى گرفت ، مىخواست پلى بر نهر دمم ببندد اما تركان مانع وى شدند ، جمعى از پيادگان ياران وى سوى تركان عبور كردند و با آنها نبرد كردند تا پسشان راندند و خالد پل را بست و يارانش عبور كردند .\r\nمحمد بن عبد الله ، دبير خود محمد بن عيسى را با يك پيام شفاهى فرستاد . گويند وى طوقها و بازو بندهايى همراه برد و به خانه خويش رفت . به روز شنبه هشت روز رفته از رجب يكى پيش حسين شد و به دو خبر داد كه چند محل را در فرات به تركان نموده‌اند كه از آنجا سوى اردوگاه وى گذر هست . حسين بگفت تا دويست\r\n","description":"","footnote":"","page_name":" 6200 ","page_number":259},
  {"content":"\r\nتازيانه به آن مرد زدند و يكى از سرداران خويش را به نام حسين پسر على ارمنى ، با صد پياده و صد سوار بر گذرگاه گماشت . نخستين كسان از تركان نمودار شدند .\r\nحسين ارمنى سوى آنها رفت ، چهارده علم از آنها سوى وى آمده بود ، يارانش لختى نبرد كردند ، ابو السنار به پل گماشت و دستور داد هر كه هزيمت شد از عبورش مانع شود .\r\nتركان سوى گذرگاه رفتند و گماشته را بر آن ديدند و او را كه ايستاده بود واگذاشتند و سوى گذرگاه ديگر رفتند كه پشت سر گماشته بود ، حسين ارمنى صبورى كرد و پيكار كرد ، به حسين بن اسماعيل خبر دادند كه آهنگ وى كرد اما به دو نرسيد تا هزيمت شد ، خالد بن عمران و يارانش نيز هزيمت شدند ، ابو السنا نگذاشتشان از پل بگذرند .\r\nپس پيادگان و خراسانيان بازگشتند و خويشتن را در فرات انداختند ، هر كه شنا نمىدانست غرق شد و هر كه شنا مىدانست عبور كرد و برهنه نجات يافت و سوى جزيره اى رفت كه از آنجا به كناره نمىشد رسيد از آن رو كه تركان بر - كناره بودند .\r\nيكى از سپاهيان حسين گويد : حسين بن على ارمنى كه بنزد حسين بن - اسماعيل فرستاد كه تركان به گذرگاه رسيده‌اند . فرستاده بيامد ، به دو گفتند : « امير خفته . » فرستاده بازگشت و به دو خبر داد ، يكى ديگر را فرستاد ، حاجب به دو گفت : « امير در آبريزگاه است . » كه بازگشت و به دو خبر داد ، ، فرستاده سوى فرستاد كه گفت : « از آبريزگاه درآمد و بخفت . » بانگ برخاست و تركان عبور كردند ، حسين در زورقى يا كشتىاى نشست و سرازير شد .\r\nجمعى از خراسانيان كه خواهان اسيرى بودند جامه و سلاح خويش را بيفكندند و برهنه بر كناره نشستند ، علمداران ترك هجوم بردند ، علماى خويش را\r\n","description":"","footnote":"","page_name":" 6201 ","page_number":260},
  {"content":"\r\nبه خيمه گاه حسين كوفتند و بازار را جدا كردند ، بيشتر كشتىها سرازير شد و سالم ماند بجز آنچه از جانب وى بر آنجا گماشته بود . تركان به ياران حسين رسيدند و شمشير در آنها نهادند ، نزديك به دويست كس را كشتند و اسير كردند و بسيار كس غرقه شد .\r\nحسين و هزيمتشدگان ، نيمه شب به بغداد رسيدند . تكروان و باقيماندگان به روز رسيدند ، زخمى بسيار در ميانشان بود . تا نيمروز همچنان مىرسيدند ، گرسنه و زخمدار . از سرداران حسين ، ابن يوسف برم ناپديد شده بود با كسان ديگر ، پس از آن نامهء وى آمد كه به دست تركان اسير است ، به نزد مفلح ، و اينكه شمار اسيران نبرد دوم حسين صد و هفتاد و چند كس بوده با يكصد كشته و دو هزار اسب و دويست استر و مقدار سلاح و جامه و ديگر چيزها بيشتر از صد هزار دينار بوده .\r\nهندوانى در بارهء حسين بن اسماعيل گفت :\r\n« اى كه در بازماندن از نبرد « از همه كسان دورانديشترى « صفا را به تيرگى آميختى .\r\n« وقتى شمشيرهاى تركان را ديدى كه برهنه بود « دانستى كه منزلت شمشيرهاى تركان چيست « و از سر ذلت و كاستى عقب نشستى ، « كه توفيق ميان ناتوانى و ملامت نابود مىشود . » در جمادى الاخر اين سال جمعى از دبيران و بنى هاشم از بغداد به معتز پيوستند . از جمله سرداران ، مزاحم بن خاقان ارطوج بود و از جمله دبيران ، عيسى بن - ابراهيم با يعقوب بن اسحاق و نمارى و يعقوب بن صالح و مقله و پسرى از آن ابو مزاحم ابن يحيى و از جمله بنى هاشم ، على بود و محمد ، پسران واثق ، با محمد بن هارون و محمد ابن سليمان از اعقاب عبد الصمد بن على .\r\n","description":"","footnote":"","page_name":" 6202 ","page_number":261},
  {"content":"\r\nدر اين سال ميان محمد بن خالد با احمد مولد و ايوب بن احمد نبرد رخ داد ،\r\n( 327 در سكير از سرزمين تغلب ، كه از دو گروه بسيار كس كشته شد ، محمد بن خالد هزيمت شد و آن ديگران اثاث وى را غارت كردند و ايوب خانه هاى خاندان هارون بن محمد را ويران كرد و هر كس از مردانشان را به دست آورد كشت .\r\nدر اين سال بلكاجور غزايى كرد و چنان كه گفته‌اند در آن مطموره را بگشود و غنيمتهاى بسيار از آنجا و جمعى از كافران را اسير گرفت و در اين باب نامه اى به معتصم رسيد كه تاريخ آن روز چهارشنبه بود سه روز مانده از ماه ربيع الاخر سال دويست و پنجاه و يكم .\r\nبه روز شنبه هشت روز مانده از رجب اين سال ميان محمد بن رجاء و اسماعيل ابن فراشه نبردى بود با جعلان ترك در ناحيهء باد رايا و باكسايا كه ابن رجا و ابن - فراشه ، جعلان را هزيمت كردند و از ياران وى گروهى را بكشتند و گروهى اسير گرفتند .\r\nدر رجب اين سال ، چنان كه گفته‌اند ، ميان ديو داد ، ابو الساج ، و بايكباك نبردى بود در ناحيهء جرجرايا كه در آن ابو الساج ، بايكباك را بكشت . گروهى از مردان وى را نيز بكشت و گروهى از آنها را اسير گرفت ، گروهى از آنها نيز در نهروان غرق شدند .\r\nدر نيمه رجب همين سال هاشميان عباسى كه در بغداد بودند فراهم آمدند و به جزيره مقابل خانهء محمد بن عبد الله رفتند و مستعين را بانگ زدند و محمد بن عبد الله را دشنام زشت دادند و گفتند مقررى ما را نداده‌اند و مالها را به ديگران مىدهند كه استحقاق آن ندارند و ما از لاغرى و گرسنگى در حال مردنيم . اگر مقررىهاى ما را ندهى سوى اين درها رويم و آن را بگشاييم و تركان را درآريم كه هيچكس از مردم بغداد مخالفت ما نمىكنند .\r\nشاه بن ميكال سوى آنها عبور كرد و با آنها سخن كرد و نرمى كرد و از آنها\r\n","description":"","footnote":"","page_name":" 6203 ","page_number":262},
  {"content":"\r\nخواست كه سه كس از ايشان با وى عبور كنند كه به نزد محمد بن عبد اللهشان برد اما از اين خوددارى كردند و از بانگ زدن و ناسزا گفتن محمد بن عبد الله باز نماندند كه شاه از نزد آنها برفت . تا نزديك شب چنان بودند سپس برفتند .\r\nفرداى آن روز باز فراهم آمدند . محمد بن عبد الله كس سوى آنها فرستاد و گفت كه روز دوشنبه در خانه حكومت حضور يابند تا يكى را بگويند كه با آنها گفتگو كند .\r\n( 328 به خانه حكومت شدند ، محمد بن داود طوسى دستور يافت با آنها گفتگو كند .\r\nمقررى يك ماهشان را داد و گفت : « اين را بگيريد و بيشتر از اين به خليفه تحميل نكنيد . » كه از گرفتن مقررى يك ماه خوددارى كردند و برفتند .\r\nدر همين سال يكى از طالبيان به نام حسين پسر محمد از اعقاب على بن - ابى طالب در كوفه قيام كرد و يكى از طالبيان را در آنجا نايب خويش كرد ، به نام محمد پسر جعفر كه كنيهء او ابو احمد داشت . مستعين ، مزاحم بن خاقان ارطوج را به مقابلهء او فرستاد . مرد علوى در سواد كوفه بود ، با سيصد كس از بنى اسد و سيصد كس از جاروديان و زيديان كه بيشترشان پشمينه پوش [ 1 
  ] بودند .\r\nدر آن وقت عامل كوفه احمد بن نصر خزاعى بود . مرد علوى يازده كس از ياران نصر را بكشت كه از آن جمله چهار كس از سپاه كوفه بود . احمد بن نصر به قصر ابن هبيره گريخت و با هشام بن ابى دلف كه عامل قسمتى از سواد كوفه بود فراهم آمدند .\r\nوقتى مزاحم به دهكدهء شاهى شد به دو نوشت بماند تا كسى سوى علوى فرستاده شود كه او را به بازگشت وا دارد . پس داود بن قاسم جعفرى را سوى وى فرستاد و دستور داد مالى به او بدهند . داود سوى علوى رفت ، اما دير باز خبر داود به مزاحم نرسيد . مزاحم از دهكدهء شاهى سوى كوفه تاخت و وارد آن شد و آهنگ علوى كرد كه بگريخت ، مزاحم سردارى را به تعقيب وى فرستاد و فتح كوفه را بنوشت و در\r\n\r\n","description":"","footnote":"\r\n[ 1 
  ] تعبير متن : صوافيه و در بعضى متون صوفيه . ( م )\r\n","page_name":" 6204 ","page_number":263},
  {"content":"\r\nخربطه اى فرستاد ، كه پر بدان آويخته بود [ 1 
  ] .\r\nگويند : مردم كوفه به وقت ورود مزاحم ، مرد علوى را به نبرد وى واداشتند و وعدهء يارى به او دادند . علوى به سمت غربى فرات رفت . مزاحم يكى از سرداران خويش را به سمت شرقى فرات فرستاد و گفت برود تا از پل كوفه عبور كند و باز - گردد ، سردار براى اين كار برفت .\r\nمزاحم به بعضى از ياران خويش كه با وى مانده بودند گفت در دهكدهء شاهى از گذرگاه فرات عبور كنند\r\n( 329 و پيش بروند تا با مردم كوفه از پيش روى آنها نبرد كنند . آنها برفتند ، مزاحم نيز با ايشان بود كه از فرات گذشت و بنه هاى خويش و بقيهء ياران خويش را به جاى نهاد ، وقتى مردم كوفه آنها را بديدند به نبردشان آمدند . سردار مزاحم نيز رسيد و از پشت سرشان با آنها نبرد آغاز كرد كه همه را از ميان برداشتند و هيچكس از آنها جان نبرد .\r\nاز ابن كرديه آورده‌اند كه از آن پيش كه مزاحم به كوفه درآيد از ياران وى سيزده كس كشته شد . از زيديان پشمينه پوش [ 2 
  ] نيز هفده كس كشته شد و از بدويان سيصد كس . وقتى مزاحم وارد كوفه شد به او سنگ انداختند و او دو سوى كوفه را آتش زد و هفت بازار را بسوخت تا آتش به سبيع رسيد . به خانه اى كه علوى آنجا بود هجوم برد كه علوى بگريخت سپس او را بياوردند .\r\nدر نبردگاه از علويان يكى كشته شد ، گويند مزاحم همهء علويانى را كه در كوفه بودند بداشت بنى هاشم را نيز بداشت كه علوى جزو آنها بود .\r\nاز اسماعيل علوى آورده‌اند كه مزاحم در كوفه هزار خانه را بسوخت و دختر يكى از آنها را گرفت و با وى خشونت كرد .\r\nگويند : كنيزكانى را از آن علوى را گرفت كه زنى آزاد در آن ميانه بود كه وى را بر در مسجد بپاداشت و بانگ فروش وى را زد .\r\n\r\n","description":"","footnote":"\r\n[ 1 
  ] كلمهء متن : مريشه با تشديد ياء .\r\n[ 2 
  ] تعبير متن : اصحاب الصوف .\r\n","page_name":" 6205 ","page_number":264},
  {"content":"\r\nدر نيمهء رجب اين سال نامه اى از معتز به نزد مزاحم رسيد كه به دو مىگفت به نزد معتز رود و به او و يارانش وعده ها مىداد كه دلخواه وى و دلخواه آنان بود .\r\nمزاحم نامه را بر ياران خويش فرو خواند كه تركان و فرغانيان و مغربيان آن را پذيرفتند و شاكريان امتناع كردند .\r\nمزاحم با كسانى كه اطاعت وى كرده بودند برفت كه نزديك چهار صد كس بودند و چنان بود كه ابو نوح پيش از وى به سامرا رفته بود كه گفته بود به دو نامه نويسد . مزاحم منتظر كار حسين بن اسماعيل بود و همين كه حسين هزيمت شد سوى سامرا رفت .\r\nمستعين به هنگام فتح كوفه ده هزار دينار سوى مزاحم فرستاده بود با پنج خلعت و يك شمشير ، فرستاده سوى وى روان شد و در راه به دو هزار كس از سپاهى كه با وى بوده بودند برخورد كه همه اين چيزها را با خويش بازگردانيدند و به در محمد بن عبد الله رفتند و عمل مزاحم را با وى بگفتند .\r\n( 330 نايب حسين بن يزيد حرانى با هشام بن ابى دلف و حارث ، نايب ابو الساج ، با اين سپاه و شاكريان بودند و ابن طاهر بگفت تا هر كدامشان را سه خلعت بپوشانند .\r\nگويند كه اين علوى ، در آخر جمادى الاخر همين سال ، در نينوى قيام كرده بود و گروهى از بدويان بر او فراهم آمده بودند كه كسانى از آنها كه به سال دويست و - پنجاهم با يحيى بن عمر قيام كرده بودند در آن ميان بودند . و چنان شده بود كه هشام بن - ابى دلف به آن ناحيه رفته بود كه علوى به همراه گروهى نزديك پنجاه نفر با آنها نبرد كرد كه علوى را هزيمت كرد و گروهى از ياران وى را بكشت و بيست كس را اسير كرد با يك غلام ، علوى به كوفه گريخت و آنجا نهان شد كه پس از آن ظهور كرد .\r\nاسيران و سرها را به بغداد بردند ، پنج كس از آنها كه با ياران ابو الحسين ، يحيى بن - عمر ، بوده بودند شناخته شدند كه آزاد شدند ، محمد بن عبد الله دستور داد هر كس از آنها را كه آزاد شده و باز آمده پانصد تازيانه بزنند كه در آخرين روز جمادى الاخر تازيانه شان\r\n","description":"","footnote":"","page_name":" 6206 ","page_number":265},
  {"content":"\r\nزدند .\r\nگويند كه وقتى نامه هاى ابو الساج رسيد در بارهء نبردى كه با بايكباك داشته بود ، ده روز مانده از رجب همين سال ، ده هزار دينار براى او فرستادند ، كمك خرج وى ، با خلعتى كه پنج جامه بود با يك شمشير .\r\nو هم در اين سال چنان كه گفته‌اند ميان منكجور پسر خيدر [ 1 
  ] و جمعى از تركان نبردى رفت ، به در مداين ، كه در آن منكجور تركان را هزيمت كرد و گروهى از آنها را بكشت .\r\nدر اين سال بلكاجور غزاى تابستانى كرد و چنان كه گفته‌اند در اثناى آن فتحهايى كرد در همين سال ميان يحيى بن هرثمه و ابو الحسين بن قريش نبردى رفت كه از دو گروه جمعى كشته شدند . آنگاه ابو الحسين بن قريش هزيمت شد .\r\nبه روز پنجشنبه دوازده روز رفته از شعبان به در بغواريا ميان تركان و ياران ابن - طاهر نبردى بود و سبب آن بود كه ابراهيم بن محمد حاتمى سردار معروف به نساوى با نزديك\r\n( 331 سيصد سوار و پياده گماشتهء در بغواريا بودند . گروهى انبوه از تركان و مغربيان برفتند و ديوار را از دو جاى شكافتند و از آنجا درآمدند . نساوى با آنها نبرد كرد كه هزيمتش كردند ، آنگاه به در انبار رفتند كه ابراهيم بن مصعب و ابن ابى خالد و پسر اسد ابن داود سياه آنجا بودند و نمىدانستند كه تركان از در بغواريا درآمده‌اند و با آنها نبردى سخت كردند كه جمعى از دو گروه كشته شد ، پس از آن بغداديانى كه بر در انبار بودند هزيمت شدند و سر چيزى نداشتند . تركان و مغربيان در انبار را آتش زدند كه بسوخت و نيز منجنيقها و ارابه هايى را كه به در انبار بود بسوختند و وارد بغداد شدند تا به باب الحديد و گورستان رهينه رسيدند و از جانب خيابان به محل دولاب فروشان شدند و هر چه را نزديك آن بود ، از پشت سر و پيش روى خويش بسوختند و علمهايشان - را بر دكانهايى كه نزديك آنجا بود كوفتند ، مردم هزيمت شدند و كس پيش\r\n\r\n","description":"","footnote":"\r\n[ 1 
  ] كلمه از چاپ قاهره گرفته شده در چاپ اروپا حندروس آمده بى هيچ نقطه . ( م )\r\n","page_name":" 6207 ","page_number":266},
  {"content":"\r\nروى آنها نماند و اين به هنگام نماز صبح بود . ابن طاهر كس به طلب سرداران فرستاد و خود با سلاح بر نشست و بر در بن بست صالح مسكين بايستاد تا سرداران بيامدند كه آنها را سوى در انبار و در بغواريا فرستاد و همه درهايى كه در سمت غربى بود و آنجا را پر از مرد كرد ، بغا و وصيف برنشستند . بغا با ياران و فرزندان خويش سوى در بغواريا رفت ، شاه بن ميكال و عباس پسر قارن و حسين بن اسماعيل به در انبار شدند ، با غوغاييان و درون در با تركان روبرو شدند ، عباس پسر قارن به آنها تاخت و چنان كه گفته‌اند در يك مرحله گروهى از تركان را بكشت و سرهاشان را به در ابن - طاهر فرستاد . مردم بر اين درها ، بر تركان فزونى گرفتند و آنها را پس زدند و از آن پس كه گروهى از آنها كشته شد بيرونشان كردند .\r\nبغاى شرابى با گروهى انبوه به در بغواريا رفته بود . وقتى آنجا رسيد كه تركان غافل بودند كه گروهى بسيار از آنها را بكشت و بقيه گريزان شدند و از در برون شدند .\r\nبغا همچنان تا پسينگاه با آنها به نبرد بود ، پس از آن هزيمت شدند و برفتند و او كسان بر در گماشت كه آن را محفوظ دارند و سوى در انبار رفت و كس فرستاد كه گچ و آجر [ 1 
  ] آوردند و دستور داد در را مسدود كنند .\r\nدر همين روز بر در شماسيه نيز پيكارى سخت بود كه چنان كه گفته‌اند جمع بسيار از دو گروه كشته شد و جمعى ديگر زخمدار شدند ، چنان كه گويند آنكه در اين روز با تركان پيكار كرد يوسف بن يعقوب قوصره بود .\r\n( 332 در اين سال محمد بن عبد الله به مظفر بن سيسل دستور داد كه در ياسريه اردو زند كه چنين كرد ، آنگاه به كناسه انتقال يافت تا وقتى كه بالفردل پسر ايزنجيك [ 2 
  ] اشروسنى بنزد وى آمد كه بگفت تا گروهى مزدور براى وى بگيرند و كسانى از شاكريان را نيز به دو پيوست و بگفت تا مظفر را به دو پيوسته كنند و در كناسه اردو زند و كارشان يكى باشد و آن ناحيه را مضبوط دارد .\r\n\r\n","description":"","footnote":"\r\n[ 1 
  ] كلمهء متن .\r\n[ 2 
  ] كلمه از چاپ قاهره گرفته شده در چاپ اروپا مكحول لعحل آمده بى هيچ نقطه . ( م )\r\n","page_name":" 6208 ","page_number":267},
  {"content":"\r\nمدتى در آنجا ببودند ، آنگاه بالفردل به مظفر دستور داد كه برود و خبر تركان را بداند تا در بارهء آنها مطابق راى خويش تدبير كند ، اما مظفر از اين كار امتناع كرد و گفت كه امير در بارهء آنچه او مىخواهد دستورى به وى نداده . هر كدامشان نامه اى نوشتند و از يار خويش شكايت آوردند . مظفر نامه نوشت و خواست كه از اقامت كناسه معاف شود ، مىگفت كه اهل پيكار نيست كه معاف شد و دستور يافت برود و در خانه بماند و كار آن سپاه را به همه سپاهيان موقت [ 1 
  ] و دائم كه در آن بود به بالفردل سپردند ، سپاهيان مظفر را نيز به دو پيوستند و آن ناحيه خاص وى شد .\r\nدر ماه رمضان اين سال ، هشام بن ابى دلف و علوى كه در نينوى قيام كرده بود تلاقى كردند . يكى از مردم بنى اسد نيز با علوى بود ، پيكار كردند و چنان كه گويند از ياران علوى نزديك چهل كس كشته شد ، آنگاه از همديگر جدا شدند . علوى وارد كوفه شد و از مردم آنجا براى معتز بيعت گرفت و هشام بن ابى دلف وارد بغداد شد .\r\nدر ماه رمضان همين سال ميان ابو الساج و تركان نبردى بود به ناحيه جرجرايا كه در آن ابو الساج تركان را هزيمت كرد و گروه بسيارى از آنها را بكشت و گروه ديگرشان را اسير كرد .\r\nيك روز مانده از ماه رمضان همين سال بالفردل كشته شد ، سبب كشته شدن وى آن بود كه وقتى ابو نصر پسر بغا بر انبار و نزديكيهاى آن تسلط يافت و سپاهيان ابن طاهر را از آن ناحيه هزيمت كرد و از آنجا برون كرد سوار و پيادهء خويش را به اطراف بغداد فرستاد ، از سمت غربى ، و سوى قصر ابن هبيره رفت كه نجوبه بن قيس از جانب ابن طاهر آنجا بود . نجوبه بى آنكه نبردى ميان وى و ابو نصر باشد از آنجا گريخت . پس از آن ابو نصر سوى نهر صرصر رفت ، ، خبر وى به ابن طاهر رسيد با\r\n\r\n","description":"","footnote":"\r\n[ 1 
  ] كلمهء متن : نائبه .\r\n","page_name":" 6209 ","page_number":268},
  {"content":"\r\nخبر نبردى كه در جرجرايا ميان ابو الساج و تركان رخ داده بود و اينكه مزدورانى كه با وى بودند به هنگام بالا گرفتن نبرد از ياريش باز مانده بودند و بالفردل را گفت كه به ابو الساج پيوسته شود و با همراهان خويش به نزد وى شود . بالفردل با همراهان خويش سوى ابو الساج روان شد ، صبحگاه روز سه شنبه دو روز مانده از ماه رمضان آن روز راه پيمود و صبحگاهان به مداين رسيد ، وقتى آنجا رسيد كه تركان نيز با ديگر كسان پيوسته به ايشان ، رسيده بودند . مردان و سردارانى ابن طاهر در مداين بودند كه تركان با آنها نبرد كردند و هزيمتشان كردند و سردارانى كه آنجا بودند به ابو الساج پيوستند بالفردل نبردى سخت كرد و چون هزيمت ياران ابن طاهر را كه آنجا بودند بديد با همراهان خويش به آهنگ ابو الساج برفت كه تركان به او رسيدند و كشته شد .\r\nاز ابن قواريرى ، يكى از سرداران آورده‌اند كه گويد : من و ابو الحسن به هشام به در بغداد گماشته بوديم ، منكجور به در ساباط بود ، بى انباز . به نزديك در وى بر ديوار مداين رخنه اى بود . از منكجور خواستم كه آن را ببندد ، اما نپذيرفت . تركان از آنجا درآمدند و يارانش پراكنده شدند .\r\nگويد : من با نزديك ده كس به جا ماندم . بالفردل با ياران خويش بيامد و گفت :\r\n« امير منم ، من سوارم و سوارانى با منند كه بر كناره مىرويم و پيادگان بر كشتيها باشند . » لختى دفاع كرد . آنگاه به راه خويش برفت و به آهنگ ابو الساج تا آن حدود سپاه وى همچنان در كشتيها بودند ، من يك ساعت تمام پس از وى آنجا بماندم . بر اسبى سرخموى بودم كه زيورى داشت . سوى نهرى شدم اسبم به سر در آمد و از آن بيفتادم آهنگ من كردند ، مىگفتند : « صاحب اسب سرخموى » . سلاح از خويش بيفكندم و پياده از نهر برون شدم و نجات يافتم . ابن طاهر بر ابن قواريرى و ياران وى خشم آورد و دستورشان داد در خانه هاى خويش بمانند و بالفردل غرق شد .\r\nچهار روز رفته از شوال همين ماه ، چنان كه گويند ، محمد بن عبد الله طاهرى\r\n","description":"","footnote":"","page_name":" 6210 ","page_number":269},
  {"content":"\r\nهمه سرداران خويش را كه به درهاى بغداد و جاهاى ديگر گماشته بودند فراهم آورد و با همگيشان در بارهء كارها مشورت كرد و هزيمتها را كه بر آنها رخ داده بود بگفت . هر كدام آنچه را كه وى خوش داشت از بذل جان و خون و مال ، به پاسخ گفتند كه براى آنها پاداش نيك مسئلت كرد و آنها را به نزد مستعين برد و آنچه را با آنها گفته بود\r\n( 334 و پاسخى را كه به دو داده بودند با وى بگفت . مستعين به آنها گفت : « اى گروه سرداران ! اگر از خودم و قدرتم دفاع مىكنم در واقع از دولت و جماعت شما دفاع مىكنم تا خداى كارهايتان را به آن صورت باز برد كه پيش از آمدن تركان و امثالشان بوده بود . نيكخواهى و تلاش در پيكار اين بدكاران بر شما فرض است . » پاسخى نكو دادند و براى آنها پاداش نيك مسئلت كرد و بگفت تا به جاهاى خويش روند كه برفتند .\r\n\r\nسخن از هزيمت تركان در نبرد بغداد\r\nبه روز دوشنبه ، چند روز رفته از ذى قعدهء همين سال ، بغداديان نبردى بزرگ داشتند كه در آن تركان را هزيمت كردند و اردوگاهشان را غارت كردند سبب آن بود كه همه درها از دو سمت گشوده شد و منجنيقها و ارابه ها بر همه درها نهاده شد و كشتيها بر دجله بود و سپاه همگى از بغداد برون شد و هنگامى كه دو گروه حمله ور شدند و پيكار سخت شد ابن طاهر و بغا و وصيف نيز به در قطيعه رفتند ، آنگاه سوى در شماسيه عبور كردند .\r\nابن طاهر در قبه اى كه براى او زدند نشست . تيراندازان با زورق از بغداد آمده بودند با كمانهاى ناوكى [ 1 
  ] كه بسا مىشد با يك تيراندازى تنى چند از تركان را به هم\r\n\r\n","description":"","footnote":"\r\n[ 1 
  ] ناوكى ، كمانى بوده كه با كشيدن يك زه چند تير رها مىكرده است . ( م )\r\n","page_name":" 6211 ","page_number":270},
  {"content":"\r\nمىپيوست تركان هزيمت شدند و بغداديان به تعقيبشان رفتند تا به اردوگاهشان رسيدند و بازارشان را كه آنجا بود غارت كردند و يك زورق آنها را به نام حديدى كه از آتش اندازى آفت بغداديان بود كوفتند و هر كه در آن بود غرق شد . دو كشتى نيز از آنها گرفتند . تركان به فرار راه خويش گرفتند و سر چيزى نداشتند . همين كه سرى مىآوردند وصيف و بغا مىگفتند : « به خدا وابستگان نابود شدند ، بغداديان تا روذبار تعاقبشان كردند ، ابو احمد بن متوكل ايستاده بود و آنها را پس مىزد و مىگفت كه اگر باز نروند چيزى از آنها نمىماند . » و آن قوم تا سامرا تعاقبشان مىكنند كه راه بازگشت گرفتند ، و بعضى از آنها باز ماندند .\r\nعامه به سر بريدن مقتولان پرداختند . محمد بن عبد الله به هر كه سرى مىآورد ، طوق مىداد و جايزه ميداد . و چون اين بسيار شد آثار ناخوشدلى در چهرهء تركان و وابستگان ياران بغا و وصيف نمودار شد .\r\nپس از آن از باد جنوب غبارى برخاست و دود از آنچه مىسوخت بالا گرفت .\r\n( 335 علمهاى حسن پسر افشين با علمهاى تركان بيامد ، پيشاپيش آن يك علم سرخ بود كه يكى از غلامان شاهك از تركان گرفته بود و از ياد برده بود كه آن را واژگون كند و چون كسان علم سرخ و جمع را از پى آن بديدند پنداشتند كه تركان به مقابلهء آنها باز آمده‌اند و هزيمت شدند ، يكى از آنها كه مانده بود خواست ، غلام شاهك را بكشد كه او بدانست و علم را واژگون كرد . تركان به اردوگاه خويش بازگشتند و هزيمت بغداديان را ندانستند ، آنها نيز شجاعت نمايى كردند ، و دو گروه از مقابل همديگر برفتند .\r\n\r\nخبر نبرد ابو السلاسل با مغربيان\r\nدر اين سال ابو السلاسل نمايندهء وصيف در ناحيهء جبل به نام نصر سهلت با\r\n","description":"","footnote":"","page_name":" 6212 ","page_number":271},
  {"content":"\r\nگروهى از مغربيان به سرزمينى رفتند كه قلمرو ابو الساج بود و او و يارانش همه دهكده هاى آنجا را غارت كردند .\r\nابو السلاسل به ابو الساج نامه نوشت و اين را به او خبر داد . ابو الساج ، چنان كه گفته‌اند ، نزديك صد كس از سواره و پياده سوى نصر فرستاد كه چون به نزد وى رسيدند ، آن مغربيان را در هم كوفت و نه كس از آنها را بكشت و بيست اسير گرفت و نصر سلهت شبانه گريخت .\r\n\r\nخبر وقوع صلح ميان وابستگان و ابن طاهر\r\nاز پس اين نبرد كه ميان وابستگان و ابن طاهر بود جنگ فرونشست و سبب ، چنان كه گفته‌اند ، آن بود كه ابن طاهر از آن پيش به معتز در بارهء صلح نامه نوشته بود و چون اين نبرد رخ داد ، به دو اعتراض شد و او به طاهر نامه نوشت و گفت از آن پس كارى ناخوشايند وى نمىكند .\r\nپس از آن درهاى بغداد به روى مردم آن بسته شد و محصور بودنشان سختى گرفت . در آغاز ذى قعدهء اين سال بانگ گرسنگى زدند و سوى جزيره اى رفتند كه مقابل خانهء ابن طاهر بود ، ابن طاهر پيامشان فرستاد كه پنج كس از پيران خويش را به نزد من فرستيد كه فرستادند ، آنها را بنزد ابن طاهر بردند كه بديشان گفت : « بعضى كارها هست كه همگان ندانند . من بيمارم ،\r\n( 336 شايد مقررى سپاهيان را بدهم سپس آنها را سوى دشمنتان ببرم . » پس ، آنها خوشدل شدند و بى نتيجه برون شدند . پس از آن باز عامه و بازرگانان به جزيرهء مقابل خانهء ابن طاهر رفتند و بانگ زدند و از گرانى كه دچار آن بودند ، شكايت آوردند كه كس فرستاد و آرامشان كرد و وعده داد و آرزومندشان كرد .\r\n","description":"","footnote":"","page_name":" 6213 ","page_number":272},
  {"content":"\r\nآنگاه ابن طاهر در بارهء صلح مردم بغداد نامه نوشت و كار مردم بغداد آشفتگى گرفت .\r\nبه نيمهء ذى قعدهء همين سال حماد بن اسحاق به بغداد آمد و به جاى وى ابو سعيد - انصارى را به گروگان به اردوگاه ابو احمد فرستادند .\r\nحماد بن اسحاق ، ابن طاهر را بديد و با وى خلوت كرد ، آنچه ميانشان گذشت معلوم نشد . پس از آن حماد به اردوگاه ابو احمد باز رفت و ابو سعيد انصارى باز - آمد ، آنگاه حماد به نزد ابن طاهر باز آمد و ميان ابن طاهر و ابو احمد همراه حماد پيامها رفت .\r\nنه روز مانده از ذى قعده احمد بن اسرائيل ، با اجازهء ابن طاهر ، همراه حماد و احمد ابن اسحاق نمايندهء عبيد الله بن يحيى سوى اردوگاه ابو احمد رفت كه با وى در بارهء صلح گفتگو كنند .\r\nهفت روز مانده از ذى قعده ابن طاهر بگفت تا همه زندانيانى را كه در نبردهايى - كه ميان وى و ابو احمد بوده بود ، وى را بر ضد ابن طاهر يارى كرده بودند و زندانى شده بودند ، آزاد كنند ، كه آزاد شدند .\r\nفرداى آن روز گروهى از پيادگان سپاه و بسيارى از عامه فراهم آمدند ، سپاهيان مقرريهاى خويش را خواستند و عامه از وخامت كار خويش به سبب تنگى و گرانى و شدت محصور بودن شكايت كردند و گفتند : « يا برون مىشوى و نبرد مىكنى يا ما را رها مىكنى . » ابن طاهر باز وعده داد كه يا برون شود و يا براى صلح در را بگشايد و آرزومندشان كرد ، كه برفتند . از آن پس پنج روز مانده از ذى قعده زندانها و پل و در خانهء خويش و جزيره را از سپاهيان و مردان پر كرد ، مردم بسيار به جزيره رفتند و كسانى را كه ابن طاهر آنجا نهاده بود برون راندند ، آنگاه از سمت شرقى سوى پل رفتند و زندان زنان را گشودند و هر كه را آنجا بود برون آوردند ، على بن جهشيار و\r\n","description":"","footnote":"","page_name":" 6214 ","page_number":273},
  {"content":"\r\nسپاهيان دليرى كه با وى بودند مردم را از زندان زنان بداشتند . ابو مالك گماشتهء پل شرقى به ممانعت آنها پرداخت كه او را زخمى كردند و دو اسب از آن ياران وى را نيز زخمى كردند كه وارد خانه خويش شد و آنها را واگذاشت كه آنچه را در جايگاه وى بود به غارت بردند ،\r\n( 337 سپاهيان طبرى به آنها حمله كردند و پسشان راندند تا از درها برونشان كردند و آن را ببستند . جمعى از آنها برفتند ، آنگاه محمد بن ابى عون سوى آنها عبور كرد و مقررى چهار ماهه سپاهيان را تعهد كرد كه بر اين قرار برفتند . ابن طاهر بگفت تا همان روز مقررى دو ماههء ياران ابن جهشيار را بدهند كه بدادند .\r\n\r\nآغاز قصد ابن طاهر به خلع مستعين و بيعت با معتز\r\nدر اين روزها ابو احمد پنج كشتى آرد و گندم و جو و علف و كاه سوى ابن طاهر فرستاد كه به دو رسيد . و چون روز پنجشنبه شد ، چهار روز رفته از ذى حجه ، مردم قصد ابن طاهر را كه خلع مستعين و بيعت با معتز بود بدانستند .\r\nابن طاهر سرداران خويش را به نزد ابو احمد فرستاد كه با وى براى معتز بيعت كردند كه به هر يك از آنها چهار خلعت داد . عامه گمان بردند كه صلح با اجازهء خليفه مستعين رخ نموده و معتز وليعهد اوست .\r\n\r\nقيام عامه و يارى مستعين بر ضد ابن طاهر\r\nو چون روز چهارشنبه شد رشيد پسر كاوس كه بر باب السلامه گماشته بود با سردارى به نام نهشل پسر صخر و عبد الله بن محمود برون شد و كس بنزد تركان فرستاد كه قصد دارد به نزد آنها شود و با آنها بباشد . نزديك هزار سوار از تركان بنزد وى\r\n","description":"","footnote":"","page_name":" 6215 ","page_number":274},
  {"content":"\r\nآمدند ، رشيد سوى آنها رفت ، براى سلام گفتن ، كه گويى صلح رخ داده است . به آنها سلام گفت و هر كس از آنها را كه مىشناخت به برگرفت ، لگام اسب وى را بگرفتند و او را ببردند و پسرش را از دنبال او .\r\nو چون روز دوشنبه شد ، رشيد به در شماسيه شد و با كسان سخن كرد و گفت :\r\n« امير مؤمنان و ابو احمد سلامتان مىگويند و مىگويند : هر كه به اطاعت ما درآيد تقربش دهيم و جايزه اش دهيم و هر كه جز اين را برگزيند بهتر داند . » پس همگان وى را دشنام گفتند ، سپس وى بر همه درهاى شرقى بگشت و چنين گفت كه بر هر درى دشنامش مىگفتند ، معتز را نيز دشنام مىگفتند .\r\nو چون رشيد چنين كرد همگان قصد ابن طاهر را بدانستند و سوى جزيرهء مقابل خانهء وى رفتند و بر او بانگ زدند و دشنامهاى زشت گفتند . سپس به در وى رفتند و چنان كردند . راغب خادم به نزد آنها رفت و به آنچه كرده بودند ترغيبشان كرد و گفت كه آنچه را به يارى مستعين مىكنند بيشتر كنند ، آنگاه به محوطه اى رفت\r\n( 338 كه سپاه آنجا بود و با آنها و جمعى كسان ديگر كه نزديك سيصد كس بودند ، مسلح به در ابن طاهر رفتند و كسانى را كه آنجا بودند عقب راندند و پسشان زدند و پيوسته با آنها نبرد كردند تا به دهليز [ 1 
  ] خانه رسيدند ، مىخواستند در درونى را بسوزانند اما آتش نيافتند و چنان بود كه همه شب را در جزيره گذرانيده بودند و ابن طاهر را دشنام مىگفتند و به زشتى منسوب مىداشتند .\r\nاز ابن شجاع بلخى آورده‌اند كه گفته بود : به نزد امير بودم كه با من سخن مىكرد و نارواييهايى را كه هر كس به دو مىگفت مىشنيد تا نام مادر وى را گفتند كه بخنديد و گفت : « اى ابو عبد الله ، نمىدانم چگونه نام مادر مرا دانسته‌اند ؟ كه بسيارى از كنيزكان ، ابو العباس ، عبد الله بن طاهر ، نمىدانستند اسم وى چيست ؟ » به دو گفتم :\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6216 ","page_number":275},
  {"content":"\r\n« اى امير ، حلمى گسترده تر از آن تو نديده‌ام . » گفت : « اى ابو عبد الله ، چيزى را موفقتر از صبورى در قبال آنها نديده‌ام ، و ناچار چنين بايد كرد . » گويند : و چون صبح شد به نزد درآمدند و بانگ زدند . ابن طاهر به نزد مستعين رفت و از او خواست كه بر آنها نمودار شود و آرامشان كند و وضع خويش را با آنها بگويد . مستعين از بالاى در بر آنها نمودار شد . برد را بر تن داشت با جامهء بلند .\r\nابن طاهر نيز پهلوى او بود ، براى آنها به نام خداى قسم ياد كرد كه از ابن طاهر بد گمان نيستم و سالمم و از وى نگرانى ندارم و خلع نكرده و وعده شان داد كه فردا برون مىشود كه با ايشان نماز كند و بر آنها آشكار مىشود . آنگاه از آن پس كه تنى چند از آنها كشته شد ، همگان برفتند .\r\nو چون روز جمعه شد مردم خيلى زود بانگ برداشتند و مستعين را مىخواستند ، اسبان على پسر جهشيار را كه در خراب بود بر در پل شرقى ، به غارت بردند و هر چه در خانهء وى بود غارت شد و او بگريخت مردم همچنان تا به هنگام برآمدن روز ايستاده بودند ، آنگاه وصيف و بغا و پسرانشان و غلامانشان و سردارانشان با داييهاى مستعين بيامدند و همگى سوى در شدند ، وصيف و بغا با خواصشان به درون رفتند .\r\nداييان مستعين نيز با آنها سوى دهليز رفتند و بر اسبان خويش بماندند . ابن طاهر حضور داييان را بدانست و به آنها اجازهء پياده شدن داد ، اما نپذيرفتند و گفتند :\r\n« اينكه روز پياده شدن ما از پشت اسبانمان نيست تا ما و همگان بدانيم كه در چه حاليم . » فرستادگان همچنان به نزد ايشان مىرفتند اما آنها خوددارى مىكردند\r\n( 339 تا محمد بن عبد الله بخويشتن به نزد آنها شد و خواست كه پياده شوند و به نزد مستعين درآيند .\r\nبه دو گفتند : « عامه شنيده‌اند و بنزدشان به صحت پيوسته كه تو قصد دارى مستعين را خلع كنى و با معتز بيعت كنى و سرداران را فرستاده اى كه براى معتز بيعت بگيرند و\r\n","description":"","footnote":"","page_name":" 6217 ","page_number":276},
  {"content":"\r\nمىخواهى با تهديد كار را به دو سپارى و تركان و مغربيان را به بغداد درآرى كه بر آنها چنان حكومت كنند كه بر زير دستان خويش از مردم مداين و دهكده ها مىكنند ، از اين رو فغان ميكنند . مردم بغداد در بارهء خليفه و اموال و فرزندان و جانهاى خويش از تو بد گمان شده‌اند و از تو خواستارند كه خليفه را به نزد آنها درآرى كه او را ببينند و آنچه را شنيده‌اند دروغ شمارند . » و چون محمد صحت گفتارشان را بدانست و كثرت جمع مردم و فغان - كردنشان را بديد از مستعين خواست كه به نزد ايشان رود و او سوى دار العامه رفت كه همه مردم بدان در مىشدند . در آنجا كرسىاى براى وى نهادند و جمعى از مردم را به نزد وى بردند كه او را بديدند و به نزد پشت سريهاى خويش رفتند ، و واقع كار وى را به آنها خبر دادند كه به اين قانع نشدند و چون ديد كه مردم بى آنكه مستعين سويشان رود آرام نمىشوند و كثرت مردم را دانسته بود بگفت تا در آهنين برونى را ببندند كه بستند ، آنگاه مستعين و داييان وى و محمد بن موسى منجم و محمد ابن عبد الله به پله اى رفتند كه به بامهاى دار العامه و خزانه هاى سلاح مىرسيد آنگاه براى وصول آنها به بام جايگاهى كه محمد بن عبد الله و فتح بن سهل آنجا مىنشستند نردبانها نهادند . مستعين از بالا بر مردم نگريست ، جامه سياه داشت و روى جامهء سياه برد پيمبر بود ، صلى الله عليه و سلم ، چوب پيمبر نيز با وى بود . با مردم سخن كرد و قسمشان داد و به حق صاحب برد از آنها خواست كه بروند كه در امنيت و سلامت است و از محمد بن عبد الله بر او نگرانى نيست .\r\nاز او خواستند با آنها برنشيند و از خانه محمد برون شود كه از محمد بر وى ايمن نيستند .\r\nبه آنها گفت كه قصد دارد از آنجا به خانه عمهء خويش ام حبيب دختر رشيد رود و انتظار مىبرد كه جايى در خور سكونت وى آنجا مهيا شود و اموال و خزينه ها و سلاح و فرشها و همه چيزهايى را كه در خانهء محمد بن عبد الله دارد ببرد . پس بيشتر\r\n","description":"","footnote":"","page_name":" 6218 ","page_number":277},
  {"content":"\r\nمردم برفتند و مردم بغداد آرام گرفتند .\r\nوقتى مردم بغداد چنان كردند و بارها بر ضد ابن طاهر فراهم آمدند و روبرو ناخوشايند به دو گفتند به متصديان كمكهاى بغداد دستور داد كه هر چه\r\n( 340 شتر و استر و خر بدست آوردند به بيگارى بگيرند كه از بغداد برود .\r\nگويند : وى مىخواست كه آهنگ مداين كند اما جمعى از پيران و حربيان و همه حومه ها بر در وى فراهم آمدند و از او پوزش مىخواستند و مىخواستند كه از آنچه مردم كرده‌اند درگذرد ، مىگفتند كسانى كه چنين كرده‌اند غوغاييان و سفيهان بوده‌اند به سبب وضع بدى كه داشته‌اند و مسكنتى كه دستخوش آن شده‌اند .\r\nابن طاهر بدانچه گفتند پاسخى نكو داد و سخنان نكو گفت و ثناى آنها كرد و از آنچه مردم كرده بودند درگذشت و به آنها گفت كه به جوانان و سفيهان خويش بپردازند و آنها را بازدارند و پذيرفت كه از رفتن چشم بپوشد و به متصديان كمكها نوشت كه بيگارى گرفتن را رها كنند .\r\n\r\nسخن از خبر انتقال مستعين به خانهء رزق خادم كه در رصافه بود\r\nچند روز رفته از ذى حجه ، مستعين از خانهء محمد بن عبد الله برفت ، از آنجا سوار شد و به خانهء رزق خادم رفت كه در رصافه بود . بر خانه على بن معتصم گذشت على برون شد و از او خواست كه به نزد وى جاى گيرد ، به دو گفت برنشيند و چون به خانهء رزق خادم رسيد آنجا فرود آمد . چنان كه گفته‌اند شبانگاه آنجا رسيد و چون به آنجا رسيد بگفت تا به هر يك از سواران سپاه ده دينار بدهند و به هر يك از پيادگان پنج دينار . ابن طاهر نيز با برنشستن مستعين برنشست . نيم نيزه به دست داشت و با آن پيش روى مستعين مىرفت ، سرداران پشت سر وى مىرفتند . چنان كه گويند آن شب كه مستعين به خانهء رزق رفت محمد بن عبد الله تا ثلث شب با وى بماند ، سپس\r\n","description":"","footnote":"","page_name":" 6219 ","page_number":278},
  {"content":"\r\nبرفت . وصيف و بغا تا سحر بنزد وى بودند ، سپس به منزلهاى خويش رفتند .\r\nصبحگاه شبى كه مستعين از خانه ابن طاهر برفت ، مردم در رصافه فراهم آمدند .\r\nسرداران و بنى هاشم دستور يافتند به نزد ابن طاهر روند و به او سلام گويند و وقتى به آهنگ رصافه برمىنشيند با وى رهسپار شوند .\r\nبه وقت نيمروز تمام ، ابن طاهر با همهء سرداران خويش با آرايش برنشست .\r\n( 341 گروهى تيرانداز پياده نيز اطراف وى بودند ، وقتى از خانهء خويش برون شد مقابل مردم بايستاد و سرزنششان كرد و به خدا قسم ياد كرد كه براى امير مؤمنان ، كه خدايش عزيز دارد ، و هيچكس از دوستان وى و هيچكس از مردم بدى نمىخواهد و جز اصلاح حال مردم و آنچه موجب دوام نعمتشان شود قصدى ندارد . و آنها در بارهء وى توهمى كرده‌اند كه از آن بىخبر است ، چندان كه مردم را بگريانيد و كسانى كه حضور داشتند دعاى او گفتند . آنگاه از پل گذشت و سوى مستعين رفت و كس فرستاد و همسايگان وى را احضار كرد با سران مردم حومه هاى سمت غربى ، و با آنها سخن گفت و ملامتشان كرد و آنچه را شنيده بودند نادرست شمرد . وصيف و بغا كس فرستادند كه بر درهاى بغداد بگشت و صالح بن وصيف را به در شماسيه گماشتند .\r\nگويند : مستعين ، انتقال از خانهء محمد را خوش نداشت اما از آنجا برفت . از آن رو كه وقتى به روز جمعه گشودن در خانهء ابن طاهر براى مردم دشوار شد با نفت - اندازان به زورقها نشسته بودند كه آتش به پنجرهء وى افكندند .\r\nگويند : جمعى كه كنجور از آن جمله بود ، از جانب ابو احمد بر در شماسيه بايستادند و ابن طاهر را خواستند كه با وى سخن كنند . ابن طاهر به وصيف نامه نوشت و خبر قوم را با وى بگفت و از او خواست كه اين را به مستعين خبر دهد تا دستور\r\n","description":"","footnote":"","page_name":" 6220 ","page_number":279},
  {"content":"\r\nخويش را در بارهء آن بگويد ، اما مستعين دستور دادن در اين باب را به وى واگذاشت ، گفت كه تدبير همهء اين كارها با اوست و در اين باب مطابق راى خويش دستور دهد .\r\nگويند : على بن يحيى منجمى در اين باب با محمد بن عبد الله سخنى درشت گفت كه محمد بن ابى عون بر او جست و ناروا گفت و گوشمالش داد .\r\nاز سعيد بن حميد آورده‌اند كه گفته بود : احمد بن اسرائيل و حسن بن مخلد و عبد الله بن يحيى با ابن طاهر خلوت مىكردند و به او اصرار مىكردند و مىگفتند صلح كند ، گاه مىشد گروهى به نزد وى بودند و سخن را به چيزى جز صلح مىبردند كه چشم از آنها بر ميگرفت و روى از آنها مىگردانيد و چون همين سه كس حضور داشتند روى به آنها مىكرد و با آنها سخن مىكرد و مشورت مىكرد .\r\nاز يكيشان آورده‌اند كه گويد : روزى به سعيد بن حميد گفتم : « جز اين نمىشايد كه وى در آغاز كار دل به نفاق داشته است . » گفت : « ايكاش چنين بود ، نه به خدا ، از وقتى كه يارانش از مداين و انبار هزيمت شدند\r\n( 342 با آن قوم مكاتبه كرد و پاسخشان داد ، از آن پس كه با آنها سختى مىكرده بود . » احمد بن يحيى نحوى ، كه ادب آموز فرزندان ابن طاهر بوده بود ، به من گفت :\r\n« محمد بن عبد الله پيوسته در كار مستعين كوشا بود ، تا وقتى عبيد الله بن يحيى خاقانى او را كينه دار كرد . » به دو گفت : « خدا بقاى ترا دراز كند اين كس كه يارى او مىكنى و در كارش مىكوشى [ در كار دين از همهء مردم دور تر است و خبيثتر . 
  ] به خدا به وصيف و بغا دستور داد ترا بكشند اما اين را سخت بزرگ شمردند و نكردند . اگر از آنچه در بارهء وى گفتم به شك اندرى بپرس تا به تو بگويند ، از نشانه هاى دورويى وى آنكه وقتى به سامرا بود ، در نماز خويش بسم الله الرحمن الرحيم را آشكار نمىكرد و چون به نزد تو آمد آن را آشكار كرد از روى ريا با تو اما تو نصرت دوست و خويشاوند و\r\n","description":"","footnote":"","page_name":" 6221 ","page_number":280},
  {"content":"\r\nپرورندهء خويش را رها مىكنى . » و نظير اين سخنان با وى گفت .\r\nمحمد بن عبد الله گفت : « خدا اين را زبون كند كه نه به كار دين مىخورد نه دنيا . » گويد : نخستين كسى كه در اين مجلس به منصرف كردن محمد بن عبد الله از كوشش در كار مستعين پرداخت عبيد الله بن يحيى بود ، آنگاه احمد بن اسرائيل و حسن ابن مخلد ، در اين باب با عبيد الله بن يحيى همدلى كردند و همچنان با محمد سخن كردند تا وى را از راى خويش در بارهء نصرت مستعين بگردانيدند .\r\nبه روز قربان اين سال ، مستعين نماز قربان را با مردم بكرد ، در جزيره اى كه رو به روى خانهء ابن طاهر بود . پس از آن برنشست . عبيد الله بن عبد الله پيش روى او بود و نيم نيزه را كه از آن سليمان بود ، با خود داشت . نيم نيزهء سلطان بدست حسين بن اسماعيل بود ، بغا و وصيف نيز دو طرف وى بودند ، محمد بن عبد الله طاهرى برننشست . عبد الله بن اسحاق در رصافه نماز جماعت كرد .\r\n\r\nآغاز گفتگو در بارهء خلع مستعين\r\nبه روز پنجشنبه محمد بن عبد الله برنشست و به نزد مستعين رفت گروهى از فقيهان و قاضيان نيز به نزد وى حضور يافتند . گويند كه به مستعين گفت : « بر اين قرار از من جدا شدى\r\n( 343 كه دستور مرا در بارهء هر چه عزم مىكنم انفاذ كنى و در اين باب رقعه اى به خط تو به نزد من هست . » مستعين گفت : « رقعه را بيار . » آن را بياورد كه در آن سخن از صلح بود و از خلع سخن نبود .\r\nمستعين گفت : « بله ، صلح را انفاذ كن . » خلنجى بپاخاست و گفت : « اى امير مؤمنان او از تو مىخواهد پيراهنى را كه\r\n","description":"","footnote":"","page_name":" 6222 ","page_number":281},
  {"content":"\r\nخدا به تنت كرده درآرى . » على بن يحيى منجم نيز سخن كرد و با محمد بن عبد الله درشتگويى كرد .\r\nبار ديگر محمد بن عبد الله برنشست و به نزد مستعين رفت ، به رصافه ، و اين به نيمهء ذى حجه بود . وقتى از آنجا بازآمد وصيف و بغا نيز با وى بودند كه همگى برفتند تا به در شماسيه شدند ، محمد بن عبد الله بر اسب خويش بماند . وصيف و بغا به خانهء حسن پسر افشين رفتند . سفيدپوشان و غوغاييان از ديوار سرازير شدند ، اجازهء گشودن درها به كسى داده نشد .\r\nو چنان بود كه پيش از آن جمعى بسيار سوى اردوگاه ابو احمد رفته بودند و آنچه مىخواسته بودند خريده بودند . وقتى اين كسان كه گفتيم به در شماسيه رفتند ، ميان ياران ابو احمد بانگ زده شد كه به كسى از بغداديان چيزى نفروشند كه از فروش بازشان داشتند .\r\nو چنان بود كه براى محمد بن در شماسيه سراپرده اى بزرگ و سرخ زده بودند ، بندار طبرى و ابو السنا و در حدود دويست سوار و دويست پياده با ابن طاهر بودند ، ابو احمد بيامد تا نزديك سراپرده رسيد و از زورق برون شد و با محمد بن عبد الله وارد سراپرده شد . كسانى از سپاهيان كه با هر كدامشان بودند به يكسو ايستادند . ابن طاهر و ابو - احمد ، دير مدت گفتگو كردند ، آنگاه از سراپرده برون شدند . ابن طاهر با زورق از سراپرده سوى خانه خويش رفت و چون به آنجا رسيد از زورق درآمد و برنشست و بنزد مستعين رفت كه آنچه را ميان وى و ابو احمد رفته بود با وى بگويد ، تا پسينگاه به نزد وى ببود ، سپس برفت .\r\nگويند : از ابو احمد بر اين قرار جدا شده بود كه پنجاه هزار دينار به او داده شود و درآمدى به مقدار سى هزار دينار سالانه تيول وى شود ، در بغداد بماند تا وقتى مالى فراهم آيد كه به سپاهيان بدهند . بغا ولايتدار مكه و مدينه و حجاز شود ،\r\n","description":"","footnote":"","page_name":" 6223 ","page_number":282},
  {"content":"\r\nو وصيف ولايتدار جبل و آن سوى جبل . يك سوم مالى كه مىرسد از آن محمد بن عبد الله باشد و سپاه بغداد باشد و دو سوم از آن وابستگان و تركان .\r\n( 344 گويند : وقتى احمد بن اسماعيل به نزد معتز شد وى را بر ديوان بريد گماشت و با وى بريد كه او وزير باشد و عيسى بر فرخانشاه بر ديوان خراج و ابو نوح بر ديوان خاتم و توقيع ، كارها را تقسيم كردند . خريطهء مراسم حج به بغداد آمد كه كارها به سلامت بود و آن را به نزد ابو احمد فرستادند .\r\nپس از آن ، چنان كه گويند چهارده روز مانده از ذى حجه اين سال ابن طاهر بر نشست و به نزد مستعين رفت كه با وى در بارهء خلع گفتگو كند و چون با وى سخن كرد مستعين امتناع آورد .\r\nمستعين پنداشت كه بغا و وصيف نيز با وى همدلند ، كه آنها به كنار رفتند مستعين گفت : « اينك گردن من و شمشير و سفره چرمين » . و چون امتناع وى را بديد از نزد وى برفت .\r\nپس از آن مستعين على بن يحيى منجم و گروهى از معتمدان خويش را به نزد ابن طاهر فرستاد و گفت به او بگوييد : « از خدا بترس ، من به نزد تو آمدم كه از من دفاع كنى . اگر از من دفاع نمىكنى دست از من بدار . » ابن طاهر پاسخ داد كه من در خانهء خويش مىنشينم اما تو به ناچار بايد از خلافت خلع شوى ، به رضايت يا به اجبار .\r\nاز على بن يحيى آورده‌اند كه ابن طاهر گفت : « به او بگوى چه اهميت دارد كه خلع شوى ، به خدا چنان دريده كه وصله پذير نيست و چيزى از آن بجا نگذاشته اى . » وقتى مستعين ديد كه كارش سستى گرفته و يارانش از او باز مانده‌اند خلع را پذيرفت . و چون روز پنجشنبه شد ، دوازده روز مانده از ذى حجه ، ابن طاهر ، ابن كرديه ، ابراهيم بن جعفر ، و خلنجى و موسى بن صالح و ابو سعيد انصارى و احمد بن اسرائيل و\r\n","description":"","footnote":"","page_name":" 6224 ","page_number":283},
  {"content":"\r\nمحمد بن موسى منجم را به اردوگاه ابو احمد فرستاد كه نامهء محمد را به او برسانند .\r\nنامه در بارهء چيزهايى بود كه مستعين وقتى گفته بودندش خويشتن را خلع كند ، خواسته بود . نامه را به او رسانيدند آنچه را خواسته بود پذيرفت و پاسخ نوشت كه تيولش دهند و در مدينهء پيمبر صلى الله عليه و سلم جاى گيرد و رفت و آمدش از مكه به مدينه باشد و از مدينه به مكه كه اين را از وى پذيرفت .\r\nاما مستعين قانع نشد مگر اينكه ابن كرديه آنچه را خواسته بود به نزد معتز برد و با وى رو برو سخن كند كه او به خط خويش بنويسد كه اين را مىپذيرد و ابن - كرديه با آن روان شد .\r\nسبب اينكه مستعين خلع را پذيرفت ، چنان كه گفته‌اند ، آن بود كه وصيف و بغا و ابن طاهر در اين باب با وى سخن كردند و مشورت دادند كه با آنها درشت گويى كرد .\r\nوصيف گفت :\r\n( 345 « تو به ما دستور دادى باغر را بكشيم و كارمان به اينجا رسيد ، تو ما را به كشتن اتامش كشانيدى و گفتى كه محمد نيكخواه نيست . » و پيوسته او را بيم مىدادند و با وى حيله مىكردند .\r\nمحمد بن عبد الله به دو گفت : « تو به من گفتى كه كار ما سامان نمىگيرد مگر از اين دو كس بياساييم . » و چون اتفاق كردند ، به خلع شدن تن داد و شرطهايى را كه براى خويش بر آنها مىنهاد به قلم آورد ، و اين ، يازده روز رفته از ذى حجه بود .\r\nوقتى روز شنبه شد ، ده روز مانده از ذى حجه ، محمد بن عبد الله برنشست و با همهء فقيهان و قاضيان به رصافه رفت ، آنها را گروه گروه به نزد مستعين برد و بر او شاهدشان كرد كه كار خويش را به محمد بن عبد الله طاهرى سپرده است . آنگاه دربانان و خادمان را به نزد وى برد و جواهر خاص خلافت را از وى بگرفت و به نزد وى ببود تا پاسى از شب برفت .\r\n","description":"","footnote":"","page_name":" 6225 ","page_number":284},
  {"content":"\r\nصبحگاهان مردم همه گونه شايعه مىگفتند . ابن طاهر كس بنزد سرداران خويش فرستاد كه هر كدامشان با ده كس از سران اصحاب خويش به نزد وى روند ، كه برفتند ، آنها را به درون برد و آرزومندشان كرد و گفت : « از آنچه كردم صلاح كار و سلامت شما و حفظ خونها را منظور داشتم » . آنگاه گروهى را آماده كرد كه به نزد معتز روند در بارهء شرطها كه براى مستعين و براى خويش و سرداران خويش نهاده بود تا معتز به خط خويش بران پىنوشت كند .\r\nپس آنها را سوى معتز فرستاد كه به نزد وى رفتند تا به خط خويش در اين باب پىنوشت كرد و همه شرطها را كه مستعين و ابن طاهر براى خويشتن خواسته بودند ممضى داشت و شاهد اقرار وى در بارهء آن شدند .\r\nمعتز به فرستادگان خلعت داد و شمشير بخشيد و بى جايزه يا نظر در حاجتهاشان بازگشتند ، گروهى را از نزد خويش با آنها فرستاد كه براى وى از مستعين بيعت بگيرند و بگفت تا سپاهيان را چيزى دهند . مادر و دختر و زنان مستعين را همراه سعيد بن صالح به نزد وى فرستادند ، اما پيش از آن ، زنان وى را كاويدند و بعضى چيزها را كه همراهشان بود گرفتند . فرستادگان از پس بازگشت از نزد معتز به روز پنجشنبه سه روز رفته از محرم سال دويست و پنجاه و دوم وارد بغداد شدند .\r\nگويند كه وقتى فرستادگان معتز به شماسيه رسيدند ابن سجاده گفت : « من از مردم بغداد بيم دارم ، مستعين را به شماسيه بيارند با به خانهء محمد بن - عبد الله گفت كه با معتز بيعت كند و خويشتن را خلع كند و چوب و برد را از او بگيرند . »\r\n( 346 در ماه ربيع الاول اين سال كسى كه به نام كوكبى شهره بود در قزوين و زنجان قيام كرد و بر آن تسلط يافت و طاهريان را از آنجا برون كرد . كوكبى حسين نام داشت پسر احمد و از اعقاب على بن ابى طالب بود .\r\n","description":"","footnote":"","page_name":" 6226 ","page_number":285},
  {"content":"\r\nدر همين سال بنى عقيل راه جده را بريدند ، جعفر بشاشات با آنها نبرد كرد و نزديك به سيصد كس از مردم مكه كشته شدند . اين شعر از يكى از بنى عقيل است :\r\n« تو دو جامه دارى و مادر من برهنه است « اى روسپىزاده جامه ات را سوى من انداز . » وقتى بنى عقيل چنان كردند در مكه نرخها گران شد و بدويان به دهكده ها هجوم بردند .\r\n\r\nسخن از خبر قيام اسماعيل بن يوسف در مكه\r\nدر اين سال ، به ماه ربيع الاول ، اسماعيل بن يوسف علوى در مكه قيام كرد و جعفر بن فضل عامل مكه گريخت . اسماعيل منزل جعفر و منزل ياران سلطان را غارت كرد و سپاهيان را با گروهى از مردم مكه بكشت و مالى را كه براى ترميم چشمه آورده بودند بگرفت ، با هر چه طلا در كعبه بود و هر چه طلا و نقره و بوى خوش كه در - خزينه هاى آن بود ، با پوشش كعبه . از مردم ، نزديك دويست هزار دينار گرفت . مكه را غارت كرد و قسمتى از آن را بسوخت . پس از پنجاه روز از مكه برون شد و سوى مدينه رفت .\r\nعلى بن حسين عامل آنجا نهان شد ، از آن پس اسماعيل به مكه بازگشت ، در ماه رجب .\r\nو آنها را محاصره كرد تا مردم مكه از گرسنگى و تشنگى مرگ را به چشم خويش ديدند ، يك چهارم رطل نان به يكدرم رسيد و گوشت رطلى به چهار درم و يك جرعه آب به سه درم . مردم مكه از اسماعيل هر گونه بليه ديدند ، از پس پنجاه و هفت روز كه آنجا بود سوى جده رفت و خوردنى از مردم ببريد و اموال بازرگانان\r\n( 347 و چهارپاداران را بگرفت ، گندم و ذرت را از يمن به مكه بردند . پس از آن كشتيها از قلزم رسيد .\r\nپس از آن اسماعيل بن يوسف به وقت حج بيامد ، و اين به روز عرفه بود .\r\n","description":"","footnote":"","page_name":" 6227 ","page_number":286},
  {"content":"\r\nمحمد بن احمد ملقب به كعب البقر آنجا بود با عيسى بن محمد مخزومى سالار سپاهيان مكه كه معتز آنها را سوى مكه فرستاده بود .\r\nاسماعيل با آنها نبرد كرد ، نزديك هزار و صد كس از حجگزاران كشته شدند مردم را لخت كردند كه به مكه گريختند و به شب تا روز در عرفه نماندند ، تنها اسماعيل و يارانش بماندند ، آنگاه سوى مكه بازگشت و اموال آنجا را نابود كرد .\r\n( 348 آنگاه سال دويست و پنجاه و دوم درآمد .\r\n\r\nسخن از حادثاتى كه به سال دويست و پنجاه و دوم بود\r\nاز جمله آن بود كه مستعين ، احمد بن محمد بن معتصم ، خويشتن را از خلافت خلع كرد و با معتز ، محمد بن جعفر متوكل بن محمد معتصم ، بيعت كرد و به روز جمعه ، چهار روز رفته از محرم همين سال ، برد و منبر بغداد و در دو مسجد جانب شرقى و غربى معتز را دعا گفتند و از سپاهيانى كه آن روز آنجا بودند براى وى بيعت خلافت گرفتند .\r\nگويند : وقتى شرايط امان براى مستعين نوشته شد ابن طاهر به نزد وى درآمد ، سعيد بن حميد نيز با وى بود . به دو گفت : « اى امير مؤمنان ، سعيد شرايط را نوشته و كاملا مؤكد كرده ، اكنون بر تو مىخوانيم كه بشنوى . » مستعين به دو گفت : « مهم نيست ، مهم نيست ، چرا از آن چشم نپوشيدى . اين قوم بهتر از تو خدا را نمىشناسند ، تو بر خويشتن شرايط مؤكد نهاده بودى و چنان شد كه مىدانى . » محمد پاسخى به دو نداد . وقتى مستعين با معتز بيعت كرد و در بغداد از او بيعت گرفتند و از بنى هاشم و قاضيان و فقيهان و سرداران بر او شاهد گرفتند ، وى را كه در رصافه بود با زنان و فرزندان و كنيزكانش به مخزم بردند ، به قصر حسن بن سهل ، و همه\r\n","description":"","footnote":"","page_name":" 6228 ","page_number":287},
  {"content":"\r\nرا آنجا منزل دادند كه سعيد بن رجا حضارى را با يارانش بر آنها گماشت ، برد و چوب و انگشتر را از مستعين گرفت و همراه عبيد الله بن عبد الله طاهرى فرستاد و با وى نوشت .\r\n« اما بعد ، ستايش خداى را كه به رحمت خويش نعمت را به كمال مىبرد و با تفضل ، به سپاسدارى خويش رهنمون مىشود .\r\n( 349 درود خداى بر محمد بنده و فرستادهء وى كه همه فضيلتها را كه ميان پيمبران پيشين پراكنده بود بر او فراهم كرد و ميراث وى را به كسانى داد كه خاص خلافت خويش كرد و سلام او نيز . اين نامه را به امير مؤمنان مىنويسم به وقتى كه خداى كار وى را به كمال برد ، ميراث پيمبر خدا را ، صلى الله عليه و سلم ، از آن كس كه به نزد او بود گرفتم و آن را با عبيد الله بن عبد الله وابستهء امير مؤمنان و بندهء او فرستادم . » مستعين را از رفتن مكه ممنوع داشتند و او بصره را براى اقامت برگزيد .\r\nاز سعيد بن حميد آورده‌اند كه محمد بن موسى به دو گفت : « بصره بيماريزا است چرا آن را براى اقامت انتخاب كردى ؟ » گفت : « بصره بيماريزاتر است يا ترك خلافت ؟ » گويند : قرب كنيز قبيحه با پيامى از معتز به نزد مستعين رفت كه از او مىخواست از سه تا از كنيزان متوكل كه مستعين آنها را به زنى گرفته بود دست بردارد كه مستعين از آنها دست برداشت و كارشان را به خودشان واگذاشت . از جمله جواهرات دو انگشتر پيش خود نگهداشته بود كه يكى را برج و ديگرى را كوه مىگفتند . محمد بن عبد الله قرب را كه از خواص معتز بود با جمعى به نزد وى فرستاد كه دو انگشتر را به دو داد كه آن را به نزد محمد بن عبد الله بردند و آن را به نزد معتز فرستاد .\r\nچنان كه گفته‌اند شش روز رفته از محرم ، بيش از دويست كشتى وارد بغداد شد كه اقسام كالا در آن بود با گوسفند بسيار .\r\n","description":"","footnote":"","page_name":" 6229 ","page_number":288},
  {"content":"\r\nمستعين را همراه محمد بن مظفر و ابن ابى حفصه با نزديك به چهار صد سوار و پياده به واسط فرستادند . پس از آن عيسى بن فرخانشاه و قرب به نزد محمد بن عبد الله آمدند و به دو گفتند كه احمد بن محمد ياقوتى از جواهرات خلافت را به نزد خويش نگه داشته . ابن طاهر حسين بن اسماعيل را فرستاد كه آن را بگرفت . ياقوتى درخشان بود .\r\nچهار انگشت درازا داشت و به همين مقدار پهنا كه مستعين اسم خويش را بر آن نويسانيده بود . ياقوت را به قرب دادند كه آن را به نزد معتز فرستاد .\r\nمعتز ، احمد بن اسرائيل را به وزارت گرفت و وى را خلعت پوشانيد و تاجى بر سرش نهاد .\r\nبه روز شنبه دوازده روز رفته از محرم همين سال ابو احمد سوى سامرا روان شد ، محمد بن عبد الله و حسن بن مخلد از وى بدرقه كردند . به محمد بن عبد الله پنج خلعت داد با يك شمشير و او از روذبار برگشت .\r\n( 350 يكى از شاعران در بارهء خلع مستعين گفت :\r\n« احمد بن محمد از خلافت خلع شد « زود باشد كه جانشين وى نيز « كشته شود يا مخلوع ، « و ملك خاندان وى زوال پذيرد .\r\n« و كس از آنها نباشد كه از ملك بهره ور باشد .\r\n« هى بنى عباس روش شما « كه بندگان خويش را مىكشيد « راهى ناپايدار است .\r\n« دنيايتان را وصله زديد و زندگيتان « چنان پاره شد كه وصله نمىپذيرد . » يكى از بغداديان نيز چنين گفت :\r\n","description":"","footnote":"","page_name":" 6230 ","page_number":289},
  {"content":"\r\n« مىبينمت كه از فراق ناله مىكنى « امام را ببردند و خلع كردند .\r\n« آفاق به خوشى از او خندان بود « و هر كه بهار مىجست او بهارش بود .\r\n« حادثات و اتفاقات روزگار را با شگفتى مبين « كه روزگار جمعها را پراكنده مىكند .\r\n« جامه خلافت پوشيد و محبوب كسان شد « و كارهاى همه مسلمانان را فيصل مىداد .\r\n« تغييرات زمانه بر ضد وى نبرد آورد « در صورتى كه از نبرد دورى مىگرفت .\r\n« تركان بر او ستم آوردند و عصيان كردند « و چنان شد كه كس از وى بيم نداشت .\r\n« به آنها تاخت و آنها نيز بر او تاختند « و بدست دليران سرها برگرفته شد .\r\n« تقدير وى را از مرتبتهاى و الا بر كنار كرد « و مقيم واسط شد كه امكان بازگشت ندارد « با وى نامردى كردند ، با وى مكارى كردند ، با وى خيانت كردند « كه به بستر پناه برد و هم آهنگ خفتن شد .\r\n« بغداد را از اطراف در ميان گرفتند « و آنچه را از پيش ، دور از دسترس بود « به زبونى كشانيدند .\r\n« اگر او به خويشتن به پيكار پرداخته بود « و براى مقابلهء آنها زره پوشيده بود\r\n","description":"","footnote":"","page_name":" 6231 ","page_number":290},
  {"content":"\r\n« كه دليران وى با دليران مقابل شوند « و آنكه آهنگ جنگ مىداشت از پا درآيد ، « حادثات روزگار به او دست نمىيافت « و به وقت خيانت فرومايگان از دسترس بدور بود .\r\n« اما راى مهربان خويش و ملامت وى را نپذيرفت « و مطيع گفتهء پيمان شكنان شد .\r\n( 351 « هر كه راى درست را تباه كند « داراى قدرت حكومت نشود .\r\n« پيوسته خويشتن را از خويشتن به فريب مىكشانيد « تا در كار ملكش فريب خورد .\r\n« ابن طاهر در كار بيعتى كه قدرت امام « به وسيلهء آن از دسترسى به دور بود « دين خويش را فروخت .\r\n« خلافت و رعيت را خلع كرد « و از دين محمد خلع شد .\r\n« بايد به سزاى اين ، جامى تلخ بنوشد « و بايد كه خويشتن را تابع تابعان خويش بيند . » وقتى مستعين خلع شد و سوى واسط رفت مروان بن ابى الجنوب چنين گفت :\r\n« كارها به معتز بازگشت ، « و مستعين به حال خويش باز رفت .\r\n« مىدانست كه ملك از آن وى نيست « و از آن تست ، اما خويشتن را فريب داد .\r\n","description":"","footnote":"","page_name":" 6232 ","page_number":291},
  {"content":"\r\n« مالك الملك كه ملك مىدهد و مىگيرد « ملكى به تو داد و ملك را از وى گرفت .\r\n« خلافت در خور وى نبود ، « همانند زنى شوهردار بود كه « وى را به متعه شوهر داده بودند .\r\n« بيعت وى به نزد مردم چه زشت بود ! « بهترين سخن مردم اين بود كه : خلع شد .\r\n« كاش كشتى او را سوى قاف برد ، « جانم فداى ملاحى كه او را ببرد .\r\n« چه بسيار شاهان كه پيش از تو « كار مردم را به راه مىبردند « و اگر آنچه را تو به دوش بردى « برده بودند لنگ شده بودند .\r\n« مردم به سبب تو از پس تنگى گشايش يافتند « و خدا از پس تنگى گشايش ميآورد .\r\n« خداى بدى را از تو دفع كند .\r\n« كه به وسيله تو بدى را از ما دفع كرد .\r\n« نه ستايش من تباه مىشود « نه آن پرورش كه مرا داده اى .\r\n« و خداى را ستايش كه من پرورنده اى يافتم .\r\n« ملك مرا در نجد ، كه گرفته شده به من بازده « كه كسى همانند تو به كسى همانند من « ملكها به تيول مىدهد .\r\n","description":"","footnote":"","page_name":" 6233 ","page_number":292},
  {"content":"\r\n« اى اما عدالت اگر درآمد آن را نيز پس دهى « خداى بينى حسودان مرا به سبب آن مىبرد . » و هم او به ستايش معتز از پى مستعين گويد :\r\n« دنيا به حال خويش بازگشت « و خدا به اقبال آن ما را خرسند كرد .\r\n« دنيايى كه خدا به سبب تو « آن هولهاى سخت را از مردم آن برداشت .\r\n( 352 « يكى نادان به شاهى آن رسيده بود « اما دنيا در خور جاهلان نيست .\r\n« دنيا به سبب وى قفل خورده بود « و تو كليد قفلهاى آن بودى .\r\n« آنچه را كه تو از او گرفتى « به بهترين حال خويش بازگشت « خلافتى بود كه تو شايستهء آن بودى .\r\n« و خداى به پوشيدن آن ترا برترى داد .\r\n« خداى او را به حال خويش برد « و خلافت را به حال خويش آورد « و اين نخستين عاريه نبود كه بر رغم كسان « به صاحب آن بازگشت .\r\n« به خدا اگر عامل دهكده اى بود « لياقت قسمتى از كارهاى آن را نداشت « دستى لرزان را وارد شاهى كرد « و آن را از پس درون بودن ، برون برد .\r\n","description":"","footnote":"","page_name":" 6234 ","page_number":293},
  {"content":"\r\n« خداى به جاى وى سرورى به ما داد « كه دنيا را از پس لرزيدن به سكون آورد .\r\n« گويى امت به روزگار دجال بود « و خداى اين را به جاى آن به وى داد « كه به شاهى و تكلفات آن قيام كرد « و به كار پيكار و تكلفات آن قيام كرد .\r\n« اينكه سپاه و دليران آن را به كار انداختى « آنچه را دشمنان آرزو داشته بودند باطل كرد « سپاهى را به كار مىگيرى كه دير باز قرين توفيق بوده « و كمتر سپاهى همانند آن كار كرده . » وليد بن عبيد بحترى در بارهء خلع مستعين و ستايش معتز گويد :\r\n« آيا به دلدار خبر رسيده كه تاريكى برفت « و زندگى آسانى گرفت .\r\n« ما عاريه را با نكوهش « پس گرفتيم و حق به حقدار رسيد « از اين روزگار ، و حادثات آن در شگفتم « و روزگار ، همه حادثات و شگفتيهاست .\r\n« گاو وحشى كى آرزو مىكرد كه تاج به دو رسد « يا سر بندهاى آن را بر او افكنند ! « چگونه غاصبى به دعوى حق خلافت برخاست « در صورتى كه خويشاوندانش « وارث پيمبر بودند ، نه او .\r\n« منبر سمت شرقى وقتى كه گاوى غبغب انداخته\r\n","description":"","footnote":"","page_name":" 6235 ","page_number":294},
  {"content":"\r\n« از بالاى آن « براى مردمان خرخر كرد « به گريه آمد [ 1 
  ] « بر كنار ثريد سنگين بود و مراقب بود « تا خوان بيايد و بر آن جستن كند\r\n( 353 « وقتى از توشه حاضر پر مىشد اهميت نمىداد « كه شهاب ملك روشن باشد « يا به تاريكى افتاده باشد « وقتى دروغگوى حديث خويش را فاش كند « ستايش گوى او سست شود « و عيب گوى او مفصل گوى .\r\n« به كارى قدم نهاد كه اهل آن نبود « و گاهى با وى نرمى آورد « و گاهى با وى سختى كرد .\r\n« حق را چگونه ديدى كه به مقر خويش بازگشت « و ظلم را چگونه ديدى كه آثار آن از ميان رفت ! « المعتز بالله در تعقيب وى بود « و معتز كسى نبود « كه وقتى به راه افتاد ناتوان ماند .\r\n« چوب را به زور بينداخت و زبون شد « و شانه هايش از برد پيمبر لخت شد .\r\n\r\n","description":"","footnote":"\r\n[ 1 
  ] اين كلمات مؤدب در بارهء كسى ادا مىشود كه تا ديروز عنوان امير مؤمنان و خليفة الله داشته بود ! ( م )\r\n","page_name":" 6236 ","page_number":295},
  {"content":"\r\n« خوشدل شدم كه گفتند « او را با شتاب فرستادند « و كشتيها و مركبهايش با شتاب سوى شرق مىرود .\r\n« به كسكر از پى مرغان مىرود « كه وى كسى نبود كه پنجه هاى خويش را « جز در مرغان فرو برد « ريش گازر هر كجا پراكنده شود « براى همدم خويش خيرى نميارد « ابن خلاد به نزد وى علمدار شعر است « و شجاع دبير اوست به سبب جهالت « قسم به درهء حرام و جاهاى حرمت و درختها « كه در عرصه هاى آن هست .\r\n« كه معتز امت محمد را به روشها واداشته « كه رهرو آن بر حق مىرود .\r\n« دين خداى را از آن پس كه آثار آن فرسوده بود « و ستارگان آن فرو رفته بود ، نو كرد « اطراف ملك را فراهم آورد چنان كه « مشرقها و مغربهاى آن به فراهمى آمد . » هفت روز مانده از محرم اين سال ، ابو الساج ، ديوداد پسر ديودست ، به بغداد آمد و محمد بن عبد الله كمكهاى آن قسمت را از سواد را كه از دجله مشروب مىشد به دو سپرد . ابو الساج نايب خويش را به نام كريه به انبار فرستاد ، گروهى از ياران خويش را با يك نايب به قصر ابن هبيره فرستاد ، حارث بن رشيد را نيز با پانصد سوار و پياده فرستاد كه قلمرو وى را ببينند و تركان و مغربيان را كه در آن نواحى تباهى و دزدى\r\n","description":"","footnote":"","page_name":" 6237 ","page_number":296},
  {"content":"\r\nكرده بودند از آنجا برون كنند .\r\nپس از آن ، سه روز رفته از ربيع الاول ، ابو الساج از بغداد برفت و ياران خويش را در روستاهاى فرات پراكنده كرد و در قصر ابن هبيره فرود آمد ، سپس سوى كوفه شد .\r\nابو احمد ، كه از اردوگاه خويش بازگشته بود ،\r\n( 354 يازده روز مانده از محرم به سامرا رسيد . معتز شش جامه به دو خلعت داد ، با يك شمشير و تاج طلا با كلاهى جواهر نشان ، با دو شانه پوش طلابفت جواهرنشان ، با يك شمشير ديگر جواهر نشان ، و او را بر كرسىاى نشانيد . سران سرداران را نيز خلعت داد .\r\nدر همين سال شريح حبشى كشته شد . سبب اين رخداد آن بود كه وقتى صلح شد وى با تنى چند از حبشيان گريخت و راه ميان واسط و ناحيهء جبل و اهواز را ببريد و به دهكده اى از دهكده هاى مادر متوكل فرود آمد ، به نام ديرى ، با پانزده كس و به كاروانسراى آن درآمد كه بنوشيدند و مست شدند . مردم دهكده به آنها تاختند و بازوهايشان را ببستند و آنها را به واسط بردند ، به نزد منصور بن نصر . منصور آنها را به بغداد برد و محمد بن عبد الله آنها را به اردوگاه فرستاد . وقتى آنجا رسيدند بايكباك بپاخاست و شريح را با شمشير به دو نيم كرد و او را بردار بابك آويختند و يارانش را از پانصد تا هزار تازيانه زدند .\r\nدر ماه ربيع الاول اين سال عبد الله بن يحيى خاقانى در شهر ابو جعفر بمرد .\r\n\r\nسخن از كار بغا و وصيف\r\nو هم در اين سال معتز به محمد بن عبد الله نوشت كه نام وصيف و بغا را با هر كه تبعهء آنها باشد از ديوانها بيندازد .\r\nگويند وقتى ابو احمد به سامرا رفت ، محمد بن ابى عون يكى از سرداران محمد ابن عبد الله ، با وى در بارهء كشتن بغا و وصيف سخن كرد و به دو وعده داد كه آنها را بكشد . آنگاه معتز براى محمد بن عبد الله پرچمى فرستاد و نيز براى محمد بن ابى عون\r\n","description":"","footnote":"","page_name":" 6238 ","page_number":297},
  {"content":"\r\nبه ولايتدارى بصره و يمامه و بحرين پرچمى بست .\r\n( 355 گروهى از ياران بغا و وصيف ، اين را براى آنها نوشتند و از محمد بن عبد الله بيمشان دادند .\r\nوصيف و بغا به روز سه شنبه ، پنج روز مانده از ربيع الاول ، برنشستند و به نزد محمد بن عبد الله رفتند . بغا به دو گفت : « اى امير شنيده‌ام كه ابو عون كشتن ما را تعهد كرده است . اين قوم با ما خيانت آوردند و بر خلاف قرار فيما بين عمل كردند به خدا اگر بخواهند ما را بكشند قدرت آن را ندارند . » محمد بن عبد الله براى آنها قسم ياد كرد كه چيزى نميداند ، بغا سخنانى سخت گفت ، اما وصيف او را باز مىداشت .\r\nوصيف گفت : « اى امير ، قوم خيانت آورده‌اند ، ما دست مىداريم و در - خانه هايمان مىنشينيم تا كسى بيايد و ما را بكشد . » وصيف و بغا با جمعى آمده بودند ، پس از آن به منزلهاى خويش رفتند و سپاهيان و غلامان خويش را فراهم آوردند و به كار استعداد و خريدن سلاح و پراكندن مال در ميان همسايگان خويش پرداختند ، تا سلخ ربيع الاول .\r\nو چنان شد كه وقتى قرب بيامد ، محمد بن عبد الله دبير خويش محمد بن عيسى را سوى بغا و وصيف فرستاده بود كه با وى بيامدند تا به نزد خانهء محمد بن عبد الله رسيدند كه نزديك پل بود . جعفر كرد و ابن خالد برمكى به آنها رسيدند و هر كدام لگام يكيشان را گرفتند و گفتند : « شما را خوانده‌اند كه سوى اردوگاه برند كه قومى را براى شما فراهم آورده‌اند تا كشته شويد . » پس ، از آنجا بازگشتند و جمعى را فراهم آوردند و براى هر كس روزانه دو درم معين كردند و در منزلهاى خويش بماندند .\r\nو چنان بود كه وصيف خواهر خويش سعاد را به نزد مؤيد فرستاده بود كه مؤيد در دامن او بوده بود ، از قصر وصيف هزار هزار دينار كه آنجا زير خاك بود ، در آوردند و آن را به مؤيد داد . مؤيد با معتز سخن كرد كه از وصيف راضى شود كه\r\n","description":"","footnote":"","page_name":" 6239 ","page_number":298},
  {"content":"\r\nرضايت خويش را به دو نوشت و وصيف خيمه هاى خويش را به در شماسيه به پا كرد كه برون شود . ابو احمد پسر متوكل نيز در بارهء رضايت از بغا سخن كرد كه در بارهء رضايت به او نامه نوشت . كار بغا و وصيف آشفته شد و همچنان به بغداد بودند .\r\nپس از آن تركان به نزد معتز فراهم آمدند و از او خواستند كه دستور دهد آنها را احضار كنند ، گفتند : « آنها بزرگان و سران ما هستند » كه در اين باب به آنها نوشت .\r\nبايكباك نامه را ببرد با نزديك سيصد مرد و در بردان بماند . هفت روز مانده از رمضان همين سال نامه به نزد آنها فرستاده شد . به محمد بن عبد الله نيز نوشت كه آنها را بازدارد .\r\nبغا و وصيف دبيران خويش\r\n( 356 احمد بن صالح و دليل بن يعقوب را به نزد محمد بن عبد الله فرستادند كه از او اجازه بگيرند . سپاهى از تركان سوى آنها آمدند و در مصلى فرود آمدند . وصيف و بغا و فرزندان و سوارانشان با نزديك چهار صد كس برون شدند و بنه ها و عيال خويش را در خانه هايشان به جاى نهادند . مردم بغداد آنها را دعا گفتند ، آنها نيز مردم بغداد را دعا گفتند .\r\nابن طاهر ، محمد بن يحيى واثقى و بندار طبرى را به در شماسيه و در بردان فرستاده بود كه آنها را باز دارند كه از در خراسان رفتند و آنجا رسيدند اما دبيران آنها ندانستند تا وقتى كه محمد بن عبد الله به احمد و دليل گفت : « دو يار شما چه كردند ؟ » احمد بن صالح گفت : « وصيف را در منزلش به جاى نهادم . » گفت : « هم اكنون حركت كرد ؟ » گفت : « نمىدانستم » و چون وصيف به سامرا رسيد ، احمد بن اسرائيل به روز يكشنبه نه روز مانده از\r\n","description":"","footnote":"","page_name":" 6240 ","page_number":299},
  {"content":"\r\nشوال اين سال ، سحرگاه به نزد او رفت و مدتى به نزد وى بود . آنگاه به نزد بغا رفت و مدتى آنجا بماند ، آنگاه به خانهء خلافت رفت . وابستگان فراهم آمدند و چنان خواستند كه آنها را به مرتبتهايشان باز برند كه اين ، پذيرفته شد و كس به نزد آنها فرستاده شد كه حضور يافتند و به مرتبتى كه پيش از رفتنشان به بغداد داشته بودند ، برده شدند و دستور داد كه املاكشان را پس دهند و خلعت آن مرتبتها را به آنها داد .\r\nپس از آن معتز برنشست و سوى دار العامه رفت و وصيف و بغا را به كارهايشان گماشت . ديوان بريد را نيز چنان كه از پيش بوده بود به موسى پسر بغاى كبير سپرد و موسى آن را پذيرفت .\r\n\r\nسخن از فتنه اى كه ميان سپاه بغداد و ياران محمد بن عبد الله بود\r\nدر ماه رمضان همين سال ميان سپاه بغداد و ياران محمد بن عبد الله نبرد شد .\r\nدر آن وقت سر سپاه ابن خليل بود . چنان كه گفته‌اند سبب نبرد آن بود كه معتز به محمد بن عبد الله نوشته بود كه غله سال دويست و پنجاه و دوم روستاهاى بادوريا و قطربل و مسكن و غيره را هر دو پيمانه [ 1 
  ] به سى و پنج دينار بفروشد .\r\nو چنان بود كه معتز بريد بغداد را به مردى سپرده بود به نام صالح پسر هيثم .\r\nبرادر صالح به روزگار متوكل از خواص اوتامش بوده بود ،\r\n( 357 به روزگار مستعين كار اين صالح بالا گرفت . وى از جمله كسانى بود كه در سامرا اقامت داشتند و از مردم مخرم بود . پدرش جولا بوده بود ، پس از آن به نخ فروشى پرداخته بود . وقتى كار صالح بالا گرفت برادرش به نزد وى آمد .\r\nوقتى صالح به بغداد بود به دو نوشته شد كه آن نامه را بر سرداران مردم بغداد چون\r\n\r\n","description":"","footnote":"\r\n[ 1 
  ] كلمهء متن : كر ، مقياس وزن قديمى معمول در عراق برابر شصت پيمانه ( م )\r\n","page_name":" 6241 ","page_number":300},
  {"content":"\r\nعتاب بن عتاب و محمد بن يحيى واثقى و محمد بن هرثمه و محمد بن رجاء و شعيب بن عجيف و امثالشان بخواند كه نامه را بر آنها بخواند كه پيش محمد بن عبد الله رفتند و به دو خبر دادند .\r\nمحمد بن عبد الله دستور داد كه صالح بن هيثم را احضار كردند و به دو گفت : « براى چه بىخبرى من چنين كردى ؟ » و تهديد كرد و سخنان درشت با وى گفت و به سرداران گفت : « منتظر بمانيد تا من در اين باب بينديشم و تصميم خويش را با شما بگويم . » سرداران بر اين قرار از نزد محمد بن عبد الله برفتند . پس از آن مزدوران و شاكريان و نوبتيان بيامدند ، ده روز رفته از ماه رمضان ، و بر در محمد بن عبد الله فراهم شدند و مقرريهاى خويش را مىخواستند . به آنها خبر داد كه در پاسخ نامه اى كه در بارهء مقرريهاى سپاه بغداد نوشته بود نامه خليفه آمده كه اگر مزدوران را براى خويشتن گرفته اى مقرريهايشان را بده و اگر براى ما گرفته اى ما را به آنها نياز نيست .\r\nوقتى اين نامه به محمد رسيد پس از آشوب سپاهيان دو هزار دينار براى آنها برون آوردند و براى پرداخت نهادند كه آرام گرفتند .\r\nسپس به روز يكشنبه يازده روز رفته از ماه رمضان با علمها و طبلها فراهم آمدند و بنزد در حرب و در شماسيه و غيره سرا پرده ها و خيمه ها به پا كردند و خانه هايى از حصير و نى بساختند و شب را آنجا به سر كردند و صبحگاهان جمعشان بسيار شد .\r\nابن طاهر گروهى از خواص خويش را شب در خانه نگهداشت و به هر كدام دو درم داد اما چون صبح شد از خانهء وى سوى آشوبگران رفتند و با آنها شدند . ابن - طاهر سپاه خويش را كه از خراسان با وى آمده بودند فراهم آورد و آنها را مقررى دو ماهه داد . به سپاهيان قديمى بغداد نيز به سوار دو دينار و به پياده يك دينار داد و خانهء خويش را پر از مرد كرد .\r\n","description":"","footnote":"","page_name":" 6242 ","page_number":301},
  {"content":"\r\nچون روز جمعه شد گروهى انبوه از آشوبگران با سلاح و علمها و طبلها بر در - حرب فراهم آمدند ، سرشان يكى بود به نام عبدان پسر موفق كه كنيهء ابو القاسم داشت از ثبتشدگان ديوان عبد الله بن يحيى خاقانى . و چنان بود كه ديوان عبدان جزو ديوان وصيف بود كه به بغداد آمد و خانه اى را كه داشت به يكصد هزار دينار فروخت و به سامرا رفت و وقتى كه شاكريان در باب العامه بپاخاستند با آنها بود كه سعيد حاجب ، پانصد تازيانه به او زد و وى را بداشت به مدتى دراز ،\r\n( 358 سپس آزاد شد .\r\nوقتى فتنهء مستعين رخ داد عبدان به بغداد شد ، اين آشوبگران به دو پيوستند و ترغيبشان كرد كه مقرريها و عقب افتاده هاى خويش را طلب كنند و تعهد كرد كه سر و مدبر كارشان باشد . اين را از او پذيرفتند و به روز جمعه و روز پنجشنبه نزديك سى دينار بر آنها خرج كرد ، براى غذايى كه فراهم مىكرد ، و هر كس از آنها كه چيزى داشتند و نيازمند خرج وى نبودند به خانه خويش مىرفتند .\r\nوقتى روز جمعه شد گروهى بسيار از آشوبگران فراهم آمدند و مصمم شدند سوى شهر شوند و به نزد امام جماعت روند و وى را از نماز كردن و دعاى معتز گفتن باز دارند .\r\nپس با آرايش از خيابان در حرب برفتند تا به در شهر رسيدند ، در خيابان باب - الشام . اين ابو القاسم بر هر درى مىگذشت گروهى از آشوبگران را از نيزه دار و شمشير دار آنجا مىنهاد كه درها را حفظ كنند تا كسى از آنجا براى پيكارشان برون نشود .\r\nوقتى به در شهر رسيد گروهى بسيار با آنها وارد شدند و ما بين دو در و طاقها جاى گرفتند ، لختى آنجا بماندند و جمعى از خودشان را كه نزديك سيصد كس بودند با سلاح به جلو خان مسجد جامع شهر فرستادند . گروهى انبوه از عامه نيز با آنها برفتند و در جلو خان بايستادند . آنگاه به نزد جعفر بن عباس امام جماعت رفتند و به دو گفتند كه او را از نماز كردن باز نمىدارند اما از دعاى معتز گفتن باز مىدارند . جعفر به آنها گفت كه بيمار است و توان ندارد كه براى نماز برون شود كه از نزد وى برفتند و به\r\n","description":"","footnote":"","page_name":" 6243 ","page_number":302},
  {"content":"\r\nدر اسد بن مرزبان رفتند و خيابانى را كه به درب الرقيق مىرسيد پر كردند و گروهى را بر در كوچهء سليمان بن ابى جعفر گماشتند ، آنگاه به آهنگ پل از خيابان آهنگران برفتند .\r\nابن طاهر گروهى از سرداران خويش را كه حسين بن اسماعيل و عباس بن قارن و على بن جهشيار و عبد الله بن افشين از آن جمله بودند با جمعى از سواران سويشان فرستاد كه با آنها سخن كردند و به ملايمت پسشان زدند ، اما سپاهيان و شاكريان به - آنها حمله بردند كه ضمن آن گروهى از سرداران ابن طاهر را زخمدار كردند و اسب ابن قارن و ابن جهشيار و يكى از مزدوران شامى ، عبيد الله بن يحيى ، را به نام سعيد ضبابى گرفتند و يكى را به نام ابو السنا زخمى كردند و آنها را از پل براندند تا به در عمرو بن مسعده رسانيدند .\r\n( 359 وقتى كسانى از آشوبگران كه بر سمت شرقى بودند ديدند كه يارانشان ياران محمد را از پل بر كنار كرده‌اند ، تكبير گفتند و هجوم بردند كه مىخواستند سوى ياران خويش عبور كنند .\r\nابن طاهر كشتىاى مهيا كرده بود كه در آن خار بود و نى ، كه در آن آتش افروزد و به طرف پل بالا بفرستد ، چنين كرد و بيشتر كشتيهاى پل را بسوخت و آن را ببريد و سوى پل ديگر شد كه مردم سمت غربى بكشتى رسيدند و آن را غرق كردند و آتشى را كه در كشتىهاى پل افتاده بود خاموش كردند و مردم بسيار از سمت شرقى به سمت غربى عبور كردند و ياران ابن طاهر را از دالان عمرو بن مسعده براندند و به در ابن طاهر رسيدند . شاكريان و سپاهيان به دالان عمرو بن مسعده شدند و تا نيمروز از دو گروه نزديك به ده كس كشته شد . جمعى از غوغاييان و عامه سوى جايگاهى رفتند كه آن را جايگاه نگهبانى مىگفتند ، بر سر پل از سمت غربى بنزد اطاقى كه آن را بيت الرفوع مىگفتند در را شكستند و هر چه در آن بود از اقسام كالا به غارت رفت . بر سر آن با همديگر\r\n","description":"","footnote":"","page_name":" 6244 ","page_number":303},
  {"content":"\r\nدرآويختند از كالاى آن كه بسيار بود و گرانقدر چيزى به جا نگذاشتند .\r\nوقتى ابن طاهر ديد كه سپاهيان بر ياران وى چيره شده‌اند هر دو پل را بسوخت و بگفت تا دكانهايى را كه بر در پل نزديك كوچه سليمان بود از راست و چپ بسوزند . چنين كردند و كالاى بسيار از آن بازرگانان در آن بسوخت ، ديوارهاى جايگاه نگهبانى نيز بسوخت .\r\nوقتى دكانهاى را آتش زدند ، آتش ميان دو گروه حايل شد . در اين هنگام سپاهيان تكبيرى رسا گفتند . آنگاه به اردوگاه خويش رفتند كه بر در حرب بود . حسين بن اسماعيل با جمعى از سرداران و شاكريان به در شام رفت و به نزد بازرگانان و عامه بايستاد و آنها را از يارى دادن سپاهيان سرزنش كرد و گفت : « اينان براى نانشان نبرد مىكردند و معذور بودند ، اما چرا شما چنان كرديد و شاكريان را بر ضد امير كه از نزد شما مىخواست رفت يارى كرديد و سنگ انداختيد . » پس از آن محمد بن ابى عون به نزدشان شد و با آنها سخنانى نظير اين گفت و بنزد ابن طاهر بازگشت .\r\nسپاهيان آشوبگر در جاها و اردوگاه خويش بماندند . جمعى از ثبتشدگان ديوان به ابن طاهر پيوستند ، وى همه ياران خويش را فراهم آورد و تا چند روز بعضى را در خانهء خويش نهاد و بعضى را در خيابانى كه از پل به خانهء وى مىرسيد ، آنها را آرايش جنگ داد مبادا سپاهيان باز به او هجوم بردند ، اما بازنگشتند .\r\nچنان كه گويند يكى از روزها\r\n( 360 كه ابن طاهر از بازگشت آنها هراسان بود دو تن از آشوبگران كه از وى امان گرفته بودند به نزد وى شدند و خلل گاه ياران خويش را به او خبر دادند . ابن طاهر بگفت تا دويست دينار به آنها دادند . آنگاه پس از وقت نماز عشا به شاه پسر ميكال و حسين بن اسماعيل دستور داد كه با جمعى از ياران خويش به در حرب روند . آنها با ابو القاسم ، سالار قوم ، و ابن خليل كه از ياران محمد ابن ابى عون بود خدعه كردند و آنجا رسيدند . ابو القاسم و ابن خليل به وقتى كه آن دو\r\n","description":"","footnote":"","page_name":" 6245 ","page_number":304},
  {"content":"\r\nكس با يكى ديگر به نام قمى به نزد ابن طاهر رفته بودند و شاكريان از آنها پراكنده شده بودند از بيم جان خويش به سويى رفته بودند . شاه و حسين به جستجوى آنها برفتند تا از در انبار برون شدند و سوى پل بطاطيا روان شدند .\r\nگويند : ابن خليل از آن پيش كه به پل بطاطيا رسند مقابل آنها رسيد و به آنها و كسانى كه همراهشان بودند بانگ زد كه اينان كيستند ؟ آنها نيز به او بانگ زدند و چون بشناختشان به آنها حمله برد و تنى چند از ايشان را زخمدار كرد . او را در ميان گرفتند و ميان قوم افتاد ، يكى از ياران شاه با نيزه به او زد و بر زمينش افكند . على بن جهشيار شكم وى را كه روى زمين افتاده بود با نيزه دريد ، آنگاه وى را كه رمقى داشت بر استرى ببردند اما پيش از آنكه او را به نزد ابن طاهر برسانند جان داد .\r\nشاه بگفت تا او را در دهليز [ 1 
  ] خانهء حكومت ، در آبريزگاه افكندند . تا وقتى كه او را به سمت شرقى بردند .\r\nاما عبدان بن موفق به منزل خويش شد و در آنجا در محلى نهان شد . وى را بنمودند كه گرفتندش و به نزد ابن طاهر بردند . شاكريانى كه بنزد در حرب بودند پراكنده شدند و به خانه هاى خويش رفتند . عبدان بن موفق را در قيد سى رطلى نهادند پس از آن حسين بن اسماعيل سوى زندانى رفت كه وى در آنجا بود ، در دار العامه ، و بر كرسىاى نشست و او را پيش خواند و از او پرسيد كه آيا كسى او را برانگيخته يا آنچه را كرده از نزد خويشتن كرده ؟\r\nعبدان گفت كه هيچكس او را برنينگيخته بلكه وى يكى از شاكريان است كه نان خويش را مىخواسته .\r\nحسين به نزد ابن طاهر رفت و اين را با وى بگفت . طاهر بن محمد و برادرش به قسمت درونى دار العامه رفتند و كسانى از سرداران را كه شب در آنجا مانده بودند با حسين بن اسماعيل و شاه بن ميكال احضار كردند ، عبدان را نيز احضار كردند\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6246 ","page_number":305},
  {"content":"\r\nكه دو كس او را برداشتند و بياوردند ، كسى كه با وى سخن كرد حسين بود ، به دو گفت :\r\n« تو سالار قومى ؟ » گفت : « نه ، فقط يكى از آنها هستم كه هر چه مىخواستند من هم مىخواستم . » حسين وى را دشنام گفت .\r\n( 361 حرب بن محمد گفت : « دروغ گفتى تو سالار قومى ، ما ترا ديديم كه بنزد در حرب و درون شهر و بنزد باب الشام آنها را آرايش مىدادى . » گفت : « من سالارشان نبودم ، فقط يكى از آنها هستم كه هر چه مىخواستند من نيز مىخواستم . » حسين باز او را دشنام داد و گفت تا او را سيلى بزنند كه زدند . آنگاه بگفت تا او را بكشند كه او را با غلهايش كشيدند تا از آنجا برون بردند و هر كه به دو رسيد دشنامش گفت .\r\nطاهر بن محمد به نزد پدر خويش رفت و خبر عبدان را با وى بگفت پس از آن عبدان را بر استرى سوى زندان بردند . ابن خليل را نيز در زورقى نهادند و به سمت شرقى بردند و بياويختند . بگفت تا عبدان را برهنه كردند و يكصد تازيانه ، از گره گاه آن ، به او زدند . حسين مىخواست او را بكشد به محمد بن نصر گفت : « چطور است پنجاه تازيانه به تهيگاهش بزنيم ؟ » محمد گفت : « اينك ماهى جليل القدر است و روا نيست كه با وى چنين كنى . » پس بگفت تا او را زنده بياويختند ، بر نردبانى ببردند تا بر پل بياويختند و با طنابها بستند . از آن پس كه آويخته شد آب خواست . حسين آب را از او منع كرد .\r\nگفتند : « اگر آب ننوشد مىميرد . » گفت : « در اين صورت آبش دهيد . » پس ، آبش دادند و تا بعد از پسين همچنان آويخته بود ، پس از آن زندانى شد و همچنان به زندان بود تا دو روز و روز سوم به وقت نيمروز بمرد . دستور داد تا\r\n","description":"","footnote":"","page_name":" 6247 ","page_number":306},
  {"content":"\r\nوى را بر دارى كه ابن خليل را آويخته بودند بياويزند و ابن خليل را به كسانش دادند كه به گور شد .\r\nدر رجب اين سال معتز ، مؤيد برادر خويش را از تصدى خلافت از پى خويش خلع كرد .\r\n\r\nسخن از اينكه چرا معتز ، مؤيد را از تصدى خلافت خلع كرد ؟\r\nسبب آن ، چنان كه به ما رسيده ، اين بود كه علاء بن احمد عامل ارمينيه پنج هزار دينار بنزد ابراهيم مؤيد فرستاد كه كار خويش را با آن سامان دهد اما ابن فرخانشاه كس فرستاد و آن را بگرفت . مؤيد تركان را بر ضد ابن فرخانشاه برانگيخت اما مغربيان با آنها مخالفت كردند . معتز كس به نزد دو برادر خويش مؤيد و ابو احمد فرستاد و آنها را در جوسق بداشت . مؤيد را به بند كرد و در اطاقى تنگ نهاد و تركان و مغربيان را عطيه داد . كنجور حاجب مؤيد را بداشته كرد و پنجاه تازيانه به او زد . ابو الهول نايب وى را نيز پانصد تازيانه زد\r\n( 362 و او را بر شترى بگردانيدند آنگاه از او و از كنجور رضايت آورد كه به منزل خويش رفت .\r\nگويند : معتز برادر خويش را چهل تازيانه زد . آنگاه خلع شد ، در سامرا به روز جمعه هفت روز رفته از رجب . در بغداد نيز به روز يكشنبه يازده روز رفته از رجب خلع شد و رقعهء وى را به خط خودش در بارهء خلع خويشتن گرفتند . پس از آن شش روز و به قولى هشت روز مانده از رجب اين سال ، ابراهيم بن جعفر معروف به مؤيد درگذشت .\r\n","description":"","footnote":"","page_name":" 6248 ","page_number":307},
  {"content":"\r\n\r\nسخن از سبب درگذشت مؤيد ، ابراهيم بن جعفر\r\nگويند : يكى از زنان ترك به نزد محمد بن راشد مغربى رفت و به دو خبر داد كه تركان مىخواهند ابراهيم مؤيد را از بداشتگاه درآرند . محمد برنشست و سوى معتز رفت و اين را با وى بگفت كه موسى بن بغا را پيش خواند و از او پرسش كرد .\r\nموسى انكار كرد و گفت : « اى امير مؤمنان آهنگ آن داشتند كه ابو احمد بن متوكل را درآرند ، از آن رو كه در پيكارى كه بود با وى انس گرفته بودند ، اما مؤيد را نه . » و چون روز پنجشنبه شد ، هشت روز رفته از رجب ، معتز ، قاضيان و فقيهان و شاهدان و سران را دعوت كرد و مردهء ابراهيم مؤيد را كه اثرى يا زخمى بر آن نبود ، به نزد آنها آورد .\r\nسپس او را بر خرى به نزد مادرش ، اسحاق بردند - كه مادر احمد نيز بود - و كفن و حنوط نيز با وى فرستاد و دستور داد كه به گورش كنند و ابو احمد را به اطاقى كه مؤيد در آن بوده بود انتقال داد .\r\nگويند : مؤيد را در لحاف سمورى پيچيدند آنگاه دو طرف آن را گرفتند تا جان داد .\r\nبقولى وى را بر تخته برفى نشانيدند و تخته هاى برف اطراف وى چيدند كه از سرما بمرد .\r\nدر شوال همين سال احمد بن محمد ، مستعين ، كشته شد .\r\n\r\nسخن از خبر كشته شدن مستعين ، احمد بن محمد\r\nگويند : وقتى معتز ، مصمم شد مستعين را بكشد ، نامهء وى در بارهء ادبار\r\n","description":"","footnote":"","page_name":" 6249 ","page_number":308},
  {"content":"\r\nمستعين به محمد بن عبد الله طاهرى رسيد\r\n( 363 و به دو دستور داد كه متصديان كمك خويش را به روستاها فرستد . پس از آن نامه اى از معتز به ابن طاهر رسيد ، همراه خادمى به نام سيما كه دستور يافته بود به منصور بن نصر ، عامل واسط بنويسد كه مستعين را به دو تسليم كند . مستعين مقيم واسط بود و ابن ابى خميصه و پسر مظفر بن سيسل و منصور بن نصر و متصدى بريد بر او گماشته بودند . محمد نوشت كه مستعين را به دو تسليم كنند ، پس از آن چنان كه گفته‌اند احمد بن طولون ترك را با سپاهى فرستاد كه شش روز مانده از ماه رمضان مستعين را حركت داد و سه روز رفته از شوال او را به قاطول رسانيد .\r\nبه قولى احمد بن طولون گماشته بر مستعين بود و ابن طاهر ، سعيد بن صالح را براى آوردن مستعين فرستاد كه سعيد سوى مستعين شد و او را بياورد .\r\nبه قولى از آن پس كه ابن طولون مستعين را به قاطول برد سعيد در آنجا وى را از ابن طولون گرفت . پس از آن نيز در بارهء كارشان اختلاف هست . بعضيها گفته‌اند كه سعيد او را در قاطول كشت و فرداى روز كشتن وى كنيزكانش را احضار كرد و گفت :\r\n« مولاى خويش را بنگريد كه مرده است . » بعضى ديگر گفته‌اند كه سعيد و ابن طولون ، مستعين را به سامرا بردند ، آنگاه سعيد وى را به خانه خويش برد و شكنجه اش كرد تا بمرد .\r\nبه قولى با وى بر زورقى نشست . گروهى نيز با او بودند . وقتى برابر دهانهء دجيل رسيد ، سنگى به پاى مستعين بست و او را در آب افكند .\r\nاز يك طبيب نصرانى به نام فضلان كه با مستعين بوده بود آورده‌اند كه گفته بود : « وقتى مستعين را مىبردند با وى بودم ، وى را از راه سامرا مىبردند . وقتى به نهرى رسيد موكب و علمها و جماعتى را بديد . به فضلان گفت : برو ببين اين كيست ؟\r\nاگر سعيد باشد به خدا جان من برفت . » فضلان گويد : به طرف آغاز سپاه رفتم و از آنها پرسش كردم . گفتند : « سعيد\r\n","description":"","footnote":"","page_name":" 6250 ","page_number":309},
  {"content":"\r\nحاجب است . » بنزد وى رفتم و به دو خبر دادم . وى در محلى بود و هم محمل وى زنى بود . گفت : « انا لله و انا اليه راجعون ، به خدا جانم برفت . » و من كمى از نزد وى عقب رفتم .\r\n( 364 گويد : آغاز سپاه به دو رسيد كه مقابل وى ايستادند . وى را پياده كردند .\r\nدايه اش را نيز ، و با شمشير ضربتى به دو زدند كه فرياد زد . دايه اش نيز فرياد زد ، پس از آن كشته شد . وقتى كشته شد سپاه بازگشت .\r\nگويد : من به آن محل رفتم ، وى را كشته ديدم ، در شلوارى بود و سر نداشت ، زن نيز كشته شده بود و چند ضربت بر او بود ، از خاك نهر بر آنها ريختم تا نهانشان كرديم ، آنگاه برفتيم .\r\nگويد : سر مستعين را بنزد معتز بردند . به وقتى كه شطرنج بازى مىكرد ، به دو گفتند : « اينك سر مخلوع . » گفت : « بگذاريدش آنجا . » وقتى از بازى فراغت يافت سر را خواست و در آن نگريست . آنگاه بگفت تا به خاكش كردند و بگفت تا پنجاه هزار درم به سعيد دادند و به كمكهاى بصره گماشته شد .\r\nاز يكى از غلامان مستعين آورده‌اند كه وقتى سعيد مقابل وى رسيد او را پياده كرد و يكى از تركان را بر او گماشت كه خونش را بريزد . از او خواست كه مهلتش دهد تا دو ركعت نماز كند . جبه اى به تن داشت . سعيد به آن شخص ترك كه به كشتن وى گماشته شده بود گفت كه پيش از كشتنش جبه را از او بخواهد ، ترك چنين كرد و چون در ركعت دوم سجده كرد او را بكشت و سرش را بريد . دستور داد به گورش كنند و جايش نهان ماند .\r\nمحمد بن مروان در بارهء مؤيد و ستايش معتز شعرى گفت به اين مضمون :\r\n« تويى كه وقتى دنيا بلرزد آن را نگهدارد « اى نگهدار دين و دنيا بهنگام لرزش\r\n","description":"","footnote":"","page_name":" 6251 ","page_number":310},
  {"content":"\r\n« رعيت كه خداى ترا براى آن نگهدارد « اميد دارد كه عدالت تو به دورانهاى دراز « براى وى باقى بماند .\r\n« به پيكارى نه آسان ، پرداختى « و اقبال تو چشمه اى بود كه فرو نمىرفت « تو نخستين سر نبودى كه دنباله با وى خيانت كرد « سر تو بودى و پيمان شكن دنباله بود « اگر آنچه را تدبير كرده بود انجام گرفته بود « ملك و اسلام از دست رفته بود « مىخواست دنياى ما را به هلاكت و نابودى دهد « و هم هلاكت و نابودى دين مىخواست\r\n( 365 « وقتى مىخواست از سر سفاهت جستن كند « امام عدل بر او جست « تيرى به تو انداخت كه به تو نرسيد « هر كه به تو تير افكند ، تيرش به او باز مىگردد .\r\n« تو قرابت وى را رعايت كردى « اما او قرابت و حرمت ترا رعايت نكرد .\r\n« همانند رفتار نكوى تو « هيچ برادر با برادر نكرد « ما شاهد اين بوديم و از آن بدور نبوديم .\r\n« تو به پيكارى خستگىانگيز سرگرم بودى « و او مقابله اى را كه بدان وادارش كرده بودى ، « به زحمت تحمل ميكرد .\r\n","description":"","footnote":"","page_name":" 6252 ","page_number":311},
  {"content":"\r\n« اى صاحب بخشش ، به او بى تقاضا عطا داده مىشد « و اى عطا بخش ، هر چه را مىخواست به او مىدادى .\r\n« نكويى تو با وى از پدرش بيشتر بود .\r\n« در كار نكويى برادر نبودى ، پدر بودى « نشستگاه وى به نزديك تخت شاهى بود ، « اما از پس نزديكى از آن دورى گرفت .\r\n« در نعمتها بود كه زوال پذيرفت ، « درى داشت كه زيارتگاه كسان بود « اكنون بسته شد .\r\n« اكنون تنها شد در صورتى كه دنباله هاى وى « بيست هزار بودند كه به دسته ها « از پى وى بودند .\r\n« آن صفها كه به وقت آمدن و رفتن وى « برايش به پا مىايستاد كجا شد ؟\r\n« از پس لجاج و نخوت به زبونى افتاد « چونان ماهىاى كه بى آب مانده باشد .\r\n« بيعت او را از گردنها برداشتى « و ديگر خطيب به هنگام خطبه دعاى او نمىگويد « از پس امارت به دو لقبى دادى اما خداى امارت وى را به لقب منحصر كرد .\r\n« جامهء عزت به دو پوشانيدى كه آن را سبك گرفت « و محفوظ نداشت و از او برگرفته شد « بسا نعمتها كه داشتى و وى را در آن انباز مىكردى « و خداى به سبب عملهايش وى را از آن برون كرد .\r\n","description":"","footnote":"","page_name":" 6253 ","page_number":312},
  {"content":"\r\n« وى را چون چراغى ديدم كه شعله اى داشت « اما براى وى نه نور به جا نهادى نه شعله « ابراهيم ، طناب صفا و طناب دوستى را « بريد كه گسيخته شد .\r\n« اى قرين بخشش هيچكس را مؤاخذه نمىكنى « تا وقتى پيمان شكنى و خلل را در او آشكار ببينى .\r\n« من از ستايش بنى عباس صاحب حرمتم « كه ستايش بنى عباس حرمت من است .\r\n( 366 « اى بنى عباس پرهيزگارى چنانتان ادب آموخت « كه قرشيان از شما ادب آموختند .\r\n« هر كه در بارهء ستايش شما اختصار كند ، « ستايش خداى را كه در آن مختصر گوى ، نيم . »\r\n\r\nسخن از كار معتز با مردم بغداد\r\nاز ابو عبد الرحمن فانى آورده‌اند كه جوانى از مردم سامرا ، از پرداخته هاى يكى از مردم آنجا از زبان تركان به دو چنين املا كرده بود كه وقتى خلافت به معتز رسيد و خداى قيام به كار بندگان خويش را در مشرقها و مغربها و دشت و دريا و شهر و باديه و دشت و كوه به دو سپرد از بدگزينى و فتنهء مردم بغداد غمين شد .\r\nپس المعتز بالله دستور داد تا گروهى از آنها را كه ذهن صافى و طبع رقيق و پندار لطيف و خوى درست و غريزهء نكو دارند و عقلشان با مشورت كمال يافته احضار كنند .\r\n","description":"","footnote":"","page_name":" 6254 ","page_number":313},
  {"content":"\r\nآنگاه امير مؤمنان گفت : « اين گروه را مىبينيد كه نفاقشان شيوع يافته و كارشان بالا گرفته ، غوغاييان ، سفله‌اند و فرومايگان بىخرد ، كه اختيارى ندارند و از تميز بر كنارند . به سبب اعمال بدشان ، افتادن در خطا را نكو يافته‌اند ، هر چه بسيار باشند اند كند ، و چون ياد شوند مذمت شوند . دانسته‌ام كه براى رهبرى سپاهها و بستن مرزها و قوام كارها و تدبير اقليمها مردى بايد كه چهار صفت در او به كمال رسيده باشد : دورانديشىاى كه به هنگام رخدادها ، حقيقت مبدأ آن را بجويد ، و دانشى كه وى را از تهور و غرور در كارها بدارد و جز به وقت فرصت اقدام نيارد ، و شجاعتى كه حادثات سخت و پياپى آن را كاستى ندهد ، و بخششى كه به سبب آن بذل اموال گزاف را به هنگام لزوم آسان گيرد .\r\n« و سه صفت ديگر آنكه در پاداش دادن ياران شايسته ، شتاب كند و با متجاوزان و منحرفان سختى كند و براى رخدادها آماده باشند كه از حادثات روزگار ايمن نتوان بود .\r\n« و دو صفت ديگر آنكه حاجت از رعيت بردارد و ميان نيرومند و ناتوان به مساوات حكم كند .\r\n« و يك صفت ديگر آنكه بيدار كارها باشد و كار امروز به فردا نيفكند .\r\n« اينك راى شما چيست كه من از وابستگان خويش مردانى به مقابلهء آنها برگزيده‌ام كه هر كدامشان سختسرند با عزم درست كه از گشايش مغرور نشود و از سختى حيرت نيارد ، از پشت سر خويش بيم نيارد و از مقابل خويش هراس نكند ، چونان مار خطى باشد در زير سنگ\r\n( 367 كه اگر تحريكش كنند حمله كند و چون نيش زند جان بگيرد . لوازمش مهياست و خشم وى سخت . با گروه اندك با سپاهى مقابله كند .\r\nبا دلى از آهن استوارتر به جستجوى انتقام باشد و سپاهها او را نشكند ، شوكتش پرتوان است و نابود كنندهء جانها ، هر چه را بجويد بيابد و هر كه بگريزد از او جان نبرد . بصير است و روشندل ، حريص رغبت نباشد و از حادثات ناتوان نشود ، اگر عهده كند كفايت كند ، اگر وعده كند وفا كند . در پيكار دلير باشد و به گفتار پاىبند .\r\n","description":"","footnote":"","page_name":" 6255 ","page_number":314},
  {"content":"\r\nيار خويش را به كار آيد . در نبردگاه شوكتش نمايان باشد ، از حريف برتر باشد .\r\nكشمكش جوى را ناتوان كند و هماورد را خسته كند و دوست را نيرو بخشد . » يكى از قوم به نزد وى بپاخاست و گفت : « اى امير مؤمنان ، خداى فضائل ادب را در تو فراهم آورده و ميراث نبوت را خاص تو كرده و عنان حكمت را به دست تو داده و از كرامت نصيب وافرت بخشيده ، فهم رسايت داده و خاطرت را به علوم گرانقدر و صفا منور كرده كه بيان ، روشنگر دل است . اى امير مؤمنان به خدا فهم تو آنچه را كه بىنصيبان از نعمت و بركت و فضيلت و شرف طبعت از آن غافلند ، دريافته و حكمت به زبان تو روان شده . آنچه گفتى صواب است و آنچه فهم كرده اى حق است بىكاستى . تو اى امير مؤمنان يگانهء دهرى و بى همتاى دوران كه اوج فضيلت وى به وصف نيايد و شرف و بزرگوارى وى به حصر نباشد . » آنگاه امير مؤمنان دستور داد تا ياران وى را بر نواحى ، منشور دهند و آنها را بر موى و پوست و خون دشمنان مطلق العنان كرد . وقتى محمد بن - عبد الله از آنچه در بارهء نواحى فرمان كرده بود خبر يافت نامه اى نوشت كه نسخهء آن چنين است :\r\n« اما بعد ، گمرهى هوس شما را از راى درست بگردانيده و به را خطا كشانيده ، اگر حق را بر خويشتن تسلط داده بوديد و آن را بر خويشتن فرمانروا كرده بوديد به راه نصرتتان مىبرد و ظلمات حيرت را از شما مىبرد . اينك اگر مايل صلح باشيد ، خونهاى خويش را محفوظ مىداريد و معاش خويش را مرفه مىكنيد و امير مؤمنان از جرم خطاكارتان مىگذرد و نعمت كافيتان مىدهد . اگر به سركشى خويش ادامه دهيد و آرزو ، اعمال بدتان را بر شما چيره كند آماده پيكار از جانب خدا و پيمبرى وى باشيد ، از آن پس كه دستاويز از شما گرفته و حجت بر شما تمام شده .\r\n( 368 اگر هجومها آغاز شود و آتش پيكار افروخته شود و آسياى آن به گردش افتد و شمشيرها ، بندهاى پيكار خواهان را ببرد و نيزه ها ، راغبان آن را از پاى بيندازد ، بانگ\r\n","description":"","footnote":"","page_name":" 6256 ","page_number":315},
  {"content":"\r\nپيكار برآيد و دليران در هم آويزند و جنگ دندان نمايد و پرده از آن برگيرد ، گردن اسبان درهم افتد و دليران سوى سركشان حمله برند ، خواهيد دانست كه كدام يك از دو گروه در مقابل مرگ سرسختترند و به هنگام پيكار پر صلابتتر ، كه در آن وقت عذرى نپذيرند و فديه اى نگيرند . هر كه اعلام خطر كرد عذر از ميان برداشت .\r\nو زود باشد كه ستمكاران بدانند كه در كجا سرنگون مىشوند . » نامهء محمد بن عبد الله به تركان رسيد و به پاسخ نامه وى چنين نوشتند :\r\n« تصور باطل به صورت حق بر تو نمودار شده و گمرهى را به تو رشاد وانموده چون سرابى در بيابانى كه تشنه آن را آب پندارد و چون به نزد آن شود چيزى نيابد .\r\nاگر به عقل خويش باز روى برهان بصيرت بر تو روشن شود و مايهء شبهه از تو برود ، اما از روش حقيقت گشته اى و روى بگردانيده اى كه طبع تو دستخوش حيرت شده و در كار استماع بانگ حق و پيوستن بدان ، چون آن كسى كه شيطانش در زمين به گمرهى برده و حيران شده . به دينت قسم اى محمد وعده و وعيد تو به ما رسيد كه نه به تو نزديكترمان كرد و نه از تو دورترمان كرد ، كه جستجوى يقين ، مكنون ضمير ترا مكشوف داشت و ترا چون آن كس يافت كه به راه خويش برق را بس پندارد و چون راهش را روشن كند در آن برود و چون تاريك شود بماند . به دينت قسم اگر كار سركشى تو پا گرفته و اندك آرزويى يافته اى ، كارت به سختى مىكشد و سپاهيانى سوى تو آريم كه تاب آن نيارى و ترا از آنجا با زبونى برون كنيم كه از جمله حقيران شوى . اگر در انتظار نامه امير مؤمنان نبوديم كه معلوممان دارد به تبعيت آن چه كنيم كار را يكسره ميكرديم و شمشيرهاى كنده شده را به نيام مىكرديم و آنجا را زير و رو مىكرديم كه پناهگاه شترمرغان و ماران و بومان شود . ترا از نزديك بانگ داديم و اگر زنده اى به گوش تو رسانيديم و اگر اجابت كنى رستگار شوى و اگر جز گمرهى نخواهى ترا بدان خوار كنيم و به زودى پشيمان خواهيد شد . »\r\n( 369 در نخستين روز رجب اين سال ميان مغربيان و تركان نبردى بود از آن رو كه\r\n","description":"","footnote":"","page_name":" 6257 ","page_number":316},
  {"content":"\r\nدر اين روز مغربيان با محمد بن راشد و نصر بن سعيد فراهم آمدند و جوسق را از تركان گرفتند و از آنجا برونشان كردند و به آنها گفتند : « هر روز خليفه اى را مىكشيد و يكى ديگر را خلع مىكنيد و وزيرى را مىكشيد . » و چنان بود كه تركان به عيسى بن فرخانشاه تاخته بودند و او را زده بودند و اسبانش را گرفته بودند . وقتى مغربيان تركان را از جوسق برون كردند و بيت المال را از تصرف آنها برون آوردند پنجاه اسب را كه تركان بر آن مىنشسته بودند گرفتند . تركان فراهم آمدند و به تركانى كه در كرخ و دور بودند پيام دادند و با مغربيان مقابل شدند كه يكى از مغربيان كشته شد ، مغربيان قاتل را گرفتند . غوغاييان و شاكريان به كمكشان شتافتند و تركان به ضعف افتادند و تسليم مغربيان شدند . جعفر بن - عبد الواحد ميان دو گروه صلح آورد و توافق كردند كه حادثه اى نيارند و در هر جا از جانب يكى از دو گروه كسى باشد ، يكى نيز از گروه ديگر باشد و مدتى كوتاه بر اين قرار ببودند .\r\nوقتى تركان خبر يافتند كه مغربيان بر محمد بن راشد و نصر بن سعيد فراهم آمده‌اند ، تركان نيز به نزد بايكباك فراهم آمدند و گفتند : « به طلب اين دو سر مىرويم ، اگر به آنها دست يافتيم ، هيچكس ديگر نيست كه سخنى گويد . » محمد بن راشد و نصر بن سعيد در آغاز همان روز كه تركان قصد تاختن به آنها را داشتند فراهم آمده بودند . پس از آن به منزلهاى خويش رفته بودند و خبر يافته بودند كه بايكباك به منزل ابن راشد شده . پس محمد بن راشد و نصر بن سعيد به خانه محمد بن عزون رفتند كه به نزد وى باشند تا تركان آرام گيرند ، سپس به جمع خويش بازگردند . يكى براى بايكباك خبرچينى كرد و او را سوى آن دو رهنمون شد .\r\nبه قولى ابن عزون يكى را وادار كرد كه بايكباك و تركان را به آن دو رهنمون شد كه تركان آنها را گرفتند و كشتند . خبر به معتز رسيد و خواست ابن عزون را بكشد اما در بارهء وى با معتز سخن كردند كه او را به بغداد تبعيد كرد .\r\n","description":"","footnote":"","page_name":" 6258 ","page_number":317},
  {"content":"\r\nدر همين سال محمد بن على را از بغداد به سامرا بردند با جمعى از طالبيان كه ابو احمد ، محمد بن جعفر علوى ،\r\n( 370 از آن جمله بود . ابو هاشم داود بن قاسم جعفرى را نيز با آنها ببردند و اين هشت روز رفته از شعبان همين سال بود .\r\n\r\nسخن از اينكه چرا محمد بن على و ديگر طالبيان را از بغداد به سامرا بردند ؟\r\nچنان كه گفته‌اند سبب آن بود كه يكى از طالبيان با جمعى از سپاهيان و شاكريان از بغداد به ناحيه كوفه رفته بود . در آن روزگار كوفه و سواد آن جزو عمل ابى الساج بود كه در بغداد بود و ابن طاهر با وى سخن داشت كه سوى رى رود .\r\nچون ابن طاهر خبر يافت كه مرد طالبى از بغداد به ناحيه كوفه رفته به ابو الساج گفت كه سوى عمل خويش به كوفه رود . و او نايب خويش عبد الرحمن را به كوفه فرستاد .\r\nپس از آن ابو الساج ، ابو هاشم جعفرى را با جمعى از طالبيان همراه وى در بغداد بديد كه با وى در بارهء آن طالبى كه سوى كوفه رفته بود سخن كردند . ابو الساج به آنها گفت : « به او بگوييد ، از من دورى گيرد كه او را نبينم . » وقتى عبد الرحمن نايب ابو الساج سوى كوفه شد و وارد آنجا شد سنگ به طرف وى انداختند تا وارد مسجد شد كه گمان بردند وى براى نبرد علوى آمده است .\r\nبه آنها گفت : « من عامل نيستم ، بلكه يكى هستم كه مرا براى نبرد بدويان فرستاده‌اند . » كه از وى دست بداشتند و در كوفه بماند .\r\nو چنان بود كه معتز ، ابو احمد ، محمد بن جعفر طالبى ، را كه گفتم با جمعى از طالبيان به سامرا برده شد ، به ولايتدارى كوفه گماشته بود و اين از پس آن بود كه مزاحم بن خاقان آن مرد علوى را كه براى نبرد وى به كوفه رفته بود هزيمت كرده بود و از پيش به جاى خود ياد آن رفت . چنان كه گفته‌اند اين ابو احمد در نواحى كوفه تباهى كرد و مردم را آزار كرد و مالها و ملكهايشان را بگرفت . وقتى نايب ابو الساج در كوفه\r\n","description":"","footnote":"","page_name":" 6259 ","page_number":318},
  {"content":"\r\nاقامت گرفت با اين بود احمد علوى خدعه كرد ، با وى مؤانست كرد چندان كه با وى در خوردن و نوشيدن يار و همدم شد . پس از آن با وى به گردش سوى يكى از بستانهاى كوفه رفت . عبد الرحمن ياران خويش را آماده كرده بود و شبانگاه ابو احمد را به بند كرد و به هنگام شب در بند بر استران دخول [ 1 
  ] ببرد تا در اول ماه ربيع الاخر به بغداد رسانيد .\r\nوقتى او را بنزد محمد بن عبد الله برد ، وى علوى را به نزد خويش بداشت سپس از او كفيل گرفت و آزادش كرد . پس از آن نامه هائى از حسن بن زيد همراه برادرزاده محمد بن على عطارى به دست آمد كه خبر آن را براى معتز نوشتند ، نامه آمد كه وى را همراه عتاب بن عتاب بفرستند ، آن طالبيان را نيز بفرستند ،\r\n( 371 كه همه را با پنجاه سوار فرستادند . اين ابو احمد و ابو هاشم جعفرى و على بن عبيد الله علوى را نيز فرستادند .\r\nكسان در بارهء على بن عبيد الله گفته‌اند كه وى اجازه خواست كه به منزل خويش رود ، به سامرا ، چنان كه گفته‌اند محمد بن عبد الله به دو اجازه داد و هزار درم نيز داد كه به نزد وى از تنگدستى شكوه كرده بود و ابو القاسم با كسان خويش بدرود گفت .\r\nبه قولى سبب بردن ابو هاشم آن بود كه ابن كرديه و عبد الله بن داود به معتز گفتند اگر در بارهء فرستادن داود بن قاسم به محمد بن عبد الله نامه نويسى ، او را نمىفرستد .\r\nبه دو بنويس و بگوى كه مىخواهى وى را براى سامان كار طبرستان آنجا فرستى ، و چون به نزد تو شد در بارهء وى بينديشى . بدين ترتيب او را فرستادند و ناخوشايندى براى وى رخ نداد .\r\nدر اين سال حسن بن ابى الشوارب قاضى القضاة شد و چنان بود كه محمد بن - عمران ضبى ، ادب آموز معتز ، كسانى را براى كار قضاوت به نزد معتز نام برده بود ،\r\n\r\n","description":"","footnote":"\r\n[ 1 
  ] نام محلى است نزديك فرات در حدود شام . اين دخول بجز آنست كه در شعر امرؤ القيس آمده كه در حدود يمامه است و در دل جزيره . ( م )\r\n","page_name":" 6260 ","page_number":319},
  {"content":"\r\nنزديك به هشت كس ، از آن جمله خلنجى ، و خصاف ، و نامه هاى آنها را نوشت . اما شفيع خادم و محمد بن ابراهيم و عبد السميع بن هارون جعفرى در ميان افتادند و گفتند : « اينان از ياران ابن ابى دواد بوده‌اند و رافضيند و قدريند و زيديند و جهميند . » كه معتز بگفت تا آنها را برانند و سوى بغداد فرستند . عامه به خصاف تاختند و ديگران به بغداد رفتند و ضبى بجز مظالم از كارهاى ديگر برداشته شد .\r\nگويند : در اين سال مقدار مقررى تركان و مغربيان و شاكريان را معين كردند ، مبلغى كه سالانه مورد نياز آنها بود دويست هزار دينار بود و اين خراج دو ساله همه مملكت [ 1 
  ] بود .\r\nدر اين سال ابو الساج سوى راه مكه رفت . چنان كه گفته‌اند سبب آن بود كه وقتى كار وصيف سامان يافت و معتز انگشتر خويش را به دو داد و به ابو الساج نوشت و دستور داد\r\n( 372 كه سوى راه مكه رود و آن را اصلاح كند و مال و چيزهاى بايسته براى وى فرستاد و او آماده شدن گرفت اما محمد بن عبد الله نامه نوشت و خواست كه راه مكه با وى شود كه اين پذيرفته شد و ابو الساج را از جانب خويش فرستاد .\r\nدر اول ذى حجه عيسى بن شيخ ولايتدار رمله شد و نايب خويش ابو المغرا را آنجا فرستاد . گويند وى براى اين ، چهل هزار دينار به بغا داد ، يا براى وى تعهد كرد .\r\nدر اين سال وصيف به عبد العزيز بن ابى دلف در بارهء گماشتن وى بر جبل نامه نوشت و خلعتهايى براى او فرستاد كه اين كار را از جانب وصيف عهده كرد .\r\nدر اين سال محمد بن عمرو جانفروش در ديار ربيعه كشته شد ، نايب ايوب بن احمد او را كشت ، به ماه ذى قعده .\r\nدر اين سال معتز بر كنجور خشم آورد و دستور داد تا او را در جوسق بداشتند ،\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6261 ","page_number":320},
  {"content":"\r\nسپس با بند به بغداد بردند . سپس او را به يمامه فرستاد كه در آنجا بداشته شد .\r\nدر اين سال پسر جستان فرمانرواى ديلم با احمد بن عيسى علوى و حسن بن احمد كوكبى به رى هجوم بردند و كشتار كردند و اسير گرفتند .\r\nوقتى آهنگ رى كردند عبد الله بن عزيز عامل آنجا بود كه بگريخت . مردم رى بر دو هزار هزار درم با آنها صلح كردند كه بدادند و پسر جستان از رى برفت .\r\nابن عزيز سوى آنجا بازگشت و احمد بن عيسى را اسير گرفت و وى را به نيشابور فرستاد .\r\nدر اين سال ، اسماعيل بن يوسف طالبى ، همان كه در مكه چنان كرده بود ، درگذشت .\r\nدر اين سال محمد بن احمد از جانب معتز سالار حج شد .\r\n( 373 پس از آن سال دويست و پنجاه و سوم درآمد .\r\n\r\nسخن از خبر حادثاتى كه به سال دويست و پنجاه و سوم بود\r\nاز جمله آن بود كه معتز به روز چهارم رجب ، موسى پسر بغاى كبير را ولايتدار جبل كرد ، در آن وقت از سپاهيان ترك و امثالشان دو هزار و چهار صد و چهل - و سه كس با وى بودند كه از آن جمله هزار و صد و سى كس با مفلح بودند .\r\nدر اين سال مفلح كه بر مقدمهء موسى پسر بغا بود با عبد العزيز بن ابو دلف نبرد كرد ، هشت روز مانده از رجب همين سال .\r\nعبد العزيز با نزديك بيست هزار كس از اوباش و غيره بود ، چنان كه گفته‌اند نبرد ميان آنها بيرون همدان بود ، در حدود يك ميل ، كه مفلح عبد العزيز را تا سه فرسخ هزيمت كرد كه مىكشتند و اسير مىگرفتند . پس از آن مفلح و همراهان وى به سلامت\r\n","description":"","footnote":"","page_name":" 6262 ","page_number":321},
  {"content":"\r\nبازگشتند . و مفلح ، فتح آن روز را نوشت و چون ماه رمضان رسيد ، مفلح سپاه خويش را در حدود كرج بياراست و دو كمين از آنها نهاد . عبد العزيز سپاهى فرستاد كه چهارده هزار كس بود . مفلح با آنها پيكار كرد . دو كمين مفلح به مقابلهء ياران عبد العزيز درآمدند كه هزيمت شدند و ياران مفلح شمشير در آنها نهادند و بكشتند و اسير گرفتند . عبد العزيز بكمك ياران خويش رفت و با هزيمت ياران خويش هزيمت شد و كرج را رها كرد و سوى قلعه اى رفت از آن خويش كه در كرج بود ، به نام دز و آنجا حصارى شد .\r\nمفلح وارد كرج شد و گروهى از خاندان ابو دلف را به اسيرى گرفت و تنى چند از زنان آنها را گرفت كه به قولى مادر عبد العزيز از آن جمله بود و آنها را به بند كرد .\r\nگويند : مفلح هفتاد سر به سامرا فرستاد با علمهاى بسيار .\r\nدر اين سال موسى بن بغا از سامرا به همدان رفت و آنجا منزل گرفت .\r\nدر اين سال به ماه رمضان معتز بغاى شرابى را خلعت داد با تاج و دو شانه - پوش كه با آن به منزل خويش رفت .\r\n( 374 در اين سال سه روز مانده از ماه شوال وصيف ترك كشته شد . چنان كه گويند سبب آن بود كه تركان و فرغانيان و اشروسنيان آشوب كردند و مقرريهاى خويش را خواستند ، بابت چهار ماه . بغا و وصيف و سيماى شرابى با نزديك يكصد كس از ياران خويش سوى آنها رفتند ، وصيف با آنها سخن كرد و گفت : « چه مىخواهيد ؟ » گفتند : « مقرريهايمان را . » گفت : « خاك بگيريد ، مگر مالى به نزد ما هست ؟ » اما بغا گفت : « بله ، در اين باب از امير مؤمنان مىپرسيم ، در خانه اشناس سخن مىكنيم ، هر كس از شما نيست از نزدتان برود . » پس به خانه اشناس درآمدند ، سيماى شرابى سوى سامرا رفت . بغا نيز از پى وى رفت كه راى خليفه را در بارهء\r\n","description":"","footnote":"","page_name":" 6263 ","page_number":322},
  {"content":"\r\nپرداخت به آنها بپرسد . وصيف در دستشان بود . يكيشان بر او جست و با شمشير دو ضربت به وى زد . ديگرى نيز با كارد وى را زخمى كرد . نوشرى پسر تاجيك كه يكى از سردارانش بود وى را به منزل خويش برد . وقتى آمدن بغا دير شد پنداشتند كه وى در كار آرايش سپاه بر ضد آنهاست و وصيف را از خانهء نوشترى درآوردند و او را با تبرزينها زدند تا دو بازويش را شكستند . پس از آن گردنش را زدند و سرش را بر « چوب آتش پرداز [ 1 
  ] » . تنورى نصب كردند . مردم سامرا قصد داشتند منزلهاى وصيف و فرزندان وى را غارت كنند . فرزندان وصيف بيامدند و منزلهاى خويش را حفظ كردند . پس از آن معتز كارهايى را كه با وصيف بوده بود به بغاى شرابى داد .\r\nدر روز فطر اين سال بندار طبرى كشته شد .\r\n\r\nسخن از سبب كشته شدن بندار طبرى\r\nسبب آن بود كه در رجب همين سال يكى از خارجيان به نام مساور پسر عبد الحميد در بوازيج قيام كرد و معتز در ماه رمضان ، ساتكين را به مقابلهء وى فرستاد .\r\nخارجى به طرف راه خراسان رفت . محمد بن عبد الله كه در راه خراسان با وى بود بندار و مظفر بن سيسل را به حفاظت آنجا فرستاد كه وقتى به دهكدهء شاهى رسيدند آنجا بماندند .\r\nگويند كه بندار در آخرين روز ماه رمضان به آهنگ شكار برون شد\r\n( 375 و به جستجوى شكار ، دور رفت چندانكه نزديك يك فرسخ از خانه هاى دهكده گذشت . در اين اثنا دو علم را ديد كه به طرف دهكده پيش مىآمد و جمعى نيز با آن مىآمدند ، يكى از ياران خويش را فرستاد كه ببيند علمها چيست . سالار جمع به دو خبر داد كه وى عامل كرخ جدان است و شنيده كه مردى به نام مساور پسر عبد الحميد از دهقانان اهل بوازيج ، جان فروش شده و خبر يافته كه سوى كرخ جدان مىشود و چون خبر يافته به فرار سوى دسكره آمده كه به نزديكى بندار و مظفر آسوده خاطر شود . هماندم\r\n\r\n","description":"","footnote":"\r\n[ 1 
  ] كلمهء متن : محراك بمعنى چوبى كه آتش تنور را با آن بهم ميزده‌اند . ( م )\r\n","page_name":" 6264 ","page_number":323},
  {"content":"\r\nبندار به نزد مظفر رفت و به دو گفت كه جانفروش قصد كرخ جدان دارد و آهنگ ما مىكند ، ما را ببر كه با وى مقابل شويم .\r\nمظفر به دو گفت : « اينك روز رفته و مىخواهيم نماز جمعه كنيم ، فردا نيز عيد است ، وقتى عيد گذشت آهنگ او مىكنيم . » اما بندار نپذيرفت و هماندم برفت به اين اميد كه به تنهائى و بى حضور مظفر بر جانفروش ظفر يابد . مظفر به جاى ماند و از دسكره بيرون نشد . از دسكره تا تل عكبرا هشت فرسنگ بود و از تل عكبرا تا محل نبرد چهار فرسنگ . بندار سوى تل عكبرا رفت و هنگام تاريكى شب آنجا رسيد كه شب عيد فطر بود . اسبان خويش را خوراكى داد . آنگاه برنشست و برفت تا شبانگاه به نزديك سپاه جانفروش رسيد كه نماز مىكردند و قرآن مىخواندند . يكى از خواص يارانش به دو گفت در اين حال كه غافلند بر آنها شبيخون برد كه نپذيرفت و گفت : « نه ، تا به آنها بنگرم و آنها نيز مرا بنگرند . » پس دو يا سه سوار فرستاد كه خبر خارجيان را براى وى بيارد و چون نزديك سپاه آنها رسيدند از حضورشان خبر يافتند و بانگ « سلاح برگيريد » زدند و برنشستند و مقابل هم بماندند تا صبح شد . آنگاه نبرد آغاز كردند . ياران بندار نتوانستند يك تير بيندازند . آنها نزديك سيصد سوار و پياده بودند كه آنها را به پهلوى راست و پهلوى چپ و دنباله بياراست و خود وى در قلب ايستاد . مساور و يارانش به آنها هجوم آوردند ، بندار و يارانش در مقابل آنها ثبات كردند . جانفروشان از محل اردوگاه و جايگاه خويش سرازير شدند كه بندار و يارانش به طمع غارت افتند . اما بندار و يارانش متعرض اردوگاه آنها شدند . پس از آن جانفروشان با شمشير و نيزه ها هجوم كردند ، آنها هفتصد كس بودند ، دو گروه صبورى كردند . جانفروشان به شمشيرها دست بردند ، نه نيزه ها . نزديك پنجاه كس از جانفروشان كشته شد و از ياران بندار نيز همانند آن . آنگاه جانفروشان هجومى كردند و نزديك يكصد كس از ياران بندار را جدا كردند ،\r\n( 376 آن يكصد كس لختى در مقابل آنها صبورى كردند ، سپس همگى كشته\r\n","description":"","footnote":"","page_name":" 6265 ","page_number":324},
  {"content":"\r\nشدند . بندار و يارانش هزيمت شدند و جانفروشان آنها را گروه از پس گروه جدا مىكردند و همه را مىكشتند . بندار به هزيمت ، دور برفت كه تعقيبش كردند و نزديك تل عكبرا در حدود چهار فرسنگ از محل نبرد به دو رسيدند و او را كشتند و سرش را بر نهادند . از ياران بندار نزديك پنجاه كس نجات يافتند و به قولى يكصد كس كه وقتى خارجيان به گروههاى جداشدگان مشغول بودند ، از نبرد دورى گرفته بودند .\r\nخبر بندار به مظفر رسيد كه در دسكره بود و از آنجا دور شد و به نزديك بغداد رفت . پس از عيد فطر خبر كشته شدن بندار به محمد بن عبد الله رسيد . گويند كه وى از غم حادثهء بندار و كشته شدنش چنان كه رسم وى بود ننوشيد و به سرگرمى نپرداخت .\r\nپس از آن مساور بىدرنگ سوى حلوان رفت . مردم آنجا به مقابلهء وى برون شدند و با او نبرد كردند ، چهار صد كس از آنها كشته شد و گروهى از ياران جانفروش را كشتند . گروهى از حج گزاران خراسان كه در حلوان بودند و به كمك مردم حلوان برخاسته بودند نيز كشته شدند . پس از آن جانفروشان برفتند .\r\n\r\nخبر درگذشت محمد ابن عبد الله طاهرى\r\nشب چهاردهم ذى قعدهء همين سال ماه گرفت ، كه همهء آن محو شد يا بيشتر آن نهان شد . چنان كه گفته‌اند ، با پايان يافتن ماه گرفتگى محمد بن عبد الله طاهرى درگذشت .\r\nبيمارى وى كه از آن درگذشت قرحه هايى بود كه به گلو و سرش زد و او را كشت .\r\nگويند : قرحه هايى كه به گلو و سر وى بود ، فتيله در آن مىنهادند . وقتى بمرد ، برادرش عبيد الله و طاهر پسرش در بارهء نماز كردن بر او نزاع كردند . عاقبت پسرش\r\n","description":"","footnote":"","page_name":" 6266 ","page_number":325},
  {"content":"\r\nبر او نماز كرد كه بطوريكه گفته‌اند در اين باب وصيت كرده بود .\r\nپس از آن ميان عبيد الله بن عبد الله برادر محمد و اطرافيان محمد نزاعى در - گرفت تا آنجا كه به روى او شمشير كشيدند و سنگ انداختند . غوغاييان و عامه و غلامان اسحاق بن ابراهيم جانب طاهر پسر محمد را گرفتند و بانگ برآوردند : طاهر ! اى منصور . عبيد الله به سمت شرقى عبور كرد كه خانهء وى بود .\r\n( 377 سرداران نيز جانب عبيد الله را گرفتند كه محمد بن عبد الله وى را بر كارهاى خويش جانشين كرده بود و در اين باره وصيت كرده بود و به عاملان خويش نوشته بود .\r\nپس از آن معتز براى عبيد الله خلعتها فرستاد با ولايتدارى بغداد . چنان كه گفته‌اند عبيد الله بگفت تا پنجاه هزار درم به كسى دادند كه خلعتها را از جانب معتز به نزد وى آورده بود .\r\nنسخهء مكتوبى كه محمد بن عبد الله در بارهء جانشينى عبيد الله برادرش از پى خويش به عاملان خويش نوشته بود :\r\n« اما بعد ، خداى عز و جل مرگ را بر ديگر مخلوق خويش محتوم و مقرر و روان كرده چنان كه بر گذشتگان نيز روان بوده ، هر كه از توفيق خداى نصيبى دارد سزاوار است كه در همه حال آمادهء رسيدن خبرى باشد كه از آن چاره و مفر نيست .\r\nاين نامه را مىنويسم به وقتى كه به بيمارىاى دچارم كه سخت مايهء هراس است و بيم بر اميد چيرگى يافته . اگر خداى شفا دهد و بيمارى را ببرد از قدرت اوست و رسم كريمانهء او . اما اگر حادثه اى كه راه متقدمان و متأخران است رخ دهد ، عبيد الله بن عبد الله وابستهء امير مؤمنان ، برادر خويش ، را جانشين مىكنم كه اطمينان هست كه راه مرا دنبال كند و همانند من در تأييد قدرت امير مؤمنان بكوشد تا دستورى وى بيايد و به ترتيب آن كار كند . اين را بدان و در كارهاى خويش از نامه ها و دستورهاى عبيد الله كه به تو مىرسد فرمانبردارى كن ، انشاء الله .\r\n« نوشته شد به روز پنجشنبه سيزده روز رفته از ذى قعده سال دويست و پنجاه -\r\n","description":"","footnote":"","page_name":" 6267 ","page_number":326},
  {"content":"\r\nو سوم . » در اين سال معتز ، ابو احمد متوكل را به واسط تبعيد كرد . از آن پس به بصره ، سپس به بغداد باز برده شد و او را در سمت شرقى در قصر دينار بن عبد الله جاى دادند .\r\nدر همين سال على بن معتصم را نيز به واسط تبعيد كرد ، سپس در همين سال او را به بغداد بردند .\r\nدر همين سال مزاحم بن خاقان درگذشت ، به مصر و در ماه ذى حجه .\r\nدر اين سال عبد الله بن محمد زينبى سالار حج بود .\r\nدر اين سال ، در ماه ذى قعده ، محمد بن معاذ همراه مسلمانان در ناحيهء ملطيه غزا كرد كه هزيمت شدند و محمد بن معاذ اسير شد .\r\n( 378 و هم در اين سال موسى بن بغا در يك فرسخى قزوين با كوكبى طالبى تلاقى كرد ، به روز دوشنبه سلخ ذى قعده همين سال ، و موسى ، كوكبى را هزيمت كرد كه به ديلم پيوست و موسى پسر بغا به قزوين درآمد .\r\nيكى كه در آن نبرد حضور داشته بود به من گفت كه ياران كوكبى كه از ديلميان بودند ، وقتى با موسى و ياران وى روبرو شدند صفها بستند و سپرهاى خويش را پيش روى خويش گرفتند كه از تيرهاى ياران موسى محفوظ مانند . وقتى موسى ديد كه با اين كارشان تيرهاى يارانش به آنها نمىرسد بگفت تا نفتى را كه همراه داشت بر زمينى كه با آنها روبرو شده بود بريزند . آنگاه بگفت تا يارانش از مقابل ديلميان پس - روند و چنان وانمايند كه از آنها به هزيمت شده‌اند ، وقتى چنين كردند كوكبى پنداشت كه هزيمت شده‌اند و به تعقيب آنها رفتند . وقتى موسى بدانست كه ياران كوكبى ميان نفت رسيده‌اند بگفت تا آتش در آن افروختند ، و چون آتش در نفت گرفت و از زير ياران كوكبى درآمد و آنها را سوختن گرفت ديگران نيز گريزان شدند و هزيمت قوم و درآمدن موسى به قزوين ، از اين بود .\r\n","description":"","footnote":"","page_name":" 6268 ","page_number":327},
  {"content":"\r\nدر اين سال ، به ماه ذى حجه ، خطارمش در ناحيهء جلولا با مساور جانفروش تلاقى كرد كه مساور او را هزيمت كرد .\r\n( 379 آنگاه سال دويست و پنجاه و چهارم درآمد .\r\n\r\nسخن از خبر حادثاتى كه به سال دويست و پنجاه و چهارم بود\r\nاز جمله حادثات اين سال كشته شدن بغاى شرابى بود .\r\n\r\nسخن از اينكه چرا بغاى شرابى كشته شد ؟\r\nگويند : سبب آن بود كه وى معتز را به رفتن سوى بغداد ترغيب مىكرده بود ، اما معتز اين را از او نمىپذيرفته بود . پس از آن بغا و صالح بن وصيف و خواص وى به عروسى جمعه دختر بغا كه صالح بن وصيف او را به زنى گرفته بود اشتغال يافتند ، به نيمهء ذى قعده .\r\nشبانگاه معتز بر نشست ، احمد بن اسرائيل نيز با وى بود ، و سوى كرخ سامرا رفت با آهنگ بايكباك كه مخالف بغا بود و ياران وى . چنان كه گفته‌اند سبب مخالفت بايكباك با بغا آن بود كه به شراب نشسته بودند و مىنوشيدند . يكيشان با يار خويش عربده كرد ، از اين رو از هم جدايى گرفتند و به همين سبب بايكباك از بغا گريزان بود و روى از او نهان مىداشت .\r\nوقتى معتز با همراهان خويش به كرخ رسيد مردم كرخ و مردم دور به نزد بايكباك فراهم آمدند و همراه معتز به جوسق سامرا رفتند . اين خبر به بغا رسيد كه با غلامان خويش كه نزديك پانصد كس بودند و به همين مقدار از فرزندان و ياران و سرداران خويش برون شد و به كنار نهر نيزك شد ، آنگاه به چند جاى ديگر رفت ،\r\n","description":"","footnote":"","page_name":" 6269 ","page_number":328},
  {"content":"\r\nسپس به سمن رفت . نقدى كه همراه داشت نوزده كيسه دينار بود و يكصد كيسه درم كه از بيت المال خويش و بيت المالهاى سلطان گرفته بود و تا وقتى كه كشته شد اندك چيزى از آن را خرج كرد .\r\nگويند : وقتى بغا خبر يافت كه معتز با احمد بن اسرائيل سوى كرخ رفته با خواص سرداران خويش برون شد تا به تل عكبرا رسيد ، سپس برفت تا به سمن رسيد .\r\nياران وى از سختىاى كه بدان دربودند با همديگر شكوه كردند\r\n( 380 كه با خويشتن خيمه نياورده‌اند و نه چيزى كه در سرما از آن گرم توانند شد كه در زمستانند . بغا بر - كنار دجله در خيمهء كوچك خويش بود . ساتكين بنزد وى رفت و گفت : « خداى امير را قرين صلاح بدارد ، مردم اردوگاه سخن كرده‌اند و چنين گفته‌اند ، من فرستادهء آنها به نزد تو هستم . » گفت : « همه شان چنين مىگويند ؟ » گفت : « آرى ، و اگر خواهى كس از پى آنها فرست تا همانند سخن مرا با تو بگويند . » گفت : « امشب مرا واگذار تا بينديشم و صبحگاه دستور من به تو برسد . » وقتى شب تاريك شد بغا زورقى خواست و بر آن نشست ، دو خادم نيز همراه برد . مقدارى مال نيز بر داشت ، اما با خويش سلاح و كارد و گرزى برنداشت .\r\nمردم اردوگاه از اين كار وى خبر نداشتند . معتز به هنگام غيبت بغا ، با جامهء خويش مىخوابيد و سلاح به تن داشت ، نبيذ نمىنوشيد و همه كنيزكانش بپاى ايستاده بودند .\r\nبغا در ثلث اول شب به پل رسيد ، وقتى زورق نزديك آن شد گماشتگان پل كس فرستادند كه بنگرد در زورق كيست ، و او به غلام بانگ زد كه بنزد گماشتگان بازگشت . بغا درآمد و به بستان خاقانى رفت . گروهى از گماشتگان به دو پيوستند كه مقابل آنها ايستاد و گفت : « من بغا هستم . »\r\n","description":"","footnote":"","page_name":" 6270 ","page_number":329},
  {"content":"\r\nوليد مغربى به دو رسيد و گفت : « فدايت شوم چه شده ؟ » گفت : « يا مرا به منزل صالح پسر وصيف مىبرى يا با من به منزلم مىشويد تا با شما نيكى كنم . » وليد مغربى كسان بر بغا گماشت و دوان سوى جوسق رفت و براى ورود به نزد معتز اجازه خواست كه اجازه داد . به دو گفت : « سرور من ، اينك بغا كه او را گرفته‌ام و كسان بر او گماشته‌ام . » گفت : « واى تو ، سرش را براى من بيار . » وليد بازگشت و به گماشتگان گفت : « از او دور شويد تا پيام را به او برسانم » گماشتگان دور شدند . وليد ضربتى به پيشانى و سر بغا زد ، آنگاه به دستانش زد و آن را قطع كرد . آنگاه به دو ضربت زد تا از پا درآمد و سرش را بريد و سر وى را در دامن قباى خويش نهاد و به نزد معتز برد كه ده هزار دينار به دو بخشيد و خلعت داد و سر بغا را در سامرا بر نهاد و سپس به بغداد . مغربيان به پيكر وى جستند و آن را به آتش سوختند .\r\nمعتز هماندم كس به نزد احمد بن اسرائيل و حسن بن مخلد و ابو نوح فرستاد و احضارشان كرد و خبر را با آنها بگفت . عبيد الله بن عبد الله طاهرى در بغداد به طلب پسران بغا برآمد كه همراه كسانى از معتمدان خويش به فرار آنجا رفته بودند و به نزد آنها نهان شده بودند .\r\n( 381 گويند : پانزده كس از فرزندان و ياران بغا را در قصر الذهب بداشتند و ده كس را در مطبق .\r\nگويند : آن شب كه بغا دستگير شد وقتى مىخواست به طرف سامرا سرازير شود ، با ياران خويش مشورت كرد كه نهانى به طرف آنجا سرازير شود و به خانهء صالح پسر وصيف شود و چون عيد نزديك شد سپاهيان بيايند و او با صالح پسر وصيف و يارانش قيام كند و به مغربيان بتازند ، سپس به معتز بتازند .\r\n","description":"","footnote":"","page_name":" 6271 ","page_number":330},
  {"content":"\r\nدر اين سال صالح پسر وصيف ولايتدارى ديار مصر و قنسرين و عواصم را به ديوداد ، داد و اين به ماه ربيع الاول همين سال بود .\r\nدر همين سال بايكباك ولايتدارى مصر را به احمد بن طولون داد .\r\nدر همين سال مفلح و باجور با مردم قم نبردى داشتند و از آنها كشتارى بزرگ كردند و اين به ماه ربيع الاول همين سال بود .\r\nو هم در اين سال على بن محمد بن على بن موسى الرضا ( ع ) درگذشت ، به روز دوشنبه چهار روز مانده از جمادى الاخر . ابو احمد بن متوكل در خيابان منسوب به ابو احمد بر او نماز كرد و در خانه اش به گور شد .\r\nو هم در اين سال ، در جمادى الاخر ، دلف بن عبد العزيز به اهواز رسيد كه پدرش عبد العزيز او را به اهواز و جندىشاپور و شوشتر فرستاده بود كه دويست هزار دينار خراج آنجا را گرفت و سپس برفت .\r\nدر ماه رمضان همين سال نوشرى سوى مساور جانفروش رفت و با وى تلاقى كرد و هزيمتش كرد و گروهى بسيار از ياران وى را بكشت .\r\nدر اين سال هزيمتش كرد و گروهى بسيار از ياران وى را بكشت .\r\nدر اين سال على بن حسين عباسى سالار حج شد .\r\n( 382 آنگاه سال دويست و پنجاه و پنجم درآمد .\r\n\r\nسخن از خبر حادثاتى كه به سال دويست و پنجاه و پنجم بود\r\nاز جمله حوادث سال آن بود كه مفلح وارد طبرستان شد و ميان وى و حسن بن - زيد طالبى نبردى بود كه مفلح ، حسن بن زيد را هزيمت كرد كه به ديلم پيوست . آنگاه مفلح وارد آمل شد و خانه هاى حسن بن زيد را بسوخت ، آنگاه به طلب حسن بن زيد سوى ديلم روان شد .\r\nدر همين سال ميان يعقوب پسر ليث و طوق بن مغلس نبردى بود ، بيرون كرمان ،\r\n","description":"","footnote":"","page_name":" 6272 ","page_number":331},
  {"content":"\r\nكه در اثناى آن يعقوب ، طوق را اسير كرد . و سبب آن ، چنان كه گفته‌اند ، اين بود كه على ابن حسين بن قريش به سلطان نامه نوشت و خواستار كرمان شد - وى پيش از آن عاملان خاندان طاهر بوده بود - در نامهء خويش از ضعف خاندان طاهر سخن كرد كه اين ولايتهاى سپرده به خويش را مضبوط نداشته‌اند و يعقوب بن ليث ، سيستان را از دستشان گرفته و در كار فرستادن خراج فارس كندى كرده . سلطان ولايتدارى كرمان را براى او نوشت و هم او ولايتدارى آنجا را براى يعقوب نوشت ، مىخواست با اين - كار هر يك از آنها را بر ضد ديگرى برانگيزد كه هر كه تلف شود زحمتش از سلطان برخيزد و تنها به ديگرى پردازد ديگرى كه هر كدامشان دشمن و عصيانگر وى بودند .\r\nوقتى سلطان چنين كرد يعقوب از سيستان به آهنگ كرمان حركت كرد . على ابن حسين از خبر يعقوب آگاه شد و اينكه با سپاهى انبوه قصد كرمان دارد و طوق ابن مغلس را از فارس فرستاد . طوق سوى كرمان رفت و زودتر از يعقوب آنجا رسيد و به كرمان درآمد . يعقوب نيز از سيستان روان شد و به يك منزلى كرمان رسيد .\r\nيكى كه مىگفت در كار يعقوب و طوق حضور داشته به من گفت كه يعقوب در آنجا كه اقامت داشت ،\r\n( 383 به يك منزلى كرمان ، بماند و يك ماه يا دو ماه از آنجا حركت نكرد ، اخبار طوق را مىجست و هر كه از كرمان به طرف وى برون مىشد در بارهء كار طوق از او پرسش مىكرد ، اما نمىگذاشت كسى از طرف اردوگاه وى به كرمان گذر كند .\r\nطوق به طرف وى نمىرفت و او نيز به طرف طوق نمىرفت و چون اين كارشان به درازا كشيد ، يعقوب چنان وانمود كه از اردوگاه خويش به طرف سيستان حركت مىكند و يك منزلى برفت . وقتى خبر رفتن وى به طوق رسيد پنداشت كه راى وى در بارهء نبرد طوق ديگر شده و كرمان را به او و على بن حسين واگذاشته ، پس ابزار نبرد بنهاد و به نوشيدن نشست و لوازم سرگرمى خواست . يعقوب در اين همه مدت از\r\n","description":"","footnote":"","page_name":" 6273 ","page_number":332},
  {"content":"\r\nجستجوى اخبار وى غافل نبود و چون شنيد كه طوق ، با رفتن وى ابزار نبرد بنهاده و به نوشيدن و سرگرم شدن روى آورده به آهنگ بازگشت حركت كرد و دو منزل را سوى او به يك روز طى كرد . آخر روزى كه طوق به كار سرگرمى و ميگسارى خويش بود ناگهان ديد كه از بيرون آن شهر از ولايت كرمان كه در آن بود غبارى برخاست .\r\nبه مردم دهكده گفت : « اين غبار چيست ؟ » گفتند : « اين غبار گوسفندان مردم دهكده است كه سوى صاحبانش مىرود . » از آن پس اندك سخنى بيشتر نرفته بود كه يعقوب با ياران خويش به نزد طوق رسيد و او را با يارانش در ميان گرفت . وقتى ياران طوق در ميان گرفته شدند به آهنگ دفاع از خويشتن برفتند ، يعقوب به ياران خويش گفت : « بر اين قوم راه بگشاييد . » راهشان را گشودند كه به فرار برفتند و سر خويش گرفتند و هر چه را كه در اردوگاه خويش داشتند به آنها واگذاشتند و يعقوب طوق را اسير كرد .\r\nابن حماد بربر به من گفت كه وقتى على بن حسين ، طوق را مىفرستاد چندين صندوق همراه وى كرد كه در بعضى از آنها طوقها و بازو بندها بود كه به ياران سختكوش خويش دهد . در بعضى ديگر مالها بود كه به هر كس از آنها كه درخور جايزه بودند جايزه دهد . در بعضى ديگر بندهاى آهنين بود كه هر كس از ياران يعقوب را گرفت با آن بند نهند .\r\nوقتى يعقوب ، طوق و سران سپاهى را كه با وى بود اسير كرد بگفت تا هر چه مال و اثاث و مركب و سلاح همراه طوق و ياران وى بود بگيرند ، اين همه را به تصرف آوردند و به نزد وى فراهم كردند . وقتى صندوقها را به نزد وى بردند قفل زده بود ،\r\n( 384 بگفت تا يكى از آن را گشودند كه چون گشوده شد بندها و غلها در آن بود . به طوق گفت : « اى طوق ! اين بندها و غلها چيست ؟ » گفت : « على بن حسين به من داده كه اسيران را با آن به بند كنم و غل نهم . »\r\n","description":"","footnote":"","page_name":" 6274 ","page_number":333},
  {"content":"\r\nگفت : « اى فلان بزرگتر و سنگينترين آن را بنگر ، و در پاهاى طوق نه و غلى بر وى بنه . » آنگاه با ياران طوق كه اسيرشان كرده بود نيز چنين كرد .\r\nراوى گويد : آنگاه بگفت تا صندوقهاى ديگر را گشودند كه در آن طوقها بود و بازو بندها كه گفت : « اى طوق اين چيست ؟ » گفت : « على آن را به من داد كه ياران سختكوش خويش را طوق و بازو بند دهم . » گفت : « اى فلان ، آن طوق و آن بازو بند را برگير و فلان را طوق و بازو بند بده . » آنگاه با ياران خويش چنين كرد تا همه را طوق و گردن بند داد و با صندوقهاى ديگر نيز چنين كرد .\r\nگويد : وقتى يعقوب گفت كه دست طوق را بكشند كه آن را در غل نهد ، دستمالى به ساق دست وى بسته بود . گفت : « اين طوق اين چيست ؟ » گفت : « خدا امير را قرين صلاح بدارد حرارتى يافتم و رگ زدم . » يعقوب يكى از همراهان خويش را پيش خواند و بگفت تا پاپوش وى را از پايش بكشد كه چنين كرد و چون پاپوش را از پايش كشيد پاره هاى نان خشك از پاپوش برون ريخت و گفت : « اى طوق اين پاپوش من است كه از دو ماه پيش از پاى خويش در نياورده‌ام ، نانم در پاپوشم است كه از آن مىخورم و در بسترى پا نمىنهم ، اما تو به شراب و سرگرمى نشسته اى و با اين تدبير مىخواستى با من نبرد و پيكار كنى . » وقتى يعقوب بن ليث از كار طوق فراغت يافت ، وارد كرمان شد و آنجا را به تصرف آورد كه تا سيستان جزو قلمرو وى شد .\r\nدر اين سال يعقوب ليث وارد فارس شد و على بن حسين را اسير گرفت .\r\n","description":"","footnote":"","page_name":" 6275 ","page_number":334},
  {"content":"\r\n\r\nسخن از اينكه چرا يعقوب بن ليث حسين بن على را اسير گرفت ؟ و چگونه به او دست يافت ؟\r\nابن حماد بربر به من گفت : « روزى به فارس بودم ، به نزد على بن حسين ، خبر رسيد كه يعقوب بن ليث يار وى طوق بن مغلس را سركوب كرده و يعقوب وارد كرمان شده و بر آن تسلط يافته . وقتى فراريان به نزد وى بازگشتند يقين كرد كه يعقوب سوى فارس خواهد آمد . در آن وقت على به شيراز بود از سرزمين فارس .\r\n( 385 پس سپاه خويش و پيادگانى را كه از نزد طوق فرارى شده بودند به خويش پيوست با كسان ديگر و به آنها سلاح داد ، آنگاه از شيراز درآمد و به كنار باتلاقى رسيد بيرون شيراز كه از كناره آن كه مجاور سرزمين شيراز بود تا كوهى كه آنجا بود چندان وسعت بود كه يك مرد با يك اسب گذر كند و از تنگى ميسر نبود كه بيش از يك مرد از آن گذر كند .\r\nگويد : على در آنجا بماند ، بر كنار باتلاقى كه مجاور شيراز بود اردو زد و بازاريان و بازرگانان را از شهر شيراز به اردوگاه خويش برد و گفت : « اگر يعقوب بيايد جايى نيابد كه از بيابان سوى ما گذر كند كه بجز فضايى [ 1 
  ] كه ما بين كوه و باتلاق هست راهى ندارد كه به اندازهء عبور يك مرد است و چون يك مرد بر آن بايستد هر كه را كه خواهد گذر كند ، باز دارد و چون نتواند به طرف ما گذر كند ، در دشت بماند ، جايى كه نه خوردنى براى وى و يارانش هست و نه علف براى اسبانشان .\r\nابن حماد گويد : پس يعقوب بيامد تا نزديك باتلاق رسيد و به روز نخستين بگفت تا ياران وى در حدود يك ميلى باتلاق از سمت كرمان فرود آيند ، آنگاه خود وى بيامد و يك نيزه عشارى به دستش بود .\r\nابن حماد مىگفت : گويى او را مىبينم كه بر اسب خويش بيامد ، تنها ، و جز يك\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6276 ","page_number":335},
  {"content":"\r\nكس با وى نبود . در باتلاق و كوه و راه نگريست ، سپس به باتلاق نزديك شد و سپاه على ابن حسين را با دقت بديد ، ياران على او را دشنام دادن گرفتند و گفتند : « اى رويگر ، ترا به درهء مراجل و قماقم پس مىفرستيم . » اما يعقوب خاموش بود و به پاسخ آنها چيزى نمىگفت .\r\nگويد : وقتى آنچه را مىخواست با دقت بديد ، بازگشت و سوى ياران خويش رفت .\r\nگويد : و چون فردا شد ، به هنگام نيمروز با ياران و مردان خويش بيامد تا به كنار باتلاق رسيد كه بر سمت دشت كرمان بود ، آنگاه بگفت تا ياران وى از اسبان خويش پياده شدند و بنه هاى خويش را پايين آوردند .\r\nگويد : آنگاه صندوقى را كه همراه داشت گشود .\r\nابن حماد گويد : گويى آنها را مىبينم كه يك سگ گرگى بياوردند آنگاه بر اسبان خويش نشستند ، همه برهنه ، و نيزه هاى خويش را به دست گرفتند .\r\nگويد : پيش از آن على بن حسين ياران خويش را آرايش داده بود و به صفها بر گذرگاهى كه ميان كوه و باتلاق بود جاى داده بود ، آنها مىپنداشتند كه يعقوب راهى ندارد و گذرگاهى جز آن نيست كه از آن عبور تواند كرد .\r\n( 386 گويد : آنگاه سگ را بياوردند و در باتلاق افكندند . ما و ياران على آنها را مىديديم و به آنها و سگ مىخنديديم .\r\nگويد : چون سگ را در باتلاق افكندند سگ در آب به سوى اردوگاه حسين ابن على شنا كردن گرفت و ياران يعقوب از دنبال سگ اسبان خويش را در آب راندند ، نيزه هاى خويش را به دست داشتند و از دنبال سگ راه مىپيمودند . وقتى على بن - حسين ديد كه يعقوب بيشتر باتلاق را به طرف وى و يارانش پيمود ، تدبيرش شكسته شد و در كار خويش حيران ماند ، فقط اندك زمانى گذشت كه ياران يعقوب از پشت سر ياران على بن حسين از باتلاق برون شدند و همين كه نخستين كسانشان از آن درآمدند ياران على فرارى شدند و به آهنگ شهر شيراز برفتند كه اگر ياران يعقوب از باتلاق\r\n","description":"","footnote":"","page_name":" 6277 ","page_number":336},
  {"content":"\r\nبرون مىشدند ، ميان سپاه يعقوب و باتلاق قرار مىگرفتند و اگر هزيمت مىشدند مفرى نمىيافتند . على بن حسين نيز با هزيمت ياران خويش هزيمت شد . در اين وقت ياران يعقوب از باتلاق درآمده بودند . اسب على به سر درآمد و او به زمين افتاد ، يكى از سگزيان به دو رسيد ، آهنگ آن داشت كه وى را با شمشير بزند ، يكى از خادمانش به دو رسيد و گفت : « امير . » سگزى پياده شد و عمامهء خويش را در گردن على نهاد و او را سوى يعقوب كشيد و چون به نزد وى بود بگفت تا على را بند نهادند و بگفت تا هر چه را از ابزار نبرد از سلاح و مركب و غيره در اردوگاه على بود ، به نزد وى فراهم آوردند .\r\nآنگاه به جاى خويش ببود تا روز برفت و شب به دو تاخت . [ 1 
  ] آنگاه از محل خويش حركت كرد و شبانگاه وارد شهر شيراز شد . يارانش طبل مىزدند . اما هيچكس در شهر نجنبيد و چون صبح شد ياران يعقوب خانهء على بن حسين و خانه هاى ياران وى را غارت كردند . آنگاه در بيت المال نظر كرد و آنچه از مال خراج و املاك در آنجا فراهم آمده بود برگرفت ، سپس خراج نهاد و آن را وصول كرد ، آنگاه از شيراز به آهنگ سيستان حركت كرد و على را با سردارانش كه اسير كرده بود همراه برد .\r\nدر اين سال يعقوب تعدادى اسب و بار با مشك و جامه ها براى معتز فرستاد ، به پيشكش .\r\nدر اين سال سليمان بن عبد الله طاهرى بر نگهبانى بغداد و سواد گماشته شد و اين ، شش روز رفته از ماه ربيع الاخر بود . چنان كه گفته‌اند رسيدن وى از خراسان به سامرا به روز پنجشنبه بود ،\r\n( 387 هشت روز رفته از ربيع الاخر ، كه به ايتاخيه رفت . پس - از آن به روز شنبه به نزد معتز درآمد كه وى را خلعت داد . آنگاه برفت .\r\nدر اين سال ميان مساور جانفروش و يار جوخ نبردى رفت و جانفروش او را هزيمت كرد كه به فرار سوى سامرا بازگشت .\r\nدر ماه ربيع الاول اين سال معلى بن ايوب درگذشت .\r\n\r\n","description":"","footnote":"\r\n[ 1 
  ] تعبير متن : هجم عليه الليل .\r\n","page_name":" 6278 ","page_number":337},
  {"content":"\r\nدر اين سال صالح پسر وصيف ، احمد بن اسرائيل و حسن بن مخلد و ابو نوح ، عيسى بن ابراهيم ، را گرفت و بند بر آنها نهاد و مالهايى از آنها خواست .\r\nچنان كه گفته‌اند سبب آن بود كه اين دبيران كه يادشان كردم به روز چهارشنبه دو روز رفته از جمادى الاخر اين سال به شراب نشسته بودند و نوشيده بودند و چون روز پنجشنبه ، فرداى آن روز ، رسيد ابن اسرائيل بر نشست و با گروهى انبوه سوى خانهء سلطان رفت كه در آنجا مىنشست . ابن مخلد بر نشست و سوى خانهء قبيحه مادر معتز رفت كه دبير وى بود . ابو نوح نيز در خامه خلافت حضور يافت . در آن وقت معتز خفته بود . نزديك نيمروز بيدار شد و به آنها اجازه داد . صالح پسر وصيف به احمد بن اسرائيل تاخت و به معتز گفت : « اى امير مؤمنان تركان مقررى ندارند ، در بيت المال نيز مالى نيست ، اما پسر اسرائيل و يارانش مالهاى دنيا را برده‌اند . » احمد گفت : « اى عصيانگر ، اى پسر عصيانگر . » آنگاه پيوسته در ميانشان سخن رفت تا صالح بىخود بيفتاد كه آب بر چهره اش افشاندند . خبر به ياران وى رسيد كه بر در بودند و به يكباره بانگ زدند و شمشيرهاى خويش را كشيدند و با - شمشيرهاى كشيده به نزد معتز درآمدند و چون معتز اين را بديد به درون رفت و آنها را واگذاشت .\r\nصالح پسر وصيف ، ابن اسرائيل و ابن مخلد و عيسى بن ابراهيم را بگرفت و بند نهاد و از آهن سنگينشان كرد و به خانهء خويش برد . از آن پيش كه آنها را ببرد ، معتز به صالح گفت : « احمد را به من ببخش كه دبير من است و مرا پرورده است . » اما صالح چنان نكرد . آنگاه ابن اسرائيل را چندان زد كه دندانهايش را شكست . ابن مخلد را نيز به روى افكند و يكصد تازيانه زد ، عيسى بن ابراهيم حجامت كرده بود و همچنان او را به دست كوفتند كه خون از حجامتگاه وى روان شد ، سپس آنها را رها نكردند تا رقعه هايى از ايشان گرفتند ، در بارهء مالى گزاف كه بر آنها سرشكن شده بود .\r\n( 388 جمعى از تركان سوى اسكاف رفتند كه جعفر بن محمود را بيارند . معتز گفت :\r\n","description":"","footnote":"","page_name":" 6279 ","page_number":338},
  {"content":"\r\n« مرا به جعفر نيازى نيست كه جزو عاملان من نيست . » پس برفتند . معتز كس فرستاد كه ابو صالح ، عبد الله بن محمد بن يزداد مروزى ، را بياوردند كه مىخواست وزيرش كند و نيز كس از پى اسحاق بن منصور فرستاد كه وى را بياوردند . قبيحه در بارهء ابن - اسرائيل به صالح پسر وصيف پيام داد كه او را پيش معتز فرست ، يا برمىنشينم و سوى تو مىآيم .\r\nگويند : سبب حادثه آن بود كه تركان مقررى خويش را مىخواستند و اين سبب كارهايى شد كه از آنها سر زد و پيوسته فرستادگان ميان آنها و اين دبيران به رفت و آمد بودند تا وقتى كه ابو نوح به صالح بن وصيف گفت : « اين تدبير تو بر ضد خليفه است . » كه صالح از شدت خشم از خود برفت كه آب بر چهره اش افشاندند و چون به خود آمد پيش روى معتز بسيار سخن رفت . آنگاه براى نماز برون شدند و معتز با صالح خلوت كرد ، سپس آن گروه را پيش خواندند و چيزى نگذشت كه آنها را به قبه اى بردند كه در صحن بود ، آنگاه ابو نوح و ابن مخلد را پيش خواندند و شمشيرها و كلاههايشان را گرفتند و لباسهايشان را دريدند . ابن اسرائيل به نزد آنها رفت و خويشتن را بر آنها افكند كه سوميشان شد . سپس آنها را به دالان بردند و بر اسبان و استران نشاندند ، پشت سر هر كدامشان يك ترك سوار شد و آنها را به خانه صالح بردند كه بر راه حير بود .\r\nساعتى بعد صالح برفت و تركان پراكنده شدند و برفتند . از پس چند روز در پاى هر يك از آنها سى رطل آهن نهادند و در گردن هر يكيشان بيست رطل ، و مال از آنها خواستند ، اما هيچكدامشان چيزى نپذيرفتند و كارشان فيصل نيافت تا ماه رجب آمد و كس براى گرفتن املاك و خانه ها و املاك و مالهاى كسانشان فرستادند و آنها را دبيران خيانتكار ناميدند .\r\nبه روز پنجشنبه ، ده روز رفته از جمادى الاخر ، جعفر بن محمود بيامد كه امر و نهى به دو سپرده شد . دو روز رفته از رجب ، عيسى بن جعفر و على بن زيد ، هر دوان\r\n","description":"","footnote":"","page_name":" 6280 ","page_number":339},
  {"content":"\r\nحسنى ، در كوفه قيام كردند و عبد الله بن محمد عباسى را در آنجا كشتند .\r\n\r\nسخن از خلع معتز كه پس از آن درگذشت\r\nسه روز مانده از رجب همين سال معتز خلع شد و دو روز رفته از شعبان مرگ وى معلوم شد . چنان كه گويند سبب خلع وى آن بود كه وقتى تركان با دبيرانى كه حكايتشان را بگفتيم چنان كردند و به چيزى مقر نشدند ، بنزد معتز رفتند و مقرريهاى خويش را خواستند و به دو گفتند : « مقرريهاى ما را بده تا صالح بن وصيف را بكشيم . » معتز به مادر خويش پيام داد و از او خواست كه مالى بدهد تا به تركان دهد . مادرش پيام داد كه چيزى به نزد من نيست . و چون تركان و سپاهيانى كه در سامرا بودند ديدند كه دبيران چيزى به آنها ندادند ، در بيت المال نيز چيزى نيافتند ، معتز و مادرش نيز از اينكه چيزى به آنها بدهند دريغ كردند ، تركان و فرغانيان و مغربيان هم سخن شدند و به خلع معتز اتفاق كردند و سه روز مانده از رجب سوى وى رفتند .\r\nاز يكى از نزديكان سلطان آورده‌اند كه روزى كه تركان به نزد وى مىشدند به نزد تحرير خادم بوده ، در خانهء معتز ، و ناگهان فريادهاى قوم را شنيده كه همه از مردم كرخ و دور بوده‌اند . صالح بن وصيف و بايكباك و محمد بن بغا معروف به ابو نصر را ديده كه درآمدند ، همه مسلح ، و بر در منزلگاهى كه معتز در آن جاى داشت نشستند .\r\nآنگاه كس فرستادند كه به نزد ما بيا . معتز كس فرستاد كه ديروز دارو خورده‌ام كه دوازده بار مرا به قدم برده و از ضعف ، تاب سخن كردن ندارم . اگر كارى است كه چاره از آن نيست يكيتان درآيد و به من بگويد كه مىپنداشت كارش به جاى خويش است . اما جمعى از مردم كرخ و دور از نواب سرداران به نزد وى درآمدند و پايش را گرفتند و به در اطاق كشانيدند .\r\nگويد : پندارم وى را با گرزها زده بودند . وقتى برون شد پيراهنش از چند جا\r\n","description":"","footnote":"","page_name":" 6281 ","page_number":340},
  {"content":"\r\nپاره بود و بر شانه اش آثار خون بود . وى را به هنگام گرماى سخت ، در خانه آفتاب به پا داشتند .\r\nگويد : من در او نگريستن گرفتم كه از گرماى محلى كه وى را در آن بپاداشته بودند ، دمبدم پاى خويش را بر مىداشت .\r\nگويد : يكيشان را ديدم كه سيلى به او مىزد و او دستش را حفاظ خويش كرده بود . تركان همىگفتند : « خلعش كن . » معتز را به اطاقى بردند كه بر در اطاق وى بود و وقتى موسى بن بغا حضور داشت آنجا مىنشست .\r\n( 390 آنگاه كس از پى ابن ابى الشوارب فرستادند و او را با جمعى از يارانش حاضر كردند . صالح و يارانش به دو گفتند :\r\n« مكتوب خلعى در بارهء وى بنويس . » گفت : « ترتيب آن را ندانم . » گويد : يك مرد اصبهانى همراه وى بود كه گفت : « من مىنويسم . » كه بنوشت و شاهد آن شدند و برفتند . ابن ابى الشوارب به صالح گفت : « شهادت دادند كه وى و خواهر و پسر و مادرش امان دارند . » صالح با دست اشاره كرد كه « بله » و زنانى بر آن جايگاه و مبر مادر معتز گماشتند كه وى را نگهدارند .\r\nگويند : قبيحه در خانه اى بود كه راهى از زير زمين ساخته بود و حيله كرد و با قرب و خواهر معتز از راه زير زمينى برون شدند . تركان راهها را بر او بسته بودند و از روزى كه با معتز چنان كردند ، و اين به روز دوشنبه بود ، تا به روز چهارشنبه يك روز مانده از رجب مانع عبور كسان بودند .\r\nگويند : وقتى معتز خلع شد او را به يكى دادند كه شكنجه اش كند تا سه روز خوردنى و نوشيدنى را از او بازداشتند . جرعه اى از آب چاه خواست كه به او ندادند .\r\nآنگاه زير زمينى را گچاندود كردند و وى را در آن نهادند و در را مسدود كردند كه جان داد . وفات وى دو روز رفته از شعبان همين سال بود و چون بمرد بنى هاشم و سرداران را شاهد مرگ وى گرفتند كه درست است و اثرى بر او نيست و به نزد منتصر\r\n","description":"","footnote":"","page_name":" 6282 ","page_number":341},
  {"content":"\r\nدر ناحيهء قصر الصوامع به گور شد .\r\nمدت خلافت معتز از وقتى كه در سامرا با وى بيعت كردند تا وقتى كه خلع شد چهار سال و شش ماه و بيست و سه روز بود . همه عمرش بيست و چهار سال بود . وى سپيدگون بود با موى سياه انبوه ، با چشمان و چهرهء نكو و پيشانى كوتاه و گونه هاى سرخ ، با پيكر نكو و قامت بلند . مولدش در سامرا بود .\r\n\r\nخلافت المهتدى - بالله پسر واثق\r\nبه روز چهارشنبه ، يك روز مانده از رجب همين سال ، با محمد بن واثق بيعت كردند و المهتدى بالله نام گرفت . كنيه اش ابو عبد الله بود ، مادرش كنيزى بود رومى به نام قرب .\r\nيكى كه در كارشان حضور داشته بود گويد كه محمد بن واثق بيعت كسى را نپذيرفت تا معتز را آوردند كه خويشتن را خلع كرد و گفت كه از انجام كارى كه به او سپرده شده ناتوان است و مايلست كه آن را به محمد بن واثق تسليم كند . معتز دست خويش را دراز كرد و با محمد بن واثق بيعت كرد كه او را المهتدى نام كردند . آنگاه دور شد و خواص وابستگان بيعت كردند .\r\nنسخهء رقعه اى كه معتز خويشتن را خلع كرده بود چنين بود :\r\n« به نام خداى رحمان رحيم . اين چيزى است كه شاهدان ياد شده در اين مكتوب شاهد آن شده‌اند . شاهد شده‌اند كه ابو عبد الله پسر امير مؤمنان ، المتوكل على الله ، به نزد آنها مقر شد و آنها را بر خويشتن شاهد گرفت به وقتى كه عقل درست داشت و اختيار عمل ، به دلخواه نه به اكراه ، كه در كار خلافت و انجام امور مسلمانان كه به عهده گرفته بود نگريست و چنان ديد كه در خور آن نيست و لياقت آن ندارد و از انجام بايسته هاى آن عاجز است و ناتوان ، كه خويشتن را از آن برون كرد و از آن بيزارى\r\n","description":"","footnote":"","page_name":" 6283 ","page_number":342},
  {"content":"\r\nكرد و از گردن خويش برداشت و خويشتن را از آن خلع كرد و همه دوستان خويش و ديگر مردمان را كه بيعتى از او به گردن داشتند ، از بيعت و پيمانهاى و قرارها و قسمهاى طلاق و عتق و وقف و حج و ديگر قسمها كه به گردنشان بود برى كرد و از همهء اين چيزها آزاد كرد و در دنيا و آخرت از آن گشايششان داد ، از آن رو كه بر او معلوم شده بود كه صلاح وى و مسلمانان اين است كه از خلافت برون شود و از آن بيزارى كند . همه شاهدان نامبرده در اين مكتوب و همه حاضران را به همه چيزهاى مذكور و موصوف در آن ، بر خويشتن شاهد گرفت ، به اختيار نه اجبار ، از آن پس كه كلمه به كلمه بر او خوانده شد و مقر شد كه همه مضمون آن را فهميده و دانسته است .\r\n« و اين به روز دوشنبه بود ، سه روز مانده از رجب\r\n( 392 سال دويست و پنجاه و پنجم . » معتز در ذيل مكتوب چنين نوشت : ابو عبد الله به همه مضمون اين مكتوب مقر شد و به خط خويش نوشت .\r\nشاهدان نيز شهادت خويش را نوشتند . حسن بن محمد و محمد بن يحيى و احمد بن جناب و يحيى بن زكريا بن ابى يعقوب اصبهانى و عبد الله بن محمد عامرى و احمد بن فضل و حماد بن اسحاق و عبد الله بن محمد و ابراهيم بن محمد شاهد شدند و اين به روز دوشنبه بود كه سه روز مانده از رجب سال دويست و پنجاه و پنجم .\r\nدر سلخ رجب اين سال در بغداد فتنه اى بود و عامه بر ضد سليمان بن عبد الله طاهرى بپاخاستند .\r\n","description":"","footnote":"","page_name":" 6284 ","page_number":343},
  {"content":"\r\n\r\nسخن از اينكه چرا مردم بغداد بر ضد سليمان بن عبد الله طاهرى بپاخاستند و سرانجام آن ؟\r\nسبب آن بود كه به روز پنجشنبه سلخ رجب نامهء محمد بن واثق در بغداد به سليمان رسيده در بارهء اينكه مردم با وى بيعت كنند . در آن وقت ابو احمد بن متوكل به بغداد بود . و چنان بود كه معتز وقتى به برادر خويش المؤيد كه هر دو از يك مادر بودند ، خشم آورده بود ، او را به بصره فرستاده بود و چون در بصره اختلاف قبايلى افتاد ، وى را به بغداد انتقال داد كه در آنجا مقيم بود . سليمان بن عبد الله طاهرى كه در آن وقت سالار نگهبانى بغداد بود كس فرستاد و ابو احمد را به خانهء خويش برد .\r\nسپاهيان و غوغاييان بغداد كار معتز و ابن واثق را شنيدند و بر در سليمان فراهم آمدند و آنجا فغان كردند . آنگاه برفتند ، چون به آنها گفته شد كه هنوز خبرى به ما نرسيده كه بدانيم آن قوم چه كرده‌اند ؟ روز جمعه با فريادها و گفتگو از آنچه به روز پنجشنبه به آنها گفته شده بود به سر شد . مردم در دو مسجد نماز كردند و در آنجا دعاى معتز گفته شد .\r\nو چون شنبهء فردا رسيد ، كسان به خانهء سليمان هجوم بردند و نام ابو احمد را بانگ زدند و به بيعت وى خواندند در خانه سليمان به نزد وى شدند و از او خواستند كه ابو احمد\r\n( 393 پسر متوكل را به آنها بنماياند ، كه وى را به آنها نماياند و وعده داد كه اگر آنچه خوش دارند به تأخير افتاد به دلخواه آنها كار كند و از آن پس كه در بارهء حفاظت ابو احمد با وى تأكيد كردند برفتند .\r\nدر اين اثنا ، بارجوخ بيامد و در بردان فرود آمد . سى هزار دينار همراه داشت كه به سپاهيان مدينةالسلام دهد . پس از آن به شماسيه آمد و مىخواست وارد بغداد شود . خبر به مردم رسيد كه فغان كردند و شتابان سوى او روان شدند . خبر به يارجوخ رسيد كه به بردان بازگشت و به سلطان نامه نوشت و نامه ها رفت و آمد تا وقتى كه\r\n","description":"","footnote":"","page_name":" 6285 ","page_number":344},
  {"content":"\r\nمالى به بغداد فرستاد كه بدان راضى شدند و خواص بغداد با مهتدى بيعت كردند ، به روز پنجشنبه هفت روز رفته از شعبان ، و به روز جمعه هشت روز رفته از شعبان ، دعاى او گفتند ، از پس فتنه اى كه بود و در آن جمعى كشته شد يا در دجله غرق شد و گروهى ديگر زخمى شدند ، از آن رو كه گروهى از طبريان مسلح ، خانهء سليمان را حفاظت مىكردند و مردم بغداد در خيابان دجله و بر پل با آنها نبرد كردند پس از آن كار راست آمد و آرام شدند .\r\n\r\nسخن از پديدار شدن قبيحه مادر معتز\r\nدر ماه رمضان اين سال قبيحه بر تركان نمودار شد و آنها را به مالها و ذخيره ها و جواهرها كه به نزد وى بود رهنمون شد . چنان كه گفته‌اند وى ترتيب كشتن صالح را داده بود و با دبيرانى كه صالح آنها را سرنگون كرد در اين باب اتفاق كرده بود .\r\nوقتى صالح آنها را سرنگون كرد و قبيحه بدانست كه آنها زير شكنجه ، چيزى را از صالح نهان نداشته‌اند ، به هلاكت خويش يقين كرد و براى نجات خويش كوشيد و هر چه مال و جواهر و كالاى گرانقدر در خزينه هاى جوسق بود برون برد و همه را با چيزهايى از همين گونه كه پيش از آن ذخيره نهاده بود ، ذخيره نهاد و چون خطرى را كه براى وى و پسرش رخ داد نزديك مىديد براى فرار حيله كرد و يك راه زير زمينى از داخل قصر ، از اطاق خاص خويش ، بكند كه به جايى مىرسيد كه از تفتيش [ 1 
  ] بدور بود .\r\n( 394 وقتى از حادثه خبر يافت بىدرنگ و انتظار ، در آن راه برفت تا از قصر برون شد . وقتى آشوبگران از آنچه در بارهء پسرش مىخواستند كرد ، فراغت يافتند به طلب وى رفتند ، ترديد نداشتند كه به دو دست مىيابند اما قصر را از او خالى يافتند و كار وى از آنها پوشيده بود نه چيزى از آن مىدانستند و نه اثرى بود كه به شناخت\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6286 ","page_number":345},
  {"content":"\r\nوى منجر شود ، تا راه زير زمينى را پيدا كردند و بدانستند كه شكستشان از آنجا بوده است . از آن راه برون رفتند و به جايى رسيدند كه خبر و اثرى از آنجا به دست نيامد و بدانستند كه به دسترس نيست . آنگاه حدس و تخمين زدند و پناهگاهى مطمئنتر از حيب ، آزاد زن موسى بن بغا كه از كنيزان متوكل بوده بود و موسى او را به زنى گرفته بود نيافتند كه آنجا رفته باشد ، پس در آن ناحيه بگشتند و نخواستند متعرض كسان وى شوند . خبر گيران و مراقبان بر قبيحه نهادند و هر كسى را كه معلوم شود از كار وى خبر داشته و به آنها خبر نداده تهديد كردند . كار همچنان بر آنها پوشيده بود تا در ماه رمضان قبيحه پديدار شد و به نزد صالح بن وصيف شد ، واسطهء ميان وى و صالح ، عطاره بود كه قبيحه به دو اعتماد داشت . مالهايى در بغداد داشت كه در بارهء حمل آن نامه نوشت كه برون آوردند و از بغداد به سامرا بردند .\r\nگويند : به روز سه شنبه يازده روز مانده از ماه رمضان اين سال مقدار پانصد هزار درم به سامرا رسيد . در بغداد خزينه هايى از قبيحه به دست آمد كه كس براى حمل آن فرستادند كه از آنجا كالاى بسيار به نزد سلطان بردند . مالى گزاف به سپاهيان و شاكريان مقررى بگير كه در بغداد بودند حواله داده شد كه از او بگيرند . به مدت چند - ماه پيوسته از اين خزينه ها در بغداد و سامرا به فروش مىرسيد تا تمامى يافت . قبيحه همچنان آنجا ببود تا در اين سال مردم سوى مكه روان شدند كه وى را نيز همراه رجاء ربابى و وحش ، غلام مهتدى ، به مكه فرستادند .\r\nيكى در راه شنيده بود كه قبيحه صالح را به صداى بلند نفرين مىكرد كه خدايا صالح بن وصيف را خوار كن ، چنان كه پردهء مرا دريد ، و پسرم را كشت و جمعم را پراكنده كرد و مالم را گرفت و از شهرم به غربتم افكند و با من عمل بد كرد .\r\nوقتى مردم از مكه برفتند ، قبيحه را در مكه نگهداشتند .\r\nگويند : وقتى تركان بجنبيدند و بر ضد معتز بشوريدند كس فرستادند و\r\n","description":"","footnote":"","page_name":" 6287 ","page_number":346},
  {"content":"\r\nپنجاه هزار دينار از او خواستند\r\n( 396 كه صالح را بكشند و كارشان استقرار گيرد . معتز كس بنزد مادر خويش فرستاد و آشوب تركان را با وى بگفت و اينكه از آنها بر جان خويش ترسان است . اما قبيحه گفت : « مالى به نزد من نيست ، حواله هايى [ 1 
  ] به ما رسيده ، صبر كنند تا گرفته شود و به آنها بدهيم . » وقتى معتز كشته شد صالح از پى يك مرد جواهرى فرستاد .\r\nجواهرى گويد : به نزد صالح رفتم ، احمد بن خاقان نيز به نزد وى بود . گفت :\r\n« واى تو اينك مىبينى كه من در چه وضعى هستم . » گويد : و چنان بود كه صالح را بيم داده بودند و مال از او خواسته بودند و چيزى به نزد وى نبود . به من گفت : « شنيده‌ام كه قبيحه خزينه اى دارد ، در جايى كه اين مرد ترا بدان رهنمون مىشود . » گويد : يكى پيش روى او بود ، گفت : « برو ، احمد بن خاقان نيز همراه تست اگر چيزى به دست آورديد آن را به نزد خويش ثبت كن و آن را به احمد بن خاقان تسليم كن و با وى به نزد من آى . » گويد : سوى قصر رفتم كه به نزد مسجد جامع بود . آن مرد ما را به خانه اى برد كه كوچك بود و آباد و پاكيزه ، وارد آن شديم و همه جا را كاويديم و چيزى نيافتيم .\r\nاين بر احمد بن خاقان سخت بود كه آن مرد را تهديد مىكرد و با وى درشتى مىكرد .\r\nمرد تبرى برگرفت و با نوك آن به ديوارها مىكوفت و جايى را مىجست كه مال در آن نهان شده باشد .\r\nچنين كرد تا تبر بر ديوار به جايى رسيد كه از صداى آن چنان دانست كه در آن چيزى هست كه آن را ويران كرد . پشت آن درى بود كه آن را گشوديم و وارد شديم كه ما را به يك راه زيرزمينى رسانيد و به خانه اى رفتيم زير خانه اى كه وارد آن شده\r\n\r\n","description":"","footnote":"\r\n[ 1 
  ] كلمهء متن : سفاتج ، جمع سفتج ، معرب سفته به معنى حواله كه اكنون نيز به تقريب به همين معنى به كار مىرود . ( م )\r\n","page_name":" 6288 ","page_number":347},
  {"content":"\r\nبوديم ، با همان گونه بنا و ترتيب ، و دررف [ 1 
  ] ها نزديك ، هزار هزار دينار مال يافتيم كه در جعبه ها بود كه احمد و كسى كه همراه وى بود مقدار ششصد هزار دينار از آن را برگرفتند . سه جعبه يافتيم : در يك جعبه مقدار يك كيل زمرد بود ، از نوع زمردى كه مانند آن را نديده بودم ، نه از آن متوكل نه از آن غير وى . در جعبه ديگر نيم كيل دانه ( مرواريد ) درشت بود كه به خدا نه از آن متوكل و نه از آن غير وى ، نظير آن را نديده بودم .\r\nدر جعبه ديگر به مقدار يك كيل كوچك ياقوت سرخ بود همانند آن نديده بودم .\r\nگمان نداشتم كه همانند آن در دنيا هست ، همه را براى فروش قيمت نهادم ، قيمت آن دو هزار هزار دينار شد كه همه را به نزد صالح برديم و چون آن را بديد ، باور نمىكرد و يقين نمىداشت ، تا وقتى كه به نزد وى جا گرفت كه مقابل آن ايستاد و گفت :\r\n« خدايش چنين كند و چنان كند ، پسر خويش را براى مبلغ پنجاه هزار دينار به كشتن داد و چنين چيزى در يكى از خزينه هاى وى بود . » و چنان بود كه مادر محمد بن واثق پيش از آنكه با وى بيعت كنند ، درگذشته بود . وى زن مستعين بوده بود و چون مستعين كشته شد ، معتز او را به قصر رصافه برد كه حرمتها در آنجا بودند ، وقتى مهتدى به خلافت رسيد روزى به جمعى از وابستگان گفت : « مرا مادرى نيست كه براى كنيزكان و خادمان و پيوستگان وى بده درآمد سالانه ده هزار هزار نيازمند باشم . براى خويشتن و فرزندم بجز قوت نمىخواهم ، چيزى بيشتر نمىخواهم مگر براى برادرانم كه از تنگدستى به رنج بوده‌اند . » سه روز مانده از رمضان اين سال احمد بن اسرائيل و ابو نوح كشته شدند .\r\n\r\n","description":"","footnote":"\r\n[ 1 
  ] كلمهء متن : رفوف ، جمع رف . به گفتهء برهان : برآمدگىاى باشد از ديوار درون خانه ها به قدر چهار انگشت يا بيشتر كه چيزها بر آن گذارند . و نيز بر فرورفتگى بالاى ديوار اطاق اطلاق كنند كه آن را طاقچهء بلند نيز گويند . ( م )\r\n","page_name":" 6289 ","page_number":348},
  {"content":"\r\n\r\nسخن از كيفيت كشته شدن احمد بن اسرائيل و ابو نوح\r\nسببى كه آنها را به كشته شدن كشانيد از پيش ياد شده ، اما در بارهء چگونگى كشته شدنشان گويند كه وقتى صالح بن وصيف اموالشان را با اموال حسن بن مخلد مصادره كرد و با تازيانه زدن و بند نهادن شكنجه شان داد و در گرماى سخت كوره هاى ذغال نزديك آنها نهاد و از هر گونه آسايش بازشان داشت . بدين گونه به دست وى بودند و نسبتهاى بزرگ به آنها مىداد چون خيانت و قصد زبون كردن سلطان و علاقه به استمرار فتنه ها و كوشش براى ايجاد اختلاف ميان مسلمانان . مهتدى در مورد آنها با صالح مخالفت نمىكرد اما با كارهايى ناپسندى كه نسبت به آنها مىكرد ، موافقت نداشت . عاقبت در ماه رمضان حسن بن سليمان دوشابى را به نزد آنها فرستاد تا اگر چيزى از اموالشان نهان مانده ، درآوردن آن را عهده كند .\r\nگويد : احمد بن اسرائيل را به نزد من آوردند ، به دو گفتم : « اى بد كاره ! گمان دارى خدايت مهلت مىدهد و امير مؤمنان كشتن ترا روا نمىدارد ، در صورتى كه موجب فتنه ها بوده اى و شريك خونها ، با خيانت بزرگ و نيت و سيرت تباه ، كه اگر به بخشش خداى و گذشت امام نيكروز نشوى ، كمترين آن موجب اعضاء بريدن مىشود ، چنان كه گذشتگان شده‌اند ، و كشته شدن در اين دنيا و عذاب\r\n( 397 و زبونى در آخرت .\r\nخويشتن را با راستگويى در بارهء مالى كه دارى از آنچه در خور آنى محفوظ دار كه اگر چنين كنى و از راستگويى تو خبر يابد جانت به سلامت ماند . » گويد : گفت كه چيزى ندارد و تا كنون مالى يا ملكى براى او به جاى ننهاده‌اند .\r\nگويد : تازيانه خواستم و گفتم كه او را در آفتاب به پا دارند و تهديد كردن آغاز كردم ، اما از سرسختى و مقاومت وى نزديك بود به چيزى از او دست نيابم تا عاقبت به مقدار\r\n","description":"","footnote":"","page_name":" 6290 ","page_number":349},
  {"content":"\r\nنوزده هزار دينار اشاره كرد كه از وى در بارهء آن رقعه گرفتم .\r\nگويد : پس از آن ابو نوح ، عيسى بن ابراهيم ، را پيش خواندم و به او نيز چنان گفتم كه با احمد گفته بودم و بر آن افزودم كه با وجود اين تو بر دين خويش ، نصرانيت ، مانده اى و به كينه جويى از اسلام ، بر ناموس زنان مسلمان دست يافته اى . دليلى گوياتر از اين نيست كه هنوز كسانى از زن و فرزند در خانهء تو بر نصرانيت مانده‌اند و هر كه پيمانش بدين گونه باشد خونش مباح است .\r\nگويد : اما چيزى به گردن نگرفت و ضعف و تنگدستى وانمود .\r\nگويد : حسن بن مخلد را نيز بياوردند و چون با وى سخن كردم مردى زبون و سست بود .\r\nگويد : وى را از آنچه وانموده بود به سختى سرزنش كردم و گفتم : « هر كه وقتى بر اسبان شهارى مىرود مربيان اسب پيش روى دارد و به مرتبت تو باشد و آن خواهد كه تو خواسته بودى فروهشته و زبون و زن خوى و سست نباشد . » گويد : همچنان با وى سخن كردم تا رقعه اى نوشت در بارهء جواهرى كه سى و - چند هزار دينار بها داشت .\r\nگويد : سپس همه را به جاى خويش بردند و من برفتم .\r\nگفتگوى حسن بن سليمان دوشابى آخرين گفتگويى بود كه با ايشان بود و به روزگار مهتدى ، تا آنجا كه شنيده‌ام جز آن گفتگويى با آنها نبود .\r\nوقتى روز پنجشنبه شد ، سه روز مانده از ماه رمضان ، احمد بن اسرائيل و ابو نوح عيسى بن ابراهيم ، را به باب العالمه بردند . صالح بن وصيف آنها را در خانه خلافت نشانيد\r\n( 398 و حماد بن محمد را به تازيانه تازيانه زدنشان گماشت . پس احمد بن اسرائيل را بپاداشت و به حماد مىگفت : « محكم بزن . » هر جلادى دو تازيانه به او مىزد و به يكسو مىرفت تا پانصد تازيانه به او زدند . پس از آن ابو نوح را نيز به پا داشتند كه پانصد تازيانه به او زدند ، زدن كشنده . سپس آنها را بر استر سقايان ببردند ،\r\n","description":"","footnote":"","page_name":" 6291 ","page_number":350},
  {"content":"\r\nبر شكم و سرها به زير كه پشتهايشان بر مردمان نمايان بود . احمد وقتى به دار بابك رسيد جان داد . وقتى ابو نوح را رسانيدند او نيز جان داد . احمد را ميان دو ديوار به گور كردند . به قولى ابو نوح همان روز در زندان سرخسى ، نايب طلمجور بر نگهبانان خاص ، درگذشت و حسين بن مخلد در زندان بماند .\r\nاز كسى كه آنجا حضور داشته بود آورده‌اند كه گفته بود : « حماد بن محمد را ديدم كه به جلادان مىگفت : از دل بزنيد ، مادر قحبه ها . به كنايه نمىگفت . مىگفت :\r\nمحكم بزنيد ، تازيانه ها را عوض كنيد . آدمها را جا به جا كنيد . و احمد بن اسرائيل و عيسى استغاثه مىكردند . » گويند : وقتى مهتدى اين را شنيد گفت : « مگر عقوبتى بجز تازيانه يا كشتن نيست ، مگر چيزى به جاى اين نيست ، مگر زندانى شدن بس نيست ، انا لله و انا اليه راجعون . » اين را مىگفت و انا لله را مكرر مىكرد .\r\nاز حسن بن مخلد آورده‌اند كه مىگفته بود : « وقتى عبد الله بن محمد بن يزداد حضور نداشت كار ما به نزد صالح چندان غليظ نبود كه با حضور وى مىشد . » راوى گويد : و چنان بود كه به صالح مىگفت : « تازيانه بزن و شكنجه كن ، بهتر اين است كه از پس اين كشتن باشد . اگر اينان جان ببرند ، از بليهء آنها در نسلهاى بعد ايمن نمىتوانى بود چه رسد به خونيهاى حاضر » و چيزهاى زشتى را كه در بارهء آنها شنيده بود به ياد وى مىآورد و از اين خرسند بود .\r\nگويد : داود بن عباس طوسى با ما به نزد صالح حضور مىيافت و مىگفت :\r\n« خدايت عزيز بدارد اينان چه اهميت دارند كه نسبت به آنها چنين خشمگين شده اى ! » و ما گمان مىبرديم كه وى را نسبت به ما ملايم مىكند . تا وقتى كه مىگفت : « اما به خدا مىدانم كه اگر اينان خلاصى يابند در اسلام شرى بزرگ و فسادى عظيم آرند . » همين كه مىرفت فتواى كشتن ما را داده بود و گفته بود كه ما را هلاك كند\r\n( 399 و رأى و سخنى كه با صالح گفته بود خشم وى را بر ما مىافزود و در بدرى كردن با ما\r\n","description":"","footnote":"","page_name":" 6292 ","page_number":351},
  {"content":"\r\nراغب تر مىشد .\r\nاز يكى كه از كار آنها خبر مىداد پرسيدند چگونه حسن بن مخلد چون دو يارش محنت نديد ؟\r\nگفت : « به دو سبب : يكى آنكه در اولين وهله با صالح راست گفت و دليلها نمود كه گفتهء وى درست است كه به دو وعده داده بود كه اگر راست گويد او را ببخشد و در اين باب براى وى قسم ياد كرده بود . ديگر آنكه امير مؤمنان در بارهء وى سخن كرده بود و گفته بود كه كسانش او را حرمت مىكنند و فهمانيده بود كه خوش دارد كار وى سامان گيرد و صالح را از شدت عمل در بارهء وى بازداشت . » گويد : راى من چنان بود كه اگر مدتى بگذرد و او به دست صالح باشد ، آزادش مىكند و به سلامت مىدارد . صالح در كار دبيران به گرفتن اموال خودشان و اموال فرزندانشان بس نكرد . نزديكان و خويشاوندانشان را نيز بيم داد كه اموالشان را مىگيرد و به پيوستگانشان نيز مىرسد .\r\nسيزده روز رفته از ماه رمضان همين سال زندان بغداد را گشودند و سپاهيان شاكرى و نوبتى به بغداد بر ضد محمد بن اوس بلخى بپاخاستند .\r\n\r\nسخن از سبب قيام سپاهيان بغداد بر ضد محمد بن اوس - بلخى و سرانجام كارشان\r\nگويند سبب آن بود كه محمد بن اوس بلخى با سليمان بن عبد الله طاهرى به بغداد آمده بود و سالار سپاهى بود كه با سليمان از خراسان آمده بودند و اوباشى كه سليمان در رى استمالتشان كرده بود و نامشان در عراق به ديوان سلطان نبود و سليمان در باره آنها دستورى نيافته بود . رسم آن بود كه كسانى كه با وى از خراسان به عراق آمده بودند به مقدارى كه امثالشان در خراسان مىگرفتند از مال املاك ورثهء ذو اليمينين\r\n","description":"","footnote":"","page_name":" 6293 ","page_number":352},
  {"content":"\r\nبگيرند و اين را به خراسان بنويسند تا در آنجا ورثه ، عوض پرداختى را كه از اموالشان در عراق شده بود از اموال عمومى ( دولتى ) بگيرند .\r\nوقتى سليمان به عراق آمد بيت المال ورثه را خالى يافت ، كه عبيد الله بن عبد الله طاهرى وقتى خبر يافته بود كه كارهاى مورد تصدى وى به برادرش سليمان مىرسد\r\n( 400 آنچه را در بيت المال ورثهء پدر و جدش حاصل آمده بود بگرفت و آنچه را كه وقت آن نرسيده بود به سلف گرفت و از پرداخت كنندگان قسطهاى نرسيده را زودتر گرفت تا همه را تصفيه كرد و برفت و در جويث در شرق دجله اقامت گرفت . سپس عبور كرد و در غرب آن جاى گرفت . از اين رو دنيا بر سليمان تنگ شد و شاكريان و سپاهيان به طلب مقرريهاى خويش به جنبش آمدند .\r\nسليمان اين را به ابو عبد الله معتز نوشت و مالهايى را كه مىبايدشان داد معين كرد و مقدار بايسته براى آمدگان با خويشتن را در آن منظور كرد و محمد بن - عيسى ، دبير خراسانى ، دبير خويش را براى اين كار فرستاد كه از پس گفتگوها پذيرفته شد و براى وى مالى به عاملان سواد حواله شده كه براى مطالبات مقررى بگيران مدينةالسلام و مأموران سواد تعهد شده بود و به بايسته هاى نوبتيان نميرسيد ، چه رسد به كسانى كه همراهشان آمده بودند . از اين رو سليمان به مالى دست نيافت . و چون ابن اوس و اوباش و يارانش بيامدند مال از او و نوبتيانى كه مىبايدشان داد كسر آمد كه از اين خبر يافتند و سبب زيان خويش را بدانستند . همراهان سليمان از اوباش و كسان ديگر ، وقتى به بغداد آمده بودند به سبب انتسابى كه با حكومت داشتند با مردم آنجا بد رفتارى كرده بودند و زشتكارى را علنى كرده بودند و متعرض حرمتها و بندگان و پسران شده بودند و به آنها تجاوز كرده بودند ، چندان كه مردم از خشم و كينهء آنها انباشته بودند . و چنان بود كه سليمان بن عبد الله كينهء حسين بن اسماعيل را به دل داشت كه وى با عبيد الله بن عبد الله طاهرى نزديك بوده بود و وى را يارى مىكرده\r\n","description":"","footnote":"","page_name":" 6294 ","page_number":353},
  {"content":"\r\nبود و به كار وى مىپرداخته بود ، اما از سليمان و بردگان وى دورى گرفته بود . و چون حسين بن اسماعيل كه در ايام عبيد الله كار سپاهيان و شاكريان را عهده مىكرده بود به بغداد آمد ، سليمان دبير وى را در مطبق و حاجب او را در زندان باب الشام بداشت و از جانب ابراهيم بن اسحاق سپاهيانى بر در حسين بن اسماعيل گماشته شد كه سليمان ، كار دو پل بغداد و بخشهاى قطربل و مسكن و انبار را كه حسين بن اسماعيل در ايام عبيد الله عهده مىكرده بود به ابراهيم سپرده بود .\r\nو چون بيعت مهتدى رخ داد و سپاهيان و شاكريان در بغداد آشوب كردند و نبرد شد در همان روزها محمد بن اوس به يكى از اهل مروروذ تاخت كه از شيعيان بود و در خانهء سليمان سيصد تازيانه به او زد\r\n( 401 و در باب الشام به زندانش كرد . اين شخص از خواص حسين بن اسماعيل بود . از پس اين حادثه به حسين بن اسماعيل نياز افتاد كه مردى دلير و كاردان بود و كسانى را كه بر در وى گماشته بودند برداشتند كه پا گرفت و يارانش بى دستورى سوى او بازگشتند .\r\nو چنان بود كه ياران حسين ميان سرداران پراكنده شده بودند و گروهى انبوه از آنها به محمد بن ابى عون سردار پيوسته بودند .\r\nگويند : وقتى پيوستگان به ابن ابى عون به در وى رفته بودند از مال خويش به آنها داده بود : پياده را ده درم و سوار را يك دينار . و چون به نزد حسين بازگشتند ابن ابى عون در اين باب نوشت . اما نه قرارى در اين باب درآمد نه دستورى . حال بدين - گونه بود و سپاهيان و شاكريان به طلب پرداختى بيعت و آن مال حواله پيشين فرياد مىزدند . كار آنها در بارهء قسط بندى مقررى و دريافتنشان به حسين برگشته بود ، چنان كه در ايام عبيد الله بن عبد الله طاهرى بوده بود . حسين پيوسته به آنها مىگفت كه محمد بن اوس و كسانى كه با سليمان آمده‌اند مىخواهند ، مالهاى ( منظور شده براى ) [ 1 
  ] آنها را بگيرند و آن را خاص خود كنند چندان كه دلهاشان آكنده شد .\r\n\r\n","description":"","footnote":"\r\n[ 1 
  ] اضافه از منست . ( م )\r\n","page_name":" 6295 ","page_number":354},
  {"content":"\r\nوقتى روز جمعه رسيد ، سيزده روز رفته از ماه رمضان ، جمعى از سپاهيان و شاكريان با گروهى از مردم فراهم آمدند و شبانه به در زندان باب الشام رفتند . در زندان را شكستند و همان شب بيشتر كسانى را كه در آنجا بودند آزاد كردند . از مجرمانى كه در زندان بودند هيچكس نماند بجز ناتوان و بيمار يا دربند . از جمله كسانى كه آن شب برون شدند تنى چند از ياران مساور بن عبد الحميد جانفروش بودند ، آن مروروذى مضروب محمد بن اوس نيز با جمعى از كسانى كه حكومت براى دستگيريشان نزديك پنجاه هزار هزار خرج كرده بود برون شدند .\r\nصبحگاه جمعه در زندان باز بود ، هر كه توان راه رفتن داشت برفت و هر كه توان رفتن نداشت برايش مركوبى كرايه كردند كه برنشيند . هيچكس مانع و بازدارنده از اين كار نبود و اين مهمترين سببى بود كه خاصه و عامه را برانگيخت تا مهابت سليمان بن عبد الله را از ميان بردارند . در زندان باب الشام با آجر و گل مسدود شد . دانسته نشد كه ابراهيم بن اسحاق يا يكى از يارانش در آن شب جنبشى داشته باشند ، اما مردم گفتند كه رخ داد زندان باب الشام به سبب آن بود كه مرد مروروذى كه ابن اوس تازيانه اش زده بود\r\n( 402 خلاصى يابد . پنج روز از اين رخداد نگذشته بود كه ابن اوس با حسين بن اسماعيل در باره مال نوبتيان به كشاكش برخاست كه محمد بن اوس آن را براى ياران خويش مىخواست و حسين مانع بود و در اين باب ميانشان سخنها رفت كه كار غليظ تر شد و محمد به تعرض برفت .\r\nفرداى آن روز ، صبحگاه محمد بن اوس به خانهء سليمان رفت ، حسين بن اسماعيل و شاه پسر ميكال وابسته طاهر نيز برفتند . مردم نيز بر در سليمان حاضر شدند . ميان ياران ابن اوس كه بر در بودند و نوبتيان گفتگويى رفت كه در اثناى آن صداها برخاست .\r\nياران ابن اوس و نوآمدگان ، سوى جزيره شتافتند ، ابن اوس و فرزندانش نيز عبور كردند و به نزد آنها رفتند . مردم از هر سوى بانگ « سلاح برگيريد » زدند . حسين بن -\r\n","description":"","footnote":"","page_name":" 6296 ","page_number":355},
  {"content":"\r\nاسماعيل و شاه بن ميكال و مظفر بن سيسل با يارانشان برون شدند . كسان در ميان عامه بانگ زدند كه هر كه آهنگ غارت دارد به ما پيوسته شود .\r\nگويند : در آن وقت صد هزار كس از عامه در زورقها از دو پل گذشتند ، سپاهيان و شاكريان نيز با سلاح رسيدند . نخستين كسان به جزيره رسيدند و دمى نگذشت كه يكى از مردم سرخس بر بزرگتر فرزند محمد بن اوس تاخت و با نيزه به او زد و وى را از اسب شهارى كه بر آن بود بينداخت . آنگاه شمشيرها در او به كار افتاد و يارانش از او هزيمت شدند و هيچكس از آنها كارى نكرد . زخمى را برگرفتند و در زورقى ببردند تا به خانهء سليمان بن عبد الله طاهرى رسيدند و آنجا انداختند .\r\nيكى از كسانى كه حضور داشته بود ، گويد كه وقتى سليمان او را بديد چشمانش پر اشك شد . بستر براى وى گستردند و طبيبان آوردند . ابن اوس از همانجا سوى منزل خويش رفت . منزل وى خانه اى بود از آن خاندان احمد بن صالح بن شيرزاد ، در دور ، مجاور قصر جعفر بن يحيى برمكى . مردم بغداد مصرانه به تعقيب وى رفتند . سرداران نيز با آنها بودند تا با آنها مقابل شدند و در دور ، نبردى ميانشان رفت كه از ساعت دوم آغاز شد و در آغاز ساعت هفتم به پايان يافت ، كه پيوسته تيراندازى مىكردند و با نيزه ها و شمشيرها ضربت مىزدند .\r\nهمسايگان ابن اوس ، مردم بازارچه قطوطا و زورقبانان و ملاحان دور ، به كمك وى آمدند . نبرد سخت شد و مردم بغداد كس فرستادند كه نفت اندازان\r\n( 403 را از خانه سليمان بيارند .\r\nگويند : حاجب سليمان به نزد وى رفت و اين را با وى بگفت كه دستور داد مانع آنها شود .\r\nابن اوس بخويشتن ، نبردى سخت كرد كه چند زخم تير و نيزه به او رسيد و با ياران خويش هزيمت شد .\r\nو چنان بود كه ابن اوس حرمتهاى خويش را از خانه برون برده بود . مردم او\r\n","description":"","footnote":"","page_name":" 6297 ","page_number":356},
  {"content":"\r\nو يارانش را تعقيب كردند تا از در شماسيه بيرونشان كردند . مردمان به منزل ابن اوس رسيدند و هر چه را كه در آن بود غارت كردند . گويند معادل دو هزار هزار درم از او به غارت رفت . آنكه كمتر مىكند گويد : هزار هزار و پانصد هزار . در حدود يكصد شلوار از او به غارت رفت كه آستر سمور داشت ، بجز آنچه آسترهاى پوستى ديگر از همين گونه داشت . معادل هزار هزار درم فرش طبرى خام [ 1 
  ] و مقصور و مدرج و مقطوح [ 2 
  ] از او به غارت رفت .\r\nپس از آن مردم برفتند و سپاهيان بنا كردند وارد خانه سليمان مىشدند و فزونى مىگرفتند ، غارتيها را همراه داشتند و فرياد مىزدند و كسى مانع و باز - دارندهء آنها نبود .\r\nابن اوس آن شب را با ياران خويش كه به دو پيوسته بودند در شماسيه بسر برد .\r\nو چنان بود كه مردم بغداد به خانه هاى محل سكونت او باشان تاخته بودند و آن را غارت كرده بودند و هر كس از آنها را كه در خانه مانده بود به معرض تعرض آورده بودند ، آن گروه به فرار از پى يك ديگر همىرفتند و روز ديگر يكى از آنها در بغداد نمودار نبود .\r\nگويند : آن شب سليمان براى ابن اوس جامه و فرش و غذا فرستاد . به قولى محمد آن را پذيرفت و به قولى ديگر پس فرستاد .\r\nصبحگاه روز بعد ، حسين بن اسماعيل و مظفر بن سيسل به خانه شاه پسر ميكال رفتند . سران شاكريان و نوبتيان و ديگران نيز به دو پيوستند و بر رغم سليمان بن عبد الله - طاهرى آنجا ببودند . خانه سليمان خلوت ماند و جز جماعتى اندك آنجا نبود . سليمان كه از نيت آن قوم بىخبر بود ، همراه محمد بن نصر خزاعى به آنها پيام داد و زشتى\r\n\r\n","description":"","footnote":"\r\n[ 1 
  ] كلمهء متن\r\n[ 2 
  ] اين كلمات را كه اوصاف فرشهاى آن زمان است به كلمهء ديگر روشنتر از آن مبدل نتوانستم كرد . ( م )\r\n","page_name":" 6298 ","page_number":357},
  {"content":"\r\nكارى را كه نسبت به محمد بن اوس كرده بودند بگفت و اينكه رعايت حرمت و سابقهء محمد بايسته بود و اگر اعتراضى را كه بر محمد داشته بودند با وى گفته بودند ، چنان مىكرد كه به كارى كه كردند نيازشان نباشد . اما شاكريانى كه در خانهء شاه حضور داشتند همگى فغال كردند و گفتند : « هرگز رضايت نمىدهيم كه با ابن اوس يا يكى از ياران وى يا اوباش پيوسته بوى به يك جا باشيم .\r\n( 404 » گفتند كه اگر بدين كار وادار شوند همپيمان مىشوند كه از او جدايى گيرند و كسى را كه ابن اوس را بر آنها تحميل كند خلع كنند .\r\nشاه بن ميكال و حسين بن اسماعيل و مظفر بن سيسل نيز ناخرسندى قوم را دستاويز كردند .\r\nفرستاده با اين گفته ها به نزد سليمان بازگشت كه وى را با سخنانى جز اين ، سوى آنها پس فرستاد و وعده شان داد و گفت كه به گفتار و تعهد شما ، بى قسم و پيمان ، اطمينان مىكنم ، و همچنان به جاى خويش بود .\r\nگويند كه سليمان پيوسته ابن اوس و اوباش و ديگر كسان پيوسته به او را ناخوش مىداشته بود و بدخواهى و بدرفتارى آنها را مىدانسته بود و اينكه ابن اوس با وى بخصوص و دلخواه او هماهنگ نيست و به هر كارى كه موجب اختلاف و پراكندگى باشد دست مىزند . در اين معنى سخن كرد و بسيار گفت ، دربارهء وى اغراق گفت تا آنجا كه مىگفت : « در قنوت نماز خويش مسئلت مىكردم كه از ابن - اوس آسوده شوم . » آنگاه به محمد بن على طاهرى گفت كه بنزد ابن اوس رود و به دو بگويد كه مصمم بازگشت خراسان شود و به او خبر دهد كه راهى براى بازگشت وى به مدينةالسلام و عهده كردن چيزى از كارهاى سليمان كه به عهدهء وى بوده نيست .\r\nوقتى خبر به ابن اوس رسيد از شماسيه برفت و بر كنار دجله در رقهء بردان جاى گرفت و چند روزى آنجا ببود تا ياران پراكنده اش بر او فراهم آمدند ، آنگاه برفت\r\n","description":"","footnote":"","page_name":" 6299 ","page_number":358},
  {"content":"\r\nو در نهروان جاى گرفت و همچنان آنجا بماند .\r\nو چنان بود كه ابن اوس به صالح بن وصيف و بايكباك نوشته بود و خويشتن را به آنها عرضه كرده بود و از آنچه بر وى رفته بود شكوه كرده بود . اما چيزى از آن - گونه كه مىخواسته بود به نزد آنها نيافته بود . محمد بن عيسى كه براى انجام كارهاى سليمان در سامرا اقامت داشت ابن اوس را خوش نداشت ، مخالف وى بود و كار ابن اوس به سبب كارشكنى محمد بن عيسى دبير آشفته بود .\r\nوقتى آذوقه از ابن اوس و ياران وى ببريد با مردم دهكده ها و رهگذران بدرفتارى آغاز كردند و تاخت و غارت بسيار كردند و او برفت تا در نهروان جاى گرفت .\r\nاز يكى از كسانى كه به آهنگ غارت كردن ابن اوس سوى وى رفته بودند آورده‌اند كه وى از معاد سخن آورده بود و آنها را از خدا ترسانيده بود كه به پاسخ وى گفته بودند اگر غارت و كشتار در مدينةالسلام كه قبهء اسلام و خانه قدرت سلطان است روا باشد در صحراها و دشتها بدان اعتراض نمىتوان كرد .\r\n( 405 ابن اوس از آن پس كه آثار زشت در نهروان به جاى نهاد و مردم را به پرداخت مالها وادار كرد ، از آنجا آذوقه در كشتيها بار كرد و بر نهروان به اسكاف بنى جنيد برد كه آنجا بفروشد .\r\nمحمد بن مظفر بن سيسل در مداين بود كه خبر يافت كه ابن اوس به نهروان آمده و از وى بر جان خويش بيمناك شد از آن رو كه پدرش در روز نبرد ( بغداد ) حضور داشته بود و به نعمانيه رفت كه از توابع زابها بود .\r\nاز محمد بن نصر ، كه عبر تا ملك وى بود ، آورده‌اند كه نمايندهء وى از آن پس كه زير شكنجه و بيم مرگ نزديك به يك هزار و پانصد دينار به ابن اوس پرداخته بود ، از آنجا به فرار آمده بود .\r\nابن اوس همچنان آنجا ببود ، به كش و واكنش و گرفتن و رها كردن و سختى\r\n","description":"","footnote":"","page_name":" 6300 ","page_number":359},
  {"content":"\r\nكردن و ملايمت آوردن و بيم دادن ، تا نامهء بايكباك به دو رسيد كه از جانب وى عامل راه خراسان شده بود .\r\nاز وقت برون شدن وى از مدينةالسلام تا وقتى كه نامهء عاملى به دو رسيد دو ماه و بيست و پنج روز بود .\r\nاز يكى از فرزندان عاصم بن يونس عجلى آورده‌اند كه پدر وى املاكى را از آن نوشيرى در ناحيهء راه خراسان عهده كرده بود . به نوشرى نوشت آنچه را از نيروى سپاه ابن اوس و لوازم آمادهء آنها ديده بود ياد كرد و گفت كه اين را به بايكباك بگويد و يادآورى كند كه راه خراسان از قدرتى كه آن را عهده كند خالى مانده و اين سپاهى است پر از مرد و لوازم ، مقيم آن ناحيه . نوشرى اين را به بايكباك گفت و مشورت داد كه ابن اوس را بر راه خراسان گمارد و زحمت حكومت را سبك كند . بايكباك گفتهء وى را پذيرفت و دستور داد تا نامه هاى ابن اوس را نوشتند و عامل راه خراسان شد ، در ذى قعده همين سال كه سال دويست و پنجاه و پنجم بود .\r\nموسى ، نايب مساور بن عبد الحميد جانفروش ، با نزديك سيصد كس در دسكره و اطراف آن مقيم بود كه مساور او را بر راه خراسان گماشته بود ، از در حلوان تا به شوش ، و بر ناحيهء جوخى و ديگر روستاهاى سواد نزديك آن .\r\n( 406 در اين سال مهتدى بگفت تا كنيزكان آوازه خوان و مردان و زنان نغمه گر را از سامرا برون كنند و از آنجا به بغداد تبعيدشان كنند - قبيحه از آن پيش كه بر پسرش آن رود كه رفت ، در اين باب دستورى داده بود - و نيز بگفت تا درندگانى را كه در خانهء سلطان بود بكشند و سگان را برانند و بيهوده گرىها را از ميان بردارند و مظلمه ها را پس دهند .\r\nبراى اين كار به مجلس عام نشست . زمامدارى وى به وقتى بود كه در همه سرزمين اسلام ، جهان پر از فتنه بود .\r\nدر اين سال موسى بن بغا و وابستگان و سپاهيان سلطان كه با وى بودند از رى\r\n","description":"","footnote":"","page_name":" 6301 ","page_number":360},
  {"content":"\r\nبيامدند . مفلح نيز از آن پس كه وارد طبرستان شده بود و حسن بن زيد را هزيمت كرده بود و از آنجا سوى سرزمين ديلم رانده بود از آن ناحيه بازآمد .\r\n\r\n( سخن از خبر آمدن موسى پسر بغا از رى )\r\nگويند : سبب آن بود كه قبيحه مادر معتز وقتى آشوب تركان را بديد و كارشان را نپسنديد به موسى بن بغا نوشت و از او خواست كه سوى وى آيد و اميد داشت كه وى پيش از آنچه بر او و پسرش معتز رخ داد برسد . موسى آهنگ رفتن سوى وى كرد . نامهء قبيحه وقتى رسيد كه مفلح به طبرستان بود و موسى به دو نوشت و دستور داد كه به نزد وى بازگردد كه به رى بود .\r\nيكى از ياران ما ، از مردم طبرستان ، به من گفت كه نامهء موسى در اين باب وقتى به مفلح رسيد كه به طلب حسن بن زيد طالبى سوى سرزمين ديلم روان بود . وقتى نامه به دو رسيد به محلى كه از آنجا روان شده بود بازگشت و اين براى گروهى از سران طبرستان كه همراه مفلح بودند و پيش از آمدن وى از حسن بن زيد فرارى بوده بودند گران آمد كه از آمدن وى اميد مىداشته بودند كه وى زحمت حسن بن زيد را از آنها بردارد و به منزلها و وطنهاى [ 1 
  ] خويش بازگردند كه مفلح به آنها وعده مىداده بود كه حسن بن زيد را به هر كجا رود تعقيب كند تا به دو دسترس يابد يا در اين راه از پاى بيفتند . چنان كه به من گفته‌اند\r\n( 407 به آنها مىگفته بود كه اگر كلاهم را بسرزمين ديلم بيفكنم كسى از آنها جرأت نيارد كه بدان نزديك شود .\r\nوقتى قوم ديدند كه از مقصدى كه سوى آن مىرفته بود بازگشت ، بى آنكه سپاهى از حسن بن زيد يا كسى از ديلمان راه وى را بسته باشد ، چنان كه به من گفته‌اند ، از سببى كه وى را از وعدهء خويش در بارهء تعقيب حسن بن زيد منصرف كرده بود\r\n\r\n","description":"","footnote":"\r\n[ 1 
  ] كلمهء متن : اوطان .\r\n","page_name":" 6302 ","page_number":361},
  {"content":"\r\nپرسش كردند .\r\nچنان كه به من گفته‌اند قوم با مفلح سخن مىكردند اما او چون خواب زده پاسخى به آنها نمىداد . وقتى با وى بسيار سخن كردند به آنها گفت : « نامهء امير موسى به من رسيده با اين تأكيد كه وقتى نامهء وى به من مىرسد آن را از دست ننهم تا سوى وى روان شوم . من از كار شما غمينم ولى راهى براى مخالفت امير نيست . » اما موسى نتوانست از رى به سامرا بيايد تا وقتى كه نامه به دو رسيد كه معتز هلاك شده و مهتدى از پى وى به خلافت برخاسته و اين ، وى را از آهنگ رفتن كه داشت بازداشت و از آن رو كه كار معتز كه مىپنداشت بدان مىرسد ، از دست رفته بود .\r\nوقتى دستور بيعت مهتدى به دو رسيد يارانش از بيعت وى خوددارى كردند ، سپس بيعت كردند و خبر بيعت آنها سيزده روز رفته از ماه رمضان همين سال به سامرا رسيد .\r\nپس از آن وابستگانى كه در سپاه موسى بودند از آن مالها كه صالح بن وصيف از دبيران و نزديكان معتز و متوكل درآورده بود خبر يافتند . از اين رو بر مقيمان سامرا حسد آوردند و از موسى خواستند كه آنها را به سامرا ببرد . مفلح نيز به رى به نزد موسى رفت و طبرستان را به حسن بن زيد واگذاشت .\r\nاز كاشانى آورده‌اند كه گفته بود : « برادرزاده‌ام از رى به من نوشت كه مفلح را به رى ديده بود و از سبب بازگشت وى پرسيده بود ، و او گفته بود كه وابستگان نخواستند بمانند و وقتى آنها باز مىگشتند ، از ماندن وى كارى ساخته نبود . » پس از آن موسى خراج سال دويست و پنجاه و ششم را حواله داد به روز يكشنبه ، هلال رمضان سال دويست و پنجاه و پنجم ، و چنان كه گفته‌اند به روز يكشنبه مقدار پانصد هزار درم دريافت كرد . مردم رى فراهم آمدند و گفتند : « خداى امير را قرين عزت بدارد به پندار تو وابستگان به سامرا باز مىروند از آن رو كه پندارند مقررى آنجا بسيار است ، اما تو و يارانت از آنچه قوم آنجا دارند بيشتر و فراوانتر داريد . اگر رأى\r\n","description":"","footnote":"","page_name":" 6303 ","page_number":362},
  {"content":"\r\nتو باشد كه اين مرز را بسته دارى و به سبب مردم آن پاداش و ثواب ذخيره نهى و براى همراهان خويش بر اموال ما خراجى نهى كه پندارى تحمل آن داريم چنين كن . » اما موسى آنچه را خواسته بودند نپذيرفت . گفتند :\r\n( 408 « خداى امير را قرين صلاح بدارد ، اگر امير آهنگ آن دارد كه مال را بگذارد و از نزد ما برود ، پس چرا خراج سالى را كه هنوز كشت آن را آغاز نكرده‌ايم از ما گرفت ، در صورتى كه بيشتر حاصل سال دويست و پنجاه و پنجم نيز كه امير خراج آن را گرفته در صحراهاست و اگر امير از نزد ما برود امكان وصول بدان نداريم . » اما موسى به چيزى از آنچه گفتند و از او خواستند اعتنا نكرد . خبر بازگشت وى به مهتدى رسيد و در اين باب نامه هاى بسيار به دو نوشت كه اثرى نكرد . چون خبر يافت كه موسى از رى بازگشته و نامه ها كارى نساخته ، دو كس از بنى هاشم را روان كرد : يكى به نام عبد الصمد پسر موسى و ديگرى ابو عيسى يحيى بن اسحاق .\r\nآن دو پيامى براى موسى و وابستگان پيوسته به سپاه وى داشتند كه از وضع حضرت خلافت و كمى مال در آنجا و خطر از دست رفتن جاهايى كه پشت سر مىنهادند و تسلط طالبيان بر آن و توسعهء نفوذشان تا ناحيهء جبل به درستى سخن داشت .\r\nدو مرد هاشمى با جمعى از وابستگان با اين پيام حركت كردند . موسى و يارانش ميامدند ، صالح بن وصيف بازگشت وى را به نزد مهتدى بزرگ مىنمود و او را به عصيان و مخالفت منسوب مىداشت و در بيشتر موارد آن نفرينش مىكرد و به نزد خداى از كار وى بيزارى مىكرد .\r\nگويند : وقتى نامه متصدى بريد همدان به مهتدى رسيد كه موسى از آنجا حركت كرده بود مهتدى دو دست خويش را به طرف آسمان برداشت و از آن پس كه ستايش خدا گفت و ثناى او كرد گفت : « خدايا به نزد تو از كار موسى بن بغا بيزارى\r\n","description":"","footnote":"","page_name":" 6304 ","page_number":363},
  {"content":"\r\nمىكنم كه در مرز خلل آورده و دشمن را رها كرده . من حجت بر او تمام كرده‌ام .\r\nخدايا مكارى با هر كه را كه با مسلمانان مكارى مىكند عهده كن . خدايا سپاههاى مسلمانان را هر كجا هستند نصرت بخش . خدايا من به قصد و اختيار به جايى روان مىشوم كه مسلمانان در آنجا به ادبار افتاده‌اند تا نصرتشان دهم و از آنها دفاع كنم .\r\nخدايا مرا به سبب قصدم پاداش ده كه ياران شايسته ندارم . » آنگاه اشكش سرازير شد و بگريست .\r\nاز يكى كه در يكى از مجلسهاى مهتدى كه اين سخن مىگفته بود حضور داشته بود آورده‌اند كه سليمان بن وهب نيز آنجا بود و گفت : « آيا امير مؤمنان دستورم مىدهد كه آنچه را از او مىشنوم به موسى بنويسم ؟ » به دو گفت : « آرى ، آنچه از من مىشنوى بنويس و اگر توانى بر سنگ نقش كنى ، بكن . » راوى گويد : دو مرد هاشمى موسى را در راه بديدند ، اما كارى نساختند .\r\n( 409 وابستگان فغان كردند و نزديك بود به فرستادگان بتازند . در جواب پيام عذر آورد كه همراهان وى سخنش را نمىپذيرند جز اينكه به در امير مؤمنان وارد شوند . اگر بخواهد از ايشان باز ماند بر جان خويش ايمن نيست و آنچه را فرستادگان ديده بودند حجت خويش گرفت . فرستادگان با اين ، بازگشتند ، موسى نيز گروهى را همراه فرستادگان روان كرد كه چهار روز رفته از محرم سال هزار و دويست و پنجاه و ششم به سامرا رسيدند .\r\n\r\nسخن از جدايى كنجور از على بن حسين\r\nدر اين سال كنجور از على بن حسين جدايى گرفت . وى در ايام معتز به فارس تبعيد شده بود كه على بن حسين كس بر او گماشت و به زندانش كرد و چون على بن -\r\n","description":"","footnote":"","page_name":" 6305 ","page_number":364},
  {"content":"\r\nحسين مىخواست با يعقوب ليث نبرد كند او را از زندان درآورد و سواران و پيادگانى به دو پيوست . و چون كسان از على بن حسين هزيمت شدند كنجور به ناحيهء اهواز پيوست و در ناحيهء رامهرمز اثرى نهاد ، پس از آن به ابو دلف پيوست و در همدان به نزد وى رسيد و در آن ناحيهء در بارهء بردگان وصيف و املاك و نمايندگان وى بد - رفتارى كرد ، پس از آن به سپاه موسى پيوست . و چون موسى با سپاهيانى كه به دو پيوسته بودند بيامد خبر به صالح رسيد و از جانب مهتدى نامه نوشت كه كنجور را دربند به در خلافت برند ، اما وابستگان اين را نپذيرفتند . در بارهء وى پيوسته نامه مىرسيد تا سپاه به قاطول رسيد . آنگاه معلوم شد كه صالح براى مخالفت وى آماده است و موسى به مخالفت صالح سوى سامرا آمده است . بايكباك به اردوگاه موسى پيوست و موسى به مخالفت صالح سوى سامرا آمده است . بايكباك به اردوگاه موسى پيوست و موسى دو روز آنجا ببود ، مهتدى برادر خويش را كه با وى از يك مادر بود در بارهء كار كنجور به نزد موسى فرستاد و به دو گفت كه وابستگان مقيم سامرا رضايت نمىدهند كه كنجور وارد سامرا شود و دستور مىداد كه او را بند نهد و به مدينةالسلام برد ، اما آنچه صالح مىخواسته بود صورت نگرفت و پاسخشان اين بود كه گفتند : « وقتى به سامرا درآمديم هر چه را از امير مؤمنان در بارهء كنجور و غير كنجور دستور دهد ، عمل مىكنيم . »\r\n\r\nقيام نخستين علوى در بصره\r\n( [ 1 
  ] ) در نيمه شوال اين سال در ناحيهء فرات بصره يكى به پا خاست كه مىگفت على است پسر محمد از اعقاب على بن ابى طالب و زنگيانى را كه شوره جمع مىكردند ، به دور خويش فراهم آورد سپس از دجله گذشت و در دينارى جاى گرفت .\r\n\r\n","description":"","footnote":"\r\n[ 1 
  ] عبارت چاپ متن اروپا مغشوش است و اين عنوان را از چاپ قاهره گرفته‌ام ( م )\r\n","page_name":" 6306 ","page_number":365},
  {"content":"\r\n\r\nسخن از كار علوى و سببى كه وى را به قيام در بصره واداشت\r\nنام و نسب وى چنان كه گفته‌اند ، على بن محمد بن عبد الرحيم بود و نسب از طايفهء عبد القيس داشت . مادرش قره دختر على بن رجب بود از بنى اسد بن خزيمه ، از ساكنان يكى از دهكده هاى رى به نام ورزنين كه در آنجا زاده بود و بزرگ شده بود .\r\nاز وى آورده‌اند كه مىگفته بود : « جدم محمد بن حكيم از جمله كسانى بود كه با زيد بن على بن حسين بر ضد هشام بن عبد الملك قيام كرده بود و چون زيد كشته شد ، گريخت و به رى پيوست و به ورزنين پناه برد و آنجا بماند . » مىگفته بود كه پدرش عبد الرحيم يكى از عبد القيس بود كه زادگاهش به طالقان بوده بود و به عراق آمده بود و آنجا بمانده بود و يك كنيز سندى خريده بود و محمد ، پدر وى ، را از او آورده بود و او على پسر اين محمد است . كه از مدتها پيش به گروهى از آل منتصر ، از جمله غانم شطرنجى و سعيد صغير و پسر خادم پيوستگى داشته بود و معاش وى از آنها بود و جمعى از ياران و دبيران سلطان كه ستايش آنها مىگفت و با شعر خويش آنها را به بخشندگى وا مىداشت .\r\nپس از آن چنان كه گفته‌اند به سال دويست و چهل و نهم از سامرا به بحرين رفت و آنجا دعوى كرد كه على بن محمد بن فضل بن حسن بن عبيد الله بن عباس بن على بن - ابى طالب است و در هجر مردم را به اطاعت خويش خواند كه جمعى انبوه از مردم آنجا پيرو وى شدند ، جمعى نيز نپذيرفتند و به سبب وى ميان جمعى كه پيروش شده بودند و آنها كه نپذيرفته بودند اختلاف افتاده بود كه جمعى از ميانه كشته شده بود ، كه وقتى اين حادثه وقوع يافت از نزد آنها به احسا رفت و به طايفه اى از بنى تميم\r\n","description":"","footnote":"","page_name":" 6307 ","page_number":366},
  {"content":"\r\nپناه برد به نام بنى شماس و ميان آنها جاى گرفت .\r\nچنان كه گفته‌اند مردم بحرين وى را براى خويشتن به مقام پيمبر برده بودند ، چنان كه در آنجا براى وى خراج مىگرفتند و حكمش ميان آنها نافذ بود كه به سبب وى با كسان سلطان نبرد كردند و بسيار كس از آنها كشته شد كه از وى دورى گرفتند و از نزد آنها سوى صحرا رفت\r\n( 411 وقتى سوى صحرا ميرفت جمعى از مردم بحرين نيز با وى بودند ، از جمله يكى پيمانه گر [ 1 
  ] از مردم احسا به نام يحيى پسر محمد ازرق ، معروف به بحرانى ، وابستهء بنى دارم ، و يحيى بن ابى ثعلب كه بازرگانى بود از مردم هجر . و يكى از وابستگان بنى حنظله كه سياهى بود به نام سليمان پسر جامع كه سردار سپاه وى بود . پس از آن در صحرا از قبيله اى سوى قبيله اى مىرفت . از وى آورده‌اند كه مىگفته بود : « در آن ايام نشانه هايى از نشانه هاى اقامتم به من داده شد كه بر مردم آشكار شد ، از جمله چنان كه از وى آورده‌اند ، اين بود كه گفته بود : « سوره هايى از قرآن به من القا شد كه آن را به خاطر نداشتم و در يك ساعت زبانم بدان روان شد ، از جمله سبحان و كهف و صاد . » و نيز گفته بود : « از جمله اين بود كه خويشتن را بر بسترم افكندم و بنا كردم در بارهء محلى كه بايدم رفت انديشه مىكردم كه صحرا نا مناسب بود و از نا فرمانى مردمش به تنگ آمده بودم . در آن وقت ابرى بر من سايه افكند و برق زد و بغريد و صداى غرش آن به گوشم رسيد كه از آن مخاطب شدم و گفته شد سوى بصره رو ، و به يارانم كه اطراف من بودند ، گفتم كه به صداى اين رعد دستور يافته‌ام كه سوى بصره شوم . » گويند : وقتى به صحرا رفت مردم آنجا را به اين توهم انداخت كه وى ابو الحسين يحيى بن عمر ، است كه در ناحيهء كوفه كشته شده بود و گروهى از آنها ، از اين فريب خوردند و جمعى بسيار از آنها در آنجا فراهم آمدند كه با آنها به محلى از بحرين هجوم برد به نام ردم و در ميانشان نبردى بزرگ افتاد ، كه به ضرر وى و ياران وى بود و در آنجا بسيار كس\r\n\r\n","description":"","footnote":"\r\n[ 1 
  ] كلمهء متن : كيال\r\n","page_name":" 6308 ","page_number":367},
  {"content":"\r\nاز آنها كشته شد و عربان از او نفرت كردند و كراهت آوردند و از مصاحبتش دورى گرفتند .\r\nو چون عربان از او پراكنده شدند و صحرا براى وى نا مناسب شد از آنجا به بصره رفت و در آنجا ميان بنى ضبيعه منزل گرفت كه در بصره جماعتى پيرو وى شدند ، از آن جمله ابان ، معروف به مهلبى ، و دو برادرش محمد و خليل و ديگران .\r\nورود وى به بصره به سال دويست و پنجاه و چهارم بود كه در آن وقت محمد بن - رجاء حضارى در آنجا عامل سلطان بود .\r\nورود علوى با فتنه اى كه ميان بلاليان و سعديان بصره بود مصادف افتاد و طمع آورد كه يكى از دو گروه به دو متمايل شود . پس چهار كس از ياران خويش را بگفت كه به مسجد عباد رفتند ، يكيشان محمد نام داشت پسر مسلم و قصابى از مردم هجر بود ، يكى ديگر بريش قريعى بود ، سومى على ضراب بود و چهارمى حسين صيدنانى . اينان كسانى بودند كه در بحرين مصاحبت وى داشته بودند ،\r\n( 412 و به سوى وى خواندند اما كسى از مردم شهر اجابت وى نكرد ، سپاهيان به آنها تاختند كه پراكنده شدند و به هيچيك از آنها دست نيافتند .\r\nپس علوى به فرار از بصره برون شد . ابن رجاء به طلب وى برآمد اما به دو دست نيافت . به ابن رجاء خبر دادند كه گروهى از مردم بصره به علوى متمايل شده‌اند كه آنها را بگرفت و بداشت كه يحيى بن ابى ثعلب بود و محمد بن حسن ايادى و پسر سالار زنگيان ، على اكبر ، و همسرش و دخترش با يك كنيز باردار از جمله بداشتگان بودند . اينان را بداشت و سالار زنگيان به راه خويش رفت كه آهنگ بغداد داشت و از جمله يارانش محمد بن سلم و يحيى بن محمد و سليمان بن جامع و بويش قريعى همراه وى بودند .\r\nوقتى اين گروه به هور رسيدند . يكى از وابستگان مردم باهله به نام عمرو پسر عمار كه كار هور را به عهده داشت از كارشان خبر يافت و آنها را بگرفت و به نزد محمد بن ابى عون برد كه در واسط عامل سلطان بود .\r\n","description":"","footnote":"","page_name":" 6309 ","page_number":368},
  {"content":"\r\nسالار زنگيان با ابن ابى عون حيله كرد و وى و يارانش از دست ابن ابى عون خلاصى يافتند . پس از آن سوى مدينةالسلام شد و سالى آنجا بماند و در آنجا به احمد بن عيسى انتساب گرفت .\r\nسالار نگهبانان چنان مىپنداشته بود كه در ايام اقامت مدينةالسلام نشانه ها بر او نمودار شد و آنچه را در ضمير يارانش بود و آنچه را هر كدامشان مىكردند بدانست و در آنجا از پروردگار خويش نشانه اى خواست كه به وسيلهء آن حقيقت كار خويش را بداند و مكتوبى ديد كه براى وى بر ديوارى نوشته مىشد كه آن را مىنگريست اما شخص نويسنده را نمىديد .\r\nاز يكى از ياران وى آورده‌اند كه در اثناى اقامت مدينةالسلام گروهى را متمايل خويش كرد ، از جمله جعفر بن محمد صوحانى كه به زيد بن صوحان انتساب داشت ، و محمد بن قاسم و دو غلام يحيى بن عبد الرحمن خاقانى ، مشرق و رفيق ، كه مشرق را حمزه نام كرد و كنيهء ابو احمد داد و رفيق را جعفر نام كرد و كنيهء ابو الفضل داد .\r\nعلوى همهء آن سال را در مدينةالسلام ببود تا وقتى كه محمد بن رجاء از بصره معزول شد و از آنجا برفت كه سران فتنه كه از بلاليان و سعديان بودند بپاخاستند و زندانها را گشودند و هر كه را در آن بود رها كردند و كسان وى جزو ديگران خلاصى يافتند .\r\nوقتى از خلاصى كسان خويش خبر يافت سوى بصره رفت . بازگشت وى به بصره به سال دويست و پنجاه و پنجم بود . على بن ابان نيز با وى بود كه هنگام اقامت مدينةالسلام به وى پيوسته بود ، ابا يحيى بن محمد و محمد بن مسلم و سليمان بن جامع و مشرق و رفيق دو غلام يحيى بن عبد الرحمن .\r\n( 413 يكى از سپاهيان نيز با اين شش كس بود كه كنيهء ابو يعقوب داشت و بعدها لقب جربان به خويشتن داد . همگى برفتند تا به بر نخل رسيدند و آنجا در قصرى\r\n","description":"","footnote":"","page_name":" 6310 ","page_number":369},
  {"content":"\r\nجاى گرفتند ، به نام قصر قرشى بر كنار نهرى به نام عمود . ابن منجم كه فرزندان موسى ابن منجم آن را حفر كرده بودند . در آنجا چنان وانمود كه نمايندهء پسر واثق است در كار فروش شوره و به ياران خويش دستور داد كه وى را به اين عنوان بخوانند و آنجا بماند .\r\nاز ريحان بن صالح ( وى از غلامان شوره چى [ 1 
  ] بود و نخستين كس از آنها بود كه به مصاحبت علوى درآمد ) آورده‌اند كه گفته بود : « من بر غلامان مولايم گماشته بودم ، براى آنها از بصره آرد مىبردم و ميانشان بخش مىكردم ، براى آنها آرد بردم چنان كه مىبرده بودم . به علوى گذشتم كه در بر نخل مقيم بود ، در قصر قرشى . ياران وى مرا گرفتند و به نزد وى بردند و به من گفتند وى را سلام امارت گويم . چنين كردم ، مرا از محلى كه از آنجا مىآمدم پرسيد . گفتم : از بصره مىآيم . » گفت : « در بصره چيزى در بارهء ما شنيدى ؟ » گفتم : « نه . » گفت : « از زينبى چه خبر ؟ » گفتم : « او را نمىشناسم . » گفت : « از بلاليان و سعديان ؟ » گفتم : « از آنها نيز خبر ندارم . » خبر غلامان شوره چى را از من پرسيد كه به هر كدامشان چه مقدار آرد و سويق و خرما داده مىشود و از آزادگان و بردگانى كه در شوره كار مىكردند ، كه اين را به دو گفتم . مرا به پيروى خويش خواند كه پذيرفتم . به من گفت : « در بارهء هر كس از غلامان كه توانستى حيله كن و آنها را به نزد من آر . » وعده داد كه مرا سردار غلامانى كند كه به نزد وى مىبرم و با من نيكى كند ، گفت سوگند ياد كنم كه كسى را از محل وى خبردار نكنم و به نزد وى بازگردم . آنگاه مرا رها كرد و آوردى را كه\r\n\r\n","description":"","footnote":"\r\n[ 1 
  ] كلمهء متن : شورجيين .\r\n","page_name":" 6311 ","page_number":370},
  {"content":"\r\nهمراه داشتم به جايى رسانيدم كه مقصد من بود . آن روز را از وى بماندم ، روز بعد سوى وى بازگشتم . وقتى رسيدم كه رفيق ، غلام يحيى بن عبد الرحمن ، به نزد وى آمده بود . وى را براى بعض از حاجتهاى خويش به بصره فرستاده بود . و او شبل ابن سالم را كه از غلامان گرزدار بود به نزد وى آورده بود با حريرى كه گفته بود بخرد كه آن را پرچم كند . روى حرير با سرخ و سبز نوشت كه : « إِنَّ الله اشْتَرى من الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ يُقاتِلُونَ في سَبِيلِ الله فَيَقْتُلُونَ وَيُقْتَلُونَ وَعْداً عَلَيْه حَقًّا في التَّوْراةِ وَالإِنْجِيلِ وَالْقُرْآنِ وَمن أَوْفى بِعَهْدِه من الله فَاسْتَبْشِرُوا بِبَيْعِكُمُ الَّذِي بايَعْتُمْ به وَذلِكَ هُوَ الْفَوْزُ الْعَظِيمُ 9 : 111 ) * . » [ 1 
  ] يعنى : خدا از مؤمنان جانها و مالهايشان را خريد ( در مقابل اين ) كه بهشت از آنهاست ، در راه خدا كارزار كنند ، بكشند و كشته شوند . وعدهء خداست كه در تورات و انجيل و قرآن به عهدهء او محقق است و كيست كه به پيمان خويش از خدا وفادارتر است ، به معاملهء ( پر سود ) خويش كه انجام داده‌ايد . شادمان باشيد كه اين كاميابى بزرگ است . [ 1 
  ] . نام خويش و نام پدرش را نوشت و آن را بر سر يك پارو آويخت .\r\nپس از آن ، سحرگاه شب شنبه دو روز مانده از ماه رمضان ، بپاخاست\r\n( 414 و چون به پشت قصر اقامتگاه خويش رسيد غلامان يكى از شوره چيان ، به نام عطار ، به او رسيدند كه سوى كار خويش مىرفتند . گفت آنها را بگيرند ، كه گرفتندشان و بازوى نماينده شان را بستند و با آنها ببردند كه پنجاه غلام بودند . آنگاه به محلى رفت كه سناءى در آنجا كار مىكرد و پانصد غلام از آن وى را گرفت كه غلامى به نام ابو حديد از آن جمله بود . بگفت تا نماينده شان را ، بازو بسته ، با آنها ببردند . اينان در نهرى بودند به نام نهر مكاثر .\r\nپس از آن به محل سيرافى رفت و يكصد و پنجاه غلام از آن وى را بگرفت كه زريق و ابو الخنجر از آن جمله بودند .\r\n\r\n","description":"","footnote":"\r\n[ 1 
  ] سورهء توبه ( 9 ) آيهء 111 .\r\n","page_name":" 6312 ","page_number":371},
  {"content":"\r\nسپس به محل ابن عطاء رفت و طريق و صبيح چپ دست و راشد مغربى و راشد قرماطى را گرفت ، هشتاد غلام را نيز با آنها گرفت . آنگاه به محل اسماعيل غلام سهل آسيابان رفت .\r\nدر آن روز پيوسته چنين كرد تا كسان بسيار از غلامان شوره چى به نزد او فراهم آمدند كه آنها را به يك جا كرد و ميانشان به سخن ايستاد و اميدشان داد و وعده شان داد كه سردارشان كند و سرشان كند و مالك اموال كند و قسمهاى سخت ياد كرد كه با آنها خيانت نكند و از ياريشان باز نماند و احسانى نماند كه به آنها نكند .\r\nآنگاه صاحبان غلامان را خواست و گفت : « مىخواستم گردنتان را بزنم به سبب رفتارى كه با اين غلامان مىكرده‌ايد كه آنها را ضعيف يافته‌ايد و مقهورشان كرده‌ايد و با آنها كارى كرده‌ايد كه خداى آن را بر شما حرام كرده ، و به كار بيش از طاقتشان وادارشان كرده‌ايد ، اما يارانم در بارهء شما با من سخن كردند و چنان ديدم كه آزادتان كنم . » گفتند : « اين غلامان گريز پا هستند ، از تو مىگريزند و نه ترا به جا مىگذارند نه ما را ، مالى از ما بگير و آنها را به ما واگذار . » پس به غلامانشان بگفت تا شاخه هاى سبز خرما بياوردند ، آنگاه هر گروهى صاحب خويش را با نماينده شان به زمين افكندند و هر يك از آنها را پانصد ضربت شاخه زد و به قيد طلاق زنانشان قسمشان داد كه كس را از محل وى و شمار يارانش خبردار نكنند ، سپس رهاشان كرد كه سوى بصره رفتند . يكى از آنها به نام عبد الله معروف به كريخا برفت و از دجيل عبور كرد و شوره چيان را خبردار كرد كه غلامان خويش را حفظ كنند كه پانزده هزار غلام در آنجا بود .\r\nآنگاه ، پس از آنگه نماز پسين را بكرد ، برفت تا به دجيل رسيد ، چند كشتى كودبر را ديد . كه در وقت مد وارد مىشد كه آن را پيش آورد و بر آن نشست يارانش نيز برنشستند و از دجيل گذشتند\r\n( 415 و به نهر ميمون رسيدند ، وارد مسجدى شد كه ميان بازار\r\n","description":"","footnote":"","page_name":" 6313 ","page_number":372},
  {"content":"\r\nخيابان [ 1 
  ] است بر كنار نهر ميمون و آنجا بماند .\r\nكار وى به همين گونه بود و سپاهيان بر او فراهم مىشدند تا به روز فطر كه صبحگاهان ميان ياران خويش ندا داد كه براى نماز عيد فطر فراهم آيند ، كه فراهم آمدند . پارويى را كه پرچم وى بر آن بود به زمين كوفت و با آنها نماز كرد و سخنرانىاى كرد و از سختى وضعى كه در آن بوده بودند ياد كرد و اينكه خدا به وسيلهء وى از آن وضع نجاتشان داده كه مىخواهد منزلتشان را بالا ببرد و مالك بندگان و مالها و منزلها كند و به والاترين مقامها برساند ، سپس در اين باره براى آنها قسم ياد كرد .\r\nو چون نماز و سخنرانى خويش را بسر برد به كسانى كه گفتار وى را فهم كرده بودند بگفت تا آن را به عجمانى كه فهم نكرده بودند بفهمانند تا بدان خوشدل شوند كه چنين كردند .\r\nآنگاه وارد قصر شد و روز بعد آهنگ نهر بور كرد . در آنجا گروهى از ياران وى به حميرى برخوردند كه با گروهى بود و آنها را پس زدند تا به صحرا راندند . سالار زنگيان با همراهان خويش به آنها پيوست و با حميرى و يارانش نبرد كرد كه هزيمت شدند و به دجله رفتند . يكى از سرداران زنگيان كه كينهء ابو صالح داشت ، معروف به قيصر ، با سيصد كس از زنگيان به امانخواهى به نزد وى آمد كه اميدشان داد و وعدهء نكو داد .\r\nوقتى زنگيانى كه بر او فراهم آمده بودند بسيار شدند ، سرداران خويش را معين كرد و به آنها گفت : « هر كس از شما كسى را بياورد به دو پيوسته مىشود . » بقولى سرداران خويش را معين نكرد مگر از پس نبرد غلامان در بيان كه سوى شوره زار قندل رفت .\r\nو چنان بود كه ابن ابى عون از ولايتدارى واسط به ولايتدارى ابله و ولايت دجله رفته بود . گويند آن روز كه سالار زنگيان سرداران خويش را معين كرد ، به دو خبر رسيد كه حميرى و عقيل با نايب ابن ابى عون كه در ابله بوده بود سوى\r\n\r\n","description":"","footnote":"\r\n[ 1 
  ] تعبير متن : السوق الشارع .\r\n","page_name":" 6314 ","page_number":373},
  {"content":"\r\nوى روان شده‌اند و در نهر طين فرود آمده‌اند . پس به ياران خويش دستور داد كه سوى زريقيه شوند كه پشت باذاورد بود . به وقت نماز نيمروز آنجا رسيد كه نماز كردند و براى پيكار آماده شدند . در آن روز در سپاه وى بجز سه شمشير نبود : شمشير وى و شمشير على بن ابان و شمشير محمد بن مسلم .\r\nما بين نيمروز و پسينگاه ياران خود را به راه انداخت كه سوى محمديه باز - گردد . على بن ابان را در آخر ياران خويش نهاد و گفت خبر كسانى را كه از پشت سر وى مىرسند بداند . خود او با پيشروان قوم برفت تا به محمديه رسيد و بر كنار نهر نشست و كسان را بگفت تا از آب آن بنوشيدند . يارانش به او رسيدند . على بن ابان به دو گفت : « از پشت سر خويش شمشيرها مىديديم و\r\n( 416 حركت قومى را مىشنيديم ، نمىدانيم بازگشته‌اند يا قصد ما را دارند . » هنوز سخن خويش را سر نبرده بود كه آن قوم رسيدند و زنگيان بانگ « سلاح برداريد » زدند ، مفرج نوبى كه كنيهء ابو صالح داشت و ريحان بن صالح و فتح حجام ، پيش دويدند . فتح به خوردن مشغول بود . وقتى برخاست طبقى را كه پيش روى وى بود برداشت و پيش روى ياران خويش روان شد ، يكى از شوره چيان به نام بلبل به او رسيد . وقتى فتح او را بديد به دو هجوم برد و طبقى را كه به دست داشت بر وى انداخت . بلبل سلاح خويش را بينداخت و به فرار روى بگردانيد ، يارانش نيز كه چهار هزار كس بودند هزيمت شدند و سر خويش گرفتند ، هر كه از آنها كشته شد كشته شد ، بعضيشان نيز از تشنگى جان دادند . گروهيشان نيز اسير شدند كه آنها را پيش سالار زنگيان بردند . دستور داد گردنشان را بزنند كه زدند ، و سرها را بر استرانى كه از شوره چيان گرفته بودند و شوره مىبرد ، بار كردند .\r\nآنگاه برفت تا به قادسيه رسيد و اين به وقت مغرب بود . وابستهء يكى از هاشميان سوى ياران وى آمد و يكى از سياهان را بكشت . خبر به دو رسيد ، يارانش گفتند : « به ما اجازه بده دهكده را غارت كنيم و قاتل يار خويش را بجوييم . »\r\n","description":"","footnote":"","page_name":" 6315 ","page_number":374},
  {"content":"\r\nگفت : « اين كار روا نيست مگر اينكه بدانيم نظر اين قوم چيست و آيا قاتل ، اين كار را با موافقت آنها كرده ؟ و بخواهيم كه وى را به ما دهند ، اگر ندادند نبرد با آنها بر ما رواست . » پس با شتاب آنها را ببرد كه سوى نهر ميمون بازگشتند و در مسجدى كه در آغاز كار خويش در آن اقامت گرفته بود ، اقامت گرفت و بگفت تا سرهايى را كه همراه وى آورده بودند نصب كردند . ابو صالح نوبى را گفت كه اذان گويد و او اذان گفت و به دو سلام امارت گفت . آنگاه برخاست و با ياران خويش نماز عشا كرد و شب را آنجا بسر برد . روز بعد برفت تا به كرخ رسيد و از آن گذشت و به وقت نماز نيمروز به دهكده اى رسيد به نام جبى . از گدارى كه به او نمودند از دجيل گذشت ، وارد دهكده نشد و بيرون آن ماند . به ساكنان دهكده پيام داد كه بزرگان آنجا و بزرگان مردم كرخ بيامدند و بگفتشان تا براى وى و يارانش بايسته هاى ضيافت نهند كه آنچه را مىخواست بنهادند و شب را به نزد آنها بسر كرد . صبحگاهان يكى از مردم جبى اسبى تيره رنگ به دو هديه كرد ، اما زين و لگامى نيافت .\r\n( 417 پس آن را با طنابى افسار زد و برگ خرما بر آن بست و برنشست و برفت تا به نزد نهر عباسى عتيق رسيد و از آنجا بلدى گرفت براى سيب كه نهر دهكده معروف به جعفريه است . مردم قريه از آمدنش خبر يافتند و از آنجا بگريختند . وارد دهكده شد و در خانهء جعفر بن سليمان فرود آمد كه در بازار بود و يارانش در بازار پراكنده شدند و يكى را كه يافته بودند به نزد وى آوردند . در بارهء نمايندگان هاشميان از وى پرسش كرد كه گفت : « آنها در بيشه ها هستند . » و او جربان را فرستاد كه سرشان را به نزد وى آورد كه يحيى بود پسر يحيى ، معروف به زبيدى ، از جمله وابستگان زياديان . در بارهء مال از او پرسيد كه گفت : « مالى به نزد من نيست . » دستور داد گردنش را بزنند . وقتى از كشته شدن هراسان شد به چيزى كه نهان كرده بود مقر شد . علوى كس با وى فرستاد كه دويست دينار و پنجاه دينار و هزار درم به نزد وى آورد و اين نخستين چيزى بود كه به دست\r\n","description":"","footnote":"","page_name":" 6316 ","page_number":375},
  {"content":"\r\nعلوى رسيد .\r\nسپس از زبيدى در بارهء اسبان هاشميان پرسش كرد كه سه اسب را به وى نمود ، تيره و سرخموى و ابلق كه يكى را به ابن سلم داد و ديگرى را به يحيى بن محمد ، و سومى را به مشرق غلام يحيى بن عبد الرحمن داد ، رفيق بر استرى مىنشست كه بار بر آن مىبردند .\r\nيكى از سياهان خانهء يكى از بنى هاشميان را يافت كه سلاح در آن بود و آن را غارت كردند . نوبى صغير شمشيرى از آنجا بياورد كه سالار زنگيان آن را گرفت و به يحيى بن محمد داد . تعدادى شمشير و جوال و مشك و سپر نيز بدست زنگيان افتاد .\r\nعلوى آن شب را در سيب بماند و چون صبح شد خبر آمد كه رميس و حميرى و عقيل ابلى به سيب آمده‌اند . پس يحيى بن محمد را فرستاد با پانصد كس كه سليمان و ريحان بن صالح و ابو صالح ، نوبى صغير ، از آن جمله بودند كه با قوم تلاقى كردند و هزيمتشان كردند و يك زورق گرفتند با مقدارى سلاح و كسانى كه آنجا بودند گريزان شدند .\r\nيحيى بن محمد بازگشت و خبر را با وى بگفت ، آن روز را بماند و روز بعد به آهنگ مذار روان شد . پيش از حركت از مردم جعفريه پيمان گرفت كه با وى پيكار نكنند و كسى را بر ضد وى كمك نكنند و از او نهان ندارند ، و چون از سيب عبور كرد به دهكده اى رسيد معروف به دهكده يهود بر كنار دجله . آنجا به رميس رسيد كه با گروهى بود . همه آن روز را با آنها نبرد كرد\r\n( 418 و تنى چند از ياران وى را اسير كرد و تعدادى از آنها را با تير كشت . غلامى از آن محمد بن ابى عون كه همراه رميس بود كشته شد . يك زورق غرق شد و ملاحش كه در آن بود دستگير شد كه گردنش را زدند .\r\nسپس از آنجا به آهنگ مذار روان شد ، وقتى به نهرى رسيد كه به نام بامداد شهره است ، از آن گذشت تا به صحرا رسيد و بستانى و تپه اى ديد كه به نام جبل -\r\n","description":"","footnote":"","page_name":" 6317 ","page_number":376},
  {"content":"\r\nالشياطين شهره است كه بنزد آن بنشست و ياران خويش را در صحرا نگهداشت و براى خويشتن پيشتازان نهاد .\r\nاز شبل آورده‌اند كه گفته بود من پيشتاز علوى بر دجله بودم . به دو پيام فرستادم و خبر دادم كه رميس در ساحل دجله يكى را مىجويد كه پيامى از جانب وى برساند و او ، على بن ابان و محمد بن سلم و سليمان بن جامع را سوى رميس فرستاد . وقتى به نزد وى رسيدند به آنها گفت : يار خويش را سلام گوييد و به او بگوييد : « در اين سرزمين بخويشتن در امانى و هر كجا روى كسى متعرض تو نمىشود . اين بردگان را به صاحبانشان بده و من در مقابل هر سر ، پنج دينار براى تو مىگيرم . » گويد : به نزد علوى رفتند و آنچه را رميس با آنها گفته بود به دو خبر دادند كه از اين ، خشمگين شد و قسم ياد كرد كه بر مىگردد و شكم زن رميس را پاره مىكند و خانه اش را آتش مىزند و آنجا خون روان مىكند .\r\nآنها برگشتند و پاسخ رميس را چنان كه دستور داشتند گفتند . پس از آن علوى برفت و بر كنار دجله مقابل جايى كه بوده بود اقامت گرفت . همانروز ابراهيم بن - جعفر معروف به همدانى به نزد وى آمد كه در همان هنگام به دو پيوسته بود و نامه هايى براى وى آورد كه آن را بخواند و چون نماز عشا را بكرد ابراهيم به نزد وى رفت و گفت : « راى درست اين نيست كه سوى مذار روى . » گفت : « راى درست چيست ؟ » گفت : « اينكه بازگردى كه مردم عبادان [ 1 
  ] و ميان روذان و سليمانان با تو بيعت كرده‌اند و جمعى از بلاليان را در دهانه قندل و ابرسان به جا نهاده اى كه در انتظار تواند . » و چون سياهان ، اين سخن ابراهيم را شنيدند ، با توجه به آنچه رميس همانروز به دو عرضه كرده بود ، بيم كردند كه حيله مىكند كه آنها را به صاحبانشان پس دهد\r\n\r\n","description":"","footnote":"\r\n[ 1 
  ] آبادان .\r\n","page_name":" 6318 ","page_number":377},
  {"content":"\r\nكه بعضيشان گريختند و باقيمانده آشفته شدند . محمد بن سلم به نزد علوى آمد و آشفتگيشان را با فرار كسانى كه فرار كرده بودند با وى بگفت .\r\nپس دستور داد كه همان شب فراهمشان كنند و مصلح را پيش خواند و زنگيان را از فراتيان جدا كرد ، آنگاه به مصلح گفت به آنها بگويد كه هيچيك از آنها را به صاحبانشان پس نمىدهد و در اين باب قسمهاى مؤكد ياد كرد و گفت : « جمعى از شما به دور من باشيد و اگر خيانتى از من احساس كرديد مرا بكشيد . »\r\n( 419 پس از آن باقيماندگان را فراهم آورد كه فراتيان بودند و قرماطيان و نوبيان و كسان ديگر كه به عربى سخن مىكردند ، براى آنها نيز قسمهايى همانند آن ياد كرد و تعهد كرد و از جانب خويش اطمينان داد و به آنها گفت كه براى لوازم دنيا قيام نكرده بلكه به خاطر خداى خشم آورده و قيام كرده و هم از اين رو كه مردم را در كار دين قرين تباهى ديده ، گفت : « اينك من در هر نبردى با شما هستم و به دست خويش با شما انبازى مىكنم و همراه شما بخويشتن خطر مىكنم . » كه خشنود شدند و دعاى وى گفتند .\r\nسحرگاهان يكى از غلامان شوره چى را كه كنيهء ابو مناره داشت بگفت تا در بوقى كه به صداى آن فراهم مىشدند دميد . آنگاه روان شد و سوى سبب بازگشت و در آنجا حميرى و رميس و يار ابن ابى عون را ديد . مشرق را با پيامى سوى آنها فرستاد .\r\nكه آن را مكتوم داشت . مشرق با جواب پيام پس آمد . سالار زنگيان سوى نهر رفت .\r\nيار محمد بن ابى عون بيامد و به دو سلام گفت و گفت : « پاداش يار ما اين نبود كه قلمرو وى را تباه كنى كه وى در واسط با تو چنان كرد كه مىدانى . » گفت : « من براى پيكار شما نيامده‌ام . به يارانت بگو راه مرا بگشايند تا از شما بگذرم . » پس از كنار نهر سوى دجله رفت و چيزى نگذشت كه سپاهيان بيامدند .\r\nمردم جعفريه نيز با آنها بودند با سلاح تمام .\r\nابو يعقوب كه به نام جربان شهره بود پيش رفت و به آنها گفت : « اى مردم جعفريه مگر نمىدانيد كه قسمهاى مؤكد ياد كرده‌ايد كه با ما پيكار نكنيد و كسى را بر\r\n","description":"","footnote":"","page_name":" 6319 ","page_number":378},
  {"content":"\r\nضد ما يارى ندهيد و هر وقت كسى از ما بر شما گذشت ياريمان كنيد . » صداى نعره و فرياد آنها برخاست و وى را با سنگ و تير زدند . در آنجا پلى بود كه نزديك به سيصد پايهء چوبين آنجا بود . گفت آن را بگيرند . كه گرفتند و آن را به همديگر پيوستند چنان كه چون كلكها [ 1 
  ] شد كه در آب انداختند و جنگاوران بر آن برفتند تا به آن قوم رسند .\r\nبعضيها گفته‌اند كه آن روز على بن ابان پيش از گرفتن پايه ها بشنا گذشت .\r\nپس از آن پايه ها را گرفتند . وقتى زنگيان عبور كردند آن جمع از ساحل نهر كناره گرفته بودند كه شمشير در آنها نهادند و بسيار كس از ايشان كشته شد . اسيرانى از آنها را به نزد علوى آوردند كه ملامتشان كرد و آزادشان كرد . يكى از غلامان شوره چى را به نام سالم ، معروف به زغاوى سوى ياران خويش فرستاد كه وارد جعفريه شده بودند و آنها را پس آورد و ندا داد كه هر كه چيزى از اين دهكده غارت كند\r\n( 420 يا كسى را از آنجا اسير كند حرمت از او برداشته شود و عقوبت دردناك بيند .\r\nآنگاه از غرب سيب به طرف شرق عبور كرد و سران ياران وى فراهم آمدند ، وقتى به مقدار يك تير رس از آن دهكده گذشت ، از پشت سر خويش از دل شهر صداى نعره شنيد . زنگيان بازگشتند رميس و حميرى و يار ابن ابى عون را ديدند كه وقتى حال مردم جعفريه را شنيده‌اند سوى وى آمده‌اند . سياهان خويشتن را روى آنها افكندند و چهار زورق با ملاحان و جنگاورانش از آنها گرفتند و زورقها را با سرنشينان آن برون كشيدند . جنگاوران را پيش خواند و از آنها پرسش كرد . به دو گفتند كه رميس و يار ابن ابى عون ، آنها را رها نكردند تا به حركت سوى وى واداشتند و مردم دهكده نيز رميس را ترغيب كردند و براى وى و يار ابن ابى عون مالى گزاف تعهد كردند ، شوره چيان نيز براى پسر گرفتن غلامان خويش ، براى هر غلام پنج دينار تعهد كردند .\r\nدر بارهء غلام معروف به نميرى كه اسير شده بود و غلام ديگر معروف به حجام\r\n\r\n","description":"","footnote":"\r\n[ 1 
  ] كلمهء متن : الشاشات ، جمع شاشه ، كه در متون ، معنى مناسبى براى آن نيافتم و به تخمين كلمهء كلك ، را معادل آن آوردم . ( م )\r\n","page_name":" 6320 ","page_number":379},
  {"content":"\r\nپرسش كرد .\r\nگفتند : « نميرى به دست آنها اسير است ، اما حجام ، مردم ناحيه گفتند كه وى در ناحيهء آنها دزدى مىكرده و خون مىريخته كه گردن وى را زدند و او را بر كنار نهر ابو الاسد آويختند . » و چون خبر آنها را بدانست بگفت تا گردنشان را بزنند كه زدند بجز يكى به نام محمد پسر حسن بغدادى كه قسم ياد كرد كه براى امان گرفتن سوى وى آمده و شمشيرى بر ضد او نكشيده و با وى نبردى نكرده كه آزادش كرد ، سرها و علمها را بر استران بار كرد و بگفت تا كشتيهاشان را بسوزند كه بسوختند .\r\nآنگاه برفت تا به نهر فريد رسيد و از آنجا به نهرى رسيد كه به نام حسن بن محمد - قاضى شهره بود و بندى بر آن بود كه جعفريه را از روستاى قفص جدا مىكرد .\r\nجمعى از مردم دهكده ، از قوم بنى عجل ، به نزد وى آمدند و خويشتن را بر او عرضه كردند و آنچه را داشتند بذل كردند كه براى آنها پاداش نيك مسئلت كرد و بگفت تا متعرضشان نشوند و برفت تا به نهرى رسيد به نام قثا ، و بيرون دهكده اى كه بر كنار نهر بود و از دجيل آب مىگرفت فرود آمد . مردم كرخ بنزد وى آمدند و او را سلام گفتند و دعاى خير گفتند و از لوازم ضيافت آنچه مىخواست به او دادند . يك يهودى خيبرى به نام ماندويه بيامد و دستش را ببوسيد و بر او سجده برد ، به گفتهء خويش به سپاس دارى از ديدار وى . سپس در بارهء مسائل بسيار از او پرسش كرد كه پاسخ وى را بگفت .\r\nيهودى گفت كه صفت وى را در تورات مىبيند و مىخواهد همراه او نبرد كند .\r\n( 421 در بارهء نشانه هايى از تنش پرسيد كه مىگفت بودن آن را در وى بدانسته است . آن شب را با علوى بماند و با وى سخن مىكرد .\r\nو چنان بود كه وقتى علوى فرود مىآمد با شش يار خويش از اردوگاه كناره مىگرفت . در آن وقت نبيذ را بر هيچيك از ياران خويش ناپسند نمىدانست و حفظ\r\n","description":"","footnote":"","page_name":" 6321 ","page_number":380},
  {"content":"\r\nاردوگاه خويش را بر محمد بن مسلم مىسپرد . در آن شب ، آخر شب ، يكى از مردم كرخ پيش وى آمد و خبر داد كه رميس و مردم مفتح و دهكده هاى پيوسته بدان ، با عقيل و مردم ابله سوى وى روانند و قوم دبيلا را نيز به همراه دارند ، با سلاح تمام و اينكه حميرى با جمعى از مردم فرات همين شب به نزد پل نهر ميمون رفته‌اند و آن را بريده‌اند كه وى را از عبور باز دارند .\r\nوقتى صبح شد بگفت تا زنگيان را ندا دادند و از دجيل گذشتند و از پشت كرخ برفت تا به نهر ميمون رسيد و پل را بريده ديد ، مردم در شرق نهر بودند و زورقها در دل نهر بود و قوم دبيلا در زورقها و مردم دهكده ها در جريبىها [ 1 
  ] و مجونحها [ 2 
  ] .\r\nپس ياران خويش را بگفت تا دست از آنها بدارند و براى دورى از خطر تيرها از نهر كناره گيرند ، سپس بازگشت و در فاصلهء يكصد ذراع از دهكده بنشست و چون كسى را نديدند كه با آنها نبرد كند گروهى از آنها به منظور دانستن خبر برون شدند . وى جمعى از ياران خويش را گفته بود كه سوى دهكده رفته بودند و در آنجا كمين كرده بودند وقتى برون شدن آن گروه را احساس كردند به آنها هجوم بردند و بيست و دو كس از ايشان را اسير گرفتند و سوى باقيمانده شتافتند و جمعى از آنها را بر كنار رود بكشتند و با سرها و اسيران به نزد علوى بازگشتند كه پس از گفتگوها كه ميان وى و اسيران رفت بگفت تا گردانهايشان را زدند و بگفت تا سرها را نگهدارند .\r\nتا نيمروز آنجا ببود و صداهاى قوم را مىشنيد ، يكى از مردم صحرا با امان بنزد وى آمد كه در بارهء عمق نهر از وى پرسش كرد ، به دو گفت جايى را مىشناسد كه از آن گذر مىكند و نيز خبر داد كه قوم آهنگ آن دارند كه با همه جمع خويش به نبرد وى باز آيند .\r\nپس با آن مرد برخاست كه وى را به محلى برد كه مقدار يك ميل از محمديه دور بود كه پيش روى او در نهر برفت و كسان از پشت سر وى برفتند ، ناصح معروف\r\n\r\n","description":"","footnote":"\r\n[ 1 ، 2 
  ] كلمهء متن : الجريبيات و المجونحات : جمع جريبى و مجنوح كه ظاهرا مركبهاى آبى نهرپيما بوده و كلمه معادل آن نتوانستم يافت . ( م )\r\n","page_name":" 6322 ","page_number":381},
  {"content":"\r\nبه رملى او را برداشت و اسبان را عبور داد .\r\nوقتى به شرق نهر رسيد سوى نهر ميمون بازگشت تا به مسجد رسيد و در آنجا فرود آمد و بگفت تا سرها را نصب كردند و آن روز را ببود ، سپاه رميس به تمام از راه دجيل سرازير شد و در جايى به نام اقشى مقابل نهر موسوم\r\n( 422 به برد الخيار بماند . علوى پيشتازى فرستاد كه بازگشت و خبر آورد كه قوم آنجا اقامت گرفته‌اند ، هماندم يك هزار كس را فرستاد كه در شوره زارى كه آنجا بود بر دهانهء آن نهر بماندند ، به آنها گفت اگر تا هنگام مغرب سوى شما نيامدند به من خبر دهيد . نامه اى نيز به عقيل نوشت و به دو يادآورى كرد كه وى با جمعى از مردم ابله با وى بيعت كرده بودند . به رميس نيز نوشت و يادآورى كرد كه در سيب براى وى قسم ياد كرده كه با وى نبرد نكند و اخبار سلطان را به او برساند . دو نامه را با يكى از كشتكاران براى آنها فرستاد و قسمش داد كه نامه ها را به ايشان برساند .\r\nآنگاه از نهر ميمون به آهنگ شوره زارى كه پيشتاز در آن نهاده بود روان شد .\r\nوقتى به قادسيه و شيفيا رسيد ، نعره اى آنجا شنيد و تيراندازىاى ديد . و چنان بود كه وقتى راه مىسپرد از دهكده ها منحرف مىشد و وارد آن نمىشد .\r\nبه محمد بن مسلم گفت با گروهى سوى شيفيا رود و از مردم آنجا بخواهد كسى را كه هنگام عبور وى از آنجا يكى از يارانش را كشته بود ، به دو تسليم كنند ، كه بازگشت و خبر آورد كه گفته‌اند تاب آن مرد را ندارند كه وابستهء هاشميان است و از او حفاظت مىكنند .\r\nپس او غلامان را بانگ زد و دستورشان داد كه آن دو دهكده را غارت كنند كه مالى گزاف از طلا و نقره و جواهر و زيور و ظروف طلا و نقره از آنجا غارت شد و غلامان و زنانى به اسيرى گرفته شد و اين نخستين بار بود كه اسير زن مىگرفت . به - خانه اى دست يافتند كه بيست و چهار غلام از غلامان شوره [ 1 
  ] در آنجا بود كه درى را به روى آنها مسدود كرده بودند كه آنها را گرفت .\r\n\r\n","description":"","footnote":"\r\n[ 1 
  ] كلمهء متن : الشورج .\r\n","page_name":" 6323 ","page_number":382},
  {"content":"\r\nوابستهء هاشميان را كه يار وى را كشته بودند به نزد وى آوردند . به محمد بن سلم گفت گردنش را بزند كه چنان كرد . به وقت پسين از آن دو دهكده برون شد و به شوره زار معروف به برد الخيار رفت . به هنگام مغرب يكى از ياران ششگانهء وى بيامد و خبر داد كه يارانش به شرابها و نبيذهايى كه در قادسيه يافته‌اند سرگرم شده‌اند ، به همراه محمد بن مسلم و يحيى بن محمد سوى آنها رفت و گفتشان كه اين بر آنها روا نيست .\r\nدر آن روز نبيذ را بر ياران خويش حرام كرد و گفت : « شما با سپاهيانى روبرو مىشويد و با آنها پيكار مىكنيد . نوشيدن نبيذ و سرگرم شدن بدان را رها كنيد . » كه اين را از وى پذيرفتند .\r\nصبحگاهان غلامى از سپاهيان ، به نام قاقويه به نزد وى آمد و به دو خبر داد كه ياران رميس به شرق دجيل رسيده‌اند و به ساحل آمده‌اند . على بن ابان را پيش خواند و به دو دستور داد كه با زنگيان برود و آنها را سركوب كند .\r\n( 423 آنگاه مشرق را خواست و اصطرلابى از او گرفت و ارتفاع خورشيد را بديد و وقت را نگريست ، آنگاه از پلى كه بر نهر موسوم به برد الخيار بود گذشت و كسان نيز از پى وى گذشتند . وقتى به شرق نهر رسيدند كسان به على بن ابان پيوستند و ياران رميس و ياران عقيل را بر ساحل يافتند ، قوم دبيلا در كشتيها بودند كه تير مىانداختند كه بر آنها هجوم بردند و كشتارى بزرگ كردند . از سمت غرب دجيل بادى وزيد و كشتيها را بياورد و نزديك ساحل رسانيد كه سياهان وارد آن شدند و هر كه را يافتند بكشتند . رميس با همراهان خويش از راه اقشى سوى بهر دير رفت و كشتيهاى خويش را رها كرد و آن را حركت نداد كه گمان بردند وى به جا مانده است . عقيل و يار ابن ابى عون نيز شتابان سوى دجله رفتند و سر چيزى نداشتند .\r\nسالار زنگيان بگفت تا كشتيهايى را كه قوم دبيلا در آن بودند خالى كنند و هر چه در آن بود برون آرند . كشتىها به همديگر بسته بود ، قاقويه به كشتيها رفت كه آن را تفتيش كند ، يكى از قوم دبيلا را يافت و خواست وى را برون آرد ، اما\r\n","description":"","footnote":"","page_name":" 6324 ","page_number":383},
  {"content":"\r\nمقاومت كرد و با كاردى كه همراه داشت بر او افتاد و ضربتى به ساق دستش زد و يكى از رگهاى او را بريد ، ضربتى نيز به پايش زد و يكى از پىهاى او را بريد ، قاقويه روى وى افتاد و ضربتى به سرش زد كه بيفتاد و مويش را گرفت و سرش را بريد و بنزد سالار زنگيان برد كه بگفت تا يك دينار سبك به او دادند و به يحيى بن محمد دستور داد تا او را سردار صد كس از سياهان كند .\r\nپس از آن سالار زنگيان سوى دهكده اى رفت موسوم به مهلبى كه مقابل قياران است . سياهانى كه به تعقيب عقيل و نايب ابن ابى عون رفته بودند بازگشتند .\r\nيك زورق گرفته بودند كه دو ملاح در آن بود . از آنها خبر پرسيد گفتند :\r\n« به تعقيبشان رفتيم كه خويشتن را در شط افكندند و اين زورق را رها كردند كه آن را بياورديم . » از دو ملاح پرسش كرد . گفتند كه : « عقيل آنها را به زور به همراهى خويش وادار كرده بود و زنانشان را بداشته بود تا همراه وى رفتند و با همه ملاحانى كه همراه وى رفته بودند چنين كرده بود . » در بارهء سبب آمدن قوم دبيلا از آنها پرسش كرد گفتند : « عقيل مالى به آنها وعده داده بود كه پيرو وى شدند . » در بارهء كشتيهايى كه در اقشى متوقف بود پرسش كرد گفتند : « اين كشتيهاى رميس است كه در آغاز روز آن را رها كرده و گريخته . » پس بازگشت و چون مقابل كشتيها رسيد سياهان را بگفت كه عبور كردند و كشتيها را سوى وى آوردند و هر چه را در آن بود به غارت آنها داد و بگفت تا آن را بسوختند ، سپس سوى دهكده معروف به مهلبيه رفت كه نام آن تنغت بود .\r\n( 424 نزديك دهكده فرود آمد و بگفت تا آن را غارت كنند و بسوزند كه غارت شد و سوخته شد . آنگاه بر كنار نهر ماديان برفت و در آنجا مقدارى خرما يافت و بگفت تا آن را بسوزانند .\r\nپس از آن سالار زنگيان و ياران وى را از تباهى كردن در آن ناحيه كارها بود كه از ياد كردن آن چشم پوشيديم كه چندان بزرگ نبود ، اگر چه همه كارهاى او بزرگ بود .\r\n","description":"","footnote":"","page_name":" 6325 ","page_number":384},
  {"content":"\r\nپس از آن از جمله نبردهاى بزرگ وى با ياران سلطان نبردى بود در سوق الريان با يكى از تركان كه كنيهء ابو هلال داشت .\r\nاز يكى از سرداران وى به نام ريحان آورده‌اند كه اين مرد ترك در آن بازار به آنها رسيد و نزديك چهار هزار كس يا بيشتر با وى بود . بر مقدمهء وى گروهى بودند كه جامه هاى مشخص داشتند و علمها و طبلها . سياهان به سختى به آنها حمله بردند . يكى از سياهان علمدار قوم را بينداخت و با دو چوبى كه به دست داشت به او ضربت زد كه از پاى درآمد . آن قوم هزيمت شدند و يكى سياهان به تعقيبشان رفتند . از ياران ابو هلال نزديك به هزار و پانصد كس كشته شد . يكى از سياهان به تعقيب ابو هلال بود و او بر اسبى عريان از دست وى جان برد . ظلمت شب مقابل سياهان و فراريان حايل شد و چون صبح شد دستور داد تعقيبشان كنند كه چنين كردند و اسيرانى بياوردند با سرهايى كه همه اسيران را بكشت .\r\nاز پس اين نبرد ، نبردى ديگر با ياران سلطان داشت كه هزيمتشان كرد و بر آنها ظفر يافت . آغاز كار در اين باب چنان كه از يكى از سرداران سالار زنگيان به نام ريحان آورده‌اند چنان بود كه مىگفته بود در يكى از شبهاى اين سال كه گفتيم قيام كرده بود از بن بستهاى عمرو بن مسعده عوعو سگى را شنيد و بگفت تا جايى را كه عوعو از آن مىآمد بشناسند . براى اين كار يكى از ياران خويش را فرستاد كه باز آمد و خبر داد كه چيزى نديده ، اما عوعو تكرار شد .\r\nريحان گويد : مرا پيش خواند و گفت : « به محل اين سگ عوعو كن برو كه او به سبب كسى كه ديده عوعو مىكند . » برفتم و سگ را ديدم كه روى بند بود و چيزى نديدم . بالا رفتم ، در پله هايى كه آنجا بود يكى را ديدم ، با وى سخن كردم و چون شنيد كه به عربى فصيح سخن مىكنم با من سخن كرد و گفت : « من سيرانم ، پسر عفو الله از شيعيان يار شما كه در بصره‌اند نامه هايى براى وى آورده‌ام . » گويد : اين سيران يكى از كسانى بود كه در ايام اقامت سالار زنگيان در بصره\r\n","description":"","footnote":"","page_name":" 6326 ","page_number":385},
  {"content":"\r\nمصاحبت وى داشته بود .\r\nگويد : پس آن مرد را گرفتم و بنزد وى بردم ، نامه هايى را كه با وى بود بخواند و در بارهء زينبى\r\n( 425 و تعداد كسانى كه با وى بودند از او پرسش كرد كه گفت : « زينبى غلامان و داوطلبان و بلاليان و سعديان را كه جمعى انبوهند براى نبرد تو فراهم آورده و سر آن دارد كه همراه آنها در بيان با تو تلافى كند . » به دو گفت : « صداى خويش را آهسته كن كه غلامان از خبر تو هراسان نشوند . » آنگاه در بارهء كسى كه سردارى اين سپاه را عهده كرده از او پرسش كرد .\r\nگفت : « براى اين كار ابو منصور نام را دعوت كرده‌اند كه از جمله وابستگان هاشميان است . » گفت : « آيا جمع آنها را ديده اى ؟ » گفت : « آرى نگهبانانى را مهيا كرده‌اند تا بازوى سياهانى را كه دستگير مىكنند از پشت ببندند . » پس به او گفت به جايى رود كه مىبايد آنجا بماند . سيران به نزد على بن ابان و محمد بن سلم و يحيى بن محمد رفت و با آنها سخن همىكرد تا صبح درآمد . آنگاه سالار زنگيان برفت تا نزديك آنها رسيد ، وقتى به پشت ترسى و بر سونا و سندادان بيان رسيد گروهى به دو رسيدند كه آهنگ نبرد وى داشتند ، على ابن ابان را بگفت تا به مقابلهء آنها رفت و هزيمتشان كرد ، يكصد سپاه همراهشان بود كه به همگيشان دست يافت .\r\nريحان گويد : شنيدم كه به ياران خويش مىگفت : « از نشانه هاى كمال كار شما اين است كه مىبينيد اين قوم غلامان خويش را مىآرند و به شما تسليم مىكنند و خدا شمارتان را افزون مىكند . » آنگاه برفت تا به بيان رسيد .\r\n","description":"","footnote":"","page_name":" 6327 ","page_number":386},
  {"content":"\r\nريحان گويد : مرا با گروهى از ياران خويش به حجر فرستاد كه كاروان [ 1 
  ] و سپاه آنها را در سمت نخل در جانب غربى بيان بجوييم . سوى محلى رفتيم كه گفته بود آنجا رويم . در آنجا هزار و نهصد كشتى يافتيم كه گروهى از داوطلبان با آن بودند و كشتيها را بداشته بودند ، وقتى ما را بديدند كشتىها را رها كردند و غارت شده و برهنه عبور كردند و به طرف جوبك رفتند . ما كشتىها را برانديم تا به نزد وى رسانيديم و چون كشتيها را ببرديم بگفت تا بر زمينى بلند فرشى براى وى گسترند و بنشست . در كشتيها جمعى از حج گزاران بودند كه مىخواسته بودند از راه بصره بروند ، بقيه آن روز را تا به وقت غروب آفتاب با آنها سخن كرد و آنها همه گفتار وى را تصديق - كردن گرفتند و گفتند : « اگر خرجى اضافى داشتيم با تو مىمانديم . » پس بگفت كه آنها را به كشتيهاشان بردند . و چون صبح شد آنها را بياورد و قسمشان داد كه كسى را از شمار ياران وى خبر ندهند و كارش را به نزد كسى كه از آنها در بارهء وى پرسش مىكند كوچك نكنند . فرشى را كه همراه داشتند به او عرضه كردند كه آن را با فرشى كه داشت عوض كرد و گفت قسم ياد كنند كه از مال\r\n( 426 يا كالاى سلطان چيزى همراه ندارند .\r\nگفتند : « يكى از ياران سلطان همراه ما است . » وى را احضار كرد و آن مرد قسم ياد كرد كه از ياران سلطان نيست و كسى است كه مقدارى خوردنى همراه دارد كه مىخواهد به بصره ببرد . صاحب كشتىاى را كه وى در آن بوده بود حاضر كردند و در بارهء وى قسم ياد كرد كه با خوردنىها تجارت مىكند كه وى را رها كرد ، حجگزاران را نيز رها كرد كه برفتند .\r\nمردم سليمانان به بيان آمدند كه مقابل وى بود بر سمت شرقى نهر ، و يارانش با آنها سخن كردند ، حسين صيدنانى كه در بصره مصاحبت وى مىداشته بود و يكى\r\n\r\n","description":"","footnote":"\r\n[ 1 
  ] كلمهء متن .\r\n","page_name":" 6328 ","page_number":387},
  {"content":"\r\nاز چهار كس بود كه در مسجد عباد بپاخاسته بودند در ميان آنها بود كه آن روز به وى پيوست ، به دو گفت : « چرا چندين مدت از من بازماندى ؟ » گفت : « نهان بودم و چون اين سپاه برون شد ، جزو آن شدم . » گفت : « مرا از اين سپاه خبر ده كه كيانند و شمار همراهان آن چند است ؟ » گفت : « در حضور من از غلامان يك هزار و دويست جنگاور برون شدند . از ياران زينبى ، هزار كس ، و از بلاليان و سعديان نزديك دو هزار كس . دويست سوار دارند .\r\nوقتى به ابله رسيدند ميانشان با مردم آنجا اختلاف افتاد و همديگر را لعن گفتند و غلامان محمد بن ابى عون را دشنام گفتند . آنها را در ساحل عثمان به جا نهادم و پندارم فردا صبحگاه به نزد تو مىرسند . » گفت : « وقتى به نزد ما رسيدند مىخواهند چه كنند ؟ » گفت : « مىخواهند سواران را از سندادان بيان بيارند اما پيادگان از دو سمت نهر سوى تو مىآيند . » وقتى صبح شد پيشتازى فرستاد كه خبر بگيرد ، پيرى ناتوان و بيمار را برگزيد كه متعرض او نشوند . اما پيشتاز وى باز نگشت و چون دير كرد فتح حجام را فرستاد با سيصد كس ، يحيى بن محمد را نيز به سندادان فرستاد و به او گفت به بازار بيان رود .\r\nفتح بيامد و به او خبر داد كه آن قوم به گروهى انبوه سوى وى روانند و از دو سوى نهر مىآيند . در بارهء مد پرسيد ، گفتند : « هنوز آغاز نشده . » گفت : « هنوز سوارانشان وارد نشده‌اند . » آنگاه محمد بن مسلم و على بن ابان را بگفت كه براى مقابلهء آنها در نخلستان بنشينند . خود وى بر كوهى مشرف بر آنها بنشست . چيزى نگذشت كه علمها و مردان نمودار شدند و به زمين منسوب به ابو العلاى بلخى رسيدند كه پيوسته به دبيران است .\r\n","description":"","footnote":"","page_name":" 6329 ","page_number":388},
  {"content":"\r\nدستور داد كه زنگيان تكبير گفتند سپس به آنها حمله بردند و آنها را تا دبيران رسانيدند . آنگاه غلامان حمله بردند . ابو العباس بن ايمن معروف به ابو الكباش و بشر قيسى پيشاپيش آنها بودند . زنگيان عقب رفتند تا به كوهى رسيدند كه وى بر آن بود . آنگاه سوى آن قوم باز رفتند كه در مقابلشان ثبات كردند . ابو الكباش به فتح حجام حمله برد و او را كشت . به غلامى رسيد به نام دينار كه به از سياهان بود و چند ضربت به او زد .\r\n( 427 آنگاه سياهان بر آنها حمله بردند و به ساحل بيانشان رسانيدند و شمشير در آنها به كار افتاد .\r\nريحان گويد : « محمد بن سلم را ديدم كه به ابو الكباش ضربت زد و او خويشتن را در گل انداخت ، يكى از زنگيان به دو رسيد و سرش را بريد .\r\nاما على بن ابان كشتن ابو الكباش و بشر قيسى را به خويشتن منسوب مىداشت ، در بارهء آن روز سخن مىكرد و مىگفت : « اول كسى كه به مقابلهء من آمد بشر قيسى بود كه ضربتى به من زد ، من نيز ضربتى به او زدم ، ضربت وى به سپر من رسيد و ضربت من به سينه و شكم وى رسيد كه بيفتاد . سوى وى رفتم و سرش را برگرفتم ، ابو الكباش نيز با من مقابل شد و به من پرداخت ، يكى از سياهان از پشت سر وى آمد و با عصايى كه به دست داشت به دو ساقش زد و آن را بشكست كه بيفتاد . من سوى او رفتم كه مقاومت نداشت ، وى را كشتم و سرش را بريدم و هر دو سر را به نزد سالار - زنگيان بردم . » محمد بن حسن بن سهل گويد : شنيدم كه سالار زنگيان مىگفت كه على سر ابو الكباش و سر بشر قيسى را به نزد وى آورده بود .\r\nگويد : من آنها را نمىشناختم ، به من گفت : « اينان پيشاپيش آن قوم بودند كه من كشتمشان و چون يارانشان كشته شدن آنها را بديدند هزيمت شدند . » ريحان چنان كه از وى آورده‌اند گويد : كسان هزيمت شدند و به هر سوى رفتند ، سياهان تا نهر بيان تعقيبشان كردند . نهر به جزر افتاده بود وقتى بدانجا رسيدند در\r\n","description":"","footnote":"","page_name":" 6330 ","page_number":389},
  {"content":"\r\nگل فرو رفتند و بيشترشان كشته شدند .\r\nگويد : سياهان بيار خويش دينار سياه كه ابو الكباش به او ضربت زده بود مىگذشتند ، وى زخمدار بود و به زمين افتاده بود ، پنداشتند از غلامان است و او را با داسها مىزدند چندانكه سراپا زخم شد . يكى بر او گذشت كه مىشناختش ، او را به نزد سالار زنگيان برد كه دستور داد زخمهايش را مداوا كنند .\r\nريحان گويد : وقتى آن قوم به دهانهء نهر بيان رسيدند و گروهى از آنها غرق شدند و كشتيهايى كه در نهر بود گرفته شد ، يكى را ديديم كه از كشتىاى اشاره ميكرد ، بنزد وى رفتيم گفت : « وارد نهر شريكان شويد كه در آنجا كمينى دارند . » گويد : يحيى بن محمد و على بن ابان برفتند ، يحيى از غرب نهر روان شد و على بن ابان از شرق آن برفت . كمينى آنجا بود ، نزديك هزار كس از مغربيان كه حسين صيدنانى نيز به نزدشان اسير بود .\r\n( 428 گويد : و چون ما را بديدند به حسين تاختند و او را پاره پاره كردند . آنگاه به طرف ما آمدند و نيزه هاى خويش را پيش آوردند و تا نماز نيمروز پيكار كردند ، پس از آن سياهان بر آنها افتادند و همگيشان را كشتند و سلاحشان را به تصرف آوردند .\r\nآنگاه سياهان به اردوگاه خويش بازگشتند و يار خويش را ديدند كه بر ساحل بيان نشسته بود ، سى و چند علم با نزديك به يك هزار سر پيش وى آورده بودند كه سرهاى غلامان دلير و شجاع از آن جمله بود و چيزى نگذشت كه زهير را به نزد وى آوردند ، همانروز .\r\nريحان گويد : او را نشناختم ، يحيى بيامد ، زهير پيش روى سالار زنگيان بود كه او را بشناخت و گفت : « اينك زهير غلام است چرا او را زنده گذاشته اى ؟ » پس بگفت تا گردنش را زدند .\r\nسالار زنگيان آن روز و آن شب را ببود . وقتى صبح شد پيشتازى به كنار دجله فرستاد ، پيشتاز باز آمد و به او خبر داد كه آنجا دو كشتى هست كه به جزيره چسبيده .\r\n","description":"","footnote":"","page_name":" 6331 ","page_number":390},
  {"content":"\r\nدر آن وقت جزيره بر دهانه قندل بود . بعد از پسينگاه پيشتاز را سوى دجله فرستاد كه خبر بگيرد . به هنگام مغرب دايى پسر بزرگ وى ، موسوم به ابو العباس ، بيامد ، يكى از سپاهيان همراه وى بود به نام عمران كه شوهر مادر ابو العباس بود . پس ياران خويش را به صف كرد و آنها را پيش خواند . عمران پيام ابن ابى العون را به او رسانيد كه از او مىخواست از بيان بگذرد و از قلمرو وى دور شود كه كشتىها را از راه وى بر كنار كرده است .\r\nپس سالار زنگيان بگفت تا كشتيهايى را كه از جبى مىآمد و بيان را مىپيمود بگيرند . يارانش سوى حجر رفتند و در سلبان دويست كشتى يافتند كه لنگه هاى آرد در آن بود كه همه را گرفتند ، در كشتيها مقدارى جامه يافت با چند مرغك آبى ده زنگى نيز در آن بود . به وقت مغرب كسان را دستور داد كه بر كشتيها بنشينند وقتى مد آمد ، و اين به وقت مغرب بود ، از مقابل دهانهء قندل عبور كرد . يارانش نيز عبور كردند .\r\nباد سخت شد و ابو دلف نام از يارانش كه با كشتىهاى آرد بود از وى جدا افتاد .\r\nهنگام صبح ابو دلف آمد و گفت كه باد او را به حسك عمران رانده بود و مردم دهكده قصد وى و كشتيهاى آرد كرده بودند كه آنها را پس رانده بود . پنجاه كس از سياهان نيز به نزد وى آمدند .\r\nوقتى كشتيها و سياهان به نزد وى آمدند ، برفت و وارد قندل شد و سوى دهكده اى شد از آن معلى پسر ايوب كه آنجا فرود آمد و ياران خويش را در دبا پراكنده كرد كه سيصد كس از زنگيان را آنجا يافتند و به نزد وى آوردند . يكى از نمايندگان معلى بن ايوب را نيز يافتند كه مالى از او خواست ، گفت : « سوى برسان عبور مىكنم\r\n( 429 و اين مال را به نزد تو مىآورم . » پس او را آزاد كرد كه برفت اما سوى وى بازنگشت و چون دير كرد بگفت تا دهكده را غارت كنند كه غارت شد .\r\nريحان چنان كه از وى آورده‌اند گويد : آن روز سالار زنگيان را ديدم كه با\r\n","description":"","footnote":"","page_name":" 6332 ","page_number":391},
  {"content":"\r\nما به غارت بود . دست من و دست وى بر يك جبه پشمين افتاد كه قسمتى از آن به دست وى و قسمتى به دست من بود و او جبه را كشيدن گرفت كه آن را به وى واگذاشتم .\r\nآنگاه برفت تا به پادگان زينبى رسيد كه بر كنارهء قندل بود ، در غرب نهر ، گروهى كه در پادگان بودند در مقابل وى ثبات كردند كه پنداشتند تاب مقاومت دارند اما تاب نياوردند و همگيشان كه نزديك دويست كس بودند كشته شدند . آن شب را در قصر به سر برد و صبحگاهان به وقت مد به آهنگ شوره زار قندل روان شد . يارانش از دو سوى نهر برفتند تا به منذران رسيدند . يارانش وارد دهكده شدند و آن را غارت كردند و جمعى از زنگيان را آنجا يافتند كه بنزد وى آوردند كه آنها را ميان سرداران خويش پخش كرد ، آنگاه بانتهاى قندل رفت و كشتيها را وارد نهر موسوم به حسنى كرد كه سوى نهر معروف به صالحى مىرفت - اين نهر به دبا مىرسيد - و در شوره زارى كه آنجا بود اقامت گرفت .\r\nاز يكى از ياران وى آورده‌اند كه گفته بود : « در اينجا سرداران معين كرد . » و انكار كرده بود كه پيش از اين سردارى معين كرده باشد . ياران وى در نهرها پراكنده شدند تا به چهار گوش دبا رسيدند و يك خرما فروش را يافتند از مردم كلاء بصره به نام محمد پسر جعفر مريدى . وى را به نزد سالار زنگيان بردند كه به دو سلام گفت و او را بشناخت و در بارهء بلاليان از او پرسش كرد .\r\nگفت : « من پيام آنها را براى تو مىآوردم كه سياهان مرا بديدند و بنزد تو آوردند . آنها شرايطى دارند كه اگر تعهد كنى شنوا و مطيع تو شوند . » آنچه را براى آنها خواسته بود تعهد كرد . خرما فروش نيز تعهد كرد كه به كار آنها پردازد تا به حوزهء وى آيند . آنگاه خرما فروش را رها كرد و كس فرستاد كه او را به فياض رسانيد و بازگشت . چهار روز در انتظار وى بماند كه نيامد . به روز پنجم روان شد ، كشتيهايى را كه با وى بود در نهر رها كرد و بر اسب ، ما بين نهر داوردانى و نهر حسنى و نهر صالحى\r\n","description":"","footnote":"","page_name":" 6333 ","page_number":392},
  {"content":"\r\nروان شد . هنوز نگذشته بود كه سپاهى را ديد كه از جانب نهر امير مىرسيد ، در حدود ششصد سوار .\r\n( 430 ياران وى سوى نهر داوردانى شتافتند كه سپاه در غرب آن بود و با آنها بسيار سخن كردند . معلوم شد قومى را از بدويانند كه عنترة بن حجنا و ثمال ميانشان هستند . محمد بن سلم را سوى آنها فرستاد كه با ثمال و عنتره سخن كرد ، در بارهء سالار زنگيان از او پرسش كردند ، گفت : « همين جاست . » گفتند : « مىخواهيم با وى سخن كنيم . » محمد بيامد و سخنانشان را به دو خبر داد و گفت : « چه شود اگر با آنها سخن كنى ؟ » اما وى را ملامت كرد و گفت : « اين خدعه است » و بگفت تا سياهان با آنها نبرد كنند .\r\nسياهان از نهر عبور كردند اما سواران از مقابل آنها بگشتند و علمى سياه برافراشتند .\r\nسليمان برادر زينبى كه با آنها بود نمودار شد ، ياران سالار زنگيان بازگشتند و آن قوم برفتند ، به محمد بن سلم گفت : « مگر با تو نگفتم كه ميخواستند با ما خدعه كنند ؟ » آنگاه برفت تا به دبا رسيد . ياران وى در نخلستان پراكنده شدند و گوسفند و گاو آوردند كشتن و خوردن گرفتند . آن شب را آنجا بماند و چون صبح شد روان شد تا وارد ارخنگ [ 1 
  ] موسوم به مطهرى شد اين ارخنگ از دو سوى به نهر امير مىرسيد كه مقابل فياض بود . شهاب بن ابى العاص عنترى را آنجا يافتند كه جمعى از غلامان با وى بودند . با وى نبرد كردند . شهاب با تنى چند از آنها كه با وى بودند گريخت و جمعى از ياران وى كشته شد . شهاب تا نيمه راه فياض برفت ياران سالار زنگيان ششصد غلام از آن شوره چيان را در آنجا يافتند كه آنها را گرفتند و گماشتگانشان را كشتند و غلامان را به نزد وى آوردند . پس از آن برفت تا به قصرى رسيد به نام جوهرى بر كنار شوره زارى به نام برامكه كه شب را در آنجا به سر برد و چون صبح شد روان شد و به شوره زارى رسيد كه به نهر معروف به دينارى پيوسته است و دنبالهء آن به نهر معروف به محدث مىرسد . آنجا\r\n\r\n","description":"","footnote":"\r\n[ 1 
  ] كلمهء متن : ارخنج ، به ظاهر معرب ارخنگ با اركنگ كه در غالب متون نيامده و آنجا كه آمده علم است : ارخنگ ناحيه ايست در هندوچين و اركنگ شهرى است نزديك ما وراء النهر .\r\nبعيد نيست كه معرب رخنه باشد با افزايش الف كه بقرينه سياق مسيل ، يا بستر رودى خشك بوده كه رود ديگرى را قطع ميكرده است . ( م )\r\n","page_name":" 6334 ","page_number":393},
  {"content":"\r\nبماند و ياران خويش را فراهم آورد و گفت كه در رفتن بصره شتاب نيارند تا دستورشان دهد . يارانش پراكنده شدند و هر چه را يافتند غارت كردند . آن شب را در آنجا به سر برد .\r\n\r\nسخن از رفتن سالار زنگيان با زنگيان و سپاهيان خويش سوى بصره\r\nگويند : وى از شوره زارى كه به نهر معروف به دينارى پيوسته است و دنبالهء آن به نهر معروف به محدث مىرسد ياران خويش را فراهم آورد و سوى بصره روان شد ، وقتى مقابل نهر معروف به رياحى رسيد گروهى از سياهان پيش وى آمدند و گفتند كه در رياحى شمشيرها ديده‌اند . اندكى بعد زنگيان بانگ « سلاح برگيريد » زدند و به على بن ابان دستور داد سوى آنها عبور كنند . آن قوم در شرق نهر معروف به دينارى بودند على با نزديك به سه هزار كس عبور كرد ، سالار زنگيان ياران خويش را به نزد خويش فراهم آورد و به على گفت : « اگر به مردان بيشتر نيازت افتاد از من كمك بخواه . » و چون على برفت ، زنگيان بانگ سلاح برگيريد زدند كه از سمتى ديگر جز آنكه على رفته بود حركتى ديده بودند و چون خبر را پرسيد گفتند كه از جانب دهكده اى كه به نهر حرب معروف به جعفريه پيوسته جمعى سوى وى روانند و محمد بن حرب را به آن سوى فرستاد .\r\nاز يار وى ريحان آورده‌اند كه گفته بود : « من جزو كسانى بودم كه با محمد روان شدند و اين به وقت نماز نيمروز بود . در جعفريه به آن قوم رسيديم و ميان ما و آنها نبرد درگرفت ، تا ختم پسينگاه . پس از آن سياهان به سختى به آنها هجوم بردند كه به هزيمت برفتند و از سپاهيان و بدويان و مردم بصره از بلالى و سعدى پانصد كس كشته شد . فتح كه به نام غلام ابو شيث شهره بود ، آن روز با آنها بود كه به گريز روى\r\n","description":"","footnote":"","page_name":" 6335 ","page_number":394},
  {"content":"\r\nبگردانيد ، فيروز كبير به تعقيب وى رفت و چون ديد كه در تعقيب او مصر است خودى را كه به سر داشت به طرف فيروز پرتاب كرد كه بازنگشت . پس سپر خويش را به طرف وى پرتاب كرد كه بازنگشت . پس سينه پوش آهنينى را كه داشت به طرف وى پرتاب كرد كه بازنگشت و با وى به نهر حرب رسيد . فتح خويشتن را در نهر حرب افكند و جان برد . فيروز با چيزهائى كه فتح از سلاح خويش سوى وى افكنده بود بازگشت و آن را به نزد سالار زنگيان برد .\r\nشبل گويد : براى ما حكايت كردند كه در آن روز فتح از بلندى در نهر حرب جست .\r\nمحمد بن حسن گويد : اين حديث را با فضل بن عدى دار مىگفتم\r\n( 432 كه گفت : « من آن روز با سعديان بودم ، فتح سينه پوش آهنين نداشت يك سينه بند حرير زرد داشت . آن روز پيكار كرد تا هيچكس به پيكار نماند پس سوى نهر حرب رفت و در آن جست و به سمت غربى رسيد » و اين حكايت كه ريحان از خبر فيروز آورده درست نيست .\r\nشبل گويد : ريحان مىگفت : « فيروز را از آن پيش كه به نزد سالار زنگيان رسد ديدم كه قصهء خويش را با من بگفت با قصهء فتح و سلاح را به من نمود . » گويد : زنگيان به كار گرفتن سلاح و جامهء كشتگان پرداختند . من از كنار نهر دينارى برفتم . يكى را ديدم زير نخلى كه كلاه حرير داشت و پاپوش قرمز و جبه . وى را گرفتم ، نامه هايى را كه همراه داشت به من نشان داد و گفت : « اين نامه هاى قوم است ، از مردم بصره كه مرا با آن فرستاده‌اند . » عمامه اى به گردنش انداختم و او را به نزد سالار زنگيان كشيدم و خبر دستگير شده را با وى بگفتم . از نام وى پرسيد ، گفت : « من محمدم پسر عبد الله و ابو الليث كنيه دارم ، از مردم اصبهانم ، بنزد تو آمده‌ام كه به همراهيت راغبم » كه او را پذيرفت . چيزى نگذشت كه تكبير شنيد ،\r\n","description":"","footnote":"","page_name":" 6336 ","page_number":395},
  {"content":"\r\nهماندم على بن ابان به نزد وى آمد و سر يكى از بلاليان را كه به نام ابو الليث قواريرى شهره بود به نزد وى آورد .\r\nراوى گويد : شبل مىگفت : « كسى كه ابو الليث قواريرى را كشته بود وصيف بود كه به نام زهرى شهره بود . ابو الليث از معاريف بلاليان بود . سر عبدان كسبى را نيز آورد كه ميان بلاليان شهرتى داشته بود ، با سر گروهى از آنها . سالار زنگيان خبر از او پرسيد ، به دو خبر داد كه ميان كسانى كه با وى پيكار مىكردند ، هيچكس از اين دو ، يعنى ابو الليث و عبدان ، در كار نبرد كوشاتر نبود و او هزيمتشان كرد تا آنها را در نهر نافذ افكند ، كشتىاى نيز داشتند كه آن را غرق كرد .\r\nگويد : پس از آن محمد بن سام آمد كه يكى از بلاليان با وى بود ، به اسيرى ، كه شبل وى را اسير كرده بود ، به نام محمد ازرق قواريرى ، سرهاى بسيار نيز همراه داشت . اسير را پيش خواند و در بارهء سالاران اين دو سپاه از او پرسش كرد كه به دو گفت : « آنها كه در رياحى بودند سردارشان ابو منصور زينبى بود . اما آنها كه در مجاور نهر حرب بودند سردارشان سليمان برادر زينبى بود كه پشت سر آنها بود به صحرا . از شمارشان از وى پرسيد ، گفت : « شمارشان را ندانم اما دانم كه شمارشان بسيار است . » پس محمد قواريرى را رها كرد و او را به شبل پيوسته كرد . پس از آن برفت تا به شوره زار جعفريه رسيد\r\n( 433 و شب را ميان كشتگان بماند . و چون صبح شد ياران خويش را فراهم آورد و گفت كه مبادا كسى از آنها وارد بصره شود . پس از آن روان شد .\r\nاز جمله ياران وى انكلويه و رزيق و ابو الخنجر - كه هنوز سردار نشده بود - و سليم و وصيف كوفى شتاب آوردند و به نهر معروف به شاذانى رسيدند . مردم بصره به طرف آنها آمدند و بر آنها فزونى گرفتند . خبر به سالار زنگيان رسيد كه محمد بن - سلم و على بن ابان و مشرق ، غلام يحيى ، را با جمعى انبوه فرستاد ، خود وى نيز با آنها به راه افتاد . كشتيهايى كه اسبان و زنان غلامان در آن بودند نيز با وى بود و برفت تا\r\n","description":"","footnote":"","page_name":" 6337 ","page_number":396},
  {"content":"\r\nبه نزد پل نهر كثير جاى گرفت .\r\nريحان گويد : به نزد وى رفتم . سنگى به من زده بودند كه به ساقم خورده بود .\r\nخبر از من پرسيد ، گفتمش كه پيكار درگير است . به من دستور بازگشت داد و با من بيامد تا نزديك نهر سبابجه رسيد ، آنگاه گفت : « سوى ياران ما برو و بگو : از مقابل آنها عقب بكشند . » به او گفتم : « از اينجا دور شو كه از غلامان بر تو ايمن نيستم . » پس دور شد و من برفتم و دستورى را كه داده بود با سرداران بگفتم كه بازگشتند . مردم بصره به آنها تاختند كه هزيمت رخ داد و اين به وقت پسين بود و كسان ، در نهرها افتادند ، نهر كثير و نهر شيطان . سالار زنگيان بنا كرد به آنها بانگ زد كه بازشان گرداند اما باز نمىگشتند . جمعى از ياران وى در نهر كثير غرق شدند و جمعى از آنها بر ساحل اين نهر و در شاذانى كشته شدند . از جمله سرداران وى كه آن روز كشته شدند ابو الجون بود ، با مبارك بحرانى و عطاء بربر و سلام شامى . غلام ابو شيث و حارث قيسى و سحيل به دو رسيدند و بالاى پل رفتند ، سوى آنها رفت كه از وى گريختند تا روى زمين رسيدند . در آن روز جبه و عمامه و نعلين داشت با شمشير ، سپرش نيز به دستش بود .\r\nاز پل پايين آمد ، بصريان به تعقيب وى روى پل رفتند كه بازگشت و پنج پله بالا رفت و يكى از آنها را به دست خويش كشت ، بنا كرد ياران خويش را بانگ مىزد و جاى خويش را به آنها مىشناساند . در آنجا از يارانش بجز ابو الشوك و مصلح و رفيق ، غلام يحيى . كسى با وى نمانده بود .\r\nريحان گويد : با وى بودم ، بازگشت تا به معلى رسيد و در مغرب نهر شيطان فرود آمد .\r\nمحمد بن حسن گويد : شنيدم كه سالار زنگيان مىگفت :\r\n( 434 ( لختى از آن روز چنان بودم كه از ياران خويش دور افتاده بودم ، آنها نيز از من دور بودند و بجز مصلح و رفيق ، كسى با من نمانده بود . نعلين سندى به پا داشتم ، با عمامه اى كه پيچهاى آن باز شده بود و آن را پشت سر خود مىكشيدم و شتاب در رفتن از برداشتن آن بازم مىداشت\r\n","description":"","footnote":"","page_name":" 6338 ","page_number":397},
  {"content":"\r\n. شمشير و سپرم با من بود ، مصلح و رفيق شتابان مىرفتند و من كند ، كه از من نهان شدند ، پشت سر خودم دو كس از مردم بصره را ديدم كه به دست يكيشان شمشير بود به دست ديگرى چند سنگ ، وقتى مرا ديدند ، شناختندم و به تعقيبم مصر شدند ، سوى آنها باز گشتم كه برفتند ، آنگاه برفتم تا به جايى رسيدم كه يارانم آنجا فراهم بودند و از نبودن من به حيرت بودند و چون مرا ديدند از ديدنم آرام شدند . » ريحان گويد : با ياران خويش به محل معروف به معلى در غرب نهر شيطان بازگشت و آنجا فرود آمد ، در بارهء كسان پرسيد ، معلوم شد بسيارى از آنها گريخته‌اند و از همه ياران وى به مقدار پانصد كس مانده بود ، پس بگفت تا در بوقى كه به صداى آن فراهم مىشدند بدمند ، اما كسى سوى او بازنگشت . آن شب را بماند ، پاسى از شب رفته بود كه جربان بيامد ، وى نيز جزو ديگر فراريان ، فرار كرده بود ، سى غلام نيز با وى بود ، از او پرسيد كه كجا رفته بود ؟ گفت : « به پيشتازى سوى زورقبانان رفته بودم . » ريحان گويد : مرا فرستاد تا براى وى معلوم كنم كه بر پل نهر حرب چه كسانند و كسى را آنجا نيافتم . و چنان بود كه مردم بصره كشتيهايى را كه با وى بوده بود غارت كرده بودند و اسبانى را كه در آن بود گرفته بودند و به چيزى از اثاث و كتابها و اصطرلابها كه همراه داشته بود دست يافته بودند . صبحگاه روز بعد ، شمار ياران خويش را بديد و معلوم شد كه آن شب هزار كس باز آمده بودند .\r\nريحان گويد : از جمله فراريان شبل بود .\r\nاما ناصح رملى فرار شبل را انكار مىكرده بود .\r\nريحان گويد : روز بعد شبل باز آمده ، ده غلام نيز با وى بود ، او را ملامت كرد و توبيخ كرد . در بارهء غلامى به نام نادر كه كنيه ابو نعجه داشت و عنبر بربر ، پرسش كرد .\r\nگفتند كه جزو فراريان بوده‌اند . در جاى خويش بماند و به محمد بن سلم گفت كه سوى\r\n","description":"","footnote":"","page_name":" 6339 ","page_number":398},
  {"content":"\r\nپل نهر كثير رود و كسان را اندرز گويد و موجبات قيام وى را با آنها بگويد .\r\nگويد : محمد بن سلم و سليمان بن جامع و يحيى بن محمد برفتند ، سليمان و يحيى درنگ كردند ،\r\n( 435 اما محمد بن سليم عبور كرد تا ميان مردم بصره جاى گرفت و با آنها سخن كردن آغاز كرد كه فرصتى يافتند و به دورش ريختند و او را بكشتند .\r\nفضل بن عدى گويد : محمد بن سلم به طرف مردم بصره عبور كرد كه و اندرزشان گويد : آنها در زمينى منسوب به فضل بن ميمون فراهم بودند نخستين كسى كه سوى او رفت و با شمشير ضربتش زد ، فتح غلام ابو شيث بود ، ابن تومنى سعدى پيش رفت و سرش را بريد ، سليمان و يحيى بنزد سالار زنگيان بازگشتند و خبر را بگفتند ، دستورشان داد اين را از كسان نهان دارند تا خود وى به آنها بگويد ، وقتى نماز پسين را بكرد ، هلاكت محمد بن سلم را با ياران خويش بگفت و كسانى كه خبر آن را نمىدانستند بدانستند . به آنها گفت : « شما فردا به جاى وى ده هزار كس از مردم بصره را مىكشيد . » گويد : آنگاه زريق را با غلامى از آن خويش به نام سقلبتويا فرستاد و دستورشان داد كسان را از عبور بازدارند ، و اين به روز يكشنبه بود سيزده روز رفته از ذى قعده سال دويست و پنجاه و پنجم .\r\nمحمد بن سمعان دبير گويد : وقتى روز دوشنبه شد ، چهارده روز رفته از ذى قعده ، مردم بصره به مقابلهء وى فراهم آمدند و بسيار شدند ، از آن رو كه به روز شنبه بر او چيرگى يافته بودند . براى اين كار يكى از مردم بصره نامزد شد به نام حماد ساجى كه به غزاى دريا مىرفت ، بر شذا [ 1 
  ] كه برنشستن و نبرد كردن بر آن را نيك مىدانست . حماد ، داوطلبان و تيراندازان و اهل مسجد جامع و كسانى از دستهء بلاليان و سعديان را كه به دو پيوسته بودند ، فراهم آورد ، با دسته هاى ديگر كه راغب تماشا بودند ، از هاشميان و قرشيان و دسته هاى ديگر . سه كشتى شذا از تيراندازان پر كرد ، كه\r\n\r\n","description":"","footnote":"\r\n[ 1 
  ] يك نوع كشتى كه مشخصات آن را در منابعى كه در دسترس داشتم نيافتم . م .\r\n","page_name":" 6340 ","page_number":399},
  {"content":"\r\nبرغبت حضور در اين نبرد ، بر شذا انبوه شدن گرفتند ، عامهء مردم پياده روان شدند ، بعضى سلاح داشتند و بعضى تماشايى بودند و سلاح همراهشان نبود .\r\nآن روز از پس زوال خورشيد به هنگام مد ، شذاها و كشتىها وارد نهر معروف به ام حبيب شد . پيادگان و تماشاييان بر كناره نهر مىرفتند و از بسيارى و انبوهى ، راه ديد را بسته بودند . سالار زنگيان در محل خويش بود بر كنار نهر معروف به شيطان .\r\nمحمد بن حسن گويد : سالار زنگيان به ما گفت كه وقتى بدانست كه جمع سوى وى مىرود و پيشتازانش با اين خبر به نزد وى آمدند ، زريق و ابو الليث اصبهانى را با گروهى فرستاد\r\n( 436 كه در سمت شرقى نهر كمين كنند ، شبل و حسين حمامى را با گروهى از ياران خويش براى همين كار ، به سمت غربى فرستاد . به على بن ابان و كسانى كه از جمع وى مانده بودند گفت به مقابلهء قوم روند و زانو زنند و سپرها را حفاظ خويش كنند و هيچكس به طرف حريفان نتازد تا قوم برسند و با شمشير قصد آنها كنند ، و چون چنين كردند به طرف آنها تازند . به دو كمين دستور داد كه وقتى جمع از آنها گذشت و حملهء ياران خويش را بدانستند از دو سوى نهر در آيند و به حريفان بانگ زنند ، زنان زنگيان را نيز بگفت كه آجر فراهم آرند و مردان را با آن كمك دهند .\r\nگويد : بعدها به ياران خويش مىگفته بود : « آن روز وقتى جمعى سوى من آمد و آن را بديدم ، چيزى هولانگيز ديدم كه مرا بترسانيد و دلم از ترس و وحشت پر شد و به دعا پرداختم ، از يارانم جز گروهى اندك با من نبودند كه مصلح از آن جمله بود . هيچكس از ما نبود كه از پا در افتادن خويش را نمىديد . مصلح مرا از كثرت آن جمعى شگفتى مىداد و من به او اشاره مىكردم كه خاموش باشد .\r\nوقتى قوم به من نزديك شدند گفتم : « خدايا اينك وقت عسرت است مرا يارى\r\n","description":"","footnote":"","page_name":" 6341 ","page_number":400},
  {"content":"\r\nكن ، » پرندگانى سپيد ديدم كه رو به روى آن جمع رفت . هنوز سخن خويش را به سر نبرده بودم كه ديدم يك زورق كوچك روانه شد و سرنشينانش غرق شد و شذا از پى آن بيامد ، آنگاه ياران من به طرف آن قوم كه به آهنگشان مىآمدند تاختند و بانگشان زدند ، كمين كردگان از دو سوى نهر از پشت سر كشتيها درآمدند و به پيادگان و تماشاييان ساحل نهر كه پشت بكرده بودند حمله بردند كه گروهى كشته شدند و گروهى به طمع نجات به طرف شط گريختند كه دچار شمشير شدند ، هر كه ثبات كرد كشته شد و هر كه به طرف آب برگشت غرق شد . پيادگانى كه بر ساحل نهر بودند سوى نهر رفتند كه غرق شدند و كشته شدند . بيشتر آن جمع هلاك شدند و از آنها جز كمى نجات نيافت .\r\nمفقودشدگان بصره بسيار بودند و فغان از زنانشان برخاست . اين نبرد شذا بود كه كسان ياد كردند و كشتارى را كه در آن رخ داد عظيم شمردند . از جمله مقتولان بنى هاشم ، جمعى از فرزندان جعفر بن سليمان بودند با چهل كس از تيراندازان معروف ، با مردم بسيار كه شمارشان معلوم نيست .\r\n( 437 خبيث برفت ، سرها را براى وى فراهم آورده بودند ، جمعى از كسان مقتولان به نزد وى رفتند كه سرها را به آنها نشان داد و هر كدام را شناختند برگرفتند و باقيماندهء سرها را كه كس به طلب آن نيامده بود در كشتىاى نهاد و آن را پر كرد و از راه نهر ام حبيب كه به حال جزر بود ببرد و آن را رها كرد كه به بصره رسيد و در آبخورگاهى به نام آبخورگاه قيار بماند كه كسان سوى سرها مىرفتند و هر يك از سرها را كسانش برمىگرفتند .\r\nپس از اين نبرد دشمن خداى نيرو گرفت و ترس وى در دل مردم بصره جا گرفت كه از پيكار وى بازماندند و خبر حادثه را به سلطان نوشتند كه جعلان ترك را به كمك مردم بصره فرستاد و ابو الاحوص باهلى را بگفت تا به ولايتدارى سوى ابله رود و يكى از تركان را به نام جريح ، كمك وى كرد .\r\n","description":"","footnote":"","page_name":" 6342 ","page_number":401},
  {"content":"\r\nخبيث مىگفته بود كه يارانش از پس اين نبرد به دو گفتند كه ما جنگاوران بصره را كشته‌ايم و در آنجا بجز ضعيفان قوم و كسانى كه جنبشى ندارند نمانده‌اند به ما اجازه بده وارد بصره شويم ، اما او تعرض كرد و رايشان را سست شمرد و گفت :\r\n« از آنجا دور شويد كه ما آنها را ترسانيده‌ايم و به هراسشان افكنده‌ايم و از جانب آنها ايمن شده‌ايد ، اكنون راى درست اين است كه از پيكارشان باز مانيد تا آنها به طلب شما برآيند . » آنگاه با ياران خويش سوى شوره زارى رفت ، در منتهاى نهرهاى قوم كه جايى بود صعب العبور ، نزديك نهر معروف به حاجر ( شبل گويد : اين شوره زار ابو قره بود كه ما بين دو نهر بود : نهر ابو قره و نهر معروف به حاجر ) آنجا بماند و به ياران خويش گفت كه كوخها بسازند . اين شوره زار ميان نخلستانها و دهكده ها و آباديها بود .\r\nپس از آن ياران خويش را به راست و چپ فرستاد . به وسيلهء آنها به دهكده ها مىتاخت و كشتكاران را مىكشت و اموالشان را به غارت مىبرد و چهارپايانشان را مىراند .\r\nدر اين سال خبر وى و خبر كسانى كه نزديك محل قيام وى بودند بدين گونه بود .\r\nدو روز مانده از ذى قعدهء اين سال حسن بن محمد شواربى قاضى بداشته شد و در ماه ذى حجه همين سال عبد الرحمن بن نائل بصرى به قضاى سامرا گماشته شد .\r\nدر اين سال سالار حج على بن حسين عباسى بود .\r\n( 438 آنگاه سال دويست و پنجاه و ششم درآمد .\r\n\r\nسخن از حادثات مهمى كه به سال دويست و پنجاه و ششم بود\r\nاز جمله حادثات سال آن بود كه موسى بن بغا به سامرا رسيد و صالح بن وصيف\r\n","description":"","footnote":"","page_name":" 6343 ","page_number":402},
  {"content":"\r\nبه سبب آمدن وى نهان شد و سردارانى كه همراه موسى بودند ، مهتدى را از جوسق به خانهء يا جور بردند .\r\nگويند : ورود موسى بن بغا و همراهان وى به سامرا به روز دوشنبه بود ، يازده روز رفته از محرم همين سال . وقتى وارد شد راه حير گرفت و ياران خويش را بياراست و پهلوى راست و پهلوى چپ و قلب كرد ، همه مسلح ، تا به در حير رسيد كه مجاور جوسق و قصر احمر بود .\r\nاين به روزى بود كه مهتدى براى رسيدگى به مظالم نشسته بود . از جمله كسانى كه آن روز براى كار مظالم احضار شده بودند احمد بن متوكل ، ملقب به ابن فتيان بود كه در خانهء خلافت ببود تا وابستگان بيامدند و مهتدى را به خانهء ياجور بردند . احمد بن متوكل نيز از پى وى آنجا رفت و در خيمه گاه مفلح زير نظر بود تا وقتى كه كار فيصله يافت و مهتدى را به جوسق باز گردانيدند و او نيز رها شد .\r\nسرپرستى خانهء خلافت با بايكباك بوده بود كه چند روز پيش آن را به ساتكين واگذاشته بود و كسان گمان بردند كه اين كار را از آن رو كرده كه به ساتكين اعتماد دارد و ساتكين سر آن دارد كه به وقت آمدن موسى بر خانهء خلافت و خليفه مسلط باشد ، اما آن روز در خانهء خويش بماند و خانهء خلافت را خالى نهاد . موسى با سپاه خويش سوى خانه خلافت رفت . مهتدى براى مظالم نشسته بود ، وى را از حضور موسى خبر دادند ساعتى از اجازه دادن خوددارى كرد ، آنگاه اجازه شان داد كه وارد شدند و سخنانى رفت همانند آنچه به روز ورود فرستادگان و پيامرسانان رفته بود و چون سخن دراز شد ، ميان خودشان به تركى سخن كردند ، سپس وى را از نشيمنگاهش برخيزانيدند و بر اسبى از آن شاكريان نشانيدند و اسبان اختصاصى را كه در جوسق بود به غارت بردند و به آهنگ كرخ برفتند . وقتى به در حير رسيدند كه در قطايع بود او را وارد خانهء يا جور كردند .\r\n","description":"","footnote":"","page_name":" 6344 ","page_number":403},
  {"content":"\r\nاز يكى از وابستگان كه آن روز حضور داشته بود آورده‌اند كه مهتدى را از آن روز گرفتند\r\n( 439 كه به همديگر گفتند كه اين طفره رفتن از روى حيله است تا صالح بن وصيف شما را با سپاه خويش بكوبد و از اين بيمناك شدند و او را به جاى ديگر بردند .\r\nاز يكى كه سخنان مهتدى را شنيده بود آورده‌اند كه وى به موسى گفت :\r\n« واى تو ، چه قصدى دارى ؟ از خداى بترس و بيم كن كه به كارى سخت ناروا دست مىزنى . » گويد : موسى به او پاسخ داد : « ما بجز خير قصدى نداريم ، به خاك متوكل قسم كه از ما به تو بدى نمىرسد ، قطعا . » كسى كه اين را ياد كرده گويد : با خويشتن گفتم : « اگر قصد خير داشت به - خاك معتصم يا واثق قسم ياد مىكرد . » وقتى او را به خانهء يا جور بردند از او پيمان و قرار گرفتند كه صالح را بر ضد آنها تأييد نكند و بجز آنچه مىنمايد نسبت به آنها به خاطر نداشته باشد ، و او پيمان كرده و از نو با وى بيعت كردند ، به شب سه شنبه دوازده روز رفته از محرم . صبحگاه روز سه شنبه به صالح پيام دادند كه براى گفتگو به نزد آنها حضور يابد و او وعده داد ، كه به نزدشان بيايد .\r\nگويند به يكى از سران فرغانيان گفته بودند از صالح بن وصيف چه مىخواهيد ؟ » گفته بود : « خون دبيران و اموالشان را با خون معتز و اموال وى و اموال كسانش . » آنگاه قوم به استوار كردن كارها پرداختند . سپاهشان بر در حير بود ، بنزد در ياجور ، و چون شب چهارشنبه شد صالح نهان شد .\r\nاز طلمجور آورده‌اند كه گويد : وقتى شب چهارشنبه شد به نزد صالح\r\n","description":"","footnote":"","page_name":" 6345 ","page_number":404},
  {"content":"\r\nفراهم آمديم ، دستور داده بود مقررى نوبتيان را بدهند . به يكى از حاضران گفت : « برون شو و مردم حاضر را از نظر بگذران كه صبحگاه امروز پنجهزار كس بوده‌اند . » گويد : به نزد وى باز آمد و گفت : « هشتصد كسند كه بيشترشان غلامان و وابستگان تواند . » موسى دير بينديشيد ، آنگاه برخاست و از نزد ما برفت و دستورى نداد و اين آخرين ديدار وى بود .\r\nاز يكى آورده‌اند كه از بختيشوع شنيده بوده كه به تعريض صالح ، مىگفته بود :\r\n« اين سپاه خشن را به جنبش آورديم و به لج واداشتيم و چون سوى ما روان شد به نزد و ميخوارگى سرگرم شديم و چنان مىبينم كه وقتى به قاطول برسد نهان شده‌ايم . » و كار چنين شد .\r\nسحرگاهان روز چهارشنبه طغتا به درياجور آمد ، مفلح او را بديد و با تبرزين سمت راست پيشانى وى را زخمى كرد .\r\nسرداران معتبرى كه شب نهان شدن صالح به نزد وى بوده بودند\r\n( 440 طغتا پسر صيغون بود و طلمجور يار مؤيد و محمد پسر تركش و خموش و نوشرى . از دبيران بزرگ نيز ابو صالح ، عبد الله بن محمد يزدادى ، بود و عبد الله بن منصور و ابو الفرج .\r\nصبحگاه روز چهارشنبه ، سيزده روز رفته از محرم ، صالح نهان شده بود .\r\nابو صالح صبحدم به خانهء ياجور رفت . عبد الله بن صالح بيامد و با سليمان بن وهب وارد خانه شد و به نيكخواهى آنها گفت كه حواله هايى به مقدار پنجهزار دينار به نزد وى هست كه صالح مىخواسته بود به نزد وى برد ، اما خوددارى كرده بود تا كار قرار گيرد .\r\nدر اين روز به كنجور خلعت داده شد كه كارخانهء صالح و تفتيش آن را عهده كند . يا جور يار موسى برفت و حسن بن مخلد را از خانهء موسى كه در آن بداشته بود\r\n","description":"","footnote":"","page_name":" 6346 ","page_number":405},
  {"content":"\r\nبياورد .\r\nدر همين روز از همين ماه ، سليمان بن عبد الله طاهرى ولايتدار مدينةالسلام و سواد شد و خلعتهايى براى وى فرستاده شد و بر خلعتهايى كه به عبيد الله بن عبد الله - طاهرى مىداده بودند چيزى افزودند .\r\nدر همين روز مهتدى را به جوسق پس فرستادند و عبد الله بن محمد يزدادى را به حسن بن مخلد تسليم كردند .\r\nدر همين روز براى جستن صالح بانگ زدند و هشت روز مانده از صفر اين سال صالح بن وصيف كشته شد .\r\n\r\nسخن از سبب كشته شدن صالح بن - وصيف و چگونگى يافتن وى از آن پس كه نهان شده بود\r\nگويند : سبب آن بود كه مهتدى به روز چهارشنبه ، سه روز مانده از محرم سال دويست و پنجاه و ششم ، نامه اى بنمود و از گفتهء سيماى شرابى گفت كه زنى آن را به نزديك قصر احمر آورده و به كافور گماشتهء\r\n( 441 حرم داده و به دو گفته كه در آن اندرزى هست و منزل من در فلان جا است ، اگر مرا خواستيد آنجا بجوييد . نامه را به مهتدى رسانيدند و چون نياز افتاد كه با زن در بارهء نامه سخن كنند . او را در جايى كه گفته بود بجستند اما يافت نشد و خبرى از او به دست نيامد .\r\nبه قولى مهتدى اين مكتوب را به دست آورد و ندانست كى آن را انداخته بود .\r\nگويند كه مهتدى سليمان بن وهب را در حضور جمعى از وابستگان پيش خواند كه موسى بن بغا و مفلح و بايكباك و ياجور و بكالبادار از آن جمله بودند با كسان ديگر ، نامه را به سليمان داد و به دو گفت : « اين خط را مىشناسى ؟ »\r\n","description":"","footnote":"","page_name":" 6347 ","page_number":406},
  {"content":"\r\nگفت : « آرى . اين خط صالح بن وصيف است . » به دو دستور داد تا نامه را بر آن گروه بخواند كه صالح در آن گفته بود كه در سامرا نهان شده و نهان شدن وى از آن رو بوده كه خواسته به سلامت ماند و وابستگان محفوظ مانند و بيم داشته اگر نبردى رخ دهد فتنه دوام يابد و اگر به كارى دست مىزنند از پس آن باشد كه در بارهء شنيده هاى خويش در اين باب بصيرت يافته باشند . آنگاه در بارهء مصرف مالهاى دبيران سخن آورده بود و گفته بود كه حسن بن مخلد كه يكى از آنهاست از اين خبر دارد كه اكنون به دست شما است . آنگاه از كسى كه مال به دست وى رسيده بود كه آن را پراكنده بود سخن آورده بود . از كار قبيحه نيز سخن آورده بود و گفته بود كه ابو صالح بن يزداد و صالح عطار از آن خبر دارند . آنگاه در اين معنى از چيزها سخن آورده بود كه از بعضى عذر وانموده بود و در بارهء بعضى حجت آورده بود و حاصل سخن آنكه از خويشتن نيرو وانموده بود .\r\nوقتى سليمان از خواندن نامه فراغت يافت مهتدى سخنانى گفت و به صلح و آشتى و الفت و اتفاق ترغيب كرد و تفرقه و نابود كردن همديگر و دشمنى را ناپسند شمرد و اين ، قوم را از او بد گمان كرد كه وى جاى صالح را مىداند و او به نزد مهتدى بر آنها مقدم است و در اين باب سخن بسيار و گفتگوهاى دراز در ميانشان رفت .\r\nپس از آن صبحگاه پنجشنبه ، دو روز مانده از محرم سال دويست و پنجاه و ششم ، همگى به خانهء موسى بن بغا رفتند كه در جوسق بود و به تركى سخن مىكردند و اين خبر به مهتدى رسيد .\r\n( 442 از احمد بن خاقان واثقى آورده‌اند كه گفته بود : از جانب من اين خبر به مهتدى رسيد . از يكى از حاضران مجلس شنيدم كه مىگفت : « قوم اتفاق كرده‌اند كه اين مرد را خلع كنند . » بنزد ابراهيم برادر وى رفتيم و اين را با وى بگفتم كه بنزد مهتدى رفت و اين را با وى بگفت و از من نقل كرد و من پيوسته هراسان بودم كه\r\n","description":"","footnote":"","page_name":" 6348 ","page_number":407},
  {"content":"\r\nامير مؤمنان شتاب آرد و خبر را از جانب من به آنها بگويد اما خدا سلامت روزى كرد .\r\nگويند كه برادر بايكباك ، وقتى در آن مجلس خبر يافت كه در بارهء مهتدى چه تصميم دارند به آنها گفت : « شما پسر متوكل را كه نكو روى بود و گشاده دست و با فضيلت ، كشتيد ! مىخواهيد اين را نيز كه مسلمان است و روزه مىدارد و نبيذ نمىنوشد بى گناه بكشيد ! به خدا اگر اين را بكشيد به خراسان مىروم و كارتان را در آنجا شهره مىكنم . » وقتى خبر به مهتدى رسيد ، به مجلس خويش درآمد ، شمشيرى آويخته بود و پوششى پاكيزه به تن كرده بود و بوى خوش زده بود . بگفت تا آنها را به نزد وى درآرند كه لختى به امتناع بودند ، سپس به نزد وى درآمدند كه به آنها گفت : « خبر دارم كه در بارهء من چه قصدى داريد . من همانند متقدمان خويش نيم ، نه مانند احمد بن محمد مستعين و نه مانند پسر قبيحه . به خدا اكنون كه بنزد شما آمده‌ام حنوط زده‌ام و در بارهء فرزندانم به برادرم وصيت كرده‌ام . اين هم شمشير من است ، به خدا تا دستگيرهء آن به دستم باشد با آن ضربت مىزنم . به خدا اگر يك موى من بيفتد به سبب آن بيشترتان به هلاكت افتند يا نابود شوند . مگر دين نداريد ؟ مگر آزرم نداريد ؟ اين مخالفت خليفگان و اقدام و جرئت بر ضد خداى تا كى ؟ آنكه قصد محفوظ داشتن شما دارد و آنكه وقتى چنين چيزى در بارهء شما شنود رطلهاى شراب خواهد و از مسرت ، بليهء شما و خوشدلى از هلاكتان بنوشد به نزدتان يكسان است ! به من بگوييد آيا خبر داريد از اين دنياى شما چيزى به من رسيده ؟ اى بايكباك ، مىدانى كه بعضى پيوستگان تو از جمع برادران و فرزندان من توانگرترند . اگر مىخواهى اين را بدانى بنگر آيا در منزلهايشان فرشها يا خادمها يا كنيزكان مىبينى ؟\r\nيا همانند شما ملك يا درآمدى دارند ؟ مىگوييد من از صالح خبر دارم ؟ مگر صالح يكى از وابستگان و يكى همانند شما نيست ؟ وقتى راى شما با وى موافق نيست\r\n","description":"","footnote":"","page_name":" 6349 ","page_number":408},
  {"content":"\r\nچگونه با وى مىتوان بود ؟\r\nاگر صلح را برگزيديد اين چيزى است كه براى همهء شما آرزو دارم\r\n( 443 و اگر اصرار داريد كه بر اين اختلاف كه اكنون هستيد بباشيد خود دانيد ، صالح را بجوييد و دل خويش را خنك كنيد ، اما من از وى خبر ندارم . » گفتند : « براى ما قسم ياد كن . » گفت : « از قسم ياد كردن دريغ ندارم ، اما آن را مؤخر مىدارم تا با حضور هاشميان و قاضيان و عادلان و اهل مرتبتها باشد ، فردا وقتى كه نماز جمعه بكردم . » گويى اندكى نرم شدند . كس به احضار هاشميان فرستاد كه شبانگاه بيامدند ، به آنها اجازهء ورود داد كه سلام گفتند اما چيزى با آنها نگفت و دستور يافتند كه براى نماز جمعه به خانهء خلافت آيند كه برفتند . صبحگاه روز جمعه رخدادى نشد .\r\nمهتدى نماز كرد و مردم آرام گرفتند و بى حادثه برفتند .\r\nاز يكى كه گفتگوى روز چهارشنبه را شنيده بود آورده‌اند كه وقتى صالح را به خيانت منسوب داشتند ، مهتدى گفت : « بايكباك در آنچه صالح در بارهء دبيران و مال قبيحه كرده حاضر بوده ، اگر صالح از آن چيزى گرفته بايكباك نيز همانند آن گرفته . » و اين بود كه بايكباك را خشمگين كرد .\r\nديگرى گويد كه اين سخن را شنيده بود اما از محمد بن بغا نام برده بود و گفته بود كه حضور داشته و از آنچه كردند خبر داشته و در همه چيز انباز بوده و اين ، ابو نصر را خشمگين كرد .\r\nبه قولى ، آن قوم از وقتى كه موسى آمد اين مقصود را به خاطر داشتند و سر خيانت داشتند اما بيم آشفتگى و كمبود مال از آن بازشان مىداشت . وقتى مال فارس و اهواز به نزدشان رسيد به جنبش آمدند . رسيدن آن به روز چهارشنبه بود سه روز مانده از محرم ، جمع آن هفده هزار هزار درم بود و پانصد هزار درم .\r\n","description":"","footnote":"","page_name":" 6350 ","page_number":409},
  {"content":"\r\nو چون روز شنبه شد اين خبر ميان عامه انتشار يافت كه قوم بر سر آنند كه مهتدى را خلع كنند و او را بكشند ، در بارهء خلع با او سخن كرده‌اند و فشار آورده‌اند . از اين رو رقعه ها نوشتند و در مسجد جامع و راهها افكندند .\r\nيكى كه مىگفت يكى از رقعه ها را خوانده بود گويد كه مضمون آن چنين بود :\r\n( 444 به نام خداى رحمان رحيم ، « اى گروه مسلمانان خليفهء عادل پسنديدهء خويش را كه همانند عمر بن خطاب است دعا گوييد كه خدا وى را بر دشمنش نصرت دهد و زحمت ستمگر را از او بردارد و با بقاى وى نعمت را بر او و بر اين امت كامل كند كه وابستگان ، او را وادار كرده‌اند كه خويشتن را خلع كنند و از روزها پيش به عذاب است . تدبير اين كار به دست احمد بن - محمد بن ثوابه است و حسن بن مخلد . هر كه نيت پاك كند و دعا گويد و بر محمد صلى الله - عليه و سلم درود گويد ، خدايش رحمت كناد . » و چون روز چهار شنبه شد ، چهار روز رفته از صفر اين سال ، وابستگان در كرخ و دور به جنبش آمدند و به زبان يكى از خودشان به نام عيسى به مهتدى پيام دادند كه ما را نياز هست كه چيزى با امير مؤمنان بگوييم و خواستند كه امير مؤمنان يكى از برادران خويش را سوى آنها فرستد . پس او برادر خويش عبد الله ، ابو القاسم ، را كه بزرگتر برادر وى بود سوى آنها فرستاد . محمد بن مباشر معروف به كرخى را نيز همراه وى كرد كه به نزد آنها رفتند و از كارشان پرسش كردند كه گفتند شنوا و مطيع امير - مؤمنان هستند و شنيده‌اند كه موسى بن بغا و بايكباك و جمعى از سردارانشان مىخواهند او را به خلع وادار كنند ، اما آنها خونهاى خويش را براى جلوگيرى از اين كار ميدهند ، و در اين باره رقعه هايى را كه در مسجد و راهها افكنده شده خوانده‌اند بعلاوه از تنگدستى و عقب افتادن مقرريهاى خويش شكوه كردند و از تيولها كه به سردارانشان رسيده بود و كسانى كه به املاك و خراج دست اندازى كرده بودند ، و از كمكها و اضافه ها\r\n","description":"","footnote":"","page_name":" 6351 ","page_number":410},
  {"content":"\r\nكه بزرگانشان به ترتيب ديرين گرفته بودند با مقررى زنان و نو آمدگان ، كه بيشتر اموال خراج را مستهلك كرده بودند .\r\nدر اين باب بسيار سخن كردند . ابو القاسم ، عبد الله بن واثق به آنها گفت : « اين را در نامه اى به امير مؤمنان بنويسيد تا من آن را از جانب شما به دو برسانم . » كه نوشتند دبيرشان براى چيزها كه مىنوشتند محمد بن ثقيف سياه بود كه گاهى دبيرى عيسى عامل كرخ مىكرده بود . ابو القاسم و محمد بن مباشر بازگشتند و نامه را به مهتدى رسانيدند كه پاسخ آن را به خط خويش نوشت و با انگشتر خويش مهر زد .\r\nابو القاسم صبحگاهان به كرخ رفت و به نزد آنها رسيد كه وى را به خانهء اشناس بردند كه آن را مسجد جامع خويش كرده بودند . وى در جلو خان بايستاد ، آنها نيز بايستادند ، نزديك صد و پنجاه سوار و نزديك پانصد پياده از آنها بيامدند كه از جانب مهتدى سلامشان گفت و گفت :\r\n( 445 « امير مؤمنان مىگويد : اين نامهء من است به شما به خط و مهر من ، آن را بشنويد و در بارهء آن بينديشيد . » آنگاه نامه را به دبيرشان داد كه بخواند و چنين بود :\r\n« به نام خداى رحمان رحيم . و ستايش خداى را و درود خداى بر محمد پيمبر و خاندان وى با سلام بسيار . خداى ما و شما را به رشاد برد و يار و حافظ ما و شما باشد نامهء شما را فهم كردم و آنچه را در بارهء اطاعت و وضع خويش ياد كرده بوديد مرا خرسند كرد ، خدايتان پاداش نيك دهد و محفوظتان دارد . اما آنچه در بارهء تنگدستى و نيازمندى خويش ياد كرده بوديد ، اين بر من گران است ، به خدا خوش داشتم كه اصلاح كار شما به اين بود كه جز قوتى كه به كمتر از آن نمىتوان ساخت نخورم و به فرزندان و كسان خويش ندهم و به هيچكس از فرزندان خويش بجز آنچه عورت را نهان دارد نپوشانم . خدايتان محفوظ دارد ، به خدا از وقتى كار شما را عهده كرده‌ام براى خودم و كسانم و فرزندانم و غلامان مقرب و اطرافيانم بجز پانزده هزار دينار نگرفته‌ام . شما از آنچه رسيده و مىرسد خبر داريد كه همه خرج شما مىشود و از شما\r\n","description":"","footnote":"","page_name":" 6352 ","page_number":411},
  {"content":"\r\nبازگرفته نمىشود . اما آنچه گفته بوديد كه شنيده‌ايد و رقعه هايى را كه به مسجدها و راهها افكنده‌اند ، در بارهء آن خوانده‌ايد و بذل جان كه مىكنيد ، شما شايستهء اينيد .\r\nاز آنچه ياد كرده بوديد ، پوزش چه مىخواهيد كه ما و شما يكى هستيم ، خدايتان در قبال جانها و پيمانها و امانتهايتان ، پاداش خير دهد ، كار چنان نيست كه به شما رسيده و بايد عملتان به ترتيب اين باشد ان شاء الله . اما آنچه در بارهء تيولها و كمكها و ديگر چيزها ياد كرده بوديد ، در اين مىنگرم و چنان مىكنم كه دلخواه شماست ، ان شاء الله .\r\nسلام بر شما . خدا ما و شما را به رشاد برد و نگهدار ما و شما باشد ، و ستايش خدا را پروردگار جهانيان ، و درود خدا بر محمد پيمبر و خاندان وى با سلام بسيار . » و چون خواننده در نامه به جايى رسيده كه مىگفت : « بجز پانزده هزار دينار به من نرسيده . » ابو القاسم به خواننده اشاره كرد كه خاموش شد ، سپس گفت : « اين را چه قدر هست ؟ امير مؤمنان در ايام زمامدارى خويش در كمتر از اين مدت ، بابت مقررى و اموال و كمكها بيشتر از اين حق داشت . مىدانيد كه متقدمان وى به جايزهء مخنثان و نغمه گران و عمله طرب و بنيان قصرها و كارهاى ديگر چه خرجها مىكردند ، پس امير مؤمنان را دعا گوييد . » آنگاه نامه را بخواند تا به سر برد\r\n( 446 و چون فراغت يافت سخن بسيار شد . سخنى گفتند . ابو القاسم : « گفت : « در اين باره نامه اى بنويسيد و به ترتيب مكتوب به خليفگان آغاز كنيد و در بارهء سرداران و نايبانشان و سردستگان كرخ و دور سامرا بنويسيد . » پس ، در نامه از پس دعاى امير مؤمنان نوشتند كه آنچه مىخواهند اينست كه كارهاى خاص و عام به امير مؤمنان بازگردد و كسى بر او اعتراض نيارد و رسوم آنها را به همان گونه كه در ايام المستعين بالله بوده باز برد و هر نه كس از آنها يك سر داشته باشند و هر پنجاه كس يك نايب و هر صد ، يك سردار . مقررى زنان و اضافات و كمكها برداشته شود و هيچ وابسته اى در كار تعهدات دخالت نكند . مقرريشان هر دو ماه\r\n","description":"","footnote":"","page_name":" 6353 ","page_number":412},
  {"content":"\r\nيك بار داده شود چنان كه بوده . تيولها باطل شود و امير مؤمنان هر كه را خواهد بيفزايد و هر كه را خواهد بالا برد . گفتند كه از پى نامهء خويش به در امير مؤمنان مىروند و آنجا مىمانند تا نيازهايشان را برآرد و اگر خبر يافتند كه كسى در مورد كارى بر امير مؤمنان اعتراض آورده سرش را بر مىگيريد و اگر از سر امير مؤمنان مويى بيفتند به عوض آن موسى بن بغا و بايكباك و مفلح و ياجور و بكالبا و ديگران را ميكشند و دعاى امير مؤمنان گفتند .\r\nآنگاه نامه را به ابو القاسم دادند كه آن را ببرد و رسانيد .\r\nوابستگان در سامرا جنبش كردند و سرداران به سختى آشفته شدند . مهتدى براى رسيدگى به مظالم نشسته بود . فقيهان و قاضيان وارد شده بودند و به جاهاى خويش نشسته بودند و سرداران به جاهاى خويش ايستاده بودند . پيش از ورود ابو القاسم ، متظلمان وارد شده بودند . مهتدى نامه را آشكارا خواند و با موسى بن بغا خلوت كرد ، سپس به سليمان بن وهب گفت زير رقعهء آنها بنويسيد كه آنچه خواسته بودند پذيرفته شد .\r\nوقتى در يك فقره يا دو فقره از نامه چنين كرد ، ابو القاسم گفت : « اى امير - مؤمنان ، جز خط و پىنوشت امير مؤمنان آنها را قانع نميكند . پس مهتدى نامه را گرفت و آنچه را سليمان نوشته بود خط زد و در هر مورد ، پذيرفتن خواست آنها را نوشت كه چنان مىكند .\r\nآنگاه مكتوبى جدا به خط خويش نوشت و به انگشتر خويش مهر زد و آن را به ابو القاسم داد . ابو القاسم به موسى و بايكباك و محمد بن بغا گفت : « همراه من كسانى را سوى آنها بفرستيد كه از آنچه در بارهء شما شنيده‌اند عذر خواهى كنند كه هر يك از آنها يكى را روانه كردند . ابو القاسم سوى آنها رفت كه در جاهاى خويش بودند\r\n( 447 و نزديك هزار سوار شده بودند و سه هزار پياده . و اين به وقت نيمروز بود ، به روز پنجشنبه پنج روز رفته از صفر همين سال . از جانب امير مؤمنان آنها را سلام گفت ،\r\n","description":"","footnote":"","page_name":" 6354 ","page_number":413},
  {"content":"\r\nو گفت : « امير مؤمنان هر چه را خواسته بوديد پذيرفت ، امير مؤمنان را دعا گوييد . » آنگاه نامهء خودشان را به دبيرشان داد كه آن را بخواند با پىنوشتها كه در آن بود ، آنگاه نامهء امير مؤمنان را بر آنها بخواند كه چنين بود :\r\n« به نام خداى رحمان رحيم ، « ستايش خداى يگانه را و درود و سلام خداى بر محمد پيمبر و خاندان وى .\r\nخداى ما را و شما را به رشاد برد و محفوظتان دارد و شما را بهره خيز كند و كارهايتان را سامان دهد و كارهاى مسلمانان را نيز به سبب شما و به دست شما سامان دهد .\r\n« نامهء شما را فهم كردم ، و آن را بر سران شما فروخواندم كه همانند آن گفتند كه شما گفته بوديد ، و چنان خواستند كه شما خواسته بوديد . هر چه را خواسته بوديد پذيرفتم كه سامان و الفت و همسخنى شما را دوست دارم . دستور دادم مقرريهاى شما را مشخص كنند كه مرتب به شما برسد ، نياز به جنبش نداريد . خوشدل باشيد . درود بر شما . خدايتان به رشاد برساند و محفوظ دارد و بهره خيز كند و كارهايتان را سامان دهد و كارهاى مسلمانان را نيز به سبب شما و به دست شما سامان دهد . » و چون خواننده نامه را به سر برد ، ابو القاسم به آنها گفت : « اينان فرستادگان سران شما هستند كه اگر چيزى از آنها به شما رسيده از آن عذر مىخواهند و مىگويند : « شما برادرانيد ، شما از ماييد و پيوسته به ماييد . » فرستادگان سخنانى همانند اين گفتند ، آنها نيز بسيار سخن كردند . آنگاه مكتوبى به امير مؤمنان نوشتند به مضمون نامهء او و شمه اى از آنچه را در نامهء اول ياد كرده بودند در آن آوردند و گفتند كه قانع نمىشوند مگر آنگه پنج دستخط نزد آنها فرستاده شود : يك دستخط در بارهء كم كردن اضافات ، يك دستخط در بارهء پس گرفتن تيولها . يك دستخط در بارهء اينكه دربانان وابسته را از گروه خاصه درآرند و به شمار بيرونيان برند . يك دستخط\r\n","description":"","footnote":"","page_name":" 6355 ","page_number":414},
  {"content":"\r\nدر اين باب كه رسوم به ترتيب روزگار مستعين باز رود . و يك دستخط در بارهء جلوگيرى از تغيير وابستگى و اين را به يكى سپارند و پنجاه كس از مردم دور را به دو پيوسته كنند ، پنجاه كس از مردم سامرا كه در ديوانها برگزيده شوند ، آنگاه امير مؤمنان سپاه را به يكى از برادران خويش دهد ، يا كسى ديگر ، به هر كه راى وى باشد كه ميان وى و آنها در بارهء كارهايشان پيام رسان باشد ، اما از وابستگان نباشد . و نيز دستور داده شود كه صالح بن وصيف را با موسى بن بغا در بارهء مالهايى كه به نزد آنها هست به حساب كشند . و اينكه به كمتر از همه چيزهايى كه در نامه هاى خويش خواسته‌اند رضايت نمىآرند ، به علاوه اينكه پرداختى و مقرريهايشان هر دو ماه بى تأخير برسد .\r\n( 448 و اينكه به مردم سامرا و مغربيان نوشته‌اند كه به نزد آنها آيند و به در امير مؤمنان مىروند كه اين چيزها را بر ايشان قطعى كند .\r\nنامه را به ابو القاسم برادر امير مؤمنان دادند ، نامهء ديگرى نيز به موسى بن بغا و بايكباك و محمد بن بغا و مفلح و ياجور و بكالبا نوشتند و ديگر سردارانى كه گفته بودند نامه اى نوشتند . در نامهء خويش گفتند كه به امير مؤمنان چه نوشته‌اند و امير مؤمنان آنچه را خواسته‌اند از آنها دريغ نمىدارد مگر آنها بر وى اعتراض كنند و اگر چنين كردند مخالفت آوردند ، با آنها در بارهء چيزى اتفاق نمىكنند ، و اگر خارى به امير مؤمنان بخلد يا مويى از سرش كم شود ، سر همگيشان را بر مىگيرند . و اينكه قانع نمىشوند مگر آنكه صالح بن وصيف نمودار شود و وى را با موسى بن بغا فراهم آرند تا ببينند مالها كجاست كه صالح پيش از نهان شدن به آنها وعده داده بود كه مقررى ششماهه شان را بدهد .\r\nاين نامه را به فرستادهء موسى دادند و چند كس را همراه ابو القاسم فرستادند كه نامه شان را به امير مؤمنان برسانند و سخن وى را بشنوند .\r\nوقتى ابو القاسم بازگشت ، موسى نزديك پانصد سوار فرستاد كه بر در حير ما بين جوسق و كرخ بايستادند كه ابو القاسم و فرستادگان قوم و فرستادگان سرداران سوى آنها رفتند . فرستادهء موسى نامه اى را كه قوم براى وى و يارانش فرستاده\r\n","description":"","footnote":"","page_name":" 6356 ","page_number":415},
  {"content":"\r\nبودند به او داد . سليمان بن وهب و احمد بن محمد بن ثوابه و كسانى ديگر از دبيران در ميان جمع بودند . وقتى نامه را بر آنها بخواندند ، ابو القاسم گفت كه نامه اى از قوم براى امير مؤمنان به همراه دارد و به آنها نداد .\r\nپس همگى برنشستند و سوى مهتدى رفتند و وى را ديدند كه در آفتاب بر نمدى نشسته بود ، نماز مقرر را كرده بود و همه ابزار طرب و سرگرمى و سبكسرى را كه در قصر بود شكسته بود . نامه را به دو رسانيدند و دير مدت خلوت كردند ، آنگاه مهتدى به سليمان بن وهب گفت كه در بارهء آنچه خواسته بودند نامه هايى انشاء كند در پنج رقعه كه مهتدى آن را ضمن مكتوبى نهاد به خط خويش و به برادر خويش داد .\r\nسرداران نيز جواب نامهء آنها را نوشتند و به يار موسى دادند . ابو القاسم به وقت مغرب به نزد آنها شد و از جانب مهتدى سلامشان گفت و نامه اى را بر آنها خواند كه چنين بود :\r\n( 449 « به نام خداى رحمان رحيم ، « خدا ما و شما را توفيق اطاعت و موجبات رضاى خويش دهد . نامهء شما را كه خدايتان محفوظ دارد ، فهم كردم . پنج دستخط را به ترتيبى كه خواسته بوديد به نزد شما فرستادم ، يكى را بر گماريد كه آن را در ديوانها به عمل نهد ، ان شاء الله . اما آنچه خواسته بوديد كه كارتان را به يكى از برادرانم سپارم كه خبرهاى شما را به من برساند و مرا از نيازهايتان مطلع كند ، به خدا خوش دارم اين را به خويشتن بجويم و از همه كارتان و هر چه مصلحت در آن هست مطلع شوم . كسى را كه خواسته بوديد از برادرانم يا ديگران ، براى شما برمىگزينم ، ان شاء الله . نيازهاى خويش را با هر چه مىدانيد مصلحت شما در آن هست به من بنويسيد و من چنان مىكنم كه خوش داريد ، انشاء الله . خدا ما و شما را توفيق اطاعت و موجبات رضاى خويش دهد . » فرستادهء موسى نيز نامهء موسى و ياران وى را رسانيد كه چنين بود :\r\n« به نام خداى رحمان رحيم ،\r\n","description":"","footnote":"","page_name":" 6357 ","page_number":416},
  {"content":"\r\n« خدايتان باقى بدارد و حفظ كند و نعمت خويش را بر شما كامل كند . نامهء شما را فهم كرديم ، شما برادران ماييد و عموزادگان ما و ما چنان مىكنيم كه شما خوش داريد ، انشاء الله . امير مؤمنان ، كه خدايش عزيز بدار ، در بارهء همه چيزها كه خواسته بوديد دستور داد و دستخطهاى آن را به نزد شما فرستاد . آنچه در بارهء صالح وابستهء امير مؤمنان و ديگر شدن ما نسبت به وى آورده بوديد ، وى برادر ماست و عمو زاده و از اين ، قصدى كه ناخوشايند شما باشد نداريم . اگر به شما وعده داده كه مقررى ششماهه تان دهد ، ما رقعه ها به امير مؤمنان داده‌ايم و از او چنان خواسته‌ايم كه شما خواسته بوديد . اينكه گفته بوديد به امير مؤمنان اعتراض نكنيم و كار را به دو سپاريم ما شنوا و مطيع امير مؤمنانيم و كارها به دست خداست . وى مولاى ماست و ما بندگان وييم و در بارهء چيزى به او اعتراض نمىكنيم . اينكه گفته بوديد براى امير مؤمنان بدى مىخواهيم ، هر كه چنين خواهد خداى ، بدى را بر او بگرداند و در دنيا و آخرت خوارش كند . خدايتان باقى بدارد و حفظ كند و نعمت خويش را بر شما كامل كند . » وقتى نامه ها را بر آنها خواندند ، به ابو القاسم گفتند : « اينك شب رسيده ، امشب در كار خويش بنگريم و صبحگاهان بياييم و راى خويش را با تو بگوييم . » آنگاه جدا شدند و ابو القاسم سوى امير مؤمنان رفت .\r\n( 450 صبحگاه روز جمعه آخر نخستين ساعت روز ، موسى بن بغا از خانهء امير مؤمنان برنشست ، مردم نيز با وى برنشستند كه به مقدار هزار و پانصد كس بودند ، برفت تا از در حير كه مجاور ناحيهء قطايع جوسق و كرخ است درآمد و آنجا اردو زد .\r\nابو القاسم برادر مهتدى برون شد - كرخى نيز با وى بود - و سوى قوم رفت كه نزديك پانصد سوار و سيصد پياده بودند . ابو القاسم شبانگاه كه مىرفته بود دستخطها با وى بوده بود ، چون ميان آنها رسيد نامه اى درآورد از مهتدى كه نسخهء آن همانند نامه اى بود كه دستخطها جزو آن بوده بود و چون نامه را بخواند فغان\r\n","description":"","footnote":"","page_name":" 6358 ","page_number":417},
  {"content":"\r\nكردند و گفتارشان مختلف شد ، وابستگان پياده كه از سوى سامرا به آنها مىپيوستند در حير فزونى گرفتند . ابو القاسم همچنان انتظار مىبرد كه از نزد آنها برود ، با پاسخى مشخص كه به امير مؤمنان بگويد ، اما تا ساعت چهارم ميسر نشد و برفتند ، گروهى مىگفتند : « مىخواهيم خدا امير مؤمنان را عزيزى بدارد و مقرريهاى ما را كامل دهد كه از تأخير آن به هلاكت افتاده‌ايم . » گروهى مىگفتند : « رضايت نياريم تا امير مؤمنان برادران خويش را بر ما گمارد كه يكى به كرخ باشد و ديگرى به دور و ديگرى به سامرا و نمىخواهيم كه هيچكس از موالى سر ما باشد . گروهى نيز مىگفتند :\r\n« مىخواهيم صالح نمودار شود . » و اينان كمتر بودند .\r\nوقتى سخنشان در اين باب دراز شد ابو القاسم با شمه اى از اين خبر سوى مهتدى رفت ، از موسى آغاز كرد كه در محل اردوگاه خويش بود و چون ابو القاسم برفت ، او نيز برفت .\r\nوقتى مهتدى نماز جمعه را بكرد ، سپاه را به محمد بن بغا سپرد و دستور داد با برادرش ابو القاسم به نزد آن قوم رود . محمد بن بغا همراه وى برنشست با نزديك پانصد سوار ، موسى نيز به جايى رفت كه صبحگاه بوده بود . ابو القاسم با محمد ابن بغا برفت تا با قوم درآميختند و جماعت دور وى را گرفتند . ابو القاسم به آنها گفت :\r\n« امير مؤمنان مىگويد : در بارهء همه چيزهايى كه خواسته بوديد دستخط فرستادم .\r\nهر چه دلخواه شما باشد امير مؤمنان به انجام آن مىپردازد . اينك اماننامه اى است براى صالح بن وصيف كه نمودار شود . » و اماننامه اى را خواند كه براى صالح بود به اين مضمون كه موسى و بايكباك ، اين را از امير مؤمنان ، كه خدايش عزيز بدارد ، خواستند كه پذيرفت و آن را به نهايت مؤكد كرد .\r\nآنگاه گفت :\r\n( 451 « پس ، اين فراهم آمدنتان براى چيست ؟ » سخن بسيار كردند و آنچه به هنگام بازگشت به نزد مهتدى حاصل آمد اين بود كه مىگفتند : « مىخواهيم موسى در مقام بغاى كبير باشد و صالح در مقامى كه\r\n","description":"","footnote":"","page_name":" 6359 ","page_number":418},
  {"content":"\r\nوصيف به روزگار بغا بوده بود ، بايكباك نيز در مقام پيشين خويش باشد و سپاه به دست كسى باشد كه اكنون هست تا وقتى كه صالح نمودار شود و مقرريشان داده شود و روزيهايشان مطابق دستخطها پرداخت شود . » گفت . « خوب : » و قوم روان شدند و چون به مقدار پانصد ذراع برفتند اختلاف كردند : جمعى گفتند : « رضايت آورديم . » و جمعى گفتند : « رضايت نياورديم . » فرستادگان مهتدى به نزد وى رفتند كه قوم پراكنده شده‌اند و آهنگ رفتن دارند .\r\nدر اين وقت موسى برفت و مردم پراكنده شدند و سوى جاهاى خويش رفتند ، در كرخ و دور سامرا .\r\nوقتى صبحگاه شنبه شد فرزندان وصيف و جمعى از وابستگان و غلامانشان برنشستند ، مردم بانگ « سلاح برداريد » زدند و ياران پيادهء صالح بن وصيف اسبان عامه را به غارت بردند ، آنگاه برفتند و در سامرا اردو زدند بر سمت درهء اسحاق بن - ابراهيم ، به نزد مسجد لجين ، كنيز فرزنددار متوكل .\r\nدر اين وقت ابو القاسم به آهنگ خانهء مهتدى بر نشست و در راه خويش بر - آنها گذشت كه در وى آويختند و در اطرافيان و غلامانش كه همراه وى بودند ، به دو گفتند :\r\n« پيامى از ما به امير مؤمنان برسان . » گفت : « بگوييد . » اما پراكنده گفتند و در گفتارشان ماحصلى نبود جز آنكه صالح را مىخواهيم . پس او برفت و اين را به امير مؤمنان و موسى رسانيد ، جمع سرداران نيز حضور داشتند .\r\nيكى كه در آن مجلس حضور داشته بود گويد : كه موسى بن بغا گفت : « صالح را از من مىطلبند ! گويى من او را نهان كرده‌ام و او به نزد من است ، اگر به نزد آنهاست بايد نمودارش كنند . » و چون اين خبر بنزدشان مؤكد شد كه قوم فراهم آمده‌اند و مردمان سوى آنها روانند\r\n","description":"","footnote":"","page_name":" 6360 ","page_number":419},
  {"content":"\r\nاز خانهء امير مؤمنان به جنبش آمدند ، با سلاح برنشستند و در حير برفتند تا ميان سكو و پشت مسجد جامع فراهم آمدند .\r\nتركان و پيوستگانشان خبر يافتند و به تاخت و به دو برفتند كه نه سواره به پياده توجه داشت و نه بزرگ به كوچك تا به در بندها و كوچه ها رسيدند و به منزلهاى خويش پيوستند . موسى و يارانش همگى برفتند و از سرداران نوبتى خانه امير مؤمنان هر كه در سامرا بود با وى برنشست . حير را سپردند\r\n( 452 تا از مقابل دو ديوار گذشتند و برفتند . مفلح و واجب و پيوستگانشان از خيابان بغداد برفتند تا به بازار گوسفند رسيدند ، آنگاه در خيابان ابو احمد پيچيدند تا به سپاه موسى رسيدند .\r\nموسى و جمع سرداران همراه وى چون ياجور و ساتكين و يار جوخ و عيسى كرخى از جانب خيابان ابو احمد برفتند تا به رود رسيدند و به جوسق رفتند . مقدار سپاهيانى كه در اين روز ، يعنى شنبه ، يا موسى بودند ، چهار هزار كس بودند ، با سلاح و كمانهاى به زه و زره ها و جوشنها و نيزه ها و تبرزينها . و چنان بود كه بيشتر سردارانى كه در كرخ صالح را مىطلبيده بودند ، در اين سپاه با موسى آهنگ نبرد كسانى داشتند كه به طلب صالح برآيند .\r\nيكى كه از كارشان مطلع بوده گويد : بيشتر كسانى كه با موسى برنشسته بودند دل با صالح داشتند . كرخيان و دوريان در اين روز جنبشى نداشتند . وقتى قوم به جوسق رسيدند نخستين كارشان اين بود كه ندا دادند : هر كس از سرداران و كسان و غلامان و ياران صالح صبحگاه روز يكشنبه در خانهء امير مؤمنان حاضر نشود نامش حذف شود و خانه اش ويران شود و تازيانه اش زنند و به بندش كشند و در مطبق افكنده شود . هر كس از اين گروه كه نهان باشد و تا سه روز نمايان نشود با وى چنين كنند و هر كه اسب يكى از عامه را بگيرد يا در راهى متعرض وى شود به سختى عقوبت شود .\r\n","description":"","footnote":"","page_name":" 6361 ","page_number":420},
  {"content":"\r\nشب يكشنبه هشت روز مانده از صفر را مردم بر اين به سر كردند و چون صبحگاه روز دوشنبه شد خبر به مهتدى رسيد كه مساور جانفروش سوى بلد رفته و كشته و سوخته ، و در مجلس خويش نداى حركت داد . به موسى و مفلح و بايكباك نيز دستور حركت داد . موسى خيمه گاههاى خويش را بيرون فرستاد و چون روز چهارشنبه شد ، يازده روز رفته از صفر ، دستور حركت موسى و محمد بن - بغا و مفلح بى اثر شد ، گفتند :\r\n( 453 « هيچكس از ما نمىرود تا كار ما و صالح بريده شود . » بر اين كار همدل بودند كه بيم داشتند ، صالح از پشت سر براى آنها زحمتى پديد آرد .\r\nيكى از وابستگان گويد : يكى از پسران وصيف را ديدم - همو بود كه آن جمع را فراهم آورده بود - ديدمش كه با موسى و بايكباك در ميدان بغاى صغير چوگان بازى مىكرد ، به روز چهارشنبه يازده روز رفته از صفر .\r\nپس از آن اينان در طلب صالح بن وصيف سخت بكوشيدند و به سبب آن بر جمعى از كسانى كه پيش از آنان با وى پيوستگى داشته بودند ، يا گمان مىبردند كه وى را پناه داده‌اند هجوم بردند كه ابراهيم بن سعدان نحوى و ابراهيم طالبى و هارون بن - عبد الرحمن شيعى و ابو الاحوص بن احمد قتيبى و ابو بكر ، داماد ابو خويلد حجامتگر ، و شاريه زن نغمه گر ، و سرخسى سالار نگهبانان خاص از آن جمله بودند ، با كسان ديگر .\r\nابراهيم بن محمد به نقل از كار دار محلهء قبه ، محله اى كه مقابل خانهء صالح بن - وصيف است ، گويد : روز يكشنبه نشسته بوديم كه ناگهان غلامى از كوچه اى درآمد و پنداشتم كه هراسان بود و ندانستيم چرا ، خواستيم از او پرسش كنيم ، كه دور شد .\r\nچيزى نگذشت كه عيارى از وابستگان صالح بن وصيف به نام روزبه آمد ، سه يا چهار كس نيز با وى بودند ، وارد كوچه شدند و ندانستيم كجا شدند . چيزى نگذشت كه برون شدند و صالح بن وصيف را نيز بياوردند .\r\n","description":"","footnote":"","page_name":" 6362 ","page_number":421},
  {"content":"\r\nگويد : خبر از آنها پرسيديم ، معلوم شد آن غلام از كوچه وارد خانه اى شده بود و آب مىخواسته بود كه بنوشد . شنيده بود كه يكى به پارسى گفته بود :\r\n« اى امير دور شو ، كه غلامى آمده و آب مىخواهد . » غلام اين را شنيده بود ، ميان وى و آن عيار آشنايى بوده بود كه پيش وى رفته بود و خبر را با وى گفته بود كه عيار سه كس را فراهم آورده بود و به صالح تاخته بود و برونش آورده بود .\r\nاز عيارى كه به صالح تاخته بود آورده‌اند كه گويد : غلام قصه را به من گفت ، من برفتم ، سه كس نيز با من بودند ، صالح بن وصيف را ديديم كه آينه و شانه اى به دست داشت و ريش خويش را شانه مىزد ، وقتى مرا ديد شتابان به اطاقى درآمد ، بيم كردم براى گرفتن شمشيرى يا سلاحى آنجا رفته باشد و درنگ كردم ، اما ديدمش كه به گوشه اى پناه برد . به نزد وى درآمدم\r\n( 454 و بيرونش كشيدم و بجز التماس كارى نكرد .\r\nگويد : و چون به من التماس كرد ، گفتم : « رها كردن تو راهى ندارد ، اما ترا بر در برادران و ياران و پروردگانت گذر مىدهم ، اگر دو تن از آنها متعرض من شدند ترا به دست آنها رها مىكنم . » گويد : پس او را بيرون كشيدم و هر كه را ديدم بر ضد وى كمك من بود .\r\nگويند : وقتى گرفته شد ، در حدود دو ميل او را ببردند و كمتر از پنج كس از ياران سلطان با وى بودند .\r\nگويند : وقتى گرفته شد يك پيراهن به تن داشت با يك جامه ساده مغزىدار و يك شلوار ، چيزى به سر نداشت و پايش برهنه بود .\r\nبه قولى وى را بر يك يابوى صنابى بردند و عامه از پى او مىدويدند ، پنج كس از خاصه حفاظت وى مىكردند تا او را به خانهء موسى بن بغا رسانيدند و چون آنجا رسيدند بايكباك و مفلح و ياجور و ساتگين و ديگر سرداران به نزد وى\r\n","description":"","footnote":"","page_name":" 6363 ","page_number":422},
  {"content":"\r\nآمدند ، سپس او را از در حير روبروى قبله مسجد جامع برون كشيدند كه سوى جوسق برند . وى بر استرى پالاندار بود ، و چون او را به نزد مناره رسانيدند ، يكى از ياران مفلح از پشت سر ضربتى به شانه اش زد كه نزديك بود وى را از استر بيندازد ، پس از آن سرش را بريدند و پيكرش را آنجا رها كردند . سر را سوى خانهء مهتدى بردند و كمى پيش از غروب آنجا رسانيدند ، سر در دامن قباى يكى از غلامان مفلح بود و خون از آن مىچكيد . وقتى سر را به نزد مهتدى رسانيدند به نماز مغرب ايستاده بود و سر را نديد ، آن را بيرون بردند كه پاكيزه كنند ، وقتى مهتدى نماز خويش را بسر برد به دو خبر دادند كه صالح را كشته‌اند و سرش را آورده‌اند . پيش از اين نگفت كه خاكش كنيد و تسبيح گفتن خويش را آغاز كرد .\r\nوقتى خبر به منزل صالح رسيد بانگ ناله برخاست . شب را بدين گونه گذرانيدند و چون روز دوشنبه شد ، هفت روز رفته از صفر ، سر صالح بن وصيف را بر نيزه اى ببردند و بگردانيدند و بانگ زدند : چنين است سزاى كسى كه مولاى خويش را بكشد . سر را ساعتى به نزد باب العامه نصب كردند ، آنگاه ببردند . سه روز پياپى چنين كردند . به وقت آويختن سر صالح ، سر بغاى صغير را نيز بياوردند ، به روز دوشنبه ، و به كسانش دادند كه به خاكش كنند .\r\nاز يكى از وابستگان آورده‌اند كه گويد : مفلح را ديدم كه سر بغا را ديد و بگريست و گفت : « خدايم بكشد اگر قاتل ترا نكشم . » و چون روز پنجشنبه شد ، چهار روز مانده از صفر ، موسى سر را به نزد ام - الفضل دختر وصيف فرستاد كه زن نوشرى بود و پيش از آن زن سلمة بن خاقان بوده بود .\r\nاز يكى از بنى هاشم آورده‌اند كه گفته بود : « موسى بن بغا را به كشته - شدن صالح تهنيت گفتم . گفت : « دشمن امير مؤمنان بود و درخور كشته شدن\r\n","description":"","footnote":"","page_name":" 6364 ","page_number":423},
  {"content":"\r\nبود . » گويد : به بايكباك در اين باره تهنيت گفتم ، گفت : « براى چه ؟ صالح برادر من بود . » وقتى صالح بن وصيف كشته شد سلولى خطاب به موسى شعرى گفت به اين مضمون :\r\n« اى موسى ، انتقام خويش را از فرعون سركش گرفتى « و چنان كار كردى كه بايد كرد .\r\n« سه كس بودند همگى سر كش و حسادت شعار « كه از سر ستم و تعدى ترا هدف كرده بودند :\r\n« وصيف در كرخ مثله شد ، « بغا به نزد پل به آتش و شعله سوخته شد ، « صالح بن وصيف نيز پيكرش در حير « به خاك افتاده و جانش در جهنم است . » در آغاز جمادى الاول اين سال موسى بن بغا و بايكباك سوى مساور جانفروش رفتند ، و محمد بن واثق آنها را بدرقه كرد .\r\nدر جمادى الاول اين سال نيز مساور بن عبد الحميد با عبيدهء عمرو سى جانفروش مقابل شد ، در كحيل ، كه عقيدتشان مختلف بود و مساور بر عبيده ظفر يافت و او را بكشت .\r\nدر همين ماه همين سال مساور جانفروش ، با مفلح تلاقى كرد .\r\nبه من گفتند كه مساور از پس كشته شدن عمر سى از كحيل به سوى اردوگاه موسى و پيوستگان وى رفت كه آسوده بودند . بيشتر يارانش زخمدار بودند و زخمهايشان بهى نيافته بود و از نبردى كه ميان دو گروه رفته بود خسته بودند . با سپاه موسى نبرد انداخت و بر آنها ظفر نيافت . محل تلاقى در كوه زينبى بود مساور و\r\n","description":"","footnote":"","page_name":" 6365 ","page_number":424},
  {"content":"\r\nيارانش در كوه آويختند و به اوج آن رسيدند ، سپس آتش افروختند و نيزه هاى خويش را كوفتند .\r\n( 456 سپاه موسى همچنان در دامنهء كوه بود . آنگاه مساور با ياران خويش از سمتى جز آنجا كه موسى اردو زده بود از كوه فرود آمد و برفت و از دسترس به دور شد . اما موسى و يارانش مىپنداشتند آنها بالاى كوهند .\r\nدر رجب اين سال ، چهارده روز رفته از آن ماه ، مهتدى خلع شد و به روز پنجشنبه دوازده روز مانده از رجب درگذشت .\r\n\r\n","description":"","footnote":"","page_name":" 6366 ","page_number":425}
  ]