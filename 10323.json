[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nعرفان\r\nو عارف نمايان\r\nترجمه ى\r\nكسراصنام الجاهليه\r\nتأليف\r\nصدرالدين محمد شيرازى قدس سره\r\n( ملاصدرا )\r\nترجمه\r\nمحسن بيدارفر\r\nانتشارات الزهراء\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nعرفان و عارف نمايان ( ترجمه كتاب كسراصنام الجاهلية )\r\nمؤلف : حكيم متأله صدرالدين محمد شيرازى ( قدس سره )\r\nمترجم : محسن بيدارفر\r\nچاپ سوم : ارديبهشت 1371\r\nتعداد 5000 جلد\r\nچاپ و صحافى ؟ ؟ ؟ علامه طباطبائى\r\nبهاء :\r\nناشر : انتشارات الزهراء ، ناصر خسرو كوچه حاج نايب پاساژ ؟ ؟ ؟ طبقه سوم - 397699\r\nكليه حقوق چاپ و نشر براى ناشر محفوظ است\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nفهرست مندرجات\r\nعنوان صفحه مقدمهء مترجم\r\nشرح‌حال مؤلف از آية الله\r\nحاج سيد ابو الحسن حسينى قزوينى ( قدس سره ) 17\r\n[ چكيدهء بحث 
  ] از مؤلف 23\r\nمقدمه 33\r\nگفتار نخستين\r\nفصل اول : آنكه پيش از اكمال معرفت 50\r\nفصل دوم : بطلان شطحيات متصوفه 57\r\nفصل سوم : چه‌كسى نظر در حقائق تواند كرد 60\r\nگفتار دوم\r\nفصل اول : هدف حقيقى هستى 73\r\nفصل دوم : در اينكه فايدهء تمامى صفات 74\r\n\r\n","description":"","footnote":"","page_name":" 1 ","page_number":5},
  {"content":"\r\n\r\nعنوان صفحه فصل سوم : در سنجش ميان علوم 76\r\nفصل چهارم : توضيح بيشترى در بيان 77\r\nفصل پنجم : سنجش احوال 83\r\nفصل ششم : توضيح بيشترى پيرو فصل پيش 85\r\nفصل هفتم : [ غرض از خلقت 
  ] 88\r\nفصل هشتم : سبب بدعاقبتى چيست 93\r\nفصل نهم : نشانه‌هاى دوستداران خداوند 96\r\nگفتار سوم\r\nفصل اول : چگونه به اين منازل توان رسيد 117\r\nفصل دوم : عشق و شوق چگونه‌اند 118\r\nفصل سوم : مبدء اعمال صالحه 120\r\nفصل چهارم : تنها عارف است كه 122\r\nفصل پنجم : عبادات جاذب سودهاى 124\r\nفصل ششم : توضيح بيشتر در كيفيت تناسب 126\r\nفصل هفتم : هدف از اعمال انسانى 132\r\nفصل هشتم : چرا كردار زشت موجب 137\r\nفصل نهم : چرا نيكان از بدان 140\r\nگفتار چهارم\r\nفصل اول : 148\r\nفصل دوم : سفارشاتى نبوى 150\r\nفصل سوم : سفارشات بعضى از پيامبران و اولياء 156\r\nخاتمه\r\n\r\n","description":"","footnote":"","page_name":" 2 ","page_number":6},
  {"content":"\r\n\r\n\r\n[ مقدمهء مترجم 
  ]\r\nبسم اللّه الرّحمن الرّحيم\r\nالحمد لله رب العالمين ، و الصلاة و السلام على الانبياء و المرسلين ، سيما سيدهم و خاتمهم محمد و على آله و اصحابه المنتجبين .\r\n    رَبِّ ، اشْرَحْ لِي صَدْرِي وَ يَسِّرْ لِي أَمْرِي وَ احْلُلْ عُقْدَةً مِنْ لِسانِي يَفْقَهُوا قَوْلِي :     هركس و با هر مقدار شناختى كه از خود و جهان هستى داشته باشد ببداهت درمىيابد كه موجودى ايستا نيست ، بلكه در راه بوده و در مسيرى حركت مىكند . استدلالات عقلى و نصوص دينى و يافته‌هاى مكاشفه‌گران نيز هشدار مىدهند كه او درين ره‌پيمائى نه بسوى نيستى كه بسوى ابديت مىرود ، ابديتى كه تا انسان اينجائى است ديدگانش قدرت ديد آنجا را نخواهند داشت ، و منتهاى يافت او شنيدن اوصافى از افرادى است كه خود را از تنگناى دنياى ماده بالا كشيده‌اند و ديدگاهشان از عالم دنيا گذشته است ، و در گوش ديگران مىخوانند :\r\n« اينقدر هست كه بانگ جرسى مىآيد » .\r\nكشش درونى و ميل به اطلاع و رسيدن به منزل مقصود و بىخبرى عامه و دراز و ناهموار بودن راه ، گروهى شياد را يار گشته تا خود را رهنما و عارف و عالم و صوفى رقم زنند . افرادى كه قيافه‌اى ژوليده و موى سر از كمر بدررفته و ريشى از چانه تا عانه رسيده را نشان عرفان و خداشناسى مىنمايانند ، و بناحق فرياد هو و حق بر سر هر كوى و برزن مىكشند ، و عده‌اى ساده‌لوح را كه به حكم فطرت\r\n\r\n","description":"","footnote":"","page_name":" 3 ","page_number":7},
  {"content":"\r\n\r\nتشنه‌ى آبى هستند به سرابى ره مىنمايند ، و ازين راه براى خود مال و منالى فراهم آورده و مريد و متابعانى دست‌وپا مىكنند و شهرت و رياستى بهم مىزنند .\r\nافراد بصير و روشن‌ضمير كه خود از دنيادارى و مريدسازى بدورند از ديدن چنين افراد و شهرت و مورد اعتماد قرار گرفتن آنها سخت در رنجند ، و مقابله با اين افراد و معرفى چنين شيادان را برخود فرض عين مىدانند .\r\nاز كسانى كه مبارزه با چنين منافقانى را برخود واجب ديده و بمقابله‌ى آنان كمر بسته‌اند فيلسوف بزرگ و انديشمند و عارف سترگ قرن دهم و يازدهم هجرى صدر المتالهين شيرازى است كه درين راه اشارات و تفصيلاتى را كه در كتابهاى مختصر و مفصّلش مىكند كافى نديده و به نوشتن رساله‌اى مستقل درين معنى همت گماشته است تا ره گم كرده‌گانى را كه حرامى را بلد انگاشته‌اند بصيرت بخشد ، و نشانه‌هاى افراد راستگو و دروغزن را يادآور شود ، و پوچ بودن ادعاى مدعيان دروغين را آشكار گرداند ، و مسير صحيح معرفت نفس را نشان دهد . كتاب حاضر محصول اين فكر اوست .\r\nنگاهى گذرا به مشكلهائى كه پس از آسان‌نمائى عشق در اول راه مىافتد - و هم طول راه و خطرات و سختىها و ناآشنائى به راه و بيراهه‌ها - كافى است تا ضرورت وجود رهبرى ره‌شناس و مورد اعتماد را دريابيم ، و تأمل در خطا كارى انسانها نشان مىدهد كه استاد واقعى جز فرد معصوم يا كسى كه از نور او پرتو مىگيرد نتواند بود ، ازينجا روشن مىگردد كه چرا آسمان بشريت بىنور آفتاب ولايت ، صاحب العصر حضرت بقية الله الاعظم در تاريكى مطلق فرو مىرود ، كه « بيمنه رزق الورى » .\r\nدرد نهفتگى حضرتش از پيش چشمان كم‌نور ما قلب هر خداجوئى را به سختى مىفشارد ، مانا كه جهان در عزاى غيبتش سيه‌جامه‌ى ظلمت بتن كرده است : . . . أليس الصبح بقريب .\r\n در اين شب سياهم گم گشت راه مقصود * از گوشه‌اى برون آى اى كوكب هدايت \r\n\r\n","description":"","footnote":"","page_name":" 4 ","page_number":8},
  {"content":"\r\n\r\nبدين اميد كه بارقه‌ى انقلاب اسلامى زمينه‌ساز ظهور حضرتش باشد اين حكايت را همچنان باقى مىگذاريم و به ذكر مؤلف و كتاب حاضر مىپردازيم :\r\nمؤلف :\r\nمؤلف مشهورتر و بزرگتر از آنست كه درين مختصر سخن از او گوئيم ، ليكن محض تكميل اين پيشگفتار ذكر شرح‌حال مختصرى درينجا لازم مىنمود .\r\nاين بنده خود پى تهيه چنين گفتارى بودم كه بخاطرم آمد متفكر و فيلسوف فقيد آية الله رفيعى قزوينى - نور الله مضجعه - مقالهء موجزى درين معنى مرقوم داشته‌اند بهتر ديدم همان مقاله را در پايان اين پيشگفتار بياورم كه درعين تأمين مقصود يادى نيز از آن بزرگمرد كه آثار قلمى كمى از ايشان در دست است شده باشد « 1 » ، ازينرو تنها به ذكر تأليفات صدر المتالهين - قدس سره - و ويژگىهاى كتاب حاضر مىپردازم :\r\n\r\nتأليفات صدر المتألهين - ره : « 2 »\r\n1 - اتحاد العاقل و المعقول . علامه فقيد مؤلف الذريعة ذكر كرده ( 1 / 81 ) كه اين رساله در ايران بچاپ رسيده است .\r\n2 - اتصاف الماهية بالوجود . كه جزء مجموعه‌ى رسائل صدر المتألهين بسال 1302 ، و همچنين در حاشيه‌ى رساله‌ى التصور و التصديق از مؤلف كه همراه با كتاب الجوهر النضيد علامه‌ى حلى بسال 1311 چاپ سنگى شده است .\r\n3 - اجوبة المسائل كه پاسخ پنج پرسش محمد گيلانى معروف به « ملاشمسا » است و در حاشيه‌ى چاپ سنگى كتاب مبدء و معاد آمده است .\r\n4 - اجوبة المسائل ( جواب مسائل بعض الخلان ) كه همراه با دو رساله‌ى\r\n\r\n\r\n","description":"","footnote":"\r\n( 1 ) - مجموعهء رسائل و حواشى مرحوم قزوينى توسط ناشر در زير چاپ است . اميد است خداوند توفيق خير دهد تا انشاء الله با طبعى مطلوب تقديم دوستداران دانش گرداند . ناشر .\r\n( 2 ) - در ذكر تأليفات صدر المتألهين استفاده‌ى بسيارى از « فهرست نگارشهاى صدراى شيرازى » شده است كه به خامه‌ى فاضل محترم آقاى دانش‌پژوه و در يادنامه‌ى ملاصدرا ، ص 105 - 120 چاپ شده است . ( دانشكده الهيات ، طهران ، 1340 ش ) .\r\n","page_name":" 5 ","page_number":9},
  {"content":"\r\n\r\nديگر بعنوان رسائل فلسفى بسال 1392 - ق از طرف دانشكده الهيات مشهد چاپ شده است .\r\n5 - اجوبة المسائل النصيرية كه پاسخ پرسشهاى خواجه نصير الدين طوسى از شمس الدين عبد الحميد بن عيسى خسروشاهى است و در هامش چاپ سنگى كتاب مبدء و معاد و همچنين شرح هدايه‌ى أثيريه چاپ شده است .\r\n6 - اسرار الايات و انوار البينات كه كتابى است فلسفى و عرفانى و تفسيرى و در تهران بسال 1319 بطريقه‌ى سنگى و همچنين بسال 1360 - ش بوسيله‌ى انجمن حكمت و فلسفه‌ى ايران چاپ حروفى شده است .\r\n7 - اكسير العارفين في معرفة طريق الحق و اليقين كه ضمن رسائل مذكور در فوق بسال 1302 چاپ شده است . و أخيرا نيز همراه با ترجمه‌ى ژاپنى از طرف انجمن بررسيهاى اسلامى دانشگاه توكيو چاپ شده است ( مجله معارف شماره 2 ، ص 190 ) .\r\n8 - التشخص كه ضمن رسائل مذكور چاپ شده است .\r\n9 - التصور و التصديق كه بسال 1311 همراه كتاب الجوهر النضيد چاپ سنگى شده است ، و همچنين بسال 1362 - ش همراه همان كتاب توسط انتشارات بيدار چاپ حروفى شده است .\r\n10 - تفسير سوره‌هائى از قرآن ، اين تفسيرها بسال 1322 در مجموعه‌اى بطريقه‌ى سنگى چاپ شده است و شامل تفسير سوره‌ى فاتحه ، سوره‌ى بقره تا آيه‌ى 65 ، « 3 » آية الكرسى ، آيه‌ى نور ، و سوره‌هاى حديد ، سجده ، يس ، واقعه ، جمعه ، طارق ، اعلى ، و زلزال است . و بارديگر تفسير فاتحه و بقره و قسمتى از آية الكرسى باهم بسال 1302 - ق و نيز تفسير سوره‌ى اعلى به همراه كشف الفوائد علامه و چند رساله‌ى ديگر بسال 1312 - ق ، و تفسير آيه‌ى نور بسال 1313 - ق ، و تفسير سوره‌ى واقعه بقطع جيبى بطور مستقل چاپ شده است ، همچنين تفسير\r\n\r\n\r\n","description":"","footnote":"\r\n( 3 ) - نسخه‌اى ازين قسمت تفسير كه مقدار زيادى از اول و قسمتى از آخر آن افتاده به خط مؤلف در كتابخانه مسجد اعظم قم موجود است .\r\n","page_name":" 6 ","page_number":10},
  {"content":"\r\n\r\nسوره‌ى حمد و بقره بسال 1393 - ق در تهران طبع حروفى شده ، و اخيرا نيز مجموعه‌ى اين تفاسير در هفت جلد از طرف انتشارات بيدار در قم چاپ مىشود كه تاكنون پنج جلد آن منتشر شده است . « 4 » ضمنا تفسير آيه‌ى نور و سوره‌هاى جمعه ، واقعه ، اعلى ، طارق ، زلزال نيز مستقلا همراه با ترجمه‌ى آقاى محمد خواجوى از طرف انتشارات مولى در تهران منتشر شده است .\r\n11 - حاشيه‌ى شرح حكمة الاشراق كه حواشى بسيار دقيق و ممتعى است و در هامش همان كتاب بسال 1315 - ق چاپ سنگى شده است .\r\n12 - حاشيه بر الهيات شفا تأليف ابن سينا ، اين حواشى كه بر خلاف متن شفا كه به املاء و قلم سنگين شيخ الرئيس است به قلم روان و شيرين صدر المتالهين نوشته شده و حاوى دقائق و لطائف بسيار و از آثار جالب توجه صدر المتالهين است كه تا پايان كتاب نيز نرسيده است ، و در سال 1303 - ق همراه متن شفا چاپ سنگى شده است .\r\n13 - حدوث العالم كه ضمن رسائل وى بسال 1302 چاپ شده است .\r\n14 - الحشر كه ضمن رسائل وى و همچنين در حاشيه‌ى چاپ سنگى مبدء و معاد و در حاشيه‌ى كشف الفوائد علامه حلى - ره - چاپ سنگى شده و همچنين در سال 1363 در تهران از طرف انتشارات مولى و همراه با ترجمه‌ى اين كتاب بقلم آقاى محمد خواجوى چاپ حروفى شده است .\r\n15 - الحكمة العرشية رساله‌ى مختصرى است كه در آن آراء خود را بيان مىكند . اين كتاب همراه با كتاب المشاعر بسال 1315 چاپ سنگى شده ، و در سال 1341 - ش نيز از طرف دانشگاه اصفهان و همراه با ترجمه‌ى آقاى غلامحسين آهنى منتشر شده است .\r\n\r\n\r\n","description":"","footnote":"\r\n( 4 ) - در فهرستى كه آقاى دانش‌پژوه تنظيم كرده‌اند . تفسير سوره‌ى الضحى و الطلاق نيز ذكر شده‌اند كه به نظر مىرسد ، اشتباه باشد و يا تاكنون بنده موفق به ديدن آن‌دو نشده‌ام . همچنانكه صاحب الذريعه ( 4 / 338 ) نيز تفسير سوره‌ى الضحى را ذكر كرده است و متذكر مىشود كه ضمن مجموعه‌ى تفاسير وى بسال 1322 چاپ شده است ، كه اين معنى مسلما اشتباه است .\r\n","page_name":" 7 ","page_number":11},
  {"content":"\r\n\r\n16 - الحكمة المتعالية فى الاسفار الاربعة العقلية مهمترين كتاب صدر المتالهين و مشهورترين و مفصلترين آنهاست ، درين كتاب آراء و نظرات فلاسفه‌ى پيشين را ذكر و به نقد و تحقيق آنها پرداخته است ، و همچنين نظرات مخصوص خود را نيز در پايان هر مبحث ذكر مىكند . اين كتاب بسال 1282 و همراه با حواشى حكيم بزرگ الهى حاج ملا هادى سبزوارى - ره - در چهار مجلد چاپ سنگى شده ، و اخيرا نيز در قم و باضافه‌ى حواشى فيلسوف فقيد علامه‌ى طباطبائى - ره - در نه جلد چاپ حروفى شده است .\r\n17 - خلق الاعمال ضمن رسائل وى و همراه كشف الفوائد چاپ شده است .\r\n18 - ديباچه‌ى عرش التقديس آقاى دانش‌پژوه ذكر كرده‌اند كه نسخه‌اى از آن در دانشگاه ( ف 299 ) هست .\r\n19 - ديوان شعر كه به نوشته‌ى صاحب الذريعة ( 9 / 600 ) نسخه‌اى از آن‌كه توسط شاگرد بزرگوارش فيض كاشانى جمع‌آورى شده است به خط او در كرمانشاه موجود است ، و اين رباعى را از آن مجموعه نقل مىكند كه گويا نشان از دست دادن بينائى وى در آخر عمر است :\r\n جهان بين من گرچه رفت از نهاد * جهان آفرين بين من كم مباد\r\nجهان بين اگر شد جهان بان بجاست * جهان را جهان بان نه غير از خداست \r\nتعداد 8 رباعى از رباعيات صدر المتالهين نيز بهمراه كتاب سه اصل وى چاپ شده است و از آن جمله است :\r\n زاهد ز بهشت ، خان‌ومان مىسازد * عابد به عمل ، بدان جهان مىنازد\r\nعارف بعمارت درون مىيازد * عاشق ز براى دوست جان مىبازد \r\n20 - الرسالة القدسية فى اسرار النقطة الحسية اين كتاب در حاشيه‌ى المبدء و المعاد چاپ سنگى ، چاپ شده است . « 5 »\r\n\r\n\r\n","description":"","footnote":"\r\n( 5 ) - آقاى سيد جلال آشتيانى در كتاب شرح‌حال و آراء فلسفى ملا صدرا ، ص 208 اظهار داشته‌اند : « از طرز تحرير اين رساله معلوم مىشود كه از تصنيفات ملا صدرا نمىباشد » .\r\n","page_name":" 8 ","page_number":12},
  {"content":"\r\n\r\n21 - سريان نور وجود الحق فى الموجودات كه ضمن رسائل وى چاپ شده است .\r\n22 - سه اصل تنها كتابى است كه مؤلف به زبان فارسى نوشته است .\r\nو اين رساله از طرف دانشكده‌ى الهيات تهران بسال 1340 - ش منتشر شده است . رباعيات فوق الذكر و منتخب مثنوى نيز ملحق به همين كتاب آمده است .\r\n23 - شرح اصول كافى كه از آغاز تا قسمتى از كتاب الحجة را شرح كرده است . ازين كتاب احاطه‌ى صدر المتالهين بر فنون مختلف اسلامى آشكار مىشود و دقيق‌ترين شرحى است كه تاكنون بر كتاب شريف كافى نوشته شده است . اين كتاب همراه مفاتيح الغيب بطريقه‌ى سنگى چاپ شده است . و اخيرا نيز آقاى محمد خواجوى مشغول ترجمه و چاپ آن به طرز جديد مىباشند - وفقه الله تعالى - . « 6 »\r\n24 - اللمعات المشرقية فى المباحث المنطقية كه رساله‌ى جالبى در منطق است و همراه با شرحى كه آقاى مشكوة الدينى بر اين كتاب نوشته‌اند در تهران بنام منطق نوين چاپ و منتشر شده است . « 7 »\r\n25 - شرح الهداية الاثيرية شرحى است بر هدايه‌ى اثير الدين ابهرى كه بطريقه‌ى مشاء و گويا در اوان زندگى علمى خود نوشته و آراء خاص وى در آن ديده نمىشود . اين كتاب بسال 1313 - ق در طهران چاپ سنگى شده است . « 8 »\r\n26 - الشواهد الربوبية فى المناهج السلوكية كه از كتابهاى بىنظير مؤلف است و مطالب خود را در آن بطور خلاصه بيان كرده و بسال 1286 بهمراه تعليقات حكيم سبزوارى چاپ سنگى شده است ، و همچنين در سال 1346 - ش\r\n\r\n\r\n","description":"","footnote":"\r\n( 6 ) - قسمتى ازين شرح به خط مؤلف در كتابخانه‌ى آية الله مرعشى نجفى - دام ظله - در قم موجود است .\r\n( 7 ) - در فهرست نگارشهاى صدرا ، اين كتاب بعنوان التنقيه معرفى شده كه ظاهرا اشتباه باشد و نام صحيح آن همين است كه ذكر شد .\r\n( 8 ) - ازين كتاب نسخه‌اى در كتابخانه دانشگاه تهران هست كه به نوشته‌ى آقاى دانش‌پژوه احتمالا خط خود مؤلف است .\r\n","page_name":" 9 ","page_number":13},
  {"content":"\r\n\r\nو بضميمه‌ى همان تعليقات و مقدمه‌ى آقاى آشتيانى از طرف دانشكدى الهيات مشهد چاپ حروفى شده است .\r\n27 - كتاب ديگرى به همين نام كه طبق نوشته‌ى آقاى دانش‌پژوه غير از كتاب فوق الذكر است و فهرست ماننديست از مسائل فلسفى خود او و نسخه‌اى از آن در كتابخانه‌ى سپهسالار ( ش 5 / 6319 ) موجود است . نگارنده با مراجعات مكررى كه بدين كتابخانه نمودم مع الاسف در اثر بهمريختگى و نامرتبى اداره‌ى اين كتابخانه موفق بديدن نسخه‌ى مذكور نگشتم و با اين‌كه در فهرست چاپى اين كتابخانه نام و شماره‌ى آن آمده است متصدى مربوطه از وجود آن اظهار بىاطلاعى فرمود .\r\n28 - القضاء و القدر كه ضمن مجموعه‌ى رسائل وى چاپ شده است .\r\n29 - كسر اصنام الجاهلية كه همين رساله‌ى موجود است و درباره‌ى آن توضيح بيشترى خواهيم داشت .\r\n30 - لمية اختصاص المنطقة بموضع معين من الفلك كه نسخه‌اى از آن در كتابخانه‌ى آستان قدس : ( 4 : 201 در دنبال نسخه‌ى شفاى ش 876 ) موجود است .\r\n31 - المبدء و المعاد كه از كتابهاى بسيار جالب صدر المتالهين است و در سال 1314 - ق در طهران چاپ سنگى شده است ، و بارديگر در سال 1354 - ش ، توسط انجمن فلسفه در تهران و با چاپ حروفى منتشر شده است .\r\n32 - متشابه القرآن كه بسال 1392 - ق ، همراه با دو رساله‌ى ديگر مؤلف و مقدمه‌ى مفصل آقاى آشتيانى بعنوان رسائل فلسفى از طرف دانشگاه مشهد منتشر شده است .\r\n33 - المزاج در آستان قدس ( 4 : 143 ) نسخه‌اى از آن موجود است .\r\n34 - المسائل القدسية كه همراه با متشابه القرآن مذكور در فوق چاپ شده است .\r\n35 - المشاعر رساله‌اى موجز و بسيار دقيق كه همراه الحكمة العرشية\r\n\r\n","description":"","footnote":"","page_name":" 10 ","page_number":14},
  {"content":"\r\n\r\nبسال 1315 چاپ سنگى شده است و همچنين در سال 1340 ش - ه با ترجمه‌ى آقاى غلامحسين آهنى از طرف دانشگاه اصفهان و در سال 1342 بهمراه ترجمه‌ى فارسى ميرزا عماد الدولة كه ترجمه‌ى خوبى از كتاب مذكور است و همچنين مقدمه و ترجمه‌ى فرانسه از طرف انجمن ايران و فرانسه در تهران منتشر شده است .\r\n36 - المظاهر الالهية فى اسرار العلوم الكمالية كه در حاشيه‌ى المبدء و المعاد بسال 1314 و در سال 1380 - ق از طرف دانشكده‌ى الهيات مشهد مستقلا چاپ شده است .\r\n37 - المعاد الجسمانى نسخه‌اى ازين رساله در كتابخانه‌ى آستان قدس ( به دنبال شفاى ش 786 - طوس : 4 / 201 ) موجود است . و احتمالا اين رساله همان « زاد السالكين » است كه همراه شرح مفصلى از آقاى آشتيانى از طرف انجمن حكمت و فلسفه در 1359 - ش منتشر شده است .\r\n38 - مفاتيح الغيب كتابى است بسيار شريف و پرمطلب كه بهمراه شرح اصول كافى چاپ سنگى شده و اخيرا نيز از طرف انجمن حكمت و فلسفه و به همت آقاى محمد خواجوى چاپ و منتشر شده است .\r\n39 - الواردات القلبية رساله‌اى است موجز كه بهمراه رسائل وى چاپ شده و همچنين بسال 1358 ش - ه بهمراه ترجمهء آن از دكتر احمد شفيعيها طرف انجمن حكمت و فلسفه منتشر شده است .\r\n40 - الوجود كه نسخه‌اى از آن در كتابخانه دانشكده‌ى حقوق تهران موجود است ( فهرست ص 500 ) .\r\nرسائل ديگرى نيز ضمن تأليفات صدر المتالهين ذكر كرده‌اند كه در انتساب آنها به وى ترديد وجود دارد .\r\nهمچنين اخيرا رساله‌اى بنام « ايقاظ النائمين » از طرف انجمن فلسفه و با گونه‌اى بسيار به دو مغلوط منتشر شد كه با ذكر قرائنى موجود در كتاب مذكور از تاليفات صدرا معرفى شده است .\r\n\r\n","description":"","footnote":"","page_name":" 11 ","page_number":15},
  {"content":"\r\n\r\nدو نامه نيز از صدر المتالهين موجود است كه يكى را به استاد خود ميرداماد - ره - نوشته و ديگرى را به شمساى گيلانى ( ريو - 2 / 417 ذيل ) . اولى در كتاب « شرح‌حال و آراء فلسفى ملا صدرا » تأليف آقاى آشتيانى ص 225 چاپ شده است .\r\n\r\nكسر اصنام الجاهلية ( شكست بتهاى جاهليت )\r\nسبب نوشتن اين كتاب را مؤلف چنين بيان مىكند :\r\n« درين زمان كه تاريكىهاى نادانى و نابينائى در شهرها پراكنده گشته است ، و كوته‌فكرى و نادرستى همه‌ى آباديها را فرا گرفته است ، گروههائى را مىبينم كه با تمامى توان خويش در عقائد و گفتار به نادانى و هذيان گرائيده‌اند و بر فسادگرى در كردار اصرار مىورزند . . . و با همه‌ى تهيدستيشان در علم و عمل خود را به ارباب توحيد و اصحاب تفريد مانسته مىانگارند . . . و پيرو يكى از همنوعان خود گشته‌اند كه ولايت خداوند و قرب و منزلت داشتن نزد او را مدعى است . . . » .\r\nآنگاه بشرح كردار چنين مدعيان مىپردازد و توضيح اين‌كه با داشتن خصوصياتى كه اينان دارايند نتوان عرفان و شناختى از حق داشت و اقوال و شطحيات اينان ترّهاتى بيش نيست . و پس از بيان چندى از طرق عوامفريبى و علل پيدا شدن اعتقاد در افراد ساده‌لوح نسبت به اينان مىگويد :\r\n« چون ديدم كه دفع اين شر كارى خطير در امر دين است و رفع اين شبهه از قلب دانش‌پژوهان - و ديگر مبتديان - و خلاص نمودن آنان از وسوسه‌هاى شياطين كارى سترگ مىباشد ، از خداوند خيرجوئى نموده و شروع در ازاله‌ى وسوسه‌ها و رفع شبهات و باطل كردن ياوه‌ها و باز نمودن گره‌هاى بسته‌ى اينان نمودم . . . اين رساله پرداخته گشت . . . و در يك مقدمه و چهار گفتار و يك خاتمه‌اش ترتيب دادم » .\r\n\r\n","description":"","footnote":"","page_name":" 12 ","page_number":16},
  {"content":"\r\n\r\nدر مقدمه‌ى كتاب نخست نفس انسانى و كيفيت تكاملى علمى آن را توضيح مىدهد ، و با ذكر مثالى چگونگى كسب معارف و موانعى را كه در راه آن موجود است بيان مىكند و اين‌كه بدون كوشش بسيار و رفع اين موانع دست‌يابى به علم و عرفان نشدنى است ؛ آنگاه متوجه مىسازد : افراد مدعى كه نه در تحصيل و راه بدست آوردن عرفان رنجى مىبرند و نه در راه بر طرف كردن موانع كوششى نموده‌اند هرگز به عرفان الهى نتوانند رسيد و اين‌چنين مدّعيان جز عده‌اى شياد و دروغزن بيش نيستند كه امر را بر ديگران مشتبه مىسازند و چه بسا بر خودشان نيز مشته شده است .\r\nگفتار اول : اين گفتار در بيان اين معنى است كه برترين مقام ، رسيدن به معرفت الهى است ؛ و شخص خداجوى بايد نخست مقررات شريعت را شناخته و سخت بدانها پايبند بود ، و بدون چنين دانشى شروع در مجاهدت گمراهى ببار آرد ، و كسى كه خود را برياضات شرعى تهذيب ننموده است نشايد كه بفكر نظر در حقايق افتد .\r\nآنگاه بيان مىكند كه حكيم و فقيه كيست و علما بر چند قسمند ، و اينكه مقام حكمت بسيار بلند است و هركسى را حكيم نتوان خواند و عارف حقيقى را مرتبتى بلند است گو اينكه كسى او را نشناسد و پيرو او نگردد .\r\nگفتار دوم : درين گفتار بيان مىكند گو اينكه برترين مقام ، داشتن علم است ولى نه هرعلمى ، بلكه برترين همه ، علم الهى است . و اينكه رسيدن به معارف يقينى بالاترين كمال و نهايت بهجت و سعادت است ، و ثمره‌ى خلقت و بالاترين مقصود از آن همانا وجود عالم ربانى است و ديگران بمنزله‌ى طفيل وجود اويند .\r\nآنگاه مىگويد كسانى را كه عقايدى خلاف واقع و فاسد دارند خطر بدعاقبتى تهديد مىكند ، و بيان اينكه سبب بدعاقبتى چيست و از آن پس چندى از نشانه‌ى دوستان خداى را برمىشمارد تا افراد بىتوجه را روشن شود كه چه كسانى دوستان خدايند و چه نشانه‌هائى دارند و فريب منافقان و دروغزنان را نخورند .\r\n\r\n","description":"","footnote":"","page_name":" 13 ","page_number":17},
  {"content":"\r\n\r\nگفتار سوم : در ذكر صفات نيكان است افرادى كه رتبه‌شان پائين‌تر از مقربين است .\r\nدرين گفتار نخست بيان مىكند كه تصفيه و تهذيب جز با پرداختن به عبادات ميسر نمىشود ، و مقصد سلوك سالك معرفت بارى است كه هراندازه بيشتر شود شوق و عشق او نيز تيزتر مىگردد . و توضيح مىدهد كه هر موجودى شوق و عشق وصول به بالاتر و كاملتر از خود را دارد و چون برترين و كاملترين ذات الهى است پس مبدء كردار نيكوى انسانى عشق به بارى تعالى است و چون عشاق حقيقى او عارفان به او هستند تنها آنانند كه حقيقتا او را عبادت مىكنند و جز او را نمىجويند ، و خلاصه « مرد اگر هست بجز عارف ربانى نيست » .\r\n فتادگان سر كوى دوست بسيارند * و ليكن از سر كويش چو من فتاده نخواست \r\nآنگاه به كيفيت اصلاح نفس بوسيله‌ى عبادات مىپردازد و با ذكر مثالى بيان مىكند كه عبادات براى جان انسان حكم غذا را براى بدن او دارد ، و طريق رسيدن به حقايق عالم مجاهده و تهذيب است نه مجادلات كلامى كه نتيجه‌اى جز گمراهى و از ديار شكوك و قساوت قلب ببار نمىآورد ، و غرض از عبادات شرعى علم است كه ذات انسانى بدان تكامل يابد همچنان‌كه در اثر پرداختن به اعمال زشت شقاوت يابد .\r\nآنگاه به ذكر مطالبى مىپردازد كه افراد شياد بدان وسائل خود را در عداد صلحاء رقم مىزنند و رهزن رهروان ساده‌دل مىگردند .\r\nگفتار چهارم : ذكر نصايح و مواعظى از قرآن و سنت و اقوال بزرگان كه موجب ترغيب و شوق افراد پاك‌نهاد گردد ، گواينكه افراد دل‌مرده را سودى ندهد .\r\nپايان‌نامه‌ى كتاب توضيح اين مطلب است كه غرض ازين رساله نكوهش شخص يا اشخاص معينى نيست بلكه هدف بيان كردن شيوع فساد در دوران خود است و نشاندادن راه راست و طريق شناخت افراد صالح و عرفاى كامل .\r\nآنگاه اظهار مىدارد كه چون سخن بدينجا رسيده است مناسب است تا\r\n\r\n","description":"","footnote":"","page_name":" 14 ","page_number":18},
  {"content":"\r\n\r\nشمه‌اى نيز در بيان شروط ارادت و آداب مريدان مرقوم گردد تا موجب بصيرت بيشتر باشد .\r\nروش كار مؤلف درين كتاب بيشتر بر خطابه استوار است تا برهان ، گواينكه از روش برهانى نيز بسيار دور نمىشود ، ليكن چون اين كتاب بيشتر بخاطر استفاده‌ى افراد غير متخصص نوشته شده است ، نويسنده متوجه بوده است كه خطابيات و ذكر تمثيل بيشتر در جاافتادن مقاصد او كمك مىكند تا صغرى و كبرى چيدن و نتيجه گرفتن ، البته براهين مطالبى را كه بيان مىدارد روى مبانى خود در ديگر كتابها مستدل و مبسوط ذكر كرده است .\r\nاين كتاب در سال 1340 - ش ، از طرف دانشكده‌ى علوم معقول و منقول در تهران بتحقيق آقاى محمد تقى دانش‌پژوه منتشر شده است .\r\nايشان در مقدمه‌ى همان چاپ نسخ مورد اعتماد و طريقه‌ى كار خود را بيان داشته‌اند كه ذكر آن درينجا لازم نمىنمايد ، و طالبين مىتوانند به همان نوشته‌ى ايشان مراجعه فرمايند .\r\nمبناى ترجمه‌ى اين كتاب نيز همين چاپ بوده است ، البته روش كار بنده چيزى بين ترجمه‌ى تحت الفظى و نقل به معنى بوده است ، يعنى كه كمال تقييد به ترجمه كلمه‌كلمه نداشته‌ام گواين‌كه اين جنبه را نيز بسيار وانگذاشته‌ام ، البته در ترجمه‌ى آيات و احاديث سعى در مراعات اين معنى بيشتر شده است .\r\nاز ترجمه‌ى يكى دو فصل نيز كه بىفايده مىنمود طفره رفته‌ام از جمله فصلى در پايان گفتار چهارم كه نصايح و مواعظى را از فيثاغورس نقل مىكند .\r\nچرا كه نقل اين مطالب جز خستگى براى خوانندگان چيزى ببار نمىآورد ، افزون بر اين‌كه نصايح و مواعظى بسيار جاندارتر از اينها و بلكه سخنانى در حدّ اعجاز در كتب احاديث ما فراوان است كه باوجود آنها نقل اين سخنان زيره به كرمان بردن است ، و هدف مؤلف نيز كه شايد از ذكر اين گفته‌ها تأييد سخنان خود با\r\n\r\n","description":"","footnote":"","page_name":" 15 ","page_number":19},
  {"content":"\r\n\r\nشواهدى از اقوال حكيمانست بدون اينها نيز برآورده است .\r\nسخن را با ذكر يكى از رباعيات مؤلف بپايان مىآريم كه حسن ختامى براى اهل راه است :\r\n آنان كه ره دوست گزيدند همه * در كوى شهادت آرميدند همه\r\nدر معركه‌ى دو كون فاتح عشق است * گواينكه سپاه او شهيدند همه \r\nو آخر دعويهم أن الحمد لله رب العالمين\r\nربيع الاول 1405 ه - ق\r\nمحسن بيدارفر - قم\r\n\r\n","description":"","footnote":"","page_name":" 16 ","page_number":20},
  {"content":"\r\n\r\nبسم اللّه الرّحمن الرّحيم\r\n\r\nشرح‌حال صدر المتألهين شيرازى بقلم حضرت آية اللّه حاج سيد ابو الحسن حسينى قزوينى قدس سره\r\nحكيم ربانى و فيلسوف الهى و عارف متأله و فقيه متبحر صدر الدين محمد بن ابراهيم القوامى شيرازى يكى از اعاظم مفاخر عالم تشيّع و دانشمندان ايران بشمار مىرود . تولد آن مرحوم در سال نهصد و هفتاد و نه قمرى است ، چه آنكه در حاشيه اسفار خطى كه به خط مرحوم قوام الدين احمد ولد مصنف « اسفار » كه صدر الدين صاحب ترجمه است در مبحث اتحاد عاقل بمعقول از امور عامه آنجا كه مصنف وصول به تحقيق مسئله اتحاد عاقل بمعقول را از افاضات خاصهء الهيه به خود مىداند چنين نوشته است كه : تاريخ اين افاضه روز جمعهء شهر جمادى الاولى در عام يكهزار و سى و هفت قمرى است ، و نوشته كه : از عمر مصنف در اين هنگام پنجاه و هشت سال گذشته است . و رحلت اين بزرگ در سنه يكهزار و پنجاه قمرى است .\r\nپدر او ميرزا ابراهيم از وزراء دورهء صفويه بوده و وى را فرزندى ذكور\r\n\r\n","description":"","footnote":"","page_name":" 17 ","page_number":21},
  {"content":"\r\n\r\nنبوده است . به نذر شرعى ملتزم مىشود كه هرگاه داراى پسرى صالح و موحد شد مال كثيرى در راه خدا انفاق نمايد .\r\nپس از رسيدن صدر الدين به سن رشد كه تحصيلات مقدماتى و بعضى از سطوح فقه و اصول را تكميل نمود مسافرت به شهر اصفهان كرده و در آنجا در ابتداء در نزد مرحوم شيخ الاسلام وقت بهاء الدين محمد عاملى ( ره ) به تحصيل فقه و اصول و تكميل آن پرداخت و بعد از تكميل به راهنمائى استاد به محضر خاتم الحكماء و المجتهدين مرحوم سيد محمد باقر استرآبادى مشهور به داماد و متخلّص به اشراق مشرف گرديده و علوم حكميه را از انفاس قدسيه مرحوم مير بنحو اتمّ و اكمل استفاده نمود و از هردو استاد خود اجازهء محكمه دريافت فرموده چنان كه در اول شرح بر اصول كافى با نهايت ادب و تجليل از آن دو بزرگوار اسم برده و اجازهء خود را ذكر نموده .\r\nپس از مراجعت به شيراز چنان‌كه عادت ديرينهء ابناء عصر قديم و حديث همين است محسود بعضى از مدعيان علم قرار گرفت و بقدرى مورد تعدّى و ايذاء و اهانت آنان قرار گرفت كه در نتيجه از شيراز خارج و در نواحى قم در يكى از قرى منزل گزيد و به رياضات شرعيه از اداء نوافل و مستحبات اعمال و صيام روز و قيام در شب اوقات خود را صرف مىنمود . و بطورى كه از اساتيد مسموع حقير شد هفت مرتبه با پاى پياده همراه قافله به حج مشرف گرديد كه الحق فوق همهء رياضات شاقه مىباشد .\r\n\r\nمقام شامخ علمى صاحب ترجمه\r\nدر فن فلسفه الهى و تحقيق مسائل غامضهء علم ما فوق الطبيعة و استقامت فهم و حسن سليقه بىنظير و عديل است و به اعتقاد حقير در الهيات و فن معرفة النفس بر شيخ الرئيس راجح و مقدم است و در حسن تعبير و سلاست كلام و جزالت منطق و تقرير كسى بپايه او نرسيده .\r\nدر علم فقه صاحب‌نظر و تحقيق است چنان‌كه قولى از اين بزرگ مرد در باب نيت در وضوء صاحب حدائق نقل نموده كه استاد المتأخرين مرحوم شيخ\r\n\r\n","description":"","footnote":"","page_name":" 18 ","page_number":22},
  {"content":"\r\n\r\nمرتضى هم در كتاب طهارت از صاحب حدائق نقل كرده و هردو تحسين و تصويب قول صاحب ترجمه را فرموده‌اند و چنين به نظر مىرسد كه خودم در شرح اصول كافى اين تحقيق را ديده‌ام .\r\nو در علم رجال وحيد و فريد عصر بوده چه آن‌كه در « شرح اصول » حال راويان اخبار و احاديث « كافى » تحقيقات دقيقه درج فرموده است .\r\nو در فن رياضى از هندسه و هيئت ماهر بوده چنان‌كه از شرح او بر « هداية » اثير الدين ابهرى مستفاد مىشود .\r\nبزرگترين فضيلت علمى مرحوم صدر المتألهين تطبيق قواعد حكمت الهى با قواعد عرفان و طريقهء عرفاء است و حال آنكه قبل از او مباينت بين حكمت و ذوق عرفان مشهور بوده .\r\n\r\nمقام زهد صاحب ترجمه\r\nبطور كلى بىاعتنا باوضاع دنيويه و شئون ماديه بوده است و به قدر ذره‌اى هم در مقام ارضاء خاطر عوام نبوده . در آن عصر كه نوع مصنفين كتب ديباچه مصنفات خود را باسم پادشاه وقت يا يكى از وزراء و رجال مصدّر مىنمودند در مصنفات صدر المتألهين عين و اثرى از اين معنى نمودار نيست . با كثرت كتبى كه نوشته و تأليف نموده در هيچيك اسمى از كسى نبرده است ليكن به اعتقاد حقير با همهء فضائل كه در صاحب ترجمه بوده قدرى ساده طبيعت بوده و عنان قلم را مالك نبوده است چه كه بعضى از مباحث علمى كه هرچند حق دانسته شود نبايست در كتاب كه سند عمومى است ثبت بشود ، زيراكه بطور قطع در مباحث دقيقهء علم الهى و فن اعلى پاره‌حقائقى است كه فهم و نيل آن در هر عصر مخصوص بيك يا دو نفر است . اذهان ديگران طاقت فهم و تحمل آن را ندارند بلكه مطلبى بر خلاف واقع از كتاب تصور نموده به فهم قاصر خود آن را به مصنف نسبت مىدهند بالاخص اگر با اغراض نفسانيه و امراض روحيه شخص توأم گردد و البته توليد تشنيع و اهانت نسبت به مصنف كتاب خواهد نمود چنان‌كه صاحب ترجمه خود گرفتار بوده است .\r\n\r\n","description":"","footnote":"","page_name":" 19 ","page_number":23},
  {"content":"\r\n\r\n\r\nمصنفات\r\nمصنفات آن مرحوم بسيار است مثل شرح بر اصول كافى و مفاتيح الغيب كه مقدمهء تفسير بر قرآن نگاشته است و تفسير قرآن كه مهمات آيات قرآنيه را تفسير و تحقيق فرموده و اسفار اربعه در فن حكمت اعلى در چهار سفر و شواهد ربوبيه كه بسيار كتاب مطبوع و مشكلى است و مبدء و معاد و شرح بر هدايه اثيريه و رسالهء حدوث و كتاب مظاهر و كتاب مشاعر و حكمة عرشيه و كتاب اسرار الايات و رساله در حشر جميع اشياء و رساله در تشخص و رساله در اتصاف مهيت بوجود و رسالهء موسومه بسر النقطه و رساله در خلق الاعمال و رساله در تصور و تصديق و رسالهء اجوبهء نصيريه و رسالهء كسر الاصنام و رساله در اجوبهء مسائل معاصر خود شمس الدين گيلانى و حواشى و تعليقات بر الهيات شفا و تعليقات بر منطق و حكمت كتاب حكمة الاشراق سهروردى و شايد هم بعضى از نوشته‌هاى ديگر داشته كه از بين رفته است .\r\n\r\nتلاميذ و شاگردان او\r\nمرحوم اللّه وردى خان كه از رجال بزرگ دورهء صفويه است مدرسه در شيراز بنا نموده كه هنوز هم بنام مدرسهء خان باقى است ، صدر المتألهين صاحب ترجمه را راضى نمود كه در مدرسهء وى تدريس نمايد .\r\nچندين سال كه آن مرحوم مشغول بافاضت بوده شاگردان بسيارى تربيت نموده است كه عده‌اى از آنان براى حقير معلوم است :\r\nيكى مرحوم محمد بن مرتضى الملقب بمحسن المتخلص بالفيض الكاشانى كه سمت اختصاصى به مرحوم صدر الدين داشته و داماد وى بوده است دوم مرحوم مولى عبد الرزاق ابن الحسين اللاهيجى كه متخلص بفياض است و او نيز داماد استاد بود و بسيار محقق بوده و در تدبير معاشرت و زندگى زبردست و هشيار بوده ، مشرب او در حكمت ظاهرا مخالف طريقه استاد است و به نظر چنين مىنمايد كه به مشرب مشّائين نزديك است ولى از آخر جلد دوم شوارق او مستفاد مىشود كه اين خود تدبير عملى بوده است . سوم مرحوم شيخ\r\n\r\n","description":"","footnote":"","page_name":" 20 ","page_number":24},
  {"content":"\r\n\r\nحسن تنكابنى ، چهارم ملا محمد ايروانى ، پنجم شاه ابو الولى شيرازى ، ششم ميرزا ابراهيم فرزند صاحب ترجمه ، هفتم قوام الدين احمد فرزند ديگر آنمرحوم .\r\n\r\nمدفن آن مرحوم\r\nبيان كرديم كه مرحوم صدر المتألهين هفت سفر پياده به مكهء معظمه مشرف گرديده است . در سفر هفتم در بصره داعى حق را لبيك گفته و روح بلندپرواز آن مرحوم به عالم قدس متصل گرديده و در بصره دفن شده است .\r\nقريب چهل سال قبل از يكى از سادات عرب ساكن نجف اشرف كه به بصره مكرر رفته بود پرسيدم و از قبر صاحب ترجمه پرسش نمودم . همين‌قدر در جواب گفت در بصره قبرى است مشهور به قبر ملاصدراى شيرازى و ليكن در اين اواخر كسانى كه براى تحقيق اين معنى به بصره رفته بودند براى آنها چيزى و محلى معلوم نگرديده است و احتمال مىرود كه در اثر تغييرات اوضاع شهر ، نشانيهاى قبر از بين رفته است و اللّه تعالى يعلم .\r\nتحقيقات مختصات مرحوم صدر المتألهين كه ابتكار فرموده يا آنكه اگر سابقين گفته‌اند مبرهن نبوده است :\r\nيكى مسئلهء اصالت الوجود بنحو تحقيق و تشريح كامل .\r\nدوم توحيد خاصى بنحو صحيح برهانى .\r\nسوم حركت جوهريه بنحو كمال و تمام .\r\nچهارم مسئلهء اتحاد عاقل بمعقول .\r\nپنجم اتحاد نفس ناطقه در سير صعودى به عقل فعال .\r\nششم قاعدهء بسيط الحقيقه كل الاشياء .\r\nهفتم قول باينكه النفس جسمانية الحدوث روحانية البقاء .\r\nهشتم قاعدهء النفس فى وحدتها كل القوى .\r\nنهم تجرد قوهء خياليه بتجرد برزخى .\r\nدهم اثبات ارباب انواع بنحو اتمّ و بيان تحقيقى مراد سالفين از اين مقال .\r\n\r\n","description":"","footnote":"","page_name":" 21 ","page_number":25},
  {"content":"\r\n\r\nيازدهم تحقيق صور برزخيه و مثل معلقه بين عالم العقل و عالم الطبيعة .\r\nدوازدهم تحقيق معاد جسمانى به نحوى كه خود اختيار نموده هرچند مرضى حقير نيست و غير ذلك .\r\nو ليكن هذا آخر ما اردنا من ترجمة حال صدر الدين حسبما وصل ايضا و الحمد للّه حق حمده .\r\n\r\n","description":"","footnote":"","page_name":" 22 ","page_number":26},
  {"content":"\r\n\r\n\r\n[ چكيده بحث از مولف 
  ]\r\nبسم اللّه الرّحمن الرّحيم\r\nسپاس خداوندگارى را كه به راه هدايتمان رهنمون گشت و راه رسيدن به مبدء و معاد را بما نمود ؛ و از رهپيمائى در باطل و گمراهيمان نهى فرمود ، و از نادرستى و لغزش در گفتار و كردارمان پاسداشت ؛ و از پيروى گمانپرستان و خيال‌پردازان و همراهى محجوبين و نادانان رهائيمان بخشيد . آنان كه نشانه‌هاى قهرمان مردان را از خود بركنده خويشتن به صفات و زيور پرده‌گيان آراسته‌اند ؛ در پرتگاههاى غفلتها و نادانىها فروافتاده و به درياى شهوتها غرقه گشته‌اند و در بيابانهاى گمراهى سرگردانند .\r\nو درود بر سرور و پيشواى ما ، سرور اولين و آخرين و آل او برگزيده‌ى آفريدگان . آنان كه از خطا و نافرمانى معصومند و از نادرستى و نادانى پاك .\r\nدرودى همتراز ارشاد و تأديب آنان و همپاى فراگيرى رهنمائيهاشان .\r\nو بعد : اين نيازمند تأييد خداوندى صدر الدين محمد شيرازى قوامى چنين گويد :\r\nدرين زمان كه تاريكىهاى نادانى و نابيناهى در شهرها پراكنده شده و كوته‌فكرى و نادرستى همه‌ى آبادىها را فراگرفته است ، گروههائى را مىبينم كه با تمام توان خويش در عقائد و گفتار به نادانى و هذيان گرائيده‌اند و بر فسادگرى در كردار اصرار مىورزند .\r\n\r\n","description":"","footnote":"","page_name":" 23 ","page_number":27},
  {"content":"\r\n\r\nسرچشمه‌ى سفاهتكارىشان اين مرض واگير و اين فتنه‌ى امروزه فراگير است كه افسونگرىهاى شيطان خيال را نهايت يافته‌هاى ارباب كمال مىپندارند و با همه‌ى تهيدستيشان در علم و عمل خود را به ارباب توحيد و اصحاب تفريد مانسته مىانگارند .\r\nديگر منبع سفله‌گرى اينان ، نابينائى از ديدن حقيقت حال و روش خداپسندانه‌ى اهل الله است و در نيافتن اينكه صاحبان بينش‌نماى مردانگى از زيورآلات پرده‌گيان بازشناسند .\r\nو ديگر اينكه پيرو يكى از همنوعان خود گشته‌اند كه ولايت خداوند و قرب و منزلت داشتن نزد او را مدعى است و خود را از ابدال مقرب و اوتاد و اصل مىشمارد . اينان ازو سخنانى بىمعنى و شطحياتى آراسته شنيده و كرامات و مكاشفاتش پنداشته‌اند برين باور كه اخبارى الهى و اسرارى ربانى بگوششان مىخورد از اين‌رو فراگيرى علم و عرفان را واگذاشته و كسب و عمل بمقتضاى قرآن و حديث را رها نموده‌اند ، مشاعر و وسائل شناخت را كه خداوند بر آنان ارزانى داشته در راه هدايت به كار نگرفته‌اند ، و آنچه را پروردگارشان روزى فرموده در مسيرى جز آنچه بخاطر آن خلق شده است صرف مىكنند .\r\nو بر ژرف‌بينان آشكار است كه دارندگان عقول سليم و نفوس ساده را در ترك ظواهر اعمال و افعال بدنى سودى نيست و نتيجه‌ى وجودشان در پرداختن به پيشه‌هاى اجتماعى است كه از اين راه همنوعانشان را يارى توانند كرد و بدين سبب از عذاب الهى در روز رستاخيز خلاص شوند ، توان اينان بيش ازين نيست .\r\nحال چه بسا مىبينيم كه گروهى ازين نابينايان و همرديفانشان كه در عقل و استعداد همپاى اينان و يا كمى برترند به دامن ناقص‌تر از خودى در علم و عرفان و قاصرى در كردار و ايمان چنگ زده‌اند كه گواه نقصان علم و معرفت وى نادانى و گمراهى و فريبخوارى اوست و اشتباهات و نادرستىها كه ازو سر مىزند . و گواه قصورش در كردار ، شعله‌ور بودن آتش شهوتها در اوست و غرقه شدنش در درياى لذتها .\r\n\r\n","description":"","footnote":"","page_name":" 24 ","page_number":28},
  {"content":"\r\n\r\nمارهاى تمتعات دنيوى او را نيشها زده و اژدرهاى شهوات و تمساحهاى اهواء او را پاره‌پاره كرده‌اند . همواره اندرون خود از شهوتها و محرومات انباشته مىكند و گنده‌بوى آن برهمنشينان و ندماى خويش مىپراكند . بيشتر اوقاتش به سرگرمى با كودكان و امردان و همنشينى با نادانان مىگذرد و گوش دادن به غنا و آلات لهو و لعب و هرآنچه كه انسان را از رحمت و رحمان و جنت و رضوان دور سازد .\r\nبا همه‌ى اين دردهاى بىدرمان كه او راست ، كوران و سفلگانى چند گرداگردش گرفته و مدّعىاند كه او داراى معرفت است و مشغول مشاهده حق ؛ به معبود و اصل گشته و مقامات و احوالى چنين و چنان دارد ، و همواره در عين شهود جمال احدى و فوز به لقاى سرمدى است و به درجه فنا و بقا رسيده است .\r\nو به خدا قسم كه اينان جز اسمى ازين معانى نمىدانند و بسا پيش آيد كه علماى حقيقى را حقير مىشمارند .\r\nنفوذ اين فريبگران تا آنجاست كه بعضى صنعتگران و پيشه‌وران پيشه‌ى خود رها كرده و روزگارى به ملازمت اين مدعيان پردازند و سخنان ساخته و پرداخته‌ى اينان فراگيرند - تا ديگر عوام را چه رسد .\r\nو او اين ترّهات بر آنان فرومىخواند آنچنانكه پندارى سخن وحى مىگويد و از ناگفتنيهاى حقائق و رازهاى قلبى خبر مىدهد و بلكه سخن از سرّ اسرار مىراند .\r\nو با اين اطوار خود همه علما و عباد را كوچك مىشمارد ؛ درباره عباد مىگويد : « مزدورانى مقلدند » ؛ و درباره علما : « علم اينان سبب حجابشان از شهود گشته ، و اشتهاى سخن از خدا گفتنشان - و نه به او رسيدن - به سيرى گرائيده است » .\r\nدرحالىكه درباره خود و بعضى از مريدان احمق خويش مدعى است از به حق رسيدگان و مقربينند . درصورتىكه اينها نزد خداوند از زشتكاران\r\n\r\n","description":"","footnote":"","page_name":" 25 ","page_number":29},
  {"content":"\r\n\r\nمنافقينند ، و خداوند گواهى داده است كه « منافقين دروغزنانند » . « 1 » و خود او را اهل الله ، و صاحبدلان درشمار احمقان و ديوانگان و اشقيا مىشمارند . كه ظالمتر از آن‌كس است كه بر خدا دروغ بندد ؟ يا بگويد به من وحى گشته ، درحالى كه چيزى برو وحى نشده است . و آن‌كه بگويد : من نيز مانند آنچه را خدا نازل كرده نازل مىكنم ؟ بگو : آيا شما را دانشى است كه اظهار آن براى ما توانيد كرد ؟ ! چيزى جز گمان را پيروى نمىكنيد ، و جز بگزافه سخن نمىگوئيد . « 2 »\r\nسبب گرفتارىهاى اينان نداشتن دانشى نظم‌بخش و قلبى مراقب و كردارى پاكساز است و اين‌كه چيزى جز پيروى شيطان و رسيدن به شهوتها و همنشينى منافقان لهو و هذيان‌گرا و خسران مآب را ندارند .\r\nو چه بسيار از بعضيشان شنيده مىشود : « اعمال بدنى بىارزشند دل را بايد نگريست ، دلهاى ما واله حبّ خدا و و اصل به معرفت اويند ، و در حظائر قدس جا خوش كرده‌اند ؛ غوطه‌ورى ما در شهوات و لذات با ظواهر و بدنهامان است ، نه با بواطن و دلهامان » .\r\nبرين باورند كه در اثر نزديكى و جايگاهى كه نزد خدا براى خود مىپندارند مباشرت شهوتها و همگامى معصيتها آنان را از راه خداى بازنخواهد داشت .\r\nاحمق زنديق سفيه متوجه نيست كه با گفتن اين فريبا سخنان كه نتيجه‌اى جز فروزان ساختن آتش عذاب ندارند ، رتبه‌ى نفس بىقابليت خود را از جايگاه پيامبران - كه درود خدا برآنان باد - فراتر برده است ؛ چرا كه فقط يك خطا آنان را از راه خدا بازمىداشت تا آنجا كه سالهاى متوالى آنان براى چيزى كه آن را معصيت و گناه مىشمردند ، مىگريستند و نوحه‌گرى مىكردند .\r\nخداوند تعالى در حكايت بلعم باعورا به سلوك علمى و عملى آگاهى مىدهد و به شديدترين وجه از ميل به خواهشها و جاذبه‌هاى شهوات دنيوى\r\n\r\n\r\n","description":"","footnote":"\r\n( 1 ) -   وَ اللَّهُ يَشْهَدُ إِنَّ الْمُنافِقِينَ لَكاذِبُونَ .   [ سوره منافقون 63 / 1 
  ] .\r\n( 2 ) - تضمينى است از آيات 93 و 148 سوره انعام .\r\n","page_name":" 26 ","page_number":30},
  {"content":"\r\n\r\nبرحذر مىدارد . بلعم را به سگ ماننده نموده و مىفرمايد : « فروخوان برآنان داستان آن‌كس كه نشانه‌هاى خود او را آورديم و او بركندن آنها را از خود خواست » . « 3 »\r\nاين آيه اشاره مىكند به كسى كه خداوند او را به آيات خود از كتاب و حكمت و عبادت و طاعت مخصوص گردانيد پس آنگاه او را به خود واگذاشت . و خاصيت نفس اماره چنانست كه مىخواهد اينها را از خود بركند و به سوى دنيا و فريبندگىها و شهوتهاى آن روى آرد و در جستجوى مال و جاه و شهوت و رياست و بدنبال هواى نفس باشد . و چون هماى عالى همت او از ياد حق‌طلبى و محبتش پربندد ، شيطانش دريابد و در زمره نابود شوندگان و گمراهان از حق‌جوئيش قرار دهد ، تا روشن گردد معصوم آن كسى است كه خدايش نگهدارد ، همانسان كه - در حكايت يوسف - عليه السّلام - هنگام حيلت‌گرى زن عزيز مصر - مىفرمايد : « 4 » « و عزم او نموده بود اگر برهان پروردگار خود نمىديدى » .\r\nدرين داستان اشارتست كه سالك حق‌جوى وگرچه به بالاترين مقامات رسيده باشد از امتحانات الهى غافل نتواند بود ، تا آن ناسالك را چه رسد كه در درياى شهوتها غرقه و به دست گناهان اسير و به آتش ظلمتها سوخته است !\r\nپس رهرو راستين و حتى سالك و اصل مىبايد به پيامبر اكرم و ائمه‌ى معصومين - عليهم السلام - و حكماى بزرگ سلف از امت او و عرفائى كه به نور پيرويش به فوز و فلاح رسيده‌اند اقتدا نموده و تا زمانى كه در دنياست در مجاهدتها و مخالفت با هواها را هرگز به روى خود نبندد و همچنين ابواب تنعّمات و تمتّعات دنيائى چون خوراك و پوشاك و نوشيدنيها و مركبهاى سوارى را بر خويش نگشايد ، و از خوردن چيزهاى شبهه‌ناك و فراخىجوئى در دنيا و متابعت هواى نفس و غوطه‌ورى و توجه زياد به زندگى دنيا بپرهيزد . و درين آيه ژژف نگرد كه : « اگر مىخواستيم او را بالا مىبرديم ، ليكن او به سوى زمين گرائيد و متابعت هواى خود كرد » ، « 5 » كه راهنماى جامعى در فكر و سير بسوى\r\n\r\n\r\n","description":"","footnote":"\r\n( 3 ) -  وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها .  [ سوره اعراف 7 / 175 
  ]\r\n( 4 ) -  وَ هَمَّ بِها لَوْ لا أَنْ رَأى بُرْهانَ رَبِّهِ .  [ سوره يوسف 12 / 24 
  ]\r\n( 5 ) -  وَ لَوْ شِئْنا لَرَفَعْناهُ بِها وَ لكِنَّهُ أَخْلَدَ إِلَى الْأَرْضِ وَ اتَّبَعَ هَواهُ .  [ سوره اعراف 7 / 176 
  ]\r\n","page_name":" 27 ","page_number":31},
  {"content":"\r\n\r\nدرجه‌ى برتر و رتبه‌ى آخرين است ، بطورى كه شايستگى برترين رحمتها و بالاترين مقامات را فراهم آرد .\r\nو چون كسى روسوى ماسواى حق كند و به دنيا اعتماد نمايد و به شهوت و مقام آن گرايد غيرت الهى فرودش افكند و به درك اسفلش اندازد كه ماننده‌ى سگ شود ، همچنان‌كه فرموده‌است : « 6 » « نماى او نماى سگ است » در شهوت و حرص خويش « كه چون بر او حمله كنى زبان بيرون كرده ، نفس‌نفس زند ؛ و اگرش واگذارى نيز چنين كند » .\r\nاين فروافتادن حالتى براى او پيش آرد كه اگرش نصيحت كنى و برناپاكى حال و گمراهيش آگاه‌سازى نپذيرد و بيدارى نگيرد ، بلكه ادعاها پيش آرد و عذرها برشمارد ، و در مقابل توبه انكار گرايد و تو را به بدخلقى متهم سازد ؛ و اگرش واگذارى به زمين شهوتها فروگرايد و متابعت هواى نفس كند .\r\nو چه بىمغز است آن مدعى علم و تقوائى كه مىپندارد متابعت هواى نفس ضررى نمىرساند . آيا اين احمق سفيه كتاب خدا را ننگريسته و آيات قرآن را باتوجه و ايقان تلاوت نكرده است تا ببيند خداوند تعالى چگونه پيامبران خود را كه دوستترين خلق نزد اويند از پيروى هواى نفس برحذر داشته ، و در پيروى آن به گمراهيشان وعده كرده است ، چنان كه مىفرمايد : « 7 » « اى داود ما تو را خليفه در زمين قرار داديم ، پس ميان مردمان به عدالت حكم كن ، و پيروى هوى منماى كه از راه خدايت گم گرداند ، اين نماى كسانى است كه آيات ما را تكذيب كردند » ، و مراد از تكذيب ، ترك عمل به آنها و فريبخوارى است .\r\nو همچنين مىفرمايد : « 8 » « پس داستانها را فروخوان شايد انديشه كنند » .\r\n\r\n\r\n","description":"","footnote":"\r\n( 6 ) -  فَمَثَلُهُ كَمَثَلِ الْكَلْبِ إِنْ تَحْمِلْ عَلَيْهِ يَلْهَثْ أَوْ تَتْرُكْهُ يَلْهَثْ .  [ سوره اعراف 7 / 176 
  ]\r\n( 7 ) - در متن كتاب قسمتى از آيه با آيهء ديگر سهوا خلط گرديده است :\r\n يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ .  [ سوره ص 38 / 26 
  ]\r\n( 8 ) -  فَاقْصُصِ الْقَصَصَ لَعَلَّهُمْ يَتَفَكَّرُونَ .  [ سوره اعراف 7 / 176 
  ]\r\n","page_name":" 28 ","page_number":32},
  {"content":"\r\n\r\nيعنى از احوال فريبخوردگان و حيلت‌زده‌گان آگاهشان گردان چه بسا از كردارى كه بر آنند دورى جويند .\r\nتيزهوشانى كج‌انديش نيز فراوان ديده شده‌اند كه فراگيرى مقدماتى علوم عقلى و مباحث كلامى ، ظواهر را بر آنان پريشان نموده و شبهاتى بر ايشان پيش آمده و تناقضاتى در اصول عقلى كه در ايام كودكى به تقليد فراگرفته بودند به ذهنشان خطور كرده است ؛ و ايكاش كه اينان به همان تقليد اكتفاء مىنمودند و به شناسائىهاى خيالى اذهان كوتاه خود نمىپرداختند . اينان آن تقليدى را كه ناتوانان از رسيدن به مراتب يقين را شايسته‌تر است از دست داده‌اند ، و به مرتبه‌ى مردان عارف به مبدء حق و دانا به روز قيامت هم نرسيده‌اند ؛ در نتيجه اصل اعتقادات دينيشان هم پريشان شده و ايمانشان به آخرت و رجوع بسوى خدا پس از مرگ فسادى آشكارا گرفته است . پاىبند شرع و لگام تقوى را گسسته و بىبند و بار به شهوات و متابعت هواى نفس پرداخته‌اند .\r\nاينها همه از اينجا برخاسته كه ديده‌ى عقل اينان به صورتها و قالبهاى خيالى اشياء دوخته شده و هرگز بينششان به اسرار و حقائق اشياء نفوذ نداشته است و موازنه‌ى ميان عالم شهادت و عالم غيب را درنيافته‌اند ، و ازينرو مثالهائى كه در زبان شرايع بيان شده نزد آنان متناقض نموده است .\r\nاين افراد حقائق ايمان به خدا و صفات و نشانه‌هاى او و ملائكه و كتابهايش ، و پيامبران و روز قيامت را آنچنان‌كه خواص دريابند درنيافته‌اند ، و چون عوام نيز ايمان به غيب نياورده‌اند . ازينرو آن تيزهوشى ايستا به هلاكتشان افكنده ، و ديده‌گان لوچشان گمراهشان نموده است ، و گروهى احمق و منافق و كور و نادان نيز بدنبال اينان افتاده‌اند .\r\nو بس شگفت حال نابيناى ناقصى است كه نابينائى و نقص وى او را واداشته تا ديگرى را به رهبرى برگزيند و از او تقليد كند ، ليكن بدنبال راهبرى ره‌شناس و ره‌نماى نيفتاده ، بلكه گمراهى در حال سقوط را پىمىگيرد ، كه او خود گم است تا كه را رهبرى كند ! ؟\r\n\r\n","description":"","footnote":"","page_name":" 29 ","page_number":33},
  {"content":"\r\n\r\n چون ديده‌ى دانابين ندارى * قائد قرشى به از بخارى \r\nو خلاصه اين‌كه بيشترين سبب پيدا شدن اشتباهات و وسوسه‌هاى شيطانى در قلبهاى اينان دو چيز است :\r\nاول گروهى شروع در مجاهدتها و چلّه‌نشينها كرده و به لباس صوفيان درآيند و شروع در بيعت گرفتن از مريدان كنند و خود را به مقام ارشاد و هدايت منتصب سازند ، پيش از آنكه علم به خدا و صفات و افعال و كتابها و پيامبران و روز قيامت را در خود محكم كرده و نفس انسانى و مراتب آن را در علم و عمل بشناسند و بدانند كه كدام دانش از دانشها مكمل اوست و او را از مقربين گرداند ، و كدام عمل او را از قيد وابستگى وارهاند ، و از حضيض اجسام نجاتش بخشيده و به اوج ارواحش رساند .\r\nاينهاست شرائط مجاهدت با نفس و ورزش دادن قواى آن‌كه در راه سفر بسوى خداوند تعالى مركب سوارى انسانند ؛ و اينست راه شروع در سلوك طريق اهل الله و اصحاب قلوب براى كسانى كه بدان توفيق يابند . وگر كسى نه بدين پايه تواند رسيد ، او را همان تقليد و پيروى صلحاء بايد كه بدان وسيله به فلاح رسد و از عقوبت و عذاب جهنم خلاصى تواند يافت و سوى بهشت راه برد .\r\nاما آنان كه نظرى ظاهربين و عقلى كم‌پايه دارند ، چون كسى را بينند كه به خلوت نشسته و شطحيات مىگويد و به قيافه و لباس شيوخ و متصوفه درآمده ، او را داراى كرامات و احوال پندارند .\r\nدوم نشان دادن چيزهائى است كه خوارق عاداتش نام نهند و از كراماتش برشمرند درصورتىكه چيزى جز شعبده و حيلت‌ها - كه شعبده‌بازان و فال‌گيران و دعانويسان بدين وسيله مردمان را فريبند - نمىباشد .\r\nاين نمونه كارها بزرگترين حربه‌ى فريب ، و كارىترين وسيله براى گمراه نمودن خلق از راه راست و بردنشان به راه فساد و هلاكت است . اگر هم فرض شود چنين چيزها از نفوس ناپاك به ظهور تواند رسيد يا امورى از قبيل چشم زخمها و شعبده و حيله‌ها تواند بود كه انجام آن با تكلف و مكر و\r\n\r\n","description":"","footnote":"","page_name":" 30 ","page_number":34},
  {"content":"\r\n\r\nكمك‌گيرى از مقدماتى است كه حس را به دهشت افكند ، و خيال را متوقف سازد ، و آنان را كه نفسى ضعيف و وهمى قوى دارند - چون عوام و كودكان - به حيرت وادارد .\r\nو يا از قبيل نيرنگهائى است كه از مدعيان و گمراهان سرزند و اين مريدان احمق و كم‌خرد و دور از هدايت نمىدانند كه به ظهور رسيدن چنين شعبده‌ها و امور غريبه از چنين كسى كه نفسى شرير داشته و از اعمال صالح و تهذيب صفات نفسانى و پيروى قوانين شريعت بدور مىباشد ، بهترين دليل بر گمراهى او عادلترين گواه بر دروغزنى وى و فساد عقل و خيال اوست ، چرا كه ظهور خوارق عادت از چنين كسى جز شر و فتنه و و بال بر مسلمين ثمره‌اى ندهد و بزرگترين ضررها و فسادها را در دين مبين ايجاد نمايد .\r\nخداوند شر چنين كسان را از خلايق بازدارد ، و تباهيش از همه‌ى مردمان دور گرداناد : « باور مدار كسانى كه به آنچه مىآرند خوشحال مىشوند و دوست دارند بدانچه نكرده‌اند ستوده شوند كه از عذاب رهيده‌گانند ، آنان را عذابى دردناك است » « 9 » . چه توفيقشان رفيق نگشته ، و هدايتشان رهبرى ننموده ، و بدين سبب كثرت نشانه‌ها آنان را جز سخت‌دلى نيفزوده و جز شقاوتى بر شقاوتشان نيانباشند ؟ ؟ ؟ است . چرا كه خداوند نشانه‌هائى را به آنان نموده‌است ولى آنان با ديده‌گان حس و وهم بدان نگريسته‌اند و به آنان برهانى عرشى - كه قلبهاى صاف و متجلّى به نور دين و طاعت شريعت مبين ببينند - نشان داده نشده است ، برهانى نظير آنچه در كتاب كريم درباره يوسف - عليه السلام - فرمايد : « و بر آن همت گماشته بود اگر برهان پروردگار خود نمىديدى » . « 10 »\r\nاز حلاج پرسيدند : برهان چيست ؟ گفت : وارداتى قلبى كه نفس از دروغپندارى آن ناتوان گردد .\r\n\r\n\r\n","description":"","footnote":"\r\n( 9 ) -  لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ  [ سوره آل عمران 3 / 188 
  ]\r\n( 10 ) -  وَ هَمَّ بِها لَوْ لا أَنْ رَأى بُرْهانَ رَبِّهِ ،  [ سوره يوسف 12 / 24 
  ]\r\n","page_name":" 31 ","page_number":35},
  {"content":"\r\n\r\nپس چه بسا برقى براى بعضى از فريب‌زده‌گان و مكرگرفته‌گان زند و او شروع به چندى رياضتها نمايد ، و بدون داشتن روشى صحيح و نيتى استوار به قسمى مجاهدتها پردازد كه مختصرى صفا و روحانيت درو پديد آرد ، و در اثر آن چندى نشانه‌ها و خوابهاى راستين بيند ، ليكن چون از ديدن برهان كور و از تأييد الهى بدور است اين امور او را چيزى جز عجب نيفزايد و غير از قساوت و طغيانش ببار نيارد .\r\nقسم اعظم كسانى كه چنين گرفتار آيند از رهبانان و گروهى از كفار هندند كه پروردگارشان - آنچنان‌كه خود درنيابند - به خذلان افكنده است ، چرا كه به بخشى رياضتها مىپردازند كه افراط يا تفريط است ، و آنها را خودشان به خاطر خوش آيند دل و شهرت‌طلبى ابتكار كرده‌اند .\r\nاما اين باطل‌گرايان كه مورد سخن مايند ازين امور نيز تهى دستند ، چرا كه به رياضتها و مجاهدتها و خلوت و عزلت و خاموشى و ديگر كارها كه رهبانان و گروهى از اهل ملل و اديان كنند نيز كارى ندارند ، و جز به مباشرت شهوات و حرام و شبهه‌خوارى نپردازند .\r\n* * * چون ديدم كه دفع اين شركارى خطير در امر دين است و رفع اين شبهه از قلب دانش‌پژوهان و ديگر مبتديان و خلاص نمودن آنان از وسوسه‌هاى شياطين كارى سترگ مىباشد ، از خداوند خيرجوئى نموده و شروع در ازاله‌ى وسوسه‌ها و رفع شبهات و باطل كردن ياوه‌ها و بازنمودن گره‌هاى بسته‌ى اينان نمودم ، بدين نيت كه به پروردگار متعال تقرب جويم و به اولياى شريعت حقه و رؤساى عصمت و هدايت - صلوات الله عليهم اجمعين - توسل نموده باشم .\r\nازينرو اين رساله پرداخته گشت و « كسر اصنام الجاهلية » نامش نهادم و در يك مقدمه و چهار گفتار و يك خاتمه‌اش ترتيب دادم :\r\n\r\n","description":"","footnote":"","page_name":" 32 ","page_number":36},
  {"content":"\r\n\r\n\r\nمقدمه ذكر نكاتى كه براى شناخت افراد لازم است\r\n\r\n","description":"","footnote":"","page_name":" 33 ","page_number":37},
  {"content":"\r\n . \r\n","description":"","footnote":"","page_name":" 34 ","page_number":38},
  {"content":"\r\n\r\nاول ذات انسانى از دو گوهر ساخته شده است : يكى نورانى كه نفس است ، و ديگر ظلمانى كه جسد است . نفس زنده ، دانا ، كارگر و فرارو است ؛ و جسد مرده ، نادان ، و فروياز است .\r\nدوم حصول كمال براى انسان و برترى و مزيت يافتن آن بر ديگران بستگى به دانش و عمل به مقتضاى آن دارد ، و نه چيز ديگر .\r\nسوم دانشى كه انسان را بدان برترى و كمال حاصل شود و با دارا بودن آن از همپايگى حيوانات تا درجه‌ى ملائكه مقربين بالا رود هردانشى نيست ؛ بسيارى از دانشها كه بيشتر دانشمند خواندگان خود را بدانها مشغول مىدارند از قبيل حرفه‌هاست ، و دانشى كه در آخرت به كار آيد همانست كه علماى آخرت بدان همت مىگمارند و علماى دنيا از آن روگردانند ، يعنى شناخت خداوند و صفات و افعال و كتابها و پيامبران او ، و شناخت روز قيامت و نفس انسانى و چگونگى استكمال و ترقى آن از جايگاه حيوانات كه در معرض فنا و نابوديند تا فراگاه ملكوت و روحانيان كه هميشگى و جاويدانند .\r\nچهارم چنين كمال علمى جز از راه رياضتها و مجاهدتهاى شرعى و علمى و با رعايت شرايط مخصوص بدست نيايد ، و كمتر كسى را نيز امكان بدست آمدن وجود دارد .\r\n\r\n","description":"","footnote":"","page_name":" 35 ","page_number":39},
  {"content":"\r\n\r\nبراى درك اين سخن مطلب را با ذكر مثالى توضيح مىدهيم :\r\nنفس انسانى در درك مطالب حق و حقايق اشياء چون آينه‌اى است كه در برابر صور معلومات قرار گرفته است و علت ديده نشدن صورت در آينه پنج چيز است :\r\n1 - آينه هنوز به صورت كامل خود در نيامده باشد ، مثلا موادى كه با آن آينه توان ساخت فراهم شده ولى هنوز آينه ساخته نشده است .\r\n2 - گو اين‌كه آينه ساخته شده ولى چركين و زنگ‌زده و غبار گرفته است .\r\n3 - آينه را به جهتى كه صورت مورد نظر آنجاست نگرفته‌ايم ، مثلا شىء موردنظر پشت آينه قرار دارد .\r\n4 - ميان آينه و آن شىء چيزى - مثلا پرده‌اى - حايل است .\r\n5 - اصولا جهتى را كه شىء مورد توجه در آنسوست نمىدانيم تا آينه را بدانسو قرار دهيم .\r\nنظير همين پنج امر در مورد گوهر نفس آدمى كه چون آينه‌اى آمادگى تجلّى صورت حقيقت حق را در خود دارد وجود تواند داشت :\r\nاول - هنوز ذات نفس ناقص است - چون نفوس كودكان و ابلهان - كه صور معلومات در آن تجلى نتواند كرد چون نفس هنوز كيفيت كامل خود را نيافته است و كمبود دارد و هنوز از مرحله قوه بفعل نرسيده و رياضتها و مجاهدتهاى فكرى و عملى و دينى و عقلى را انجام نداده است .\r\nاين مطلب در مقابله با مثال مذكور چون فراهم آوردن مواد اوليه قبل از ساختن آينه است .\r\nدوم - رويه‌ى قلب را چركها و كدورتهاى گناهان و زيادى شهوتها و\r\n\r\n","description":"","footnote":"","page_name":" 36 ","page_number":40},
  {"content":"\r\n\r\nاقدام به خطايا پوشيده است . كه اين امر مانع صفا و جلاى آن گشته و به هرمقدار كه انباشتگيشان بيشتر باشد مانع بيشترى در ظهور حق در آن و شهود حقيقت براى آن خواهد بود .\r\nاين بخش نيز در مقايسه با مثال آينه چون چركها و گرد و غبار و زنگى است كه روى آينه را پوشانده باشد .\r\nو به همين معنى اشاره مىفرمايد آيه شريفه « 1 » : « هرگز ! بلكه زنگ بر روى قلب آنان گشته است آنچه كه كسب كرده‌اند » ، و آيه ديگر كه مىفرمايد « 2 » : « و مهر بر قلبهاشان زده شده پس آنان نمىفهمند » .\r\nو نيز همين مطلب را موردنظر دارد كلام پيامبر ( ص ) كه فرمود : « آن‌كه به گناهى نزديك شود عقلى از وى جدا گردد كه هرگز بسوى او باز گشت نكند » ، يعنى در نفس او گرفتگيى پديد آيد كه اثر آن هرگز از بين نرود .\r\nو ما علت اين مطلب را در بعضى از كتابهاى خود مشروحا بيان نموده‌ايم .\r\nو خلاصه كلام اينكه ارتكاب هرگناهى در انسان خسران و كمبودى پديد آرد كه رفع آن امكان نپذيرد .\r\nسوم - اين‌كه قلب در جهت حقيقت موردنظر قرار نداشته باشد و از سوى آن منحرف بود . درينجا گو اين‌كه قلب فرمانبردار و صالح و صاف و بىزنگارست . جلوه‌ى حق در آن آشكار نخواهد شد ، چون او طالب حق نيست و آينه را بسوى مطلوب نمىگيرد ، بلكه چه‌بسا تمامى توان خود را در راه طاعتهاى بدنى و يا تهيه‌ى اسباب زندگى دنيا به كار مىگيرد و فكر خود را به تأمّل در دقائق حضرت ربوبى و حقائق حقه‌ى الهى صرف نمىنمايد ، در نتيجه چيزى از حقائق بر او منكشف نمىشود جز همان دقائق آفات اعمال كه درباره‌ى آنها مىانديشد و يا عيوب پنهان نفس و يا مصالح زندگى و سود و زيان آن - اگر درين باره نيز انديشه كند - .\r\n\r\n\r\n","description":"","footnote":"\r\n( 1 ) -  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ .  [ سوره مطففين 83 / 14 
  ]\r\n( 2 ) -  وَ طُبِعَ عَلى قُلُوبِهِمْ فَهُمْ لا يَفْقَهُونَ .  [ سوره توبه 9 / 87 
  ]\r\n","page_name":" 37 ","page_number":41},
  {"content":"\r\n\r\nحال درين نكته بايد دقت كرد كه وقتى مقيد بودن به اعمال و برترى دادن به طاعتها از انكشاف جلوه‌ى حق جلوگير باشد ، پس درباره‌ى كسى كه عمر خود را صرف شهوت دنيا و لذات و وابستگىهاى آن مىكند ديگر چه توان گفت ؟ ! چگونه تواند او را چيزى از معارف حقيقى بدست آيد و يا چگونه اين كارها او را از كشف حقيقى بازندارد ؟ !\r\nچهارمين - وجود حجاب است . مثلا ممكن است شخص فرمانبردارى كه شهوات خود را نيز سركوب نموده و تحت فرمان آورده و فكر خود را در حقيقتى از حقائق تجرّد بخشيده چيزى از مطلوب برو كشف نشود ، بخاطر باورداشتى كه او از اوان كودكى به تقليد يا در اثر حسن ظن قبول نموده است و اين باور داشت ميان او و حقيقت چون پرده‌اى است كه مانع انكشاف چيزى ، جز آنچه به تقليد ظاهرى معتقد شده است ، در قلب او مىگردد .\r\nاين خود حجابى شگرف است كه بيشتر متكلّمين و متعصبين مذاهب و بلكه بيشترى از صلحاء و متفكرين در ملكوت آسمانها و زمين را فراگيرد ، چراكه آنان بوسيله باورداشتهاى تقليدى كه در قلبهاشان ماندگار گشته و ريشه دوانيده محجوب گشته‌اند ، و اين باورداشتها ميان آنان و درك حقائق حجاب شده است .\r\nپنجمين - ندانستن سوئى است كه از آن بر مطلوب آگاهى توان يافت چه كه دانشجوى جز از راه به ياد آوردن دانشهاى قبلى خود كه با مطلوب او مناسب باشد به خواسته‌ى خود نرسد ، و چون آنها را بيادآرد و در نفس خود به ترتيب مخصوصى - كه دانش‌پژوهان مىدانند - بچيند چه‌بسا كه سوى مطلوب را بدست‌آرد ، و درين هنگام حقيقت مطلوب در قلب او تجلّى گيرد .\r\nچراكه دانشهاى موردنظر فطرى نمىباشند و جز بوسيله‌ى دام علومى كه پيشتر از آنها بدست آمده‌اند ، شكار نتواند شد ، و بلكه هيچ دانشى جز بوسيله‌ى دو معلوم كه پيشتر از او حاصل شده‌اند بدست نيايد ، كه البته آن‌دو نيز بايد بطور مخصوصى باهم تركيب شوند تا از ازدواج‌شان علم سومى پيدا شود ، به همان سان كه از آميزش جنس مذكر و مؤنث فرزندى حاصل آيد .\r\n\r\n","description":"","footnote":"","page_name":" 38 ","page_number":42},
  {"content":"\r\n\r\nحال اگر فرض شود كسى به فكر توليد كره‌اسبى است هرگز با وسيله قرار دادن خر يا گاو و يا انسان بدان دست نتواند يافت ، بلكه صرفا از راه دو موجود خاص - كه اسب نر و ماده باشند - به مطلوب تواند رسيد درصورتىكه ميان آن دو آميزشى مخصوص صورت پذيرد . به همين سان هر دانش نظرى را نيز دو اصل مخصوص مىباشد ، و ازدواج ميان آن‌دو را نيز راهى خاص است كه از آميزش آنان دانش مطلوب حاصل آيد .\r\nپس عدم آگاهى بدين اصول ، و يا به چگونگى ازدواج آنان مانع از بدست آمدن مطلوب است ، و همسان عدم شناخت جهتى است كه براى ديدن صورت موردنظر آينه را بايد بدانسوى گرفت .\r\nو مثال بهتر درينجا كسى است كه مىخواهد پشت گردن خود را در آينه‌ى روبروى خويش ببيند ، او آينه را در جهت پشت خود قرار نداده است و اگر هم در آن جهت قرار دهد آن را از جلوى ديده‌گان خود دور نموده است كه نه آينه را تواند ديد و نه پشت خود را .\r\nچنين كسى را نياز به آينه‌ى ديگرى است تا پشت خود قراردهد ، طورى كه در روبروى آينه‌ى جلوى او قرار گيرد ، و اين تقابل را طورى تنظيم كند كه عكس پشت گردن او در آينه‌ى پشتى افتد و عكس آينه مذكور در آينه‌ى روبروى او ، در اين صورت خواهد توانست عكس پشت گردن خود را در آينه‌ى روبروئى ببيند .\r\nبه همين قياس در بدام افكندن دانشها نيز راههائى شگرف وجود دارد كه در آنها قيقاج رفتن‌ها و انحرافاتى شگرفتر از آنچه در آينه گفتيم لازم است و كمتر كسى بر گستره‌ى زمين باشد كه برين راههاى نامستقيم و حيلت‌ها آشنائى تواند داشت .\r\n* * * اينها علل بازدارنده‌ى نفوس انسانى از معرفت حقائق امور است ، و گرنه هر قلبى بالفطره صلاحيت معرفت حقايق را دارد ، چرا كه قلب موجودى ملكوتى ،\r\n\r\n","description":"","footnote":"","page_name":" 39 ","page_number":43},
  {"content":"\r\n\r\nنورانى و گرانقدر است كه از ديگر گوهرهاى اين جهان بدين خاصيت جدائى يافته است ، و برين معنى خداوند متعال اشاره مىفرمايد كه « 3 » : « ما امانت را بر آسمانها و زمين و كوهها عرضه داشتيم ، از آن ترسيدند و نخواستند كه آن را بردارند و انسان برداشت » . و در حديث وارد شده است : « هر مولودى بر فطرت متولد گردد و جزين نيست كه پدر و مادر او را يهودى و نصرانى و مجوسى گردانند » .\r\nو همچنين به همين معنى اشارتست آنچه در حديث وارد شده است :\r\n« اگر نمىبود كه شياطين گرد قلب بنى آدم حلقه زنند بر ملكوت آسمانها نظاره‌گر مىگشتند » .\r\nو نيز در خبر آمده است : « آسمان و زمينم مرا در خود جاى نتوانند داد و قلب مؤمن داراى نرمش و مطمئن ، مرا جاى دهد » .\r\nبا توضيحاتى كه داده شد افرادى را كه داراى بينش و عقل مستقيم و انصاف و طبع سليمند معلوم گشت : مقام علم و معرفت كه انسان بدان فضيلت مىيابد و نزد خداوند از ديگران برتر شمرده مىشود و بدين رياست بزرگ و متوسط و كوچك كه نبوت و امامت و شيخ بودن باشد ، مىرسد ، و سعادت كبرى و منزلت نزد خدا بدان بستگى دارد ، و همين است كه در دعاى پيامبر ( ص ) از خداوند خواسته شده است : « پروردگارا اشياء را آنچنان‌كه هستند به من بنمايان » و همچنين : « پروردگارا حق را به من حق بنمايان و باطل را باطل » با در دست داشتن شرائط مخصوصى فراچنگ آيد ، و باوجود يكى از موانع پنجگانه كه ذكر آن رفت ، بازداشته شود .\r\nپس نفس هنگامى امكان راه‌يابى به معارف الهيه و حقائق ربّانيه را تواند يافت كه گوهرش پاك و ذاتش صاف بوده و اعمال زشتش ناپاك نگردانده ، و اخلاق پست برو زنگار ننشانده باشد ؛ و همچنين داراى گرايشى صحيح بوده كه آراء فاسد و عقيده‌هاى پوچ منحرفش نكرده باشند ، و پس از اين همه داراى قدرت\r\n\r\n\r\n","description":"","footnote":"\r\n( 3 ) -  إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ . . .  [ سوره احزاب 33 / 72 
  ]\r\n","page_name":" 40 ","page_number":44},
  {"content":"\r\n\r\nفكرى كافى براى بدست آوردن مبادى و مقدمات يقينى باشد ؛ درين هنگام است كه صور اشياء روحانى در آينه‌ى ذاتش ديده شوند .\r\nليكن درصورتىكه گوهرش صاف نبوده و در اثر شهوات ناپاك گشته و بدانچه عوام الناسش نيكو شمارند وابسته شده و آن عادات را پذيرفته و از كسب علوم حقيقى و يقينيات و كشفيات روگردان باشد ، بدون شك چيزى از صور حقيقيه در آن ديده نشود ، مگر صورتها و عقايد پوچى كه از قبيل اضغاث احلامند .\r\nو بر طرف كردن اين موانع جز در زمانهاى دراز و روز و شبهاى فراوان امكان نپذيرد ، البته باوجود هشيارى و تيزبينى و آمادگى وسائل و داشتن استادى مهربان و خداشناس و متخصص در عرفان عملى و نظرى . و كجا آن‌كس را كه همه‌ى توجهش بدنياست چنين چيزى دست دهد ؟ !\r\nو به همان‌سان كه آخرت بر دنياگرايان حرام است ، دستيابى به معارف نيز بر كسى كه بيشترين همت او صرف جلب توجه خلق مىشود ، حرام باشد و تازه با اخلاص نيتها و رفع فسادها و دفع موانع داخلى و خارجى نيز علوم و معارف جز بوسيله وسائلى كه ياد شد حاصل نگردد ، البته با داشتن خلوتها و رياضتها و غرقه شدن نفس در افكار علمى و كندوكاوهاى ذهنى ؛ كه سنت تغييرناپذير خداوندى برين جارى گشته است و برهان كشفى نيز همين معنى را تأييد مىكند .\r\nآرى بندرت اتفاق افتد كه نفسى قدسى و نشاتى نبوى يا ولوى قدم به عرصه‌ى وجود نهد كه ماده‌ى قابل اشتعال او در آستانه‌ى نوردهى است ، يعنى در نفس ناطقه‌ى او كه داراى قوت حدس است نور علم افكنده شده گواين‌كه آتش تعليم بشرى نيز بدان نرسيده است .\r\nادعا اين نيست كه نفوس قدسيه مطالبى را كه بايد كسب شود بدون توجه به مقدمات و مبادى آن دريابند - چه در جاى خود ثابت شده كه علم يقينى به معلول جز از راه علم به علت پيدا نشود - بلكه غرض اين است كه اين كس مقدمات را خيلى بسرعت مىفهمد ، و براى نتيجه‌گيرى نيازى به چينش حدّوسط ندارد ، او غرض را به حدس دريابد و بر خود و مقدماتش به مكاشفه اطلاع حاصل كند .\r\n\r\n","description":"","footnote":"","page_name":" 41 ","page_number":45},
  {"content":"\r\n\r\nتا اينجا روشن گشت كسى كه به مقدمات نتيجه‌اى حق و برهانى نادان بود نسبت به نتيجه نيز نادان است .\r\nو واضح است كه اگر كسى شرائط فضل و علم را دارا نبود و يا اضداد آن شرائط درو موجود باشد صلاحيت رهبرى را ندارد ، و نتوان بخاطر اينكه گروهى گمان وجود مزاياى علمى را درو دارند او را مقتدا به حساب آورند .\r\nو بروشنى پيداست بيشترين كسانى كه مىبينيم درين زمان خويش را به مقام خلافت و رهنمائى و تصفيه‌ى باطن گماشته‌اند و به تنظيم صفوف مريدان و برآوردن سروصداى ناهنجار آنان مىپردازند و صداى كشدار و بلند اذكارشان را نزد بزرگان برمىفرازند ، و به كشيدن آههاى سرد و ضجه‌ها و تظلم از منكرين و دشمنانشان وامىدارند ، همگى موانع پنجگانه‌ى گذشته در آنان جمع است ، و اين موانع خود اضداد شرائط علم و معرفتند .\r\nو هر هشيار حقجوى و بيناى تيزنگر چون حالات و كارهاى آنان را ملاحظه كند ، و در اوضاع و ادوارشان ژرف انديشد اين معانى از وى پنهان نماند .\r\nچون اولا ، اين افراد عقلى ضعيف دارند و طبعى خشن و فكرى عصيانگر و قلبى سخت ، كه نه پذيراى نقشهاى علمى تواند بود و نه آمادگى تجليات قدسيه را دارد ؛ چون آهنى سرد كه در سختى سنگ را ماند و يا از آن هم سخت‌تر است - كه از بعضى سنگها نهرها مىجوشد و بعضى از آنها بشكافد و از آن آب بيرون زند و بعضى از ترس خداوند فروفتد و خداوند از اعمال آنان غافل نباشد - . « 4 »\r\nثانيا اينان علاوه بر داشتن طبيعتهاى خشن و عقلهاى سست و نداشتن نفوس لطيف ، سرگرم لذات نيز هستند . نفوس خود را به شهوات آلوده‌اند و عمرهاى خويش صرف شنيدن لهوها كنند ، و در خوردن چيزهاى شبهه‌ناك مبالاتى ندارند - چون غذاهاى ظالمان و حكام زورگوى و دهبانان و دزدان و ديگر افرادى\r\n\r\n\r\n","description":"","footnote":"\r\n( 4 ) - تضمينى است از آيه كريمه  « فَهِيَ كَالْحِجارَةِ أَوْ أَشَدُّ قَسْوَةً وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ وَ إِنَّ مِنْها لَما يَهْبِطُ مِنْ خَشْيَةِ اللَّهِ وَ مَا اللَّهُ بِغافِلٍ عَمَّا تَعْمَلُونَ » .  [ سوره بقره 2 / 74 
  ]\r\n","page_name":" 42 ","page_number":46},
  {"content":"\r\n\r\nكه حلال از حرام نشناسند - و اموال خود يا خوراك احشامشان را از هر راه كه آسانتر باشد و رايگان فراچنگ آيد بدست آرند .\r\nو اهل حقيقت را روشن است كه هر شهوت و يا خطائى كه از انسان سرزند ، به همان اندازه او را از كمال بازدارد ، و از اتصال علمى او به مبدء فعال جلوگيرى كند . پس چگونه تواند كسى عارف الهى و عالم ربانى باشد كه گذران او در سرگرمى با لذتها و پرداختن به زشتيهاست و همراه بودن با ديگر حجابهاى تاريك كه رويه‌ى قلب را از شهود حقائق ربانى و شروق معارف الهى مىپوشانند .\r\nثالثا ، گذشته از همه‌ى اينها اين گروه از درك حقائق روگردان و منكر ميدان علم و مسلك حكمايند و آشكارا اظهار مىكنند كه « علم حجاب است ، و علما از خدا بدورانند » ؟ !\r\nاى عاقل ! چگونه كسى را كه منكر علم و از معارف روگردان و از علماء بيزار است علم و معرفت حاصل آيد ؟ ! چرا كه هر فنى را متخصصينى هستند كه براى آموزش آن فن ناگزيريم به آنان روى آريم و به گفته شهود « در هر فنى از متخصصين آن كمك جوئيد » .\r\nرابعا ، اين افراد علاوه بر داشتن اين همه حجابهاى ظلمانى به علت دارا بودن اعتقادات عاميانه‌اى كه از اوان كودكى در اثر محشور بودن با بيكارگان و افراد سفله و نادان و بىمايه در آنان رسوخ كرده است از علوم حقيقى و معارف ربانى محجوبند ؛ عقايدى ازين نمونه كه گويند : « علم حجاب است » ، و « خداوند از عبادت ما بىنيازست پس در انجام آن‌چه فايده ؟ » و « شريعت براى كسانى است كه در حجابند نه براى و اصل شده‌گان » و « شريعت پوست است تا آن را نيفكنى به مغز اسرار نرسى » و « فلان شيخ بارها با خدا سخن گفته است » ؛ و ديگر سخنان پوچ و حرفهاى بىمغز كه از اوان نشأت نفوس آنان را مشغول نموده و به تكرار از آنها دل‌خوش داشته و از عوام الناس برين سخنان به‌به و چه‌چه شنيده‌اند ، و ازين رو معتاد به لذت‌گيرى از مطالب ناحق شده‌اند .\r\nاز همين نمونه است ترّهات گروهى از متصوفه و شطحيات آنان ؛\r\n\r\n","description":"","footnote":"","page_name":" 43 ","page_number":47},
  {"content":"\r\n\r\nسخنان نامفهومى كه خود را به تذكار و تكرار آنها مشغول ساخته‌اند ؛ و همچنين چيزهاى ديگرى از مقوله‌ى همين و هميات و لاطائلات چون خوابهاى بىپايه و صورتهاى رؤيائى كه با آب‌وتاب براى ديگران نقل مىكنند . اضغاث احلامى كه نه تعبير دارند و نه معنائى ؛ و نه تنها اين خوابها ، كه بسيارى از سخنان بيدارى اين گروه خود از قبيل همين خواب و خيالات است .\r\nاى عاقل دانا ! وقتى در قلب كسى اين صور بىمعنا و ديگر نقشهاى لاطائل بطورى نقش گيرد كه هرگز محو آنها ممكن نشود - نقشهائى از اعتقادات پوچ و خيالات فاسد و رؤياهاى شيطانى - ديگر كى و چه‌سان صور معقول و منقول در آن نقش تواند بست ؟ نفسى كه در اثر آراء فاسده منحرف شده است تا زمانى كه اين نقوش باطل از صفحه‌ى آن زدوده نشوند صور حقائق در آن منتقش نتواند شد .\r\nخامسا ، با داشتن اين همه موانع - كه محال است باوجود آنها علمى منكشف گردد - اگر هم فرض كنيم نفسهاى اينان تهذيب يابد و بدانسان كه در اول خلقت بوده پاك شود ، چگونه باوجود نادانى به جهتى كه از آن سوى به مطلوب راه توان يافت وصول به آن امكان پذيرد ؟ !\r\nو ما روشن كرديم كه هر مطلوب قابل كسب را جهتى مخصوص و مقدماتى معين است كه جز بدانوسيله به آن مطلوب دست نتوان يافت ، حال يا از طريق حدس بسوى آن حركت كنيم - آنچنان‌كه انبياء و اولياء كنند - و يا از راه فكر - همانسان كه حكماء و علماء مىنمايند - .\r\nو كى تواند بازگشت به فطرت اصلى و پس از آن اشتغال به كسب علوم و تحصيل معارف در مدتى كم دست دهد ؟ و كجا عمر چنين افراد اين مهلت در اختيارشان مىنهد ؟ ! كسانى كه روزگارشان سپرى شده و عمرهاشان در سرگرمى با غير حق گذشته است ؟ ! : « و هركسى را امكانات آنچه براى آن خلق شده بدست است » ، « 5 » « و خداوند هركه را خواهد به راه راست هدايت كند » . « 6 »\r\n\r\n\r\n","description":"","footnote":"\r\n( 5 ) - اشاره به حديث نبوى است : كل ميسر لما خلق له .\r\n( 6 ) - آيه كريمه  « وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ » .  [ سوره بقره 2 / 213 
  ]\r\n","page_name":" 44 ","page_number":48},
  {"content":"\r\n\r\n\r\nرفع يك ابهام\r\nميان مذهب زندقه و اهل تحقيق فرقى آشكار است كه باريك‌بينان و ژرف‌انديشان نيك شناسند و نزد عارفان ثابت و اولياى كشف و يقين منكشف است كه چون نفس از ديدن بازگشتگاه و عالم خود نابينا شود و امر مبدء و معادش بر وى ناپيدا بود با محسوسات سرگرمى گيرد و در درياى شهوتها فرورود ، و خويشتن را فراموش نمايد . درين حالت اين گمان را پذيرا شود كه چيزى جز آنچه به حس توان دريافت وجود ندارد ، و چيزى جز آنچه به چشمان ظاهر ديده مىشود ، اعتبارى ندارد ؛ و اگر به فكر امور اخروى نيز بيفتد آنها را هم مانند همين محسوسات و از جنس همين خوشىها و شهوات پندارد جز اين‌كه دائمىتر و لذيذتر شمارد .\r\nازين رو به حسب طبع خود به دنيا گرود و بدان راضى گردد و با آن آرامش پذيرد و از آخرت دل برگيرد و معاد را فراموش كند - و همين معنى را خداوند ياد نموده است در آيه‌اى كه فرمايد « 7 » : « راضى گشتند به زندگانى دنيا و بدان آسوده‌خاطر گشتند » ، و در آيه‌ى ديگر « 8 » : « از آخرت مأيوس گشتند بدانسان كه كافران از آنان كه در قبرهايند مأيوس شوند » - .\r\nو بزرگترين حجاب نفس از پروردگارش عدم شناخت گوهر خويش و عالم و مبدء و معاد خود است ، و نادانى او نيز از گرفتگى و زنگى كه ذات او را گرفته است سرچشمه مىگيرد كه در اثر كارهاى زشت و ناپسند و اخلاق و ملكات پست در گوهر او نفوذ كرده است ، همچنان كه درين معنى به كريمه‌ى  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ ،  « 9 » استشهاد شد .\r\nو اما علت انحراف داشتن اعتقاد به آراء فاسد است ، همچنان‌كه خداوند فرمايد « 10 » :  « فَلَمَّا زاغُوا أَزاغَ اللَّهُ قُلُوبَهُمْ » . \r\n\r\n\r\n","description":"","footnote":"\r\n( 7 ) -  رَضُوا بِالْحَياةِ الدُّنْيا وَ اطْمَأَنُّوا بِها .  [ سوره يونس 10 / 7 
  ]\r\n( 8 ) -  قَدْ يَئِسُوا مِنَ الْآخِرَةِ كَما يَئِسَ الْكُفَّارُ مِنْ أَصْحابِ الْقُبُورِ .  [ سوره ممتحنه 60 / 13 
  ]\r\n( 9 ) - هرگز ، بلكه زنگار گشته است بر قلبهاى آنان آنچه كه كسب مىكردند . [ سوره مطففين 83 / 14 
  ]\r\n( 10 ) - چون منحرف شدند . خداوند قلبهاشان را منحرف كرد . [ سوره صف 61 / 5 
  ]\r\n","page_name":" 45 ","page_number":49},
  {"content":"\r\n\r\nو تا نفس ازين شهوات دنياوى دورى نگزيند و ازين لذات حيوانى نپرهيزد ذات نورانى خود را نبيند ، و درهاى آسمان بر او گشوده نگردد و چيزهاى شريف و لطيف و دلخواه كه در عالم اويند به چشمش درنيايند و صورتهاى نيكو و لذات اخروى را درنيابد . چيزهائى كه خداوند در توصيفشان فرموده « 11 » : « در آنست آنچه نفسها در خواهش آنند و چشمها از آن لذت برند ، و شما در آنجا جاودانه‌ايد » و فرمايد « 12 » : « هيچ نفسى نداند كه چه چشم روشنىهائى برايشان پنهان داشته شده است ، به مزد آنچه بدان عمل مىنمودند » .\r\n\r\n\r\n","description":"","footnote":"\r\n( 11 ) -  فِيها ما تَشْتَهِيهِ الْأَنْفُسُ وَ تَلَذُّ الْأَعْيُنُ وَ أَنْتُمْ فِيها خالِدُونَ .  [ سوره زخرف 43 / 71 
  ]\r\n( 12 ) -  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ جَزاءً بِما كانُوا يَعْمَلُونَ .  [ سوره سجده 32 / 17 
  ]\r\nترجمه‌ى « قرة اعين » به « چشم روشنىها » ترجمه‌ى مفهومى است و مفسرين در تفسير آن دو احتمال داده‌اند : اول اين‌كه از ماده‌ى « قرّ » بمعنى سرما است كه معنى « خنكى چشم‌ها » مىشود ، و گفته‌اند اشاره به اشك شادى است كه سرد مىباشد در برابر گريه‌ى غم كه گرم است ؛ دوم بمعنى قرار و تمكن ، يعنى آنچه ديده خواهد شد آنچنان مورد رضايت و كفايت است كه چشم روى آن قرار گرفته و به‌طرف ديگرى نمىنگرد . مترجم\r\n","page_name":" 46 ","page_number":50},
  {"content":"\r\n\r\n\r\nگفتار نخستين بيان اينكه برترين مقام شناخت ذات و صفات و افعال خداوند است و اينكه : مرد اگر هست بجز عارف ربانى نيست .\r\n\r\n","description":"","footnote":"","page_name":" 47 ","page_number":51},
  {"content":"\r\n . \r\n","description":"","footnote":"","page_name":" 48 ","page_number":52},
  {"content":"\r\n\r\nاين سخن « بنزد آنكه جانش در تجلى است » عيانتر از آنست كه بيان شود ، و پيشتر هم توضيح داده شد كه برترين جزء انسان قلب حقيقى اوست كه خود غير قابل انقسام است ، و كمال و تماميّت آن جز به علم و معرفت نيست ؛ و بىهيچ شبهه‌اى برترين چيزى كه علم بدان تعلق گيرد حضرت بارى - جل ذكره - است . پس كمال اين امر بسيط انسانى - كه فرمانده ديگر قوا و اعضاست - در علم به خداست ، نه خوردن و آشاميدن و ديگر كنش‌ها و واكنش‌ها كه موجب كمال ديگر قوا و اجسام است .\r\nازينجا روشن مىشود برترين مردمان كسى است كه زندگى خود را در آبادانى قلب به ذكر خداوندگار گذرانده « 1 » : « هرآينه آباد سازد مساجد خدا را كسى كه به خدا ايمان آورده است » .\r\nو برترين پيامبران ( ص ) در مورد علم مأمور به بيشترخواهى بود ، چنان‌كه در دعا گويد « 2 » : « خداوندا علمم بيش گردان » . و هم از فرمايشات آن حضرت است : « هر روز كه در آن علمم بيش نشود صبحگاه آن مبارك مباد » ، پس در\r\n\r\n\r\n","description":"","footnote":"\r\n( 1 ) -  إِنَّما يَعْمُرُ مَساجِدَ اللَّهِ مَنْ آمَنَ بِاللَّهِ .  [ سوره توبه 9 / 18 
  ]\r\n( 2 ) - اشاره است به آيه كريمه  « قُلْ رَبِّ زِدْنِي عِلْماً » .  [ سوره طه 20 / 114 
  ]\r\n","page_name":" 49 ","page_number":53},
  {"content":"\r\n\r\nجائى كه حال بالاترين خلائق چنين است ديگران چسان باشند ؟\r\nو يادآور گشتيم كه لزومى ندارد اين علم از علوم ظاهرى باشد كه اهل بحث بدان سرگرمند ، بلكه از آن قبيل است كه بر عارفان روشن شود از احوال قيوميت و كبرياى ربوبى و چينش نظام هستى و عوالم ملكوت و احكام برزخهاى بالا و پائين و اسرار آسمانها و زمين ؛ خداوند فرمايد « 3 » : « بگو نازل گردانيد آن‌كه پنهانى را در آسمانها و زمين مىداند » .\r\nوانگهى ممكن نيست بتوان آنچه را دانش محققين فراگرفته در سلك عبارت كشيد ، چرا كه افشاى سرّ قدر تحريم شده است ، بنابر آنچه كه از رسول اكرم ( ص ) نقل شده « 4 » : « قدر سر خداوند است آن را افشا نكنيد » . و چه بسيار مطالبى كه براى عارف روشن است و در آن شكى ندارد ولى بازگو كردن آن براى ديگران بر او حرام مىباشد .\r\nو چون دانسته‌ايم كه درميان اعضاى مملكت آدمى تنها يكى است كه بار امانت تواند كشيد و ديگران را توان آن نباشد ، حال هر اقليم ديگرى از عالم را نيز به همين قياس توانيم كرد و توان دريافت كه عارف از كيميا كمياب‌تر است .\r\n\r\nفصل [ 1 
  ] آنكه پيش از اكمال معرفت و محكم ساختن آن بوسيله عبادات شرعيه شروع در مجاهدت و رياضت كند گمراه و گمراه كننده است .\r\nعبادت چند قسم است : بدنى و قلبى ، آشكارا و پنهان :\r\n\r\n\r\n","description":"","footnote":"\r\n( 3 ) -  قُلْ أَنْزَلَهُ الَّذِي يَعْلَمُ السِّرَّ فِي السَّماواتِ وَ الْأَرْضِ .  [ سوره فرقان 25 / 6 
  ]\r\n( 4 ) - القدر سر الله فلا تفشوه .\r\n","page_name":" 50 ","page_number":54},
  {"content":"\r\n\r\nنخستين كه قوانين شريعت است به پيروى صاحب شريعت تحقق يابد و گردن نهادن بر اوامر و نواهى او و بجاى آوردن آنچه پيامبر دستور فرموده است ، و ايمان بدانچه خداوند حكم فرموده و تصديق وعده‌ها و وعيدهاى شارع براى فرمانبرداران و عصيانگران و اميد داشتن ثواب فراوان و مزد نيكو درباره آن‌كه پيروى حق كند و به مولاى خود پناه برد و خواهش تقرب به خداوند سبحان داشته باشد . و همچنين ايمان به ديگر امورى كه پيامبر و اوصيايش - عليهم السلام - ذكر نموده و از طرف خداوند - جلّ و علا - خبر داده‌اند كه مورد رضايت اوست ، مانند تمامى كارهائى كه موجب تقرب فرد بسوى خداست ، از عبادتها و طهارتها و روزه و زكات و حج و جهاد و رفتن به زيارت اعتاب مقدسه و اقرار داشتن به كتابهاى خداوندى و پيامبران و ملائكه‌ى او و وحى و ديگر احكامى كه ازين قبيلند . و همچنين تضرع و زارى بسوى خدا در اجتماعاتى چون جمعه و ديگر جماعات و هنگام ظهور آيات .\r\nدومين عبادت ، عبادت ذاتى است و بندگى حكيمانه و فرمانبرى ملكوتى كه مهمترين بخش آن شناخت حق و پس از آن شناخت مقربين و پيامبران و اوصياى پاك اوست و معرفت يافتن بر چگونگى بعثت پيامبران و نزول كتب آسمانى و شناخت نفس انسانى ، و دريافت اينكه پس از معاد آن‌كه به راه معرفت و سداد رفته باشد درشمار ملائكه مقدس درآيد و آن‌كه پيرو هواى نفس بوده و از راه راست منحرف گشته است در زمره حيوانات و شياطين خواهد بود .\r\nو همچنين در سلك اين عبادت است شناخت دو معاد روحانى و جسمانى ، و احوال اصناف مردمان در روز قيامت آنچنان‌كه در رموز الهى و نبوى و سخنان و مواعظ اوليايش بتفصيل گفته شده است .\r\nو پس از آن پرداختن به اعمال و عباداتى كه بر مبناى اين معارف انجام گيرد و جهت آنها بسوى سه هدف خواهد بود :\r\nاول ترك توجه به هرچه جز حق است . و درين راه ياور زهد حقيقى است و پرهيز از هر خاطرى كه بر سالك روى آرد و او را بسوى غيرحق مايل گرداند\r\n\r\n","description":"","footnote":"","page_name":" 51 ","page_number":55},
  {"content":"\r\n\r\nو به بهشت سافلش رهنمون شود .\r\nدوم بكارگيرى قواى نفسى و بدنى در راهى كه اين قوا بخاطر آن خلق شده‌اند ، و استفاده از همه در امورى كه مناسب امر قدسى باشند ، تا به همراه قلب در اثر عادت يافتن از ميدانگاه غرور و نابودى بسوى جناب حق و منبع خير و سرور كشيده شود .\r\nو ياور اين راه شنيدن موعظت‌ها و خطابه‌هاى متألّهين است ، عباراتى رسا كه از دهانى پاك به‌گوش رسد ؛ چه اثر اين‌گونه خطابه‌ها در ترغيب و ترهيب بيش از برهان است ، چون نفس را با لطفى خاص به حركت آرد .\r\nسومين صيقلى كردن نهانگاه انسانى است تا قابل تجليّات حق شود و نفس چون آينه‌اى زنگار زدوده گردد كه بسوى حق گرفته شده ، و دستيار درين مرحله فكرى لطيف و عشقى عفيف است .\r\n* * * از آنچه گذشت روشن مىشود كه تا وقتى در عبادات شرعيه كوتاهى مىشود انسان را نرسد تا به عبادات حكيمانه پردازد و به رياضتهاى سلوكى و مجاهدتهاى تصوفى گرايد ، و گرنه خود هلاك شده و موجب هلاكت ديگران نيز خواهد شد ، گمراه مىگردد و گمراه مىكند و در تاريكىهاى چاه هوى سرگردان ماند .\r\nشيخ عالم ، امين الاسلام ، ابو جعفر محمد بن يعقوب كلينى در كتاب كافى از حضرت صادق ( ع ) نقل كرده كه پيامبر ( ص ) فرمود « 5 » : « آن‌كه بدون داشتن علم به عمل پردازد فسادگريش از اصلاح بيشتر باشد » .\r\nو هم درين باب احاديث فراوانى وارد شده است از آن جمله از پيامبر ( ص ) روايت شده است كه فرمود « 6 » : « خداوند وليّى جاهل نگرفته است » ، و\r\n\r\n\r\n","description":"","footnote":"\r\n( 5 ) - من عمل على غير علم كان ما يفسد اكثر مما يصلح .\r\n( 6 ) - ( ما اتّخذ اللّه وليّا جاهلا . )\r\n","page_name":" 52 ","page_number":56},
  {"content":"\r\n\r\nنيز فرمود « 7 » : « دو كس پشت مرا شكستند : عالم بىباك و بدتر از او نادان مقدس مآب » .\r\nو شاعر گويد :\r\n عالم بىباك فسادى بزرگ است * و بزرگتر از او جاهل مقدس مآب است\r\nاين دو عالميان را فتنه‌اى سترگند * براى آن‌كه در دين خود باينان تمسك جويد \r\nتوضيح بيشتر\r\nكسانى كه درين زمانه خويشتن را به مقام مرشديت و خلافت منصوب نموده‌اند ، احمقهائى ناآشنا به روشهاى معرفت و رستگارى و استكمال نفس و مستقيم داشتن آنند . بيشتر اينان بدين باورند كه صور ادراكيه را بايد نفى نمود و درهاى معارف و علوم كه مثالهاى موجودات خارجيه‌اند بسته بايد ؛ بدين گمان كه اين كارها جوينده را از اينها دور ساخته و توجه او را بسوى مبدء فيّاض معطوف مىدارد ، و ندانسته‌اند كه اصولا بازداشتن كامل وسائل اداركى و قواى عقلى و وهمى و خيالى از كارها و آثارشان نشدنى است ، و همچنين درنيافته‌اند كه بازداشتن آنان از بدست آوردن كمالاتى كه برايشان مىتواند وجود داشته باشد ، موجب توجه آنها بسوى صورتهاى درهمى است كه قوه‌ى خيال آنها را مىسازد . و براستى كه اين روش چيزى جز ظلم و و بال و گمراهى و گمراه‌سازى نيست ، و با اين‌همه اين امور را مكاشفه مىپندارند .\r\n\r\nپندارى پوچ\r\nگروهى از بيكاره‌گان بىهمّت مجاهدت و رياضت و پرداختن به طلب علوم حقيقى و كسب معارف يقينى را سخت ديده و نفوسشان - به جهت قصورى كه از درك حقائق و انحطاطى كه از رسيدن به آنچه خواسته‌ى اصفياء و علماست دارند - به آنان اجازه‌ى اعتراف به حق بودن علوم و برترى مرتبه‌ى علماء را نمىدهد ، و بلكه در اثر خبث فطرت و ناپاكى گوهر خويش بدين گمانند كه حقيقت هيچ‌چيز بر كسى معلوم نتواند شد و علوم خود موانعى در راه وصولند .\r\n\r\n\r\n","description":"","footnote":"\r\n( 7 ) - قصم ظهرى رجلان : عالم متهتك و اعظم منه جاهل متنسّك .\r\n","page_name":" 53 ","page_number":57},
  {"content":"\r\n\r\nاينها درنيافته‌اند كه علم صفت سرور پيامبران و برترين عمل اوصياست ، و بدون شك بخش بزرگى از صفات مؤمنين را تشكيل مىدهد ، و ميوه‌ايست كه از مجاهدتهاى تقوا پيشه‌گان به بار آمده است و نتيجه‌ى رياضتهاى عبادتگران است . و جهل و گمراهى ، زمانى كه همراه عناد و اصرار و رياست‌طلبى باشد ، از زهرهاى كشنده و خبائث دوركننده از قرب خداوند تعالى است كه دارنده‌ى خود را در سلك شياطين كشد ؛ و از درهائى است كه به آتش فروزان خداوندى باز مىشود ، آتشى كه در سينه‌ها شعله زند ؛ همچنان‌كه معارف و خويهاى نيكو و آداب پسنديده درهائى بازشده به نعمتهاى بهشت و جوار خداى رحمانند .\r\nپس جهل و اصرار و برترىجوئى و استكبار و ديگر باورهاى پست و فكرهاى فاسد آتشهائيند كه در نفوس باوردارندگانشان شعله مىكشند و در قلبهاى آنان فروزانند و تا روز موعود دردزا و تا اجل مشخص عذابگر اويند و در آن روز نيز وى را به سرازيرى دوزخ افكنند .\r\nو خويهاى ناپسند امراض نفوس و بيمارىهاى قلبهايند ، چراكه چون بيماريى بر زندگى جاويدان عارض مىشوند ، و كجا توان چنين مرضى را با امراضى كه جز زندگى بدن را از بين نمىبرد قابل مقايسه دانست . و وقتى لازم مىبينيم براى تنظيم روشهاى معالجه و حفظ تندرستى و دفع بيماريها توجه پزشكان بدنى شدت گيرد - درصورتىكه آنچه در نتيجه‌ى اين بيمارى از دست مىرود جز زندگى فانى نمىباشد - پس لازمتر است توجه طبيبان نفوس كه انبياء و اولياء - عليهم السلام - اند براى ضبط روشهاى علاج امراض نفوس شدت بيشترى پذيرد . و بزرگترين مرض نفوس نادانى است ، خصوصا اگر جاگير شده باشد كه زندگى جاويدان را سخت به خطر افكند .\r\nيادگيرى و پىجوئى اين روشها براى هر عاقلى واجب عينى است . و مبتلايان بدين بيمارى نفس آزار و قلب افشار را بيشتر كسانى تشكيل مىدهند كه ياد خدا را واگذارده به غير خدا سرگرم گشته‌اند ، و از شناخت خداوند و چگونگى صفات و افعال او و اين‌كه چگونه وجود را بر بهترين نظام و محكم‌ترين\r\n\r\n","description":"","footnote":"","page_name":" 54 ","page_number":58},
  {"content":"\r\n\r\nترتيب استوار ساخته ، روگردانند .\r\nذكر خدا - آنچنان‌كه گروهى از موحدنمايان مىپندارند - تنها به گفتن زبان و حروف و اصوات نيست ، چرا كه اين توحيد لفظى است و احدى را در عالم آخرت و صقع ربوبى فايده نبخشد ، و حتى فايده‌ى آن از عالم گفته‌ها و شنيده‌ها فراتر نرود . و در علومى كه تحقيق درباره‌ى علل و غايات نمايند ، ثابت شده است كه غايت هرچيزى همجنس و مشابه آن تواند بود ، پس غايت توحيد شنيدنى همان مجرد شنيدن است كه فقط كمال و زينتى براى گوشهاست ، همچنان‌كه خويشتن را موحد نمايش دادن نتيجه‌اى جز نمايشگرى ظاهرى ادعا ، كه توحيدنمائى است ، ندارد و از حقيقت و روح معنى آن بدور باشد .\r\n« سمعه » و « ريا » دو ميوه‌اند كه از توحيد لفظى و صورى ببارآيند و دارنده‌ى آنها نفعى جز در حد ديگر امور محسوسه و جسمانى و اشياء پست و حيوانى نبرد كه اينها وسائل زندگى در دنيايند و انسان را به مطالب حسى و لذتهاى فانى قواى بدنى رسانند .\r\nتوضيحى درباره‌ى ذكر\r\nاز كلماتى كه چون داراى معانى متعددى هستند براى بسيارى موجب مغالطه شده است ، لفظ « ذكر » و « تذكير » است . خداوند تعالى مىفرمايد « 8 » :  « وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ » . \r\nدر مدح مجالس ذكر نيز اخبار زيادى وارد گشته است ، از جمله روايت شده كه حضرت رسول ( ص ) فرمودند : « خداوند را سواى ملائكه‌ى خلق ملائكه‌اى هستند كه در هوا درگردشند و چون يكى از آنان مجالس ذكر را ببيند ديگران را صدا زند : بسوى آنچه در جستجويش هستيد ، بشتابيد . پس نزد آنان روند و بر آنان حلقه زنند و گوش دارند ؛ خدا را ذكر كنيد و نفسهاتان را » .\r\nهدف از ذكر شناخت حق است و آگاهى بر حقيقت نفس و عيبهاى آن و\r\n\r\n\r\n","description":"","footnote":"\r\n( 8 ) - و يادآورى كن ( و پند مىده ) كه يادآورى ( و پند ) مؤمنان را فايده بخشد . [ سوره ذاريات 51 / 55 
  ]\r\n","page_name":" 55 ","page_number":59},
  {"content":"\r\n\r\nآفتهاى اعمال و آنچه كه موجب فسادشان شود . و همچنين شناخت الهامات حق و چگونگى جلب آنهاست ، و كيفيت كوتاهى بندگان در ستايش و رضا به قضا و قدرش ؛ و شناخت پستى دنيا و عيبها و گذرانى و فناى آن و كوتاهى عمرش ؛ و همچنين توجه به سنگينى امر آخرت و ترسهاى آن و درجات نفوس بعد از مرگ و احوال آن ، معنى ذكر حقيقى همين است\r\nدرين گفتار كه از شناخت حق و صفاتش و علم نفس و علامات آن به « ذكر » تعبير كرديم ، رازى پنهانى است كه عارفان به كمك ذوق خود توانند دانست و نادانان و عارف‌نمايان را بدان راهى نيست .\r\nاين است ذكرى كه در شرع مدح شده و عقل آن را ستوده و برهان كشفى بر آن دلالت دارد ، و احاديثى در تحريص بر آن وارد گشته است . چنان‌كه در حديث ابى ذر - رضى الله عنه - آمده است : « مجلس ذكرى برتر از هزار ركعت نماز است ، و حضور مجلس علم برتر از حاضر شدن بر هزار جنازه است . كسى پرسيد : اى پيامبر خدا ! از قرائت قرآن هم ؟ فرمود : آيا قرائت قرآن بدون وجود علم نفعى دارد ؟ » .\r\nدغل‌بازان و بيكارگان اين‌گونه احاديث را عنوان نموده و حجتهائى براى تزكيه‌ى نفوس خود ذكر مىكنند و كلمه‌ى « ذكر » را به خرابات خود منتقل كرده‌اند و از آنچه كه بعنوان ذكر ستوده شده غافل مانده و فقط به سروصدا و الفاظ سرگرم گشته‌اند و قصه‌ها و حكايات و شطحيات و طاماتى كه درين روزگار واعظنمايان و قصه‌گويان بدان پردازند .\r\nآنچه عامه متصوفه و گويندگان بىمايه درين زمانه بدان خوگرفته‌اند سخنان ظاهرفريب شعرى است كه استفاده‌ى فراوان از آن در موعظه‌ها نكوهش شده است ، خداوند تعالى فرمايد « 9 » : « شعرا را گمراهان پيروى كنند ، آيا نمىبينى آنان خود به هر وادى حيرت سرگشته‌اند » ، و فرمايد « 10 » : « او را شعر نياموختيم » .\r\n\r\n\r\n","description":"","footnote":"\r\n( 9 ) -   وَ الشُّعَراءُ يَتَّبِعُهُمُ الْغاوُونَ * أَ لَمْ تَرَ أَنَّهُمْ فِي كُلِّ وادٍ يَهِيمُونَ .   [ سوره شعراء 26 / 224 و 225 
  ]\r\n( 10 ) -  وَ ما عَلَّمْناهُ الشِّعْرَ .  [ سوره يس 36 / 69 
  ]\r\n","page_name":" 56 ","page_number":60},
  {"content":"\r\n\r\nنقل مجالس اين گروه اشعار است ، شعرهائى در توصيف زيبائى معشوقان و دلربائى محبوبان و لذت وصال و درد فراق آنان ؛ درصورتىكه بيشتر حضار اين مجالس سفلگانى از عوام الناسند با قلبهائى آكنده از شهوات و درونهائى از لذت‌گيرى و توجه به صورتهاى زيبا جدا نشدنى . به همين سبب خواندن اشعارى چنين با آهنگ‌هاى مخصوص جز برانگيختن آن شهوتهاى پنهان و بيماريهاى مزمن ، كه در درون آنان ريشه دوانيده است ، كارى نمىكند .\r\nگفته شده نمايشگر سماع در نفوس جرقه و آتشگير است . سماع در هركسى آنچه را در درون او جا گرفته است به هيجان آرد ، و در آن عامى بيچاره كه نفسى مريض و همتى ناقص دارد آتشهاى شهوات از زير خاكستر بيرون آمده و شعله كشد ، درينجاست كه اينان به وجد آيند و اين را محبتى الهى و عبادتى دينى انگارند .\r\nخداوند رويهاشان با آشكارسازى فضائحشان در دنيا و آخرت سياه ، و خبث باطن و نادرستى پنهانگاهشان در هردو موقف ظاهر سازد .\r\n\r\nفصل [ 2 
  ] بطلان شطحيات متصوفه و زيان آن براى مسلمين\r\nشطح به دو گونه از سخنان كه از اين گروه شنيده مىشود اطلاق مىگردد :\r\nيكى ادعاهاى بلندپروازانه كه درباره عشق با خدا و وصال او كنند ، بطورى كه گويا آنان را از پرداختن به اعمال ظاهرى و عبادات بدنى بىنياز كرده است ، تا جائى كه بعضى مدعى اتحاد و رفع حجابها شوند و اينكه او را حضورا مىبينند و با او سخن مىگويند .\r\nمىگويند « چنين ديديم » و « به ما چنين گفته شد » و خود را به حسين حلاج مانسته كنند كه براى گفتن چنين سخنانى « ازو گشت سردار بلند » ؛ و به گفته‌ى او استناد كنند كه « انا الحق » گفتى ؛ و از ابو يزيد بسطامى نقل كنند كه گفته است : « سبحانى سبحانى ما اعظم شانى » .\r\n\r\n","description":"","footnote":"","page_name":" 57 ","page_number":61},
  {"content":"\r\n\r\nاين گونه سخنان عوام را زيانبخش‌تر از زهرهاى قتّاله است كه تنها بدن را مىميراند و كار به جائى كشيده است كه حتى عده‌اى از كشاورزان كشاورزى را رها كرده و به اظهار چنين ادعاهائى پرداخته‌اند ، چرا كه چنين گفته‌ها طبع مردمان را خوش‌آيند است ، چون درين ميدان براى درك مقامات و احوال سخنى از تزكيه‌ى نفس درميان نيست ، و حتى افراد كودن نيز چنين ادعاها توانند كرد و ازين سخنان ظاهر آراسته به‌هم توانند بافت .\r\nو اگر كسى اين سخنان بر آنها گيرد در جواب او در نمانند چون توانند گفت : « اين انكار از علم جدل برمىخيزد ، و از اينكه علماى ظاهر را توان درك ژرفاى سخنان و اسرار گفته‌هاى ما نباشد ، چون علم حجاب است و جدل عملى است نفسانى ، و اين گفته‌ها و امثال آن جز از باطن و به مكاشفه‌ى نور حق ظاهر نگردد ، و جز اهل مكاشفه فهم آن نتوانند كرد » .\r\nاين يكى از وسائل اين قوم براى بغلط افكندن ديگران و راهى براى افساد عقايد مسلمانان و گمراه نمودن آنان است ، كه زيان آن در همه‌جا پراكنده و شر آن قلبهاى بندگان را فراگرفته است ، و كسى كه چنين سخنان گويد اعدامش بخاطر دين خدا از زنده كردن ده كس برتر باشد .\r\nاما سخنى كه از ابو يزيد بسطامى نقل كنند نه لفظا درست است و نه معنا ؛ و اگر هم ثابت شود كه چنين گفتارى از او شنيده شده است چه‌بسا سخنى بوده كه از زبان خداوند متعال و او آن را بعنوان ذكر پيش خود مىگفته است .\r\nمثلا اگر از او شنيده شود « خدائى جز من نيست مرا عبادت كنيد » اين سخن را محملى جز نقل قول خداوندى نتواند بود .\r\nدوم گونه از شطحيات اينان سخنانى بىمغز و معنى است با ظاهرى فريبا و عباراتى مطنطن كه در پس آنها چيزى نهفته نباشد ، جز اينكه دلها را به تشويش افكنند و عقلها را بدهشت اندازند و ذهن‌ها را گيج سازند ؛ و يا تفسيرهائى براى آنها كنند كه نه مقصود از آن سخنان بوده است و نه گوينده چنين اراده كرده است ، مگر اينكه سخنان را تنها عقل و خيال درهم و پريشان او ساخته است .\r\n\r\n","description":"","footnote":"","page_name":" 58 ","page_number":62},
  {"content":"\r\n\r\nگاهى نيز از قبيل طامات است ، يعنى برگرداندن الفاظ شرعى از مفاهيم ظاهرى و اصلى خود بسوى امور باطنى كه بذهنها خطور نكنند ، مانند تاويلاتى كه باطنيان كنند . اين قسم نيز شرعا و عقلا حرام است .\r\nاما از نظر عقلى چون عوالم برابر همند و نشأتها مقابل يكديگر ، و به همانسان كه حشويه و كرّاميه « 11 » احكام را يك‌بعدى مىنگرند و تنها به ظواهر بسنده مىكنند و عالم اسرار و معدن انوار را انكار نمايند ، باطنيان نيز چنين حالى دارند ؛ ليكن در طرف مقابل اينان ، چون گفته‌ها و آداب ظاهر را وامىگذارند و از عمل به شريعت حقّه سرباز زنند و آن را بدور افكنند .\r\nاين هردو گروه دجال‌وار در ادراك حقايق يك چشمىاند ، جز اينكه گروهى را چشم راست نابيناست و آن ديگر را چشم چپ كور . و عارف محقق را دو چشم بيناست كه به همه‌چيز درست مىنگرد ، نه چون حشويان و باطنيان يك چشم است ، و نه چون اشعريان و معتزليان مبتلا به ضعف بينائى . نه به بىچشمى جاهلان گرفتار و نه كورى عوامش دامنگير و نه چون ماده‌پرستان به چشم‌درد مبتلا . او پاس هردو جانب مىدارد و هيچ نشأتى را وانمىگذارد و احكام هيچ عالمى را رها نمىكند .\r\nاما وجه حرمت شرعى اگر بتوانيم الفاظ را بدون وجود دليل نقلى و يا برهان عقلى از ظواهر و مدلولات معمول آنها برگردانيم ، الفاظ اعتبار خود را از دست خواهند داد . و اگر برگرداندن الفاظ شرعيه از مفاهيم اولى آنها بدون داشتن دليلى عقلى آزاد باشد ، ديگر فايده‌اى در سخنان خدا و رسول نماند ، چرا كه اعتبارى به آنچه ذهن ازين سخنان مىفهمد ، نخواهد بود و آنچه را هم بعنوان باطن اين الفاظ ذكر كنند معيار و قاعده‌اى ندارد ، بلكه به خاطر هركسى چيزى خطور كند و آن را بر وجوه گونه‌گون تفسير توان كرد .\r\nضرر اين مفسده نيز بسيار سنگين است و خود از بدعتهائى است كه ميان صوفى نمايان شيوع يافته و باطنيان نيز براى منهدم ساختن جميع بناهاى\r\n\r\n\r\n","description":"","footnote":"\r\n( 11 ) - گروهى از اهل سنت از متابعان محمد بن كرام هستند كه خدا را جسم مىدانند .\r\n","page_name":" 59 ","page_number":63},
  {"content":"\r\n\r\nشريعت ازين راه وارد گشته‌اند ، يعنى ظواهر را طبق رأى خود تأويل و تنزيل مىنمايند .\r\nهشيار بودن در برابر اين فريبكارىها واجب است ، چه شرّ اينها از شرّ شياطين براى دين بيشتر باشد ، چون شياطين هم بوسيله چنين كسان دين را از دل مسلمانان بيرون سازند .\r\nپس اى مسكين ! از همنشينى اين‌چنين نادانان دور باش كه خود را به رهروان و زاهدان مانند كرده‌اند درصورتىكه از معرفت و يقين آنان بىبهره و از عقل و دين تهى مىباشند .\r\n\r\nفصل [ 3 
  ] چه‌كسى نظر در حقائق اشياء تواند كرد و صوفى و حكيم كيست ؟\r\nدوستا ! دانسته باش كه چون خداوند آسمانها و زمين و ستارگان و خلايق را آفريد و افلاك را بچرخش افكنده نظام بخشيد ، كمال نعمت و تماميّت احسان او مقتضى گشت تا گروهى از بندگان را برگزيند و آنان را پاكيزه نموده ، قربشان بخشد ؛ با آنان مناجات كند و نهفته‌هاى علم و اسرار غيب خود را بر آنان آشكار سازد . آنگاه آنان را بسوى بندگان خود فرستاد تا مردمان را بسوى او خوانند و از اسرار نهفته‌شان آگاه گردانند ، مگر از خواب نادانى بيدار شوند و چرت غفلت از سرشان بپرد و به زندگى عالمانه جان گيرند و چون نيك‌بختان بزيند و در خانه‌ى جاودان به كمال وجود رسند .\r\nو چنين بيدارى از خواب غفلت و نادانى كسى را دست ندهد ، تا نفس خود را بوسيله‌ى رياضت‌هاى شرعى و مجاهدتها ورزيده نساخته باشد - رياضتهائى چون نماز و روزه و پرهيز و عبادتها و زهد حقيقى از لذتهاى دنيوى و مشتهيات دون‌پايه - تا آماده‌ى دريافت حقائق و فهم معارف گردد .\r\nو بزرگترين علت حجاب از درك حقيقت ، حب جاه و مقام داشتن نزد ديگران و ميل به رياست و شهرت و نفوذ داشتن در بلاد و برترى بر مردمان است .\r\n\r\n","description":"","footnote":"","page_name":" 60 ","page_number":64},
  {"content":"\r\n\r\nدر زمانهاى گذشته و در عهد حكماى بزرگ و دانشمندان سترگ حكمت را روال چنين بود كه اگر كسى نفس حيوانى خود را تهذيب نكرده و حيوانيت طبيعى خود را به پاكسازىهاى گوناگون از ناپاكىهاى لذات نپرداخته بود شروع در يادگيرى حكمت نمىكرد ، كه اگر چنين نكند خود گمراه شود و ديگران را گمراه سازد .\r\nو بزرگان صوفيه و ارباب قلوب احدى را اجازه‌ى نظر و يا پرسش براى كشف اين امور نمىدادند ، مگر آنكه نفس خود را بدانسان كه ياد شد پاكسازى كرده باشد ، چه سنت خداوندى چنين مقرر داشته و در كتاب كريم فرمايد « 12 » :\r\n« موسى را سى شب وعده نموديم ، و آن را به ده تمامت بخشيديم » .\r\nشرح آن چنين بود كه موسى - على نبيّنا و آله و عليه السلام - درين شبها به عبادت ايستادى و روزهايش روزه گرفتى تا جانش صفا گرفت و ذاتش ورزيده گشت ، درين هنگام خداوند با او مناجات نمود و سخن گفت . و از پيامبر اكرم ( ص ) روايت شده است كه فرمود : « آنكه چهل روز خويشتن خود را براى خدا خالص سازد ، چشمه‌هاى حكمت از قلب او بر زبانش جارى گردد » . و در روايت ديگر آمده است : « قلبش را بگشايد و زبانش را به حكمت باز كند - حتى اگر الكنى زبان گرفته باشد - » .\r\nازين روست كه حكماء و صوفيه را لازم آمده تا اگر خواستار فتح ابواب حكمت و معرفت بر دانش‌پژوهانند ، سخت آنان را به انواع ورزشهاى نفسى و بدنى ورزيده گردانند و عقولشان را به اقسام آداب شرعى و حكمى پاك سازند تا نفوسشان صافى پذيرد و عقولشان پاك و اخلاقشان پاكيزه گردد ؛ چرا كه حكمت عروسى را ماند كه نشستگاهى خالى را خواستار است چون خود از گنجهاى اخروى است .\r\nو حكيم اگر ورزشهاى لازم براى دانشجويان را نشناسد ، آن دربان ملك\r\n\r\n\r\n","description":"","footnote":"\r\n( 12 ) -  وَ واعَدْنا مُوسى ثَلاثِينَ لَيْلَةً وَ أَتْمَمْناها بِعَشْرٍ .  [ سوره اعراف 7 / 142 
  ]\r\n","page_name":" 61 ","page_number":65},
  {"content":"\r\n\r\nرا ماند كه گروهى را پيش از آموزش آداب حضور اجازت ورود نزد ملك دهد ، چنين كسى را اگر عقوبت كنند سزاوار خواهد بود .\r\nحال بنگر تا چگونه اين رسمها از روى زمين برچيده شده و چگونه نامهاى « صوفى » و « شيخ » و « فقيه » به كسانى گفته مىشود كه صفاتى درست مخالف آنچه را بايد دارند ، چه نام صوفى درين روزگار كسى را نهند كه جماعتى به دور خود جمع كند و مجالس شكم‌چرانى و سماع و دست‌زنى و پاىكوبى به راه اندازد .\r\nبه همان‌سان كه فقيه كسى را مىنامند كه با فتاوى باطل و حكمهاى ظالمانه به حكام و سلاطين و ظالمان و دستيارانش تقرب جويد و به آراء خود موجب جرئت آنان در منهدم ساختن قوانين شرع و جسارتشان در ارتكاب محرمات و سلطه‌بخشى آنان بر مساكين و تصرف اموال آنان گردد ؛ و همواره كوشش در ساختن كلاه شرعيها و جدلهاى فقهى كند و موجب رخصت و جرئت در كارهائى شود كه دين را سست نموده و متابعت روشن مؤمنين را از ميان ببرد .\r\nدرصورتىكه نام فقه در گذشته - يعنى در زمان پيامبر اكرم و ائمه‌ى طاهرين - صلوات الله عليهم اجمعين - بر شناخت حق اطلاق مىگشت و دانش طريق آخرت و آفتهاى نفس و احوال قلب و چگونگى تهذيب اخلاق و تبديل بدىها به خوبىها - نه دانش قواعد مرابحه و طلاق و ظهار و تقسيم اموال موروثى و نظاير آن ، و آشنا بودن به كلاههاى شرعى و چگونگى خلاص شدن از دعاوى و حفظ پاره‌اى خلافيات كه عمرها بسر آيد و كسى را نيازى به آن مسائل پيدا نشود -\r\nوانگهى يادگيرى اين دانشها واجب كفائى است كه در هر زمانى افرادى كه اينها را استنباط كنند ، موجود باشند ولى قسم اول از دانشهائى است كه يادگيرى آنها واجب عينى است .\r\nبرين قياس نام « حكيم » نيز درين دوران بر طبيب و شاعر و منجم اطلاق مىگردد و حتى طاس‌گردان راه‌نشين را هم حكيم مىنامند ، درصورتىكه خداوند درباره حكمت فرمايد « 13 » : « كسى كه حكمت به او داده شود خير\r\n\r\n\r\n","description":"","footnote":"\r\n( 13 ) -  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً .  [ سوره بقره 2 / 269 
  ]\r\n","page_name":" 62 ","page_number":66},
  {"content":"\r\n\r\nفراوان به او داده شده است » . و از رسول اكرم ( ص ) روايت شده است : « سخنى از حكمت كه كسى بياموزد براى او بهتر از دنياست » . بنگر كه حكمت چيست و به چه مفهومى برگشته است .\r\nسخنى در تأييد آنچه گفته شد\r\nشيخ فاضل و محقق كامل زين الفقهاء و المجتهدين زين الدين عاملى - رحمة الله عليه - در آدابى كه براى دانشجويان جمع آورده است از گفتار يكى از محققين چنين نقل كند :\r\nعلما بر سه گونه‌اند :\r\nعالمى خداشناس كه در مورد احكام و دستورات او شناختى ندارد . اين كس بنده‌اى است كه معرفت خداوندى قلب او را فراگرفته و در مشاهده‌ى نور جلال و كبريا غرقه شده است ، زمانى نمىآسايد تا علم احكام را فراگيرد مگر آن مقدار كه از دانستن آن چاره نيست .\r\nو عالمى كه دستورات خداوند را آشناست ولى خود او را نمىشناسد . او از حلال و حرام آگاهست و حكمت احكام و لطائف آن را مىداند ، اما از اسرار جلالت خداوندى بىخبر و جاهل است .\r\nو عالمى خداشناس كه شناخت احكام و دستورات او را نيز دارد ، اين كس در ميانگاه عالم عقل و حس نشسته ، زمانى با خدا و حبّ اوست ، و زمانى با خلق در دوستى و مهربانى است . آنگاه كه از پروردگار سوى خلق برمىگردد چونان يكى از آنان است ، مانا كه پروردگارش را نمىشناسد ؛ و چون با خدايش تنها شود و به ذكر و خدمت او پردازد ، گوئى كه با خلق آشنائى ندارد .\r\nاين مسير پيامبران و صديقان است و به همين اشارتست در فرمايش پيامبر ( ص ) : « از علماء پرسش كن ، و با حكماء آشنا باش ، و با بزرگان همنشين شو » .\r\nغرض حضرتش از جمله‌ى « از علما پرسش كن » عالمان به امر خدا و ناآشنايان به خدايند ، دستور داده‌اند كه چون نياز به فتواى آنان افتد از آنان سؤال\r\n\r\n","description":"","footnote":"","page_name":" 63 ","page_number":67},
  {"content":"\r\n\r\nشود ؛ و اما حكما همان عالمان به خدايند - كه او امر خدا را نمىدانند - دستور داده‌اند كه با آنان آشنا باشيم ؛ و اما بزرگان كسانىاند كه هردو جنبه را دارا هستند ، دستور به همنشينى با آنان داده شده است كه در همنشينى ايشان خير دنيا و آخرت است .\r\nو هريك ازين سه گروه را سه نشانه است :\r\nنشانه‌هاى عالم به دستورات خدا ذكر زبانى است نه قلبى ، و ترس از خلق نه از پروردگار ، و حيا از مردم است در ظاهر بدون اينكه در پنهان از خدا حيا كند .\r\nو عالم خداشناس ذاكرى با ترس و حياست ، ذكر او ذكر قلبى است نه زبانى ، ترس او ترس اميد است نه ترس معصيت ، و حياى او حيا از چيزهائى است كه بر قلب گذرند نه حياى ظاهرى .\r\nو اما عالم خداشناس و آشنا به دستوراتش را افزون بر اينها سه نشانه‌ى ديگرست : نشيمن او در ميانگاه عالم غيب و شهادت ، و آموزگارى مسلمانان ، و نياز دو گروه اول به او و بىنيازى او از آنان .\r\nپس اين سومين نفر چون آفتاب است كه نه فزونى گيرد و نه كاستى پذيرد ، و دومين چون ماه گاهى بدر و گاهى در محاق است ، و نخستين چون چراغى است كه خود مىسوزد و ديگران روشنائى گيرند .\r\nآگاهى بيشتر\r\nمورخين مىنويسند : اول كسى كه « حكيم » خوانده شد لقمان حكيم است و خداوند فرمايد « 14 » : « هرآينه لقمان را حكمت داديم » . او در زمان داود ( ع ) در شام مىزيست و انباذقلس حكيم بنابر آنچه خود گفته نزد او مىرفت و از او حكمت مىآموخت ، و يونانيان وى را بمناسبت همنشينى كه با لقمان داشته است حكيم مىناميدند ؛ و گروهى از باطنيان نيز خود را در حكمت به او منصوب كنند و او را برتر دانند . و گفته شده در كلمات او رموزى است كه مقصود او را كمتر توان دريافت ،\r\n\r\n\r\n","description":"","footnote":"\r\n( 14 ) -  وَ لَقَدْ آتَيْنا لُقْمانَ الْحِكْمَةَ .  [ سوره لقمان 31 / 12 
  ] .\r\n","page_name":" 64 ","page_number":68},
  {"content":"\r\n\r\nچه درباره‌ى خلقت عالم سخنانى مىگفت كه از ظواهر آن كلمات شبهه‌هائى در مورد معاد فهميده مىشود .\r\nو ديگر از كسانى كه حكيم ناميده شده‌اند فيثاغورث است . او زمانى از شام به مصر رفت و آنجا نزد اصحاب سليمان - عليه السلام - مىرفته است ، و او پيشتر هندسه را از مصريان فراگرفته بود ، از آن پس علوم طبيعى و الهى را از ياران سليمان بياموخت ، و اين هرسه علم - يعنى هندسه و طبيعى و علم دين - را با خود به يونان برد و مدعى گشت كه اين علوم را از مشكوة نبوت گرفته است .\r\nو از ديگر كسان كه پس از او به حكمت موصوف و حكيمشان نامند ، حكيم سقراط مىباشد . او حكمت را از فيثاغورث فراگرفت و تنها به حكمت الهى بسنده كرد و از خوشىهاى دنيا به كلى روگردان شد و با يونانيان در دينشان مخالفت ورزيد . عوام و ماجراجويان بر او شوريدند و از فرماندار خويش اعدامش را خواستار شدند ، فرماندار او را به زندان افكند و زهر خورانيد - كه داستانش مشهور است - .\r\nو از ديگر كسانى كه پس از او به حكمت موصوفند افلاطون است . او نسبى شريف و متشخص داشته است و همچون سقراط حكمت را از فيثاغورث آموخته بود ، جز اينكه او فقط به الهيات بسنده نكرد ، بلكه علوم طبيعى و رياضى را نيز بر آن بيافزود و كتابهائى تأليف كرده كه مشهورند ، ليكن در نوشته‌هايش رمزهائى به كار برده كه گروهى از شاگردانش به شرح آنها همت گماشتند .\r\nدر اواخر زندگى حوزه‌ى درسى خود را به شاگردان برجسته‌ى خويش واگذاشت و از مردم دورى گزيده به عبادت پروردگار خويش پرداخت .\r\nدر زمان او « و با » در بلاد يونان همه‌گير گشت ، مردمان بسوى خدا زاريدند و از يكى از پيامبران بنى اسرائيل سبب آن را جويا گشتند ، پس خداوند بر او وحى فرستاد كه اگر اينان مذبح مكعب شكلى را كه دارند مضاعف گردانند و با از آنان برخيزد . پس مذبحى ديگر ساختند و بر آن پيشين افزودند و با بيش گشت .\r\n\r\n","description":"","footnote":"","page_name":" 65 ","page_number":69},
  {"content":"\r\n\r\nدوباره سوى پيامبر ( ع ) شدند و سبب از او جويا گشتند ، خداوند به او وحى فرستاد كه اينان مذبح را مضاعف ننموده‌اند ، بلكه مذبحى ديگر بدان افزوده‌اند و اين تضعيف مكعب نيست .\r\nدرينجا به افلاطون پناه بردند ، او به آنان گفت : « شما از حكمت بيزاريد و از هندسه دورى مىجوئيد . ازينرو خداوند شما را عقوبت فرمود ، چرا كه علوم حكميه نزد خداوند ارزشى بسزا دارند » . آنگاه به اصحاب خود گفت : « اگر توانيد دو خط ميان دو خط به نسبت واحده استخراج كنيد به تضعيف مكعب دست يافته‌ايد ، و جز اين راهى نداريد » « 15 » .\r\nآنان اين استخراج را فراگرفتند و تضعيف مذبح را بجاى آوردند و با از آنان برخاست پس از بدگوئى نسبت به هندسه و ديگر علوم نظرى دست برداشتند .\r\nيكى ديگر از كسانى كه بعد از او به حكمت موصوف گشته است ارسطوست : او معلم اسكندر معروف به ذى القرنين است . وى بيست سال ملازم افلاطون بود تا حكمت از او فراگيرد ، و در روزگار جوانى از غايت هوش روحانيش مىناميدند ، و افلاطون او را عقل مىخواند ؛ او كسى است كه بخشهاى علوم طبيعى و الهى را ترتيب داد و براى هر بخشى كتابى جدا نگاشت ، و در ايام او حكومت به ذى القرنين رسيد و شرك بدست وى از بلاد يونان مرتفع گشت .\r\nاين پنج تن به حكمت موصوف گشتند ، و پس از اينان ديگر كسى حكيم ناميده نشد ، بلكه هركسى بعنوان آشنا به فنى از فنون شهرت داشت ، مانند بقراط طبيب ، و اوميروس شاعر ، و ارشميدس مهندس ، و يوذاسف منجم و ذيمقراطيس طبيعى « 16 » .\r\nو جالينوس در زمان خود پس از آنكه تأليفاتش بسيار گشت بر آن\r\n\r\n\r\n","description":"","footnote":"\r\n( 15 ) - حل اين مسئله در كشكول شيخ بهائى ( ج 2 ، ص 360 ) آمده است ، چون ذكر آن در اينجا موجب خروج از موضوع كتاب و اطاله كلام بود ، خوددارى شد . مترجم .\r\n( 16 ) - در اصل بجاى دو نفر آخر چنين بود : « ديوجانس طبيب و ذيمقراطيس طبيب » كه مطابق اسفار ( ج 5 ، ص 207 ) تصحيح شد .\r\n","page_name":" 66 ","page_number":70},
  {"content":"\r\n\r\nشد كه خود را به حكمت موصوف دارد ، يعنى نام طبيب را كه بر او بود به حكيم تبديل كند ، به سخره‌اش گرفته گفتند : « تو را بايد كه مرهم و مسهل سازى و به درمان زخمها و تبها پردازى ، آن‌كه نمىداند عالم قديم است يا حادث ، و معاد حق است يا باطل ، و نفس جوهر است يا عرض كم‌مرتبه‌تر از آنست كه حكيم ناميده شود » .\r\nشگفتا كه مردم زمانه چون كسى را بنگرند كه كتاب اقليدس را ديده و يا قواعد منطق را از بر كرده است حكيمش شناسند ، وگرچه از علوم الهى تهى و از فن الهيات حكمت بىبهره باشد و معرفتى به مقامات نفس و احوال معاد نداشته باشد . و حتى اينان كسى را كه اندك اطلاعى از طب دارد به حكمتش منسوب دارند و حكيمش خوانند .\r\nو نقل شده كه احمد بن سهل بلخى با همه‌ى تبحّرى كه در انواع معارف داشت و در ابواب ادبيات و فقه سرآمد بود اگر كسى او را حكيم مىخواند ، آزرده مىگشت و مىگفت : « اف بر زمانى كه ناقصى چون من را به شرافت حكمتش منسوب سازند ، گويا كلام خدا را نشنيده‌اند : كسى را كه حكمت داده شد هرآينه خير فراوان داده شده است و جز خردمندان متذكّر اين معنى نباشند » « 17 » .\r\nو شيخ كامل و و اصل مكاشف ، پيشرو اشراقيان شهاب الدين سهروردى در منطق كتاب مطارحات بدنبال بحث مقولات گويد :\r\n« بنگر كه چسان حكمت از دقت‌نظر در امور روحانى و شناخت راههاى مشاهدات در آن ، و نردبان خلع و تجريد و علوم ژرف ، كه امم فاضله بدرستى آن گواهى دهند و دوران حكمت و اعتماد حكماء برآنست ، برداشته شده و بسوى آنچه پيروان مشائين رفته‌اند سوق داده شده است ، و بر امورى چون « مقوله‌ى متى » و « جده »\r\n\r\n\r\n","description":"","footnote":"\r\n( 17 ) -  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ .  [ سوره بقره 2 / 269 
  ]\r\n","page_name":" 67 ","page_number":71},
  {"content":"\r\n\r\nبسنده گشته است ، « 18 » تا جائى كه دانشهائى كه در حقيقت حكمتند و شهود انوار ملكوت بر آنهاست ، بريده شده‌اند و حكيم نمايان اين روزگار را شناختى از آنها نيست .\r\nو اى برادرانم ! من مىدانم كه چون منادى حق به ظهور حقائق ندا دهد اين سخنان ناقص و سرگرم كن محو شود ، و اگر هم بماند در مواقف جدليات و ورزشهاى مبتديان خواهد ماند ، و حكمت واقعى بازگردد ، چرا كه پروردگار بندگان چون اعلام خطر كند راست گويد ، و چون وعده‌اى فرمايد محقق سازد » .\r\nو باز همو در اول كتاب حكمة الاشراق گويد : « و بدترين قرنها قرنى است كه راه اجتهاد در آن درهم پيچد و سير افكار بريده گردد و باب مكاشفات و راه مشاهدات بسته شود » . - پايان سخن شيخ اشراق - .\r\nاين سخنان را نقل كرديم تا هركس دريابد كه « عارف » يا « شيخ » و يا « حكيم » گشتن برتر از آنست كه كسى بدان توان رسيد ، بدون اينكه در تمامى طول زندگى خود بدان همت گمارد و تنها بدان پردازد و از تمامى اميال حسى و خواهشهاى دنيائى دورى جويد ، همراه با دارا بودن فطرتى صاف و ذهنى خالى از گفته‌هاى بدعتسازان و طبعى پاك و فهمى تيزبين و دركى لطيف .\r\nو پس از اينهمه - بدانسان كه يكى از حكما گويد - مىبايد در برابر رنجهاى ناشى از آموزش خوددار و صابر باشد ، و فطرتا دوستدار راستى و راستان و حكمت و حكيمان بود ، و فردى عصيانگر و لجباز براى هوسهاى خود نباشد ؛ و همچنين در زمره پرخواران و پرنوشان و آنان كه به سهولت جذب شهوات شوند نبود .\r\n\r\n\r\n","description":"","footnote":"\r\n( 18 ) - حكما مفاهيم كلى را كه ذهن از خارج دريافت مىكند دسته‌بندى كرده و هر دسته را يك مقوله خوانده‌اند . تعداد مقولات از قديم مورد اختلاف بوده و اكثرا آن را ده دانسته‌اند .\r\nمقوله « متى » : ( كى ) ، بودن شيئ در زمان خود است . مثل ايستادن زيد درين ساعت و مقوله « جده » كه « ملك » و « له » هم ناميده مىشود : دارا بودن چيزى است .\r\n","page_name":" 68 ","page_number":72},
  {"content":"\r\n\r\nروح او از آنچه مردمانش پستى شمارند امتناع ورزد ، و ورع پيشه سازد ، و در برابر نيكى و عدل پذيرا و گردنگزار بوده و در برابر شر و ظلم سركش بود . بر رحيمان مهربان و برجباران و متكبران خشمناك باشد ، آنچنان‌كه خداوند تعالى در توصيف چنين كسان فرمايد : « بر كفار سخت و درميان خود رحيمند » . « 19 » و نيز ديگر صفات و شرائطى را كه افلاطون در كتاب سياست خود برشمرده است دارا باشد .\r\nو عارف و حكيم راستين كسى است كه هر مقدار حالات و احوال گوناگون برو پديد آيد ، حقائق الهى و معالم ربوبى را به يقين و برهان بداند بطورى كه شكى در آن راه نيابد ؛ و ديگر اينكه به زهد حقيقى متّصف بود ، و اخلاق و خوىهاى خويش پاك كرده باشد .\r\nچنين كسى سزاوار سرورى است ، خواه مردمان از او فايده گيرند و يا در اثر گمنامى و دورى جستن او از اشرار و گوشه‌گيرى بخاطر عبادت خداوندى و همگونى با نيكان و معصومين اطهار ، كسى از او فايده نبرد . چراكه اگر با اين كه او به چنين مرتبه‌اى رسيده كسى از او فايده نمىبرد ، نه بخاطر كمبود اوست بلكه سبب كوتاهى ديگران است و كمبود كسانى كه گوش به دو نمىدارند و در حالات او ژرف نمىانديشند .\r\nآشكار است كه سياستمدار و پيشوا و امام اين مقام را بخاطر تخصص و فنى كه دارد داراست ، خواه ديگران ازو بپذيرند و سخن او فراگوش دارند و يا نپذيرند . و طبيب در اثر تخصص و دانش خود و توانائى كه در معالجه‌ى بيماران دارد طبيب است ، حال بيمارى باشد و يا نباشد و طبيب بودن او را نبودن بيمار از ميان نبرد .\r\nهمچنين امامت امام و فلسفه‌ى فيلسوف و سرورى سروران در اثر نبودن وسائلى كه بدان خواستهاى خود انجام توانند داد و يا نبودن افرادى كه لازم است تا در راه تحقق اهدافشان به كار گيرند فساد نپذيرد و تباهى نگيرد .\r\n\r\n\r\n","description":"","footnote":"\r\n( 19 ) -  أَشِدَّاءُ عَلَى الْكُفَّارِ رُحَماءُ بَيْنَهُمْ .  [ سوره فتح 48 / 29 
  ]\r\n","page_name":" 69 ","page_number":73},
  {"content":"\r\n . \r\n","description":"","footnote":"","page_name":" 70 ","page_number":74},
  {"content":"\r\n\r\n\r\nگفتار دوم برترين هدف از عبادت بدنى و رياضتهاى نفسانى بدست آوردن معارف الهى است كه نادانى آنها سوء عاقبت و هلاكت ابدى ببارآرد .\r\n\r\n","description":"","footnote":"","page_name":" 71 ","page_number":75},
  {"content":"\r\n . \r\n","description":"","footnote":"","page_name":" 72 ","page_number":76},
  {"content":"\r\n\r\n\r\nفصل [ 1 
  ] هدف حقيقى هستى انسان كدام دانش است\r\nدوست من ! برترين نتيجه‌ى كردار و حركات انسانى - اعم از بدنى و نفسانى - و همچنين هدف تفكرات و دگرگونىهاى نفسانى از حالات و علوم شناخت هستى است ، و برترين دانش - كه همگى دانشها در خدمت او باشند و او باستخدام هيچ دانشى درنيايد ، و بلكه ديگر دانشها بمانند شاخه‌هاى اويند - علم الهى است ، كه در حقيقت سرور همه‌ى علوم و معارف و مبدء آنهاست ، و همچنين هدف همه‌ى حرفه‌ها و صنايع ، و مدار همگى برآنست و ديگر علوم و فنون كارگران و بندگان اويند .\r\nبهمانسان كه حكيم الهى و عارف ربانى سرور عالم است و بذات كامل خود كه منور بنور حق است و فروغ گيرنده از پرتوهاى الهى است ، سزاوار است تا نخستين مقصود خلقت باشد و فرمانروا بر همگى خلايق ، و مخلوقات ديگر بطفيل وجود او موجود و فرمانبردار اوامر اويند .\r\nاين سزاوارى سرورى درو وديعه‌ى خدائى است و فرقى نمىكند كه ديگران او را بشناسند و فرمانش برند و يا نشناسند و منكرش باشند . و بسا پيش آيد\r\n\r\n","description":"","footnote":"","page_name":" 73 ","page_number":77},
  {"content":"\r\n\r\nكه چنين كس در اثر ناخودنمائى ميان مردمان حتى قوت روزانه‌ى خود را نداشته باشد ، چنان‌كه پيامبر ما ( ص ) بسيار پيش مىآمد كه غذاى روزانه‌ى خانواده‌ى خويش را از شخصى يهودى بوام مىگرفت . تا ملكى آمده و خزائن زمين برو عرضه داشت - بدون آنكه چيزى از درجات آخرت او كم شود - و روحانيت زمين در برابرش كوچكى نمود ، و ملائكه‌اى كه مأموريت او حفظ و پاسدارى صورت نوعى است در برابر او كرنش نمود . و او بندگى و احتياج را برگزيده بود و جنبه‌ى امكانى را بايثار مذلّت و انكسار صحت مىبخشيد .\r\n\r\nفصل [ 2 
  ] در اينكه فايدهء تمامى صفات كماليه همان استعدادهايىست كه جهت سرشار شدن از منبع معارف [ شخص را 
  ] منزه مىگردانند .\r\nمنبع پيدايش هر مقامى از مقامات در دين ، و هر ملكه‌ى نفسانى كه از فضائل بشمار آيد - مانند شجاعت و صبر و شكر و كرم و بردبارى و صفات ديگر - سه چيز است : علوم ، احوال ، كردارها .\r\nدر سنجش اين سه باهم ظاهربينان و كوته‌انديشان و كسانى را كه در اول قدم تفكر درمانده‌اند ، چنين به نظر مىآيد كه علوم مقدمه‌ى احوال ، و احوال مقدمه‌ى كردارند ، و بدين جهت كردار درنظر آنان برترى دارد ، زيرا هدف آخرين است .\r\nو اما آنان كه بينشى ژرف و خميره‌اى نورانى دارند ، امر را به عكس اين دانند . آنها حركات و كردار را براى صفات و احوال خواهند ، و اينها را براى علوم و معارف ، پس هنگام سنجش علوم برترند ، و پس از آن احوال ، و آنگاه اعمال ؛ چرا كه آنچه براى بدست آمدن هدفى موردنظر است مسلما خود كم مرتبه‌تر از آن\r\n\r\n","description":"","footnote":"","page_name":" 74 ","page_number":78},
  {"content":"\r\n\r\nهدف خواهد بود ، و آن هدف خود برتر و بالاترست ، و علوم هميشه هدف اصلى هستند .\r\nاين سخن گواينكه نزد بسيارى از دانشجويان روشن نباشد ولى نزد انديشمندان بسيار آشكار است ، چرا كه هرحركت و توجه و كار - بدنى و يا نفسانى و يا عقلى - بخاطر رسيدن به چيزى محسوس و يا موهوم و يا معقول مورد خواهش نفس است ، پس هدف آخرين از هر قصد و سيرى درك حضورى صورت چيزى است .\r\nو اما در سنجش بقيه افراد هركدام باهم ، چون يك‌يك اعمال نيكو با هم سنجيده شوند گاهى همسان و گاهى متفاوتند ، و به همين روال احوال حسنه و اخلاق مرضيه گاهى بعضى برتر از بعضى و گاهى برابرند . انواع معارف نيز چنينند ، و از همه برترشان علم نظرى الهى است كه شأن و مرتبه‌اش بالاتر از علوم عملى است .\r\nعلوم عملى را بمناسبت اينكه به معامله با حق و يا خلق مربوط مىشوند « علوم معاملات » مىنامند . همچنان‌كه علوم دسته‌ى اول را « علوم مكاشفات » مىنامند چون جز از راه الهام از حق و كشف قدسى حاصل نگردند و با نقل و شنيدن از ديگران طرفى بسته نشود .\r\nو اما چرا اين علوم را برتر از علوم عملى دانستيم ، زيرا مرتبه‌ى علوم عملى كه خود وسيله‌اى براى اصلاح اعمالند پائين‌تر از اعمال است ، چه توضيح داده شد كه هر مقدمه‌اى كم رتبه‌تر از نتيجه مىباشد .\r\nممكن است درينجا سؤالى به بعضى اذهان خطور كند كه طبق مشهور « عالم مجتهد در قواعد فقه برتر از عابدى است كه تنها به عبادت پردازد » پس چگونه عبادت برتر از فقاهت تواند بود ؟\r\n\r\n","description":"","footnote":"","page_name":" 75 ","page_number":79},
  {"content":"\r\n\r\nجواب چنين است كه برترى عالم مجتهد را بر آن‌كس كه تنها به عبادت مىپردازد زمانى خواهيم پذيرفت كه فايده‌ى علم او همه‌گير باشد ، و ازين‌رو در سنجش با عملى خاص مقامى بالاتر خواهد داشت ، نه اينكه علم به عملى خاص برتر از خود آن عمل است .\r\n\r\nفصل [ 3 
  ] در سنجش ميان علوم مكاشفه‌اى معرفة الله برترين است\r\nاز آنچه گفتيم روشن شد كه نتيجه‌ى اصلاح اعمالى مانند نماز و روزه و حج و غيره ، اصلاح حال قلب است ، تا امراض درونيش زائل گردد و از ناپاكىهائى كه خود را در آن‌جا كرده‌اند ، پاكسازى شود و زنگار صفات ناپسند از رويه‌ى آن زدوده گردد ؛ پس حالش به بهبودى گرايد و گوهرش استقامت گيرد و رويش نورانى شود . و نتيجه‌ى اصلاح قلب و تصفيه و نورانى كردن آن انكشاف حلال ذات و صفات و افعال خدائى در آن است .\r\nدر اصطلاح بزرگان حكمت و شريعت اين انكشاف « معرفة الربوبيّة » ناميده مىشود ، و قدماى يونان آن را « اثولوجيا » مىگفتند ، و آنان كه داراى چنين معرفتى هستند « حكماى الهى » و « علماى ربانى » خوانده مىشوند ، و در زبان شرع از اينان به « اولياء » و « صدّيقين » تعبير مىگردد .\r\nپس برترين بخش علوم مكاشفه‌اى و گرامىترين آن معرفت خداى تعالى است كه خود ذاتا هدف است و نه اين‌كه وسيله‌اى براى رسيدن به هدفى ديگر باشد ، كه سعادت حقيقى بدان ميسر شود و بلكه خود عين سعادت حقيقى است ؛ ولى تا زمانى كه قلب در دنياست اين « عين سعادت بودن » را درك نتواند كرد و چنين دركى تنها در آخرت دست تواند داد .\r\nپس اين معرفت معرفتى است آزاد و ناوابسته به ديگر معرفتها ، و ديگر معارف بهنگام سنجش چون بندگان و كارگزاران اويند ؛ چه اين معرفت خود مطلوب است و ديگران بخاطر مقدمه بودنشان فراگرفته مىشوند ، و اين معرفت وسيله‌اى براى چيز ديگر نيست چون اساسا وسيله نيست .\r\n\r\n","description":"","footnote":"","page_name":" 76 ","page_number":80},
  {"content":"\r\n\r\nعلوم ديگر نيز چون وسائلى براى رسيدن به معرفت الله‌اند ، هنگام سنجش ميان خود آنها نيز ملاك شرافت و فضيلت اندازه‌ى كارآئى آنان در درك معرفت الله خواهد بود . چون بخشى از علوم خود مقدمه‌اى براى بدست آمدن بخشى ديگرند ، و هركدام آمادگى وصول به علمى را فراهم آرند تا در پايان آن غرض اصلى كه معرفت الله است ، بچنگ آيد .\r\nپس هر علمى به مقدار نزديكتر بودنش به معرفت الله فضيلت بيشترى دارد ، و ازين راه توان سنجيد كه علم منطق برتر از علم لغت و نحو است ، و ازين ديدگاه شناخت نفس برتر از شناخت طبيعت است ؛ گواينكه براى سنجش تفاضل علوم ديدگاه ديگرى نيز وجود دارد و آن اندازه‌ى اطمينان به دليل كار گرفته شده در آن علم ، و يا برترى موضوع آن است .\r\nو تمامى جهات برترى در معارف الهى متحقق است ، چه برترى موضوع در آن خود آشكار است ، و برترى دليل در آن از اين‌كه براهين اين علم براهينى هستند كه اثبات امرى ضرورى و ازلى و مطلق مىكنند كه بستگى به زمان يا صفت خاصى ندارد ، بخلاف ديگر علوم كه مورد اثبات آنها بهرحال داراى قيدى است و لا اقل قيد « وجود موضوع » را دارد . و اما برترى نتيجه ، بالاتر از نتيجه‌ى اين علم نتيجه‌اى نتواند بود كه عبارت از خير حقيقى و خير خيرات است و سعادت سعادتها .\r\n\r\nفصل [ 4 
  ] توضيح بيشترى در بيان اين مطلب\r\nبالاترين و تمام‌ترين لذتها شناخت حق و نظر به وجه كريم اوست ، چون لذت تابع ادراك امر لذيذ است و با كم و زيادى آن بيش و كم مىشود ، همچنان كه ادراك نيز با اختلاف مدركات اختلاف پيدا مىكند .\r\nآشكار است كه انسان داراى شمارى قوا و وسائل ادراكى است كه هركدام بسوئى كشش دارند ، و لذتشان در رسيدن به آن جهت وسوست كه مقتضاى طبع و فطرتشان است . چرا كه چيزى در جهان هستى بيكاره نيست ، و\r\n\r\n","description":"","footnote":"","page_name":" 77 ","page_number":81},
  {"content":"\r\n\r\nخداوند چيزى را بيهوده نيافريده ، بلكه هر قوه و غريزه‌اى را هدف و غايتى است كه طبعا بسوى آن مىرود و لاجرم لذتش در رسيدن به مقتضا و هدف خود است ، و نرسيدن به آن براى او درد و ناراحتى است .\r\nمثلا غريزه‌ى غضب بخاطر انتقام و خالى كردن دل خلق شده و دفع آنچه كه با جسم محل اين غريزه ضديت دارد ؛ و غريزه‌ى شهوت براى جلب آنچه كه با بدن مناسبت دارد . و لذت هركدام از غرايز قواى باطنى و ظاهرى نيز در رسيدن به هدف و خواست و غرض از خلقت خود است و ناراحتى وى در ضد چنين حالت مىباشد .\r\nبه همين روال انسان را غريزه‌ايست عقلى كه بينش باطنى و لطيفه‌ى ربّانيش نامند ، اين غريزه خلق شده تا بوسيله‌ى آن حقائق امور و ماهياتشان دانسته شود . پس مقتضاى طبع اين غريزه و هدف و لذت آن معرفت و علم است ، همچنان‌كه هدف و لذت هركدام از ديگر غرائز رسيدن به مقتضاى خود بود . از اين‌روست كه وقتى انسان را بخاطر دانشى ثنا گويند او را خوش آيد ، حتى اگر دانش مورد مدح چيزى كم‌ارزش چون بازى شطرنج و يا چيزهائى شبيه آن باشد ، اين خوش‌آمد بخاطر لذت علم است .\r\nو روشن است كه در فنون علمى نيز لذت علم بافندگى و خياطى چون لذت علم سياست ملك و تدبير امور مردم نيست ، و همچنين لذت دانستن قواعد زبان و شعر چون لذت علم به منطق و نجوم نباشد ، بلكه لذت هر علمى به قدر شرافت معلوم اوست ، و معلومات كليّه‌ى باطنى و روحانى شريفتر از معلومات جزئى ظاهريند ، پس علم به بواطن امور و اصول و حقائق آنها برتر و شريفتر از علم به ظواهر و شاخه‌ها و عوارض آنهاست .\r\nحال اگر معلوم مورد توجه حقيقت حقائق بود و اصل موجودات است و كاملتر و شريفتر آنها ، بدون شك علم به او لذيذترين علوم خواهد بود و شريفترين و پاكيزه‌ترينشان .\r\nاكنون بنگريم كه آيا در عالم هستى چيزى شريفتر و عظيم‌تر و برتر از\r\n\r\n","description":"","footnote":"","page_name":" 78 ","page_number":82},
  {"content":"\r\n\r\nذات معبود مبدء و مدبر عالم و متكفل و برگرداننده‌ى آن هست ؟ و آيا مىشود باور داشت كه در ملك و ملكوت جمال و بهاء و جلالى برتر از حضرت ربوبيت وجود داشته باشد ؟ جمال و جلالى كه ستايشگران بمبادى جلال و درخشش نور آن احاطه نتوانند داشت .\r\nاگر بر اين باور باشيم ، ديگر شكى نخواهد ماند كه آگاهى بر اسرار ربوبى و شناخت چينش نظام هستى همان خوشى و آسايش واقعى است .\r\nبا اين بيان ، لذت علم روشن مىگردد و اينكه لذيذترين علوم علم به خدا و صفات و افعال او و شناخت تدبير او - جلّ و علا - در ملك خود مىباشد ملكي كه از فراز عرش تا اعماق زمين را فرامىگيرد .\r\nو نيز روشن مىگردد كه لذت معرفت برتر از ديگر لذتهاست ، يعني لذت و شهوت و خوردن و لذتى كه از غضب در رياست و انتقام دست مىدهد و همچنين لذتهاى حواس ديگر . چه نوع لذت‌ها برحسب اختلاف مدركات كم و زياد مىشود و لذت معرفت نيز گاهى كمتر و گاهى بيشتر است و برترين لذت دنيا لذت رياست و سرورى است ، چرا كه اين لذت تا حدى جنبه‌ى غير جسمانى دارد و لذت شهوتهاى ظاهرى بمرتبه‌ى آن نتوانند رسيد ؛ و اگر كسى را ميان لذت غذائى دلچسب و مرغى فربه و بريان و باقلوا ، و ميان لذت رياست و شكست آوردن بر دشمنان و تسلط بر آنان مخيّر سازيم ، و او شخصى با همت بوده و فردى پست و يا كودك نباشد ، دومى را برمىگزيند و شكيبائى بر گرسنگى و سختيها درين راه برو آسان مىگردد ؛ ولى اگر پست‌همت و دل‌مرده بوده و حيوانيتى شديد داشته باشد ، خوراك و شيرينى را از لذت رياست و سرورى برتر مىشمارد .\r\nپس لذت معرفت خداوندى و نظر بر جمال حضرت ربوبى و اسرار امور الهى لذيذتر از رياست است كه فراترين لذتهاست ، البته براى آن‌كس كه از مرتبه‌ى حيوانى و كودكى گذشته است ، و گوياترين عبارتى كه بيانگر آن تواند بود اين كلام الهى است كه « 1 » : « هيچ كسى نمىداند ( در فكرش نمىگنجد ) چه\r\n\r\n\r\n","description":"","footnote":"\r\n( 1 ) -  فَلا تَعْلَمُ نَفْسٌ ما أُخْفِيَ لَهُمْ مِنْ قُرَّةِ أَعْيُنٍ .  [ سوره سجده 32 / 17 
  ]\r\n","page_name":" 79 ","page_number":83},
  {"content":"\r\n\r\nچيزهائى براى آنان ذخيره كرده شده - چشم‌نواز » و همچنين « 2 » : « براى آنان آماده شده آنچه نه چشمها ديده و نه گوشها شنيده و نه بر قلب بشرى گذشته است » .\r\nزيرا قدر اين لذت را آنكس داند كه هردو لذت را چشيده باشد ، كه چنين كس لاجرم تنهائى و ذكر و فكر را برمىگزيند . و در درياى معرفت غوطه‌ور مىگردد و رياست را وامىگزارد و خلق را كوچك مىشمارد .\r\nو اما آن را كه چون صوفى نمايان اين روزگار خبرى از معرفت و لذت آن نباشد همدمى با ديگران و همصحبتى آنان را مىجويد و خوردن حرام در مجالسشان و رسيدن خدمت رؤسا بوسيله‌ى آنان را مىخواهد ، و اين امور را بر خلوت و تنها به ذكر خدا مشغول بودن و پرداختن به كردارهائى كه بدون اطلاع خلق بوده و او را به خدا نزديك سازد برمىگزيند .\r\nو سبب اين همه اين‌كه دلهاى اينان از معرفت خدا خالى است و با غير او آرامش مىگيرند ، و گرنه عارف حقجوى از همصحبتى خلق گريزان باشد ، همچنان‌كه شخص زنده از هم‌اطاق بودن با مردگان در شب تاريك مىهراسد . و حتى عارف ربانى از زندگى دنيوى ، كه او را مانع از ملاحظه‌ى تام ذات متعال است ، هراسناك مىباشد و همواره مرگ طبيعى را آرزو مىكند تا به لقاء الله رسد و اين آيه را تحقق بخشد كه : « هرآن‌كس لقاى خدا را مىجويد هرآينه اجل خدائى درخواهد رسيد » .\r\nآن‌كه به دنيا روى دارد و به همسخنى مردمان خوگرفته و از تنهائى - خواه به مردن و يا بدورى از خلق - گريزان است و با اين‌همه ادعاى معرفت و ولايت مىكند ، منافق و دروغزن است ؛ و بنگر كه خداوند در حق يهود و بارزسازى فضيحت آنان و دروغ‌شمارى ادعاى محبت و ولايتشان فرمايد : « اى آنان كه يهودى شده‌ايد - اگر برين باوريد كه شما اولياى خدائيد آرزوى مرگ كنيد - چنانچه راستگوئيد » .\r\n\r\n\r\n","description":"","footnote":"\r\n( 2 ) - اعد لهم ما لا عين رأت و لا اذن سمعت و لا خطر على قلب بشر . ( حديث قدسى )\r\n","page_name":" 80 ","page_number":84},
  {"content":"\r\n\r\nپس عارف بيقين و از راه كشف مىداند كه لذت معرفت و نظر بر صفات و افعال و نظام مملكت الهى - از اعلى علييّن تا اسفل سافلين - برتر از تمامى لذتهاى دنيائى است كه بالاترين آنها رياست دوستى و مقام داشتن باشد . خلق به چشم عارف كوچك نمايد و محدودهء رياست آنان تنگ باشد ، چون داناست كه اينها فانيند و رياست بر اينان قاصر و آميخته با بسيارى از منافيات و مزاحمتهاست ، بخلاف ابتهاج به حضرت الهى كه غيرى در آنجا مزاحم نبوده و هيچش كرانه نيست .\r\nعارف با غرفه بودن در نظاره‌ى دائمى آن در بهشتى است كه همپهناى آسمانها و زمين است . از گلزارهاى آن تمتع گيرد و از ميوه‌هاى آن بچيند و از فكر پايان گرفتن آن آسوده‌خاطر بود ؛ چرا كه نه ميوه‌هاى اين جنّت پايان‌پذير است و نه او را از آنها بازدارند ، وانگهى او خود نيز ابدى و سرمدى است ؛ مرگى فرا نخواهد رسيد ، چرا كه مرگ راهى به محل معرفت الله ندارد ، چون محل معرفت الهى امرى ربانى و آسمانى است كه با رسيدن مرگ درخشش و قوت مىگيرد و بذر مشاهده‌اش انكشاف مىپذيرد .\r\nهمه‌ى پهناى آسمانها و زمين جولانگاه عارف است ، هرجا كه خواهد بنگرد ، بدون اينكه نياز به حركت درآوردن جسم خود داشته باشد .\r\nو هر عارفى در ملاحظه‌ى جمال ملكوت بهشتى چنين پهناور و بلكه پهناورتر ازين دارد ، بدون اينكه يكى جاى را بر ديگرى تنگ كند ، گواينكه پهناورى نزهتگاههاشان به نسبت درجات ديدها و معارف آنان باهم فرق مىكند ، و بنزد خداوند درجاتى گونه‌گون دارند .\r\nاين سخن آن‌كس را كه ازين آبشخور نچشيده و ازين مقام بدور مانده گران آيد ، و چه‌بسا كه لذت رياست پيش او برتر از لذت معرفت باشد ، بهمانسان كه كودكان و كودك‌منشان لذت خوردن و شهوتراندن را از لذت رياست برتر شناسند . درين‌جاست كه ديگر ما را با اين كسان كه انكار اين مقام كنند زبان از سخن فروبستن بهتر ، جزين كه به آنان گوئيم حلواى تنتنانى . . .\r\n\r\n","description":"","footnote":"","page_name":" 81 ","page_number":85},
  {"content":"\r\n\r\nتوضيح\r\nهرگز مپندار لذت انشراح صدرى كه از حل شبهات و گشوده شدن معضلات به عارف دست مىدهد ، و انبساطى كه روح او هنگام فتوح در باغها و بستانهاى معرفت پيدا مىكند كمتر از لذت كسى است كه وارد بهشت شده و به لذت شكم و فرج مىپردازد .\r\nچگونه ايندو همسان توانند بود درحالىكه همينجا ما عارفانى را مىبينيم كه راحتى و لذت آنان - هنگام بازگشتن درهاى معارف بطورى كه او را توان نظر به ملكوت آسمانها و زمين پيدا شود و جلال خالق را ببيند - بيش از رغبتشان به خوراك و ديگر امور جنسى است .\r\nو چرا آن لذت برتر ازين نباشد درحالىكه عارف در فردوس اعلى همراه ملائكه است و مىدانيم كه ملائكه را لذت خوردن و آشاميدن و امور جنسى نيست ، و توان گفت كه حتى لذت‌گيرى حيوانات از امور جنسى و خوردن و آشاميدن بيش از انسان است .\r\nچه گمراه و دون همتى اگر مىپندارى انباز بودن با حيوانات در لذاتشان براى انسان سزاوارتر از شريك شدن با ملاء اعلى در خوشى و سرورشان به مطالعه‌ى حضرت ربوبى است ، آرى « قدر هركس به قدر همت اوست » .\r\nشگفتا ! كه بازىهاى شيطانت فراگرفته و به مرتبتى پست خوشحالت كرده و به متاعى اندك و مغشوش مشغولت داشته است ، تا در برابر لذت نظر بر جلال و جمال حضرت ربوبى - با همه‌ى درخشش و به روزى كه دارد - به لذتهاى حيوانى بسنده كرده‌اى .\r\nنور او آشكارتر از آنست كه پىجوئى شود و بارزتر از آن‌كه پنهان ماند ، و پس از تزكيه دلها چيزى جز شدت درخشش آن و ضعف ديدگان بينندگان جلودار غرقه شدن در نور اين جمال نتواند بود .\r\nو تو اى فرومايه مسكين بىسرمايه ! كه با فكر كوتاه و طبع دون پايه و كودك‌مآب خود بر بزرگ‌مردان و عرفاى كامل مىخندى ، و كسانى را كه به\r\n\r\n","description":"","footnote":"","page_name":" 82 ","page_number":86},
  {"content":"\r\n\r\nعبادت پرداخته و از اهل و دارائى و صاحبان مقامات دنيائى گريزانند و تنهائى و قناعت در خوردن و آشاميدن و پوشاك را جويانند « خيال‌زده » و « بخت برگشته » نامى ، و پندارى كه آثار ديوانگى بر آنان ظاهر گشته است ، نمىدانى كه او نيز به تو مىخندد كه به متاع كم‌بهاى دنيائى قناعت ورزيده و با چهارپايان و درندگان در پرداختن به شهوتهاى جنسى انباز گشته‌اى .\r\nنماى حال تو و آن عارف همچون كفار و نادانان قوم نوح ( ع ) است ، كه نوح ( ع ) را به مسخره گرفته و برو مىخنديدند كه كشتى مىسازد تا بر آن سوار گردد و خود و پيروانش را از غرقه شدن و مردن برهاند . اما نوح قضاى الهى را مىدانست .\r\nعارف نيز مشغول آماده‌سازى كشتى نجات از غرقه شدن در درياى هيولا است ، و پى رهاندن خود و ديگران از دريده شدن بوسيله تمساحهاى هواى نفس ؛ و زبان حال او سخنى است كه خداوند متعال از عارفان حكايت نموده ، فرمايد « 3 » :\r\n« اگر شما ما را مسخره مىكنيد ما نيز شما را مسخره خواهيم كرد همين‌سان كه شما مسخره مىكنيد و به زودى مىفهميد » .\r\nو نگاه عارفان به افرادى كه در پستگاه شهوتها جاى گرفته‌اند چون نگاه عاقلانست بر كودكانى كه سخت به لذتهاى كودكانه چسبيده‌اند ، و از اين‌رو مىبينيم اينان از خلق گريزانند و تنهائى و خلوت را برمىگزينند و از مال و مرتبه مىگذرند ، چون مىدانند كه آنان را از لذت مناجات بازمىدارد ، از اين‌رو از اهل و اولاد روىگردانند و اشتغال به خدا را برتر از اشتغال با آنان مىدانند .\r\nاينها چنين كسانيند و شما چنان .\r\n\r\nفصل [ 5 
  ] سنجش احوال\r\nغرض از احوال ، اخلاق و ملكات فاضله‌ى نفس انسانى است كه با\r\n\r\n\r\n","description":"","footnote":"\r\n( 3 ) -   إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ * فَسَوْفَ تَعْلَمُونَ .   [ سوره هود 11 / 38 - 39 
  ]\r\n","page_name":" 83 ","page_number":87},
  {"content":"\r\n\r\nرسوخ خود در تصفيه‌ى روح ( قلب حقيقى ) اثر مىگذارند و در پاكسازى آن از آلودگىهاى دنيائى به مقدار كم يا زياد كارگرند ، و چون قلب پاك شود و صفا پذيرد حقيقت قلب بر او واضح گردد .\r\nمبدأ پيدايش احوال نيكو در انسان كارهاى نيكوئى است كه ازو سر مىزنند ، همچنان‌كه سرچشمه‌ى صفات نكوهيده كارهاى زشت اوست . آنچه از نيكى يا زشتى از انسان سرزند - اعم از گفتار يا كردار و يا انديشه - در احوال قلب او اثر مىگذارد و به همين سخن اشاره شده است در آيه‌ى كريمه‌ى سوره‌ى زلزال « 4 » : « آن‌كه مثقال ذره‌اى نيكى كند آن را ببيند ، و آن‌كه مثقال ذره‌اى بدى كند آن را خواهد ديد » .\r\nو فيثاغورث حكيم گويد : « تو با كردار و گفتار و انديشه‌هاى خود روبرو خواهى گشت ، و از هر حركتى - اعم از فكر يا سخن و يا عملى - كه از تو سرزند صورتى روحانى و يا جسمانى بر تو ظاهر گردد ، پس اگر حركتى از روى غضب و يا شهوت بوده به شيطانى بدل گردد كه در دوران زندگى تو را خواهد آزرد و پس از مرگ نيز جلوى ملاقات تو را با روشنائى خواهد گرفت ، و اگر حركتى عقلى بوده ملكى شود كه با همصحبتى او در دنيا لذت‌گيرى و به نور او در آخرت بسوى جوار خداوند و كرامت او ره‌يابى » .\r\nخلاصه اين‌كه رفتار انسان ملكات اخلاقى را بجاى مىنهند ، چرا كه وقتى گفته‌ها همراه نيتهاى صادق تكرار شوند ملكات از آنها پديدار شوند ، و از ادامه‌ى تكرار آنها كيفيتهائى در نفس رسوب كند و روح گوينده را صفا دهد .\r\nصدور فضائل و خيرات ازو بسبب همين نيتهاى خالص و كيفيتهاى نورى آسان گردد ، چون صدور اين خيرات افاضات حق است كه در اثر پيدا شدن آن ملكات خودبخود صورت مىگيرد ، و اين معنى در جاى خود بيان شده است .\r\nپس مقدار برترى هر عملى بر عمل ديگر باندازه‌ى تأثير آن در اصلاح نفس و تصفيه و نور بخشيش بر قلب است و اثرى كه در آماده‌سازى آن براى افاضه‌ى\r\n\r\n\r\n","description":"","footnote":"\r\n( 4 ) -   فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ .  \r\n","page_name":" 84 ","page_number":88},
  {"content":"\r\n\r\nعلوم كشفى و معارف حق دارد . و همچنان‌كه پاكسازى آينه نياز به مقدمات قبلى دارد و بخشى ازين مقدمات به پاك‌سازى كامل كه غرض اصلى است نزديكتر از ديگر بخش است ، كارهاى مؤثر در صفادهى قلب و پاكسازى آن نيز چنين وضعى دارند ، و هر حالتى كه به صفاى كامل قلب نزديكتر باشد از حالت سابق برتر خواهد بود ، چرا كه به مقصد اصلى و مطلب حقيقى نزديك‌تر است .\r\n\r\nفصل [ 6 
  ] توضيح بيشترى پيرو فصل پيش\r\nهمچنانكه از گفتار گذشته ملاك برترى بعضى از حالات و ملكات قلبى روشن شد ، ملاك برترى اعمال و كردار نفسانى و بدنى در سنجش باهم نيز از همين گفتار آشكار مىگردد ؛ چرا كه اثربخشى آنها در صفاى قلب نيز چون نسبت به يكديگر سنجيده شوند شدت و ضعف دارد .\r\nهر عملى يكى از دو اثر را خواهد داشت : يا حالتى براى قلب پيش مىآورد كه مانع از مكاشفه بوده و موجب ظلمت قلب مىگردد و آن را بسوى نقش‌ونگارهاى دنيوى و شهوتهاى آن مىكشد و موجب حجاب براى نفس و دورى آن از رحمت الهى و محروم گشتنش از نعمتهاى اخروى مىگردد ؛ و يا قلب را حالت آمادگى براى مكاشفات حقه مىبخشد و موجب صفاى نفس و تجرد آن از بستگىهاى شهوى و غضبى مىگردد ، و مقتضى روگردانيش از مرض‌هاى حيوانى و رسوخ در زمين جسمانى و ديدگاههاى حسى ، و موجب انگيزش وى براى رسيدن به وجه الله و دورى از ماسواى او مىگردد .\r\nاعمال بخش اول را « گناه » و بخش دوم را « طاعت » مىناميم . و همچنانكه اثر گناهان در ظلمت قلب و قساوت آن مختلف باشد - كه بعضى بزرگتر و برخى كوچكتر و داراى درجات متفاوتند - طاعتها نيز در روشنىبخشى قلب و پاك‌سازى آن اثرات گونه‌گون دارند و درجه‌ى فضيلت و برترى هر طاعتى به اندازه‌ى اثربخشى آن در روشن‌سازى قلب مىباشد .\r\nو آخرين هدف و برترين مقصود - همچنانكه بارها گفته شد -\r\n\r\n","description":"","footnote":"","page_name":" 85 ","page_number":89},
  {"content":"\r\n\r\nمكاشفه‌ى وجه حق و شناخت خداست ، و رسيدن به اين مقصود باختلاف اوقات و احوال و اشخاص مختلف باشد . مثلا ممكن است شب‌خيزى براى يك نفر اثرى بيش از صدقه دادن داشته باشد ، درحالىكه براى شخص ديگر صدقه برتر باشد ، همچنانكه گاهى انتخاب شصت روز روزه - براى شخصى كه كفارهء روزه بر او واجب گشته است - برتر از آزاد نمودن بنده‌اى باشد ، همچنان‌كه افراد متمول و دنياداران چنينند .\r\n\r\nپندارى پوچ و رفع آن\r\nدر شريعت حقه ترغيب زيادى نسبت به اعمال شده ، و از كتاب الهى تأكيد فراوانى به دادن زكات و صدقات استفاده مىشود ، خداوند مىفرمايد « 5 » : « كيست كه به خدا قرض الحسنه دهد » و همچنين فرمايد « 6 » : « صدقات را او مىگيرد » .\r\nممكن است اين معنى عده‌اى را رهزن گردد و سؤال كنند : چگونه ممكن است با اين‌همه تأكيدات در مورد اعمال ، بپذيريم كه احوال برتر از آنها باشند ؟\r\nو اعمال را مرتبه‌اى فروتر از احوال باشد ؟ و روشن است كه نظير همين سؤال در فضيلت داشتن علوم حقيقى بر اعمال نيز پيش مىآيد .\r\nبراى حل اين سؤال بايد متوجه اين نكته بود كه دستورات شرعى عبارت از بايدها و نبايدهائى است كه به امور اختيارى تعلق مىگيرد . امورى كه انسان توان انجام و يا ترك آنها را دارد ، و اختيار ايجاد و يا اعدامشان بدست اوست .\r\nليكن ملكات نفسانى و احوال قلبى امورى طبيعى و فائض از مبدء اعلى هستند و اختيار بندگان را در آن مدخليتى مستقيم نباشد . ازين‌رو در حصول و يا از بين بردن اضداد آنها نيازى به ترغيب و تشويق نيست . كار نيكوست كه سبب وصول به خلق نيكو مىشود ، و عمل ناپسند است كه خلق ناپسند را بدنبال مىآرد ، خواه ترغيب و يا منعى صورت گيرد و يا نگيرد .\r\n\r\n\r\n","description":"","footnote":"\r\n( 5 ) -  مَنْ ذَا الَّذِي يُقْرِضُ اللَّهَ قَرْضاً حَسَناً .  [ سوره بقره 2 / 245 
  ] .\r\n( 6 ) -  وَ يَأْخُذُ الصَّدَقاتِ .  [ سوره توبه 9 / 104 
  ]\r\n","page_name":" 86 ","page_number":90},
  {"content":"\r\n\r\nبراى توضيح بيشتر مثالى ذكر مىشود : طبيبى را درنظر مىگيريم كه در كار مداواى بيمارى است . اين طبيب مصرف دواهائى را براى مريض توصيه مىكند و آنها را مىستايد - نه بخاطر اين‌كه آن دوا خود موردنظر است و چيزى پسنديده مىباشد و درنظر او برتر از شفا و صحت است - بلكه جهت اين‌كه طبيب به مدح و ثناى دوا بسنده مىكند و تعريفى از صحت و شفا نمىنمايد اين است كه مصرف دوا خود شفاآور است . و مريض را نمىبايد تا باوجود مصرف دوا از طرف او حتما شفاجوى نيز باشد ؛ چرا كه پس از صرف دارو و آماده‌سازى مريض براى پذيرش صحت ديگر وجود آن به چيزى جز افاضه‌ى آن از مبدء فياض بستگى ندارد .\r\nاعمال و دستورات شرعى نيز علاجگر بيمارىهاى دلهايند - كه بيشتر مردمان از آنها غفلت دارند - و كمتر كسى را دست دهد كه وجه مناسبت و ربط ميان دستورات شرعى و ميان تخلّق به اخلاق فاضله را دريابد .\r\nطائفه‌اى فريب همين معنى را خورده و به بىبندوبارى گرائيده‌اند ، مىگويند : خداوند بىنياز از عبادتهاى ماست ، او را از نماز و حج ما چه فائده‌اى عائد گردد ؟ و چه نيازى دارد كه تا از ما وام گيرد ؟ و معنى اين آيه چيست كه مىفرمايد : « كيست كه خداى را قرض الحسنه دهد » و اگر او مىخواست مساكين را اطعام كند ، خود مىكرد و نيازى نيست تا ما دارائىهاى خود را صرف آنها كنيم .\r\nهمين شبهه را خداوند در قرآن كريم از زبان كفار بازگو مىفرمايد « 7 » :\r\n« وقتى به آنان گفته شود از آنچه خداوند شما را روزى فرموده است انفاق كنيد آنان كه كفر ورزيده‌اند به آنان كه ايمان آورده‌اند گويند : آيا ما كسانى را اطعام كنيم كه اگر خداوند مىخواست خود اطعامشان مىفرمود ؟ ! » ، و باز خداوند تعالى از زبان آنان نقل مىكند « 8 » : « اگر خداوند مىخواست ، نه ما ، و نه پدرانمان\r\n\r\n\r\n","description":"","footnote":"\r\n( 7 ) -  وَ إِذا قِيلَ لَهُمْ أَنْفِقُوا مِمَّا رَزَقَكُمُ اللَّهُ قالَ الَّذِينَ كَفَرُوا لِلَّذِينَ آمَنُوا أَ نُطْعِمُ مَنْ لَوْ يَشاءُ اللَّهُ أَطْعَمَهُ .  [ سوره يس 36 / 47 
  ]\r\n( 8 ) -  لَوْ شاءَ اللَّهُ ما أَشْرَكْنا وَ لا آباؤُنا .  [ سوره انعام 6 / 148 
  ]\r\n","page_name":" 87 ","page_number":91},
  {"content":"\r\n\r\nشرك نمىورزيديم » .\r\nگواينكه سخن اينان از ديدگاهى درست است ، ولى شگفتا كه با گفتن همين سخن درست ، به هلاكت ابدى و زيان هميشگى دچار شده‌اند .\r\nو چنين است داستان بيشتر فيلسوف نمايان و معاندان كه با تشنگى جهل و زيانكارى فريب درخشش و آبنمائى سراب را خورده‌اند - منزه است پروردگارى كه چون خواهد بوسيله صدق گمراه سازد ، و چون اراده كند در اثر جهل سعادت بخشد - :  « يُضِلُّ بِهِ كَثِيراً وَ يَهْدِي بِهِ كَثِيراً » . \r\n\r\nخلاصه‌ى سخن\r\nاعمال نيكو در صفا و روشنى قلب مؤثرند ، و قلب در اثر پاكيزگى و جلاى خود از زنگارها و ناپاكىها آماده‌ى گرفتن نور معرفت و هدايت شود ، آخرين هدف و غرض از هر كردارى نيز همين است .\r\nاين يك قانون كلى است كه سخن اصلى ما نيز مىباشد :  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ . * \r\n\r\nفصل [ 7 
  ] [ غرض از خلقت 
  ]\r\nدرين فصل توضيح داده مىشود كه غرض اصلى از خلقت عالم ربانى است ، و مخلوقات ديگر يا وسائلى براى آماده‌سازى وجود اويند ، و شرائطى كه تا او به عرصه‌ى وجود آيد ، و يا زياده‌هائى از خميره‌اى كه خداوند منّان بدست قدرت خويش چهل روز آن را خمير نمود و بطفيل او موجودند ؛ و يا چون ترشحاتى از درياى هستى كه از مبدء حق تعالى بر ظروف قابليات افاضه مىشوند ، و ازين راه گروههائى از مخلوقات به انوار قدرت خداوندى روشن مىگردند ؛ انوارى كه از كانال انسان كامل به آنان مىرسد .\r\nتحقيق كامل درين سخن با نوشيدن قدحى از ژرف درياى مكاشفات ذوقى ميسور شود ، كه به لمعاتى از آن بطور پراكنده در كتاب بزرگ اسفار اربعه اشاره شده است ، و قدر و ژرفاى آن را آشنايان به منطق طير دانند و ناتوانان از سير\r\n\r\n","description":"","footnote":"","page_name":" 88 ","page_number":92},
  {"content":"\r\n\r\nو سلوك انكارش كنند . و درينجا به بخشى از آن اشاره مىكنيم :\r\nخداوند متعال را در مقام جلال و كبرياى خود صفتى است كه نور رحمت و بخشش خود را در تكوين و اختراع بوسيله‌ى آن بر خلق افاضه فرمايد ، ازين صفت به لفظ « قدرت » تعبير مىشود ، اين صفت سهمگين‌تر از آنست كه مبادى پرتوافكنى آن ازين نام فهميده شود .\r\nقدرى به خود جرئت داده‌ايم تا از پستگاه عالم الفاظ براى ملاحظه‌ى قله‌ى جلال و عظمت اين صفت جمله‌اى بسازيم كه اندكى از مبادي حقائق آن را بوهم انسان آرد ، ازينرو گفته‌ايم : « خداوند داراى صفتى است كه خلق كردن ( اختراع ) از آن صادر گردد » .\r\nچون فصول و مبادى انقسام متنوع است ، خلق خود عقلا اقسامى مىپذيرد . ضرورت مكالمه ايجاب كرده است تا براى تعبير از مبدء اين تخصيصات و اقسام ، كلمهء « مشيّت » را بوام گيريم .\r\nافعالى كه از قدرت صادر مىشوند و از مشيت سرچشمه مىگيرند و از حكمت - كه همان علم خداوند به نظام اتم است و عين ذات اوست - ناشى مىشوند به دو بخش تقسيم مىگردند : بخشى كه به فراترين مرتبه و آخرين هدف از خلقت خود مىرسند ؛ و بخشى ديگر كه در مرتبه‌ى پائين‌تر متوقف مىشوند .\r\nبراى اشاره به بخش اول كلمه‌ى « محبوب » را بوام گرفته‌ايم و به كار مىبريم ، و براى تعبير از قسم دوم عبارت « مغضوب عليه » را .\r\nاين هردو قسم تحت سيطره‌ى مشيّت و اراده‌اند ، جزين كه هركدام را نيازى ديگر است كه دو كلمه‌ى « محبت » و « كراهت » را بنزد لغويين بوهم مىآورند ، چه لغت‌نويسان درپى شكار مجملى از حقائق اشياء بوسيلهء دام الفاظند .\r\nتا اينجا دانسته شد كه مقتضاى ذاتى هرقسمى نيازى ويژه است ، كه اين ايجاب مىكند لباسى مخصوص او از طرف سلطان ازلى و مشيت سابقه بر اندامش پوشيده شود . پس بندگان به دو بخش تقسيم مىشوند :\r\n\r\n","description":"","footnote":"","page_name":" 89 ","page_number":93},
  {"content":"\r\n\r\nالف - آن‌كه در مشيت سابقه چنين گذشته است كه در راه حكمت لباس توقف بر آنان پوشانده شود ، و به آخر مسير نرسند ، و در تاختگاه راه هدايت از راه بمانند - كه اين خود قهرى در حق آنان است - .\r\nب - آنان كه در مشيت سابقهء پوشش لباس معرفت و تقوى بر آنان گذشته است ، تا حكمت آنان را به نهايت هدف رساند - و اين خود لطفى در حق اين گروه است - .\r\nنامى كه براى تعبير از اتمام حكمت بوام گرفته‌ايم « رضاست » و در برابر آن از كلمه‌ى « سخط » استفاده مىكنيم .\r\nاز موجودى كه غضب رحمانى بتقدير ازلى برو حمل گشته كارى سر مىزند كه حكمت را از رسيدن به هدف آخرين خود بازمىدارد . براى تعبير از آن كلمه‌ى « كفران » را بوام مىگيريم ، و اين بدنبال خود نقمت و لعن و مذمت را يدك مىكشد .\r\nو از موجودى كه در قضاى سابق « رضا » برو حمل شده كارى سرمىزند كه حكمت بوسيله‌ى آن به نهايت هدف خود مىرسد ، براى نشاندادن آن كلمه‌ى « شكر » را عاريت مىكنيم ، اين خود نعمت ثنا را كه زيادتى در قبول و رضاست بدنبال مىآورد ، و ايجاد و وجود بدين‌وسيله كامل مىگردد ، و دائره‌ى فيض وجود اينجا بهم مىرسد .\r\n\r\nتلويح عرشى\r\nآنچه كه حضرت حق - جلّ و علا - به مشيت ذاتى خود افاده فرموده و خواست مستقيم او بوده ، جمال است كه خود آن را ستوده است ، و اما زشتىها بالتبع ايجاد شده‌اند ، و آنها را زشت خوانده و از آنها منع نموده است .\r\nپس در همه حال او زيباآفرين و ستايشگر است ، و اگر نيك بنگريم باعتبار صورت و ظاهر است كه ستايش رو به بندگان دارد ، و در معنى خداوند كسى جز خود را نمىستايد .\r\nاحكام الهى برينسان انتظام يافته است و پرتوهاى صفات و اسماء جلالى\r\n\r\n","description":"","footnote":"","page_name":" 90 ","page_number":94},
  {"content":"\r\n\r\nو جمالى بدين ترتيب منعكس گشته و كارها در ازل برين روال نظام پذيرفته و اسباب از مبدء فعال سرچشمه گرفته‌اند و حكم و اندازه‌ى هرامرى معين شده است .\r\nهيچيك ازين امور نه آنچنان‌كه پيروان دموكريتوس مىپندارند از روى اتفاق و بىسبب بوده است ، و نه چونان كه اشاعره معتقدند به اراده‌اى گزاف و بىحكمت و مصلحت ايجاد شده‌اند . عامل ايجاد علم كلى حق است كه همان قضاى سابق اوست و همچنين علمى تفصيلى كه از آن به « قدر » تعبير مىكنيم .\r\nاز اينجاست كه درياهاى مقادير به حكم قضاى اولين و طبق آنچه مقدر شده افاضه گشته است .\r\n\r\nيادآورى\r\nآن‌كه داراى بينشى راسخ در درك حقائق بوده و قدمى استوار در رهائى از تنگناهاى وابستگىها داشته باشد به چشم تيزبين بصيرت خود حقيقت هرچيز را ببيند و به كمك بالهاى همت و شوق و بىنياز از يارى ديگران بدانسوى پرواز كند . و آن‌كس را كه بينشى نيست مىتوان تا حدى رهبرى نمود ، ليكن آنجا كه هدف بسيار دور است و فرصت اندك و راه در تنگى باريك‌تر از مو و برنده‌تر از شمشير مىشود ، آنان را كه قدرت پرواز است توان پركشيدن بسوى آن خواهد بود ، و آن‌كه شناگرى ماهر است خود تواند گذشت ، ولى هيچيك را قدرت آن نيست كه درين راه ، كوران را رهبرى كنند ، و يا زمينگيران را با خود برند .\r\nشگفتا ! از آنان كه در راه سيروسلوك خود زمينگير و در مقام تميز خير و شر و نفع و ضرر نابينايند ، و باوجود كورى باطن و قلب ، مدعى رهنمائى ديگرانند ، چگونه جرئت مىكنند در جائى كه پاى خودشان از منازل رهروان مىلغزد و عقلهاى كودكانه‌شان از رسيدن به درجات كاملان و بالغان كوتاه است ، رهنمائى و رياست خلق را عهده‌دار شوند و با همه‌ى كم‌عقلى خود استادان و رهنمايان راه و سروران قوم باشند ؟ !\r\nچنين ادعائى چقدر بىمورد و بىمعنى و بدنبال چنين كسان رفتن چقدر\r\n\r\n","description":"","footnote":"","page_name":" 91 ","page_number":95},
  {"content":"\r\n\r\nكم‌عقلى است ؟ ! و چه حماقت شگرفى است پيروى كسانى كه تنها قصد رياست و برترى و فرماندهى دارند ، و چه نادان آن‌كه دامن چنين كسان گيرد و به گمراهى و ضلالت آنان از راه گم گردد !\r\nاگر كمى چرت غفلت از سرشان بپرد و از خواب جهالت برخيزند ، با اندك فكرى توانند دريافت هرآن‌كس كه بىاين‌كه صاحب وحى و كتاب مبين باشد ادعاى اهليت منصبى و الا كند و خويشتن را از كوتاهىها و كمبودها مبرّا داند ، و بدون اين‌كه چيزى از طرف خدا به او رسيده باشد خود را از جانب خداوند منصوب به مقام ارشاد شناسد ، بر خود ظلم كرده و از حدود خداوند تعدى نموده و خود را در معرض خشم او قرار داده است .\r\nپروردگار متعال برو خشم گيرد و لعنتش كند و عذابى دردناك براى او آماده سازد . و همه‌ى اين بدبختىها دستاورد قلب اوست و خداوند را بر بندگان ظلمى نيست ، اين افراد بخودشان ظلم مىكنند . اينها افرادى مردودند و از طرف خداوند بر آنان آن رسد كه بفكرشان خطور نكرده است .\r\n\r\nرفع غفلت\r\nشكى نيست كه هركسى خواه بتقليد و خواه از روى فكر و انديشه در مورد خدا و صفات و افعال و كتابها و پيامبران او و روز قيامت اعتقادى نادرست داشته باشد ، در معرض بدعاقبتى است و هنگام سكرات مرگ ، آنگاه كه طوفان وحشت وزيدن گيرد و ملك موكل خود را ببيند آماده‌ى انكار و شك خواهد بود . و براى رفع اين خطر زهد و صلاح كارى از پيش نبرند - چه‌رسد كه كسى به درياى شهوات غوطه‌ور و با نقش‌ونگارهاى دنيوى سرگرم باشد .\r\nتنها چيزى كه ازين مهلكه نجات تواند داد اعتقاد حق و پابرجا و قول ثابتى است كه خداوند بندگان را بدان ثبات بخشد .\r\nساده‌لوحان ازين خطر بدورند و همچنين كسانى كه به خدا و روز قيامت ايمانى ساده و اعتقادى مجمل ولى پابرجا دارند - همچون باديه‌نشينان و عوام مردم كه درين مباحث وارد نگشته و ادعاى عرفان هم ندارند ، و خود را از عرفا و\r\n\r\n","description":"","footnote":"","page_name":" 92 ","page_number":96},
  {"content":"\r\n\r\nكاملان در علم و ايمان نمىشمارند - .\r\nخطير خطر داشتن استبداد رأى در حق خدا و صفات و آيات او سهمگين و پيامدهاى آن مشكل است و عقول عموم مردم از درك جلال خداوندى قاصر و قلبهاشان در اثر فراگرفتگى شهوات از نور معرفت او محجوب است .\r\nو آنچه متفكرين و استدلاليان با اعتماد به سرمايه عقلهاى كم‌بهاى خود گفته‌اند ناموزون و استدلالاتشان متعارض است .\r\nطبع انسان برآنچه كه در اوان جوانى فرامىگيرد انس‌گير است ، و تعصبات موجود ميان هر طائفه‌اى چون ميخهائى است كه عقائد موروثى و آنچه را كه در به دو آموزش و در اثر حسن‌ظن از آموزگاران فراگرفته محكم مىسازند .\r\nشهوات دنيا نيز خودنمائى مىكنند و لذت رياست‌ها و برترىجوئىها در دسترس است ، و آنچه موجب ترويج باطل است و حق را محو مىكند - چون برترى حال نادانان و افراد پست - دائما جريان دارد و زبان هرنادانى بر ادعاى كمال و احاطه به كنه مقامات و احوال گوياست .\r\nچقدر اسفناك است در دست نبودن بزرگان دين ، و چه مصيبت‌بار است بسته بودن راههاى معرفت و يقين .\r\n\r\nفصل [ 8 
  ] سبب بدعاقبتى چيست\r\nعاقبت به شر شدن گاهى در اثر اعتقاد است و گاهى بسبب اعمال . و آن كه هر شىء را همانطور كه هست درك كند ، و به نادانى و كورى مبتلا نبوده و تمامى عمر خود را در طاعت خداوند گذرانده و معصيت ننمايد ، از بدعاقبتى و خسران در امان خواهد بود ، و اين بالاترين درجه عارفان باشد .\r\nچون هر مؤمن آخرت‌جوئى را كه مقارنت حق مىجويد ، مشكل و يا نشدنى است كه چنين باشد بناچار او در خوف و خشيت بسر مىبرد ، گريه‌ى او دائمى و حسرت و حزن و نوحه‌گريش بدرازاست ، همچنان‌كه در شرح احوال اصفيا مذكور است .\r\n\r\n","description":"","footnote":"","page_name":" 93 ","page_number":97},
  {"content":"\r\n\r\nو اما آن‌كه نفسش را حبّ رياست و تعصّبات نفسانى پوشانيده و جحود و استكبار او را فراگرفته و در طلب رياست و بدست‌آوردن نفوذ در بلاد و تسلط بر مردمان باشد ، چنين كسى هنگام ظهور ملك الموت در معرض بدعاقبتى است ، چرا كه انسان به دو سبب عاقبت به شر مىشود :\r\nنخستين - كه سهمگينتر نيز هست - فراگيرى اعتقاداتى تعصّبى است قلب را . اعتقاداتى كه نه از راه كشف و يا برهان يقينى بلكه از روى تقليد پيدا شده‌اند . چرا كه هركس به عقايد مجادله‌گرانى كه به عقلهاى كم‌بهاى خود متكىاند بگرود - نه به خداجويانى كه از راه كشف به مطالب مىرسند - او را دينى فاسد خواهد بود ، خالى از طريق كشف و يقين . و بناچار هنگام ظهور ملك الموت و سكرات مرگ ، يا به شك گرفتار شود ، و يا حجود و انكارش پيش آيد . افرادى هم كه در بحثهاى نظرى محض فرومىروند ، و از حدود بحثهاى عقلى خارج نشده و بسوى انوار مكاشفه - كه بر عالم ولايت و نبوت پرتو افكند - نرفته‌اند نيز چنين حالتى دارند .\r\nو دومين سبب فراگيرى دنيادوستى است و مقام‌جوئى و مرتبت داشتن نزد ديگران .\r\nو البته كمتر كسى در دنيا ازين دو خالى تواند بود ، و ليكن تسلط اين دو مرضى سهمگين است كه ضعف ايمان را بدنبال آرد . و چون ايمان و اعتقاد به خدا و صفات و افعال و كتب و رسل او و روز آخرت ضعف گيرد حبّ خدا نيز در انسان كاستى پذيرد .\r\nچون محبت يا همان معرفت است و يا چيزى همتراز آن ، به همين جهت قدرت محبت از قوت معرفت و يقين جدائى ندارد و ضعف آن با ضعف اين همراه باشد . و چون دنيادوستى قدرت گيرد به جائى رسد كه قلب را فراگيرد و ديگر در آن جائى براى حبّ خدا نگذارد . و از آن جز نام و يا خاطره‌اى - كه اثرى در روشنگرى قلب و كشف حجب ندارد - نماند .\r\nو اين بدنبال خود غوطه‌ورى در پيروى شهوات را آرد ، و بيباكى در\r\n\r\n","description":"","footnote":"","page_name":" 94 ","page_number":98},
  {"content":"\r\n\r\nنزديك شدن به سيّئات ، تا قلب ظلمت و سياهى و قساوت پذيرد و تاريكى گناهان انباشته گردد ، و آن نور ضعيف ايمان هم كه وجود داشت رو به خاموشى رود ، تا جائى كه كدورت شهوت‌پرستىها جاگير شود و چون مهرى بر قلب گردد .\r\nاينجاست كه چون سكرات مرگ در رسد محبت به خدا سستى بيشترى پذيرد ، چرا كه چنين كس فراق دنيا را لمس مىكند و آن را از طرف خداوند مقدّر مىبيند ، در نهانگاه او ناخوشنودى ازين معنى جولان مىكند ، مىترسد تا در باطن او بغض خدا بجاى حبّش ظهور پيدا كند ؛ چون مىنگرد آنچه ميان او و دلخواسته‌هايش جدائى مىافكند مرگ است كه از جانب خدا مىرسد ، ساختار قلب انسانها نيز چنين است كه با آنچه آنان را از خواسته‌هاشان بازدارد ، كينه‌توزند .\r\nپس سرمنشأ همه خطاها دنيادوستى است ، و باعث آن كمى معرفت به خدا و ملكوت اوست ، چرا كه او را جز آنان كه بشناسندش دوست ندارند و جز آنان كه به دنيا بىرغبت باشند و از خوشىها و دوست‌داشتنىهاى آن دورى گزينند ، او را نشناسند .\r\nپس نشانه‌ى خدادوستى دورى گزيدن قلبى و باطنى از دنيا و مافيهاست ، گواينكه چنين كس به حسب وظيفه‌ى دينى داراى اهل‌وعيال و فرزند و مال در حد لزوم باشد ، ليكن خاطر او به اينها وابسته نيست .\r\nحال ، شگفتى از كسانى است كه با غوطه‌ورى در دنيا و شهوات آن و غرقه بودن در لذتهايش مدعى خدا دوستىاند ؛ و شگفت‌آورتر نادانان و احمقانى چند از عوامند كه چنين ادعاها را از اينان پذيرا مىگردند ، درصورتىكه خداوند آن مقدار عقل كه اينان را از حيوانات امتياز بخشد به ايشان عطا فرموده ، و اين مقدار فهم كه ميان دوستان و دشمنان خدا فرق گزارند بايشان ارزانى داشته است . حال يا با هوش و فراست خود به اين مرتبه از درك رسيده باشند و يا از شنيدن نشانه‌هاى دوستان خدا و دشمنانش درك اين معنى كنند ، و به كمك عقل و نقل امتياز ميان آنانى كه بدروغ و تزوير ادعاى دوستى خدا مىكنند و ميان آنان كه براستى اين صفت را دارايند ، توانند گذاشت . چون ادعا را هركسى\r\n\r\n","description":"","footnote":"","page_name":" 95 ","page_number":99},
  {"content":"\r\n\r\nدارد و ليكن ادعا چقدر آسان و واقعيت چه كمياب است .\r\nپس انسان هنگام ادعاى محبت نبايد به فريب‌هاى شيطان گوش دهد و فريبكارى نفس را پذيرا گردد ، تا آن را نيازموده و دليل و گواه ازو مطالبه ننموده باشد . چرا كه چون محبت در قلب جاگيرد ، آثار آن بر ظواهر و اعضا آشكارا شود ، همچون دود كه نشانه‌ى آتش باشد و ميوه‌ها كه ما را بر وجود درخت رهنما گردند .\r\nاين نشانه‌ها بسيارند ، ولى ما چندى از آنان را برشماريم تا افراد بتوانند بوسيله‌ى آنها درستى ادعاى محبت را از فريبكارىها و حيله‌گرىها تشخيص دهند .\r\n\r\nفصل [ 9 
  ] نشانه‌هاى دوستداران خداوند\r\nاز جمله نشانه‌ها دوست داشتن مرگ است ، چرا كه راه وصول به لقاى حبيب مىباشد ، و وقتى محب بداند كه مشاهده و لقاء جز با رفتن به منزلگاه دائمى امكان ندارد و آن هم تنها از راه مرگ ميسور است ، بناچار شوق به مرگ درو پيدا مىشود و سفر ازين منزلگاه به سراى محبوب برو سنگين نباشد .\r\nو مرگ كليد رستگارى و درى است كه از آن به منزل محبوب جانها وارد توان گشت و خداوند دوست داشتن و آرزو نمودنش را نشانه‌ى محبت و ولايت خود قرار داده و شرط درستى ادعاى محبت خوانده است . و مىفرمايد « 9 » : « اى آنان كه به يهوديت گرويديد ، اگر برين باوريد كه شما دوستان خدائيد نه ديگر مردمان ، مرگ را آرزو كنيد - اگر راستگوئيد » .\r\nو همچنين تحمل درد كشته شدن در راهش را شرط درستى ادعاى آمادگى شهادت دانسته و در برابر مدعيانى كه مىگفتند « ما خدا را دوست داريم »\r\n\r\n\r\n","description":"","footnote":"\r\n( 9 ) -  يا أَيُّهَا الَّذِينَ هادُوا إِنْ زَعَمْتُمْ أَنَّكُمْ أَوْلِياءُ لِلَّهِ مِنْ دُونِ النَّاسِ فَتَمَنَّوُا الْمَوْتَ إِنْ كُنْتُمْ صادِقِينَ .  [ سوره جمعه 62 / 6 
  ] .\r\n","page_name":" 96 ","page_number":100},
  {"content":"\r\n\r\nمىفرمايد « 10 » : « خداوند دوست مىدارد آنان را كه پيكار مىكنند به صف در راه خدا » ، و مىفرمايد « 11 » : « مىرزمند در راه خدا ، پس مىكشند و كشته مىشوند » .\r\nو نشانه‌ى مرگ دوستى در انسان دورى گزيدن از وسائل دنيوى و روگردانى از انس گرفتن با مردمان و نفرت از شهوتها و بىاعتنائى به رسمهائى چون انس با اهل زمانه و رفتن به پيش حكام و سلاطين است و همچنين همعنان نشدن با كم‌سالان و جوانان و درپى همنشينى آنان و ديگر افراد خوشگذران و بيكاره نبودن ، و دورى از كسانى كه دلهاشان كشتگاه دنيادوستى و لذت‌جوئى در دنياست . چرا كه همعنانى چنين كسان ماندگار شدن در دنيا را پيش انسان شيرين نمايد و نسبت به مرگ ايجاد كينه كند .\r\nو ديگر از نشانه‌ها تنهائىجوئى است و انس‌گيرى با مناجات خدا و كتاب او و توجه به تهجّد و غنيمت شمردن شب و صفائى كه در آن با بريده شدن انسان از مشاغل دست مىدهد . و كمترين مرتبه‌ى محبت لذت بردن از تنهائى با حبيب و عشق به مناجات با اوست ، و اما آن‌كه خواب و يا همصحبتى با اغيار را از مناجات حبيب لذيذتر مىبيند چگونه ادعاى محبتش را باور توان داشت .\r\nو در داستان « برخ » - همان برده‌ى سياهى كه موسى ( ع ) بوسيله‌ى او باران طلبيد - آمده است كه خداوند تعالى به موسى ( ع ) فرمود : « برخ مرا بنده‌ى خوبى است ، جز اين‌كه عيبى دارد » . موسى ( ع ) عرض كرد : « پروردگار من ! عيب او چيست ؟ » . فرمود : « نسيم درختان او را جالب مىنمايد ، و بدان آرامش مىگيرد و كسى كه مرا دوست مىدارد به چيزى آرامش نگيرد » .\r\nپس نشانه‌ى محبت اين است كه تمامى عقل و فهم در لذت مناجات حبيب مستغرق گردد و با او انس گيرد ، بطورى كه با تنهائى و مناجات و انديشه در بزرگى و جلال او همه‌ى غمها به فراموشى سپرده شود ، و بلكه انس و دوستى\r\n\r\n\r\n","description":"","footnote":"\r\n( 10 ) -  إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا .  [ سوره صف 61 / 4 
  ]\r\n( 11 ) -  يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ .  [ سوره توبه 9 / 111 
  ]\r\n","page_name":" 97 ","page_number":101},
  {"content":"\r\n\r\nقلب را آنچنان فراگيرد كه متوجه امور دنيا نگردد ، تا مگر چندبار به گوش او فرو خوانند ؛ همچون عاشق بيخودى كه به زبان با مردم سخن گويد ولى در نهانگاه جان خويش با معشوق محشور است .\r\n از برون درميان بازارم * وز درون خلوتيست با يارم \r\nو ديگر از نشانه‌ها دائما در راه دوست بودن و بوسيله‌ى نوافل تقرب به او جستن است ، و پىجوئى آنچه كه درجه‌ى او را نزد محبوب بالا برد ، و همچنين مقدم داشتن خواستهاى او بر خواهشهاى خود .\r\nچنين كس دانش و پاكى را جويد و از پيروى هوى دورى كند و لشكريان شيطان را كه شهوت‌پرستان و دنياجويانند دور كند ، كه دنيا كشور شيطان است .\r\nپس آن‌كه خداى را دوست دارد معصيت او نكند همچنان‌كه ابن مبارك گويد :\r\nخدا را عصيانگرى و اظهار دوستى او مىكنى . بجانم قسم كه اين كارى شگفت است .\r\nاگر دوستيت راست بودى فرمانش مىبردى ، كه دوست فرمانبر دوست خود باشد .\r\nدرينجا سؤالى پيش مىآيد كه آيا گناه به اصل محبت ضررى مىرساند ؟ در جواب بايد گفت : كه به اصل آن ضررى نمىرساند ولى با كامل شدن آن منافات دارد ، چه بسيار ديده مىشود بيمارانى كه سلامتى خود را دوست مىدارند ولى چيزهائى كه به حالشان مضر است ، مىخورند ؛ پس بمحض ارتكاب گناهى محبت خدائى از بين نمىرود ، البته گناه ، او را از كمال گرفتن محبت وامىدارد . گواينكه گناه فراوان اصل محبت را از بين مىبرد ، همچون نادانى فراوان كه با اصل علم منافات دارد ؛ و غرقه گشتن در شهوات ، بطورى كه به صورت مهر و زنگارى بر قلب گردد ، مانع آن خواهد شد كه صورت حق در آن مشاهده شود ، كه بعضى از اهل دل گفته‌اند : ايمان اگر در رويه‌ى قلب باشد\r\n\r\n","description":"","footnote":"","page_name":" 98 ","page_number":102},
  {"content":"\r\n\r\nمحبت شخص به خداوند متوسط خواهد بود ، ولى اگر در ژرفناى قلب جاى گيرد محبتى فراوان پيدا شود و معاصى ترك گردد .\r\nديگر از نشانه‌ها دوست داشتن علم و علماست ، چه اگر كسى را دوستداريم ، دوستدار آنان كه توان احوال دوست از آنان پرسيد و صفات و كارهاى او را استفسار كرد نيز خواهيم بود .\r\nو از نشانه‌ها ، دوست داشتن علوم سماوى است ، و دريافتن اينكه سير نزولى سلسله‌ى اسباب به چه‌سان است ، و عظائم امور الهيه مانند عقول و نفوس كليه چگونه‌اند .\r\nو همچنين علم نفس آدمى ، كه گفته‌اند آن‌كه نفس را شناسد حق را بشناسد ، و همچنين كيفيت تشريح اعضاى بدن و قواى نفس انسانى ، و اين‌كه چگونه انسان از اسفل سافلين به اعلى عليين تواند رسيد .\r\nو تا زمانى كه اين دانشها كه نردبانهاى ترقى بسوى حقّند انسان را حاصل نشود چگونه به معرفت تواند رسيد و بدون داشتن معرفت كى محبت حاصل آيد .\r\nاز اين‌رو باوجود جهل به اين معارف ، ادعاى محبت كامل داشتن نزد افراد داراى بينش دليل واضحى بر دروغپردازى است .\r\nديگر از نشانه‌ها مهربان بودن با خلق خدا و بندگان اوست ، و دشمنى با دشمنان خدا كه كفار و ظالمان و گناهكاران و بدكارانند . با چنين كسان به سختى گرايد ، همچنان‌كه خداوند در وصف مؤمنين فرمايد « 12 » : « سختگيران بر كفار و مهربانان ميان خودند » .\r\nچرا كه چون انسان كسى را دوست داشت خانه و خدمتكاران و كارهاى او را نيز دوست خواهد داشت . و كسى كه دانشمندى را دوست دارد تأليفات او\r\n\r\n\r\n","description":"","footnote":"\r\n( 12 ) -  أَشِدَّاءُ عَلَى الْكُفَّارِ رُحَماءُ بَيْنَهُمْ .  [ سوره فتح 48 / 29 
  ]\r\n","page_name":" 99 ","page_number":103},
  {"content":"\r\n\r\nرا هم دوست خواهد داشت ، و همه‌ى عالم تصنيف خدايند ، و اجزاى عالم و صور كائنات از حيوان و نبات نوشته‌هاى الهىاند كه بر صفحات و اوراق قابليات بقلم الهى نوشته شده و ديدگان از ديدن حركت و سر قلم ناتوانند .\r\nپس اگر كسى خداى را دوست بدارد ، مىبايد همه‌چيز او را دوست داشته باشد ، چرا كه همه‌چيز ساخته‌ى اوست و عشق به علت از عشق به لوازم و آثار او جدا نتواند بود ، بلكه دوست داشتن آثار باتوجه به اينكه اينها آثار اويند همان دوست داشتن مؤثر است .\r\nاز همينجاست كه محبت شخص به آثار و خلائق كم و يا بيش مىشود ، چرا كه مقدار دوستيشان به نزديك بودن و دوربودنشان از خدا مربوط خواهد بود .\r\nو كسى كه اهل ايمان را دوست مىدارد در حقيقت ايمان آنان را دوست مىدارد ، و برين ملاك محبت به مؤمنين باندازه‌ى درجات ايمان آنان خواهد بود . آن را كه ايمان و شناختش به خدا بيشتر و محكمتر است بيشتر دوست مىبايد داشت ، و اگر جز اين ديده شد دلالت خواهد كرد كه سبب اين محبت نه ايمان كه چيز ديگرى است .\r\nگفتيم كه محبت داشتن به اثر چيزى باتوجه به اينكه اين اثر آن مؤثر است همان محبت‌ورزى به مؤثر است . براين معنى درين آيه اشاره رفته است كه مىفرمايد « 13 » : « اگر خدا را دوست مىداريد مرا متابعت كنيد كه خدا دوستتان بدارد » ، و همچنين پيامبر اكرم ( ص ) فرمايد : آن‌كه مرا اطاعت كند خداى را اطاعت كرده است ، و كسى كه مرا دشمن بدارد خداى را دشمن داشته است » .\r\n\r\nراهنمائى\r\nآن‌كه محبتش نسبت به خدا كامل و دوستيش خالص گردد ، ديگر حركات و عبادات او با اغراض نفسانى آميختگى نخواهد داشت ؛ و اين معنى جز با بدست\r\n\r\n\r\n","description":"","footnote":"\r\n( 13 ) -  إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ .  [ سوره آل عمران 3 / 31 
  ]\r\n","page_name":" 100 ","page_number":104},
  {"content":"\r\n\r\nآوردن معارف ربانى و حقائق الهى صورت نپذيرد ، و اين جمله نيز جز با از بين بردن موانع بچنگ نيايد .\r\nغرض همان روگردانى از جلب توجه خلق و دورى گزيدن تام از رسوم زمانه است . چنين توفيقى تا حدى متوقف برچشيدن عرفان است ، چون آن‌كه طعم شيرين معارف الهى را نچشيده ، نمىتواند نيات خود را خالص كند و شهوت دوستى از قلب او بيرون نرود . حتى عبادتگر با تقوائى كه در كمال عمل كوشاست و به رياضات بدنى مشغول ، اگر داراى معارف يقينى نبوده و كوشش او همراه با علوم الهى كه به چگونگى عمل مربوط نمىشود ، نباشد هنگام پرداختن به وظائف شرعى او را خلوص نيت ميسر نگردد ، درصورتىكه مقصود اصلى و غرض طبيعى از خلقت انسان خلوص نيت است . و ابن سينا در يكى از رسائلش گويد : « كاش مىدانستم چگونه اينان شوق به خانه‌ى آخرت و خالق نخستين را دارند درصورتىكه او را جز به وهم نشناخته‌اند » .\r\nپس لازم است كسى كه مىخواهد نوشابه‌ى محبتش از تيرگىها پاك باشد و نيتش خالص گردد ، از پىجوئى معارف يقينى روى نگرداند و گرنه از درآميختگى اطاعت نفس و خدمت هوى و شرك خفى خالى نتواند بود ؛ و كسى كه حبّ غير خدا را با حب خدا درآميزد ، تنعم او در آخرت باندازه‌ى حبش به خدا خواهد بود ؛ چرا كه نوشابه‌ى او را با مقدارى از نوشابه‌ى مقربين بياميزند ، آنسان كه خداوند در حق نيكان ( ابرار ) فرمايد « 14 » : « ابرار درميان نعمتهايند » ، پس از آن فرمايد : « سيراب گردند از نوشابه‌ى ناب سر به مهر * مهر آن مشك است ، و درين ( و براى بدست آوردن اين نعمت شايسته است تا ) كوشندگان نهايت كوشش را بجاى آرند * و آميزه‌ى آن از تسنيم است ، چشمه‌اى كه مقربين بدان نوشند » .\r\nپس خوشبوساز نوشابه‌ى ابرار آميزه‌اى از نوشابه‌ى خالصى است كه\r\n\r\n\r\n","description":"","footnote":"\r\n( 14 ) -  إِنَّ الْأَبْرارَ لَفِي نَعِيمٍ   يُسْقَوْنَ مِنْ رَحِيقٍ مَخْتُومٍ   خِتامُهُ مِسْكٌ وَ فِي ذلِكَ فَلْيَتَنافَسِ الْمُتَنافِسُونَ   وَ مِزاجُهُ مِنْ تَسْنِيمٍ   عَيْناً يَشْرَبُ بِهَا الْمُقَرَّبُونَ .  [ سوره مطففين 83 / 22 و 25 - 28 
  ] .\r\n","page_name":" 101 ","page_number":105},
  {"content":"\r\n\r\nمقربين نوشند ، و نوشابه كنايه از نعمتهاى بهشت است .\r\nپس هرمقدار محبت بنده به خدا خالص‌تر باشد و بندگى و احتياج او بيشتر و فناى وجه هستيش در وجه هستى حق قوىتر ، نوشابه‌ى نعمتش در آخرت صافتر خواهد بود ؛ و آن‌كه خداوند را بخاطر اميد به نعمتهاى بهشتى و حوريان و كاخها دوست مىدارد ، در بهشتش جاى دهند تا هرگونه كه خواهد از حور و غلمان تمتع گيرد ؛ و آن‌كه مقصدش رب العالمين است در نشستگاه صدق نزد مليك مقتدر فرود آورده شود .\r\nپس نيكان در بساتين به نزهت پردازند و در باغها با حور و غلمان متنعم باشند .\r\nو مقربين كه خانه - و نه صاحب‌خانه - را مىجويند ملازم حضرت ربوبى گردند ؛ ديدگان خود را سوى او دوخته و نعمتهاى بهشتى را در برابر خالق بهشت و رضوان كوچك شمارند .\r\nو ماده‌گرايان كه وابستگان بدنهاى خويشند ، خواه فرمانبر باشند و يا عصيانگر ، از شهود جمال و جلال حق دور خواهند بود و در دنيا و آخرت در اثر نادانى و كودنى كه دارند به شهوات شكم و فرج پردازند .\r\nو علماى بالله كه از ناپاكيهاى بشريت پاك شده‌اند در عشق جلال ازلى غوطه‌ورند ، و درشمار ملائكه‌ى عقليين و مهيمنين رقم خورده‌اند ؛ ازينروست كه پيامبر اكرم ( ص ) فرمود : « بيشترين اهل بهشت بله هستند و ( مرتبه‌ى ) عليون صاحبان عقل راست »\r\nو ديگر از نشانه‌هاى محبت خداست كه محب را هيبت الهى فراگيرد ، و اين پندار كه دوستى با ترس نمىسازد خطاست زيرا ميان ترس از خشم و عقاب ، و ترس از شدت عظمت و جلال فرق بسيار است ؛ خوفى كه عقلها را به زير سلطه‌ى خود گيرد و بينشهاى قلبها و چشمها را بدهشت افكند ، آنچنان‌كه چشم خفّاشان از ديدن نور آفتاب خيره شود .\r\n\r\n","description":"","footnote":"","page_name":" 102 ","page_number":106},
  {"content":"\r\n\r\nوانگهى محبين را ترسهائى ويژه است كه ديگران را نباشد و اين ترسها را نيز اگر نسبت بهم بسنجيم بعضى از برخى ديگر ترسناكترند . وحشتزاترينشان ترس از دورى است ، پس از آن ترس از حجاب ، و از آن پس ترس از روگردانى است ، آنگاه ترس از عتاب .\r\nترس از دورى ، كسى را تواند بود كه قلب او با قرب الفت گرفته و آن را چشيده و بدان متنعم گشته است ، و ازين‌رو گفته‌اند آيه‌اى كه در سوره‌ى هود سبب پير شدن پيامبر اكرم ( ص ) گشت اين آيه است « 15 » : « آگاه باشيد دور باد ثمود » ، « آگاه باشيد دور باد مدين همچنان‌كه دور شد ثمود » .\r\nسخن از دورى درين‌جا گواينكه درباره‌ى دور شده‌گان و مطرودان آمده است ، ليكن ترس شنيدن آن مقربين را پير مىكند ؛ ولى آن‌كه بر سر سفره قرب نشستن نتوانسته ، هرگز از ترس دورى نگريد .\r\nپس از همه‌ى اين ترسها ، ترس از ايستائى و حرمان از بيش‌گيرى است ، آنچنان‌كه اهل ظاهر را دامنگير گشته است . و چون درجات قرب پايان‌ناپذيرند ، سالك كوشا را نمىسزد كه در جائى بايستد و قرب بيشتر نجويد ، مثلا چنين انديشد : « كه من از علوم كشفى آن مقدار كه قلبم را روشن كند دريافته‌ام ، و از اخلاق نيكو بدان حد كه عقل مرا پاك سازد كسب كرده‌ام ، حال نفس مرا نيز حقى است » . چنانچه كسى چنين فريبى خورد هرگز رستگارى نيابد ، و به همين جهت است كه حضرت پيامبر ( ص ) فرمود : « آن‌كه دو روزش همسان باشد زيانكار است . و آن‌كه امروزش بدتر از ديروزش باشد ملعون است » .\r\nو عقوبتى كه نتيجه‌ى اين ايستائى است در مورد عموم اهل ايمان و متوسطين از علماء سلب لذت مناجات از قلبهاى ايشان در اثر شهوات دنيوى است ؛ و در حديث قدسى نيز وارد شده است : « در مورد عالمى كه شهوات دنيا را\r\n\r\n\r\n","description":"","footnote":"\r\n( 15 ) -  أَلا بُعْداً لِثَمُودَ   أَلا بُعْداً لِمَدْيَنَ كَما بَعِدَتْ ثَمُودُ .  [ سوره هود 11 / 68 و 95 
  ]\r\n","page_name":" 103 ","page_number":107},
  {"content":"\r\n\r\nبر طاعت من مقدم دارد كمتر كارى كه انجام دهم سلب لذت مناجات من است » .\r\nو اين عقوبت در مورد خاصان و اهل مكاشفه بگونه‌اى ديگر است ، وقتى كه اين ادعا از آنان شيوع يابد و در آنان آثار اعتماد بر مبادى لطف پيدا شود ، ديگر بر حالاتشان چيزى افزون نگردد ، و اين مكرى پنهانى است كه تنها آنان كه قدمهائى استوار دارند از آن در امان باشند .\r\nو پس از آن ترس از بىاو آرامش گرفتن است . چون محبى كه مدام پى يافتن است ، مىبايد تا از زيادت‌خواهى دست برندارد و جز به لطف جديد تسلى نپذيرد ، چون تسلى پذيرفتن سبب ايستائى و يا عقب گرد او خواهد بود . و آرامش بگونه‌اى در انسان نفوذ كند كه خود متوجه نشود ، همچنان‌كه گاهى ناآرامى در او راه يابد و اين ناآرامى را عللى پنهان و آسمانى است كه بشر قدرت اطلاع بر آنها را ندارد ، مگر آنان كه خداشان مؤيد داشته است . و چون خداوند كسى را غافل خواهد ، آرامشى را كه برو وارد شده است ازو پنهان دارد ، در نتيجه او اميدوار بوده و ايستا بماند و بدين حسن‌ظن و يا فراگيرى غفلت و هوى و فراموشى فريب خورد .\r\nاينها همه لشگريان شيطانند كه گاهى بر سپاه ملائكه كه عبارت از علم و عقل و ذكر و بيان باشند ، پيروز گردند .\r\nيكى از فضلا گويد : همچنان‌كه خداوند را صفتى است كه ظهورش هيجان‌آفرين است و اين صفت از اوصاف لطف و رحمت و حكمت او بشمار مىرود ، همچنين او را صفتى است كه چون تجلّى كند آرامش ايجاد كند ، مانند صفات قهر و عزت و استغنا ، و چه‌بسا كه اين از مقدمات مكر و شقاوت و حرمان گردد .\r\nو ديگر از نشانه‌ها پنهان داشتن محبت و اجتناب از ادّعا و تبرّى از اظهار وجود محبت است ، بخاطر بزرگ‌شمارى محبوب و بزرگدارى او و هيبت از او و غيرت بر سرّ او . چرا كه محبّت سرّى از اسرار خداست در قلوب بندگانش ؛\r\n\r\n","description":"","footnote":"","page_name":" 104 ","page_number":108},
  {"content":"\r\n\r\nبندگانى كه در پرده‌هاى كتمان از ديدگان دورماندگان از خدا پنهانند ، همچنان‌كه در حديثى در حق اينان آمده است : « اولياى من در زير قبّه‌ى منند ، جز من آنان را نشناسد » .\r\nو يكى از عارفان گفته است : « دورترين مردم از او كسى است كه ازو بيشتر مىگويد ، گوئى كه در هرچيزى به او كنايه مىزند ، و او را نزد همه‌كس بطور مصنوعى ذكر مىكند ؛ چنين كس مورد نفرت دوستداران و عالمان به خداوند تعالى است ، درصورتىكه بيشتر كسانى كه درين روزگار به تصوف و عرفان تظاهر مىنمايند و به زحمت خود را عارف مىنمايانند ، چنين‌اند » .\r\n\r\nپندارى ، و رفع آن\r\nاگر اين شبهه پيش آيد كه محبت فراترين سخن است ، و آشكارسازى آن خوبى را آشكار كردن است ، چرا آن را زشت شماريم ؟\r\nجواب چنين است كه محبت خود ستوده است و آشكار شدن آن نيز ستوده خواهد بود ، و آنچه زشت مىنمايد تظاهر به آن است ؛ زيرا درين تظاهر است كه ادعا و برترىجوئى جامىگيرد و محبّ را مىسزد كه احوال و اسرار او دوستى پنهان او را جاسوس‌وار بنمايانند ، نه سخنان و كارهاى او . و محبّ درپى آنست كه فقط محبوب او دوستى او را بداند و اين‌كه بخواهد ديگران را نيز باخبر سازد ، شرك در محبت خواهد بود و در آن خلل وارد سازد .\r\nپس گفتار و كردار براى آشكار ساختن هرچه كه باشد ناپسند است ، مگر آنجا كه هستى محبت چيره شود و زبان بسخن آيد و اعضاء لرزش گيرند كه چنين‌كس را درين حال ملامتى نيست .\r\nيكى از محبين مكاشفه‌گر گويد :\r\n« خداى را سى سال با اعمال قلبى و بدنى عبادت كردم ، و از آنچه كه در توان داشتم دريغ نكردم ، تا چنين باورم شد كه نزد خدا مقامى دارم » .\r\nآنگاه مطالبى از مكاشفات آيات سماوى در داستانى دراز گفته و در\r\n\r\n","description":"","footnote":"","page_name":" 105 ","page_number":109},
  {"content":"\r\n\r\nپايان آن مىگويد :\r\n« به صفى از ملائكه رسيدم كه شمار آنها به تعداد همگى آفريده‌هاى خداوند بود . از آنان پرسيدم : شما كيانيد ؟ گفتند : ما دوستداران خدائيم كه خداى را درينجا سيصد هزار سال است عبادت مىكنيم ، و هرگز چيزى جز او بر قلب ما نگذشته است و كسى جز او را ياد نكرده‌ايم » .\r\nگويد :\r\n« از كارهاى خود خجل گشتم و آن عبادات را به كسى كه وعده‌ى عذاب الهى حال او را فراگرفته است بخشودم ، تا مگر موجب سبك شدن عذاب او در جهنم گردد » .\r\nپس هركه خويشتن خود را كه بنده و ذليل است بشناسد و به پروردگار خود بدانسان كه اوست ، معرفت يابد ، از او آنچنان‌كه سزاست حيا كند و زبانش از ادعا لال باشد .\r\nآرى ، حركات و سكنات و قدمها و رفت‌وآمدهاى او بر محبتش گواه باشند ، آنچنان‌كه غزالى صاحب احياء علوم الدين از جنيد نقل كند كه گفته است :\r\nاستاد ما « سرى » - رحمه الله - مريض شد ، نه دوائى بر درد او شناختيم و نه علت آن را يافتيم . طبيب حاذقى را بما معرفى كردند و ما بول او را در شيشه‌اى به آن طبيب نشان داديم . چون آن را ديد با تأمل در آن مىنگريست ، آنگاه مرا گفت : « چنين مىفهمم كه بول عاشقى است » .\r\nجنيد گويد : گوئى مرا برقى زد ، بيهوش شدم و شيشه از دستم بيافتاد ، پس از آن نزد سرى بازگشتم و داستان را به او گفتم . تبسمى كرده گفت : « خدايش بكشد ، چه بينشى دارد ! » .\r\nگفتم : « اى استاد ! آيا محبت از بول آشكار شود ؟ » گفت : « بله » .\r\n\r\n","description":"","footnote":"","page_name":" 106 ","page_number":110},
  {"content":"\r\n\r\nو يك بار نيز سرى گفت : « اگر خواهم گويم چيزى جز دوستى او پوست روى استخوانم نخشكانده و بدن مرا آب نكرده است » آنگاه بيهوش گشت . و اين بيهوشى نشانگر آنست كه اظهار اين سخن هنگام غلبه‌ى وجد بوده است .\r\nديگر از نشانه‌هاى پرارج آنان ، شناخت فرق ميان « خواطر » و « وسوسه‌هاى شيطان » است ، چراكه اين شناخت بس پيچيده و باريك است و بطور كامل جز اهل ولايت و حكمت را ميسر نباشد ، كه خداوند متعال فرمايد « 16 » :\r\n« تقوا پيشه‌گان را چون طيفى از شيطان مسّ كند متذكر گردند و در لحظه بينش يابند ( و شياطين ) برادرانشان را بگمراهى مىكشند و هيچ كوتاهى نمىكنند » .\r\nچرا كه محبّ دشمن را بشناسد و نقشه‌هاى او را بداند ، و شيطان حيله‌ها و كيدهاى پنهانى دارد كه شناخت آن مخصوص علمائى است كه حقائق اشياء و مراتب وجود و درجات دورى و نزديكى از حق معبود را بشناسند ، و چگونگى فرارفتن بسوى عالم ملكوت و رهائى از منزل ناسوتى را بدانند .\r\nو شيطان در گمراه‌سازى كارهائى شگرف دارد ، و هركس را آنچنان‌كه مناسب حال اوست بسوى گمراهى مىكشاند . ولى براى هركدام از علما و زهاد راهى ويژه دارد :\r\nدر مورد عالم ، هرگاه كه خواهد به علم خويش عمل كند و به رياضت نفس كوشد ، آمده و گويد : آيا همه‌ى دانشها را فراگرفته‌اى كه به عمل مىپردازى ، چرا به اين سخن پيامبر گوش نمىدارى كه فرموده است « هرآينه يك فقيه بر شيطان سنگين‌تر از هزار عابد است » و در گوش او اين آيه را فرو مىخواند « 17 » : « آنان را كه علم داده شده درجاتى است » و آيه‌ى ديگر را « 18 » : « و بگو پروردگارا علم مرا افزونتر گردان » . نفس نيز با او هماهنگى كند ، و صاحب\r\n\r\n\r\n","description":"","footnote":"\r\n( 16 ) -   إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ * وَ إِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ .   [ سوره اعراف 7 / 201 - 202 
  ]\r\n( 17 ) -  وَ الَّذِينَ أُوتُوا الْعِلْمَ دَرَجاتٍ .  [ سوره مجادله 58 / 11 
  ]\r\n( 18 ) -  وَ قُلْ رَبِّ زِدْنِي عِلْماً .  [ سوره طه 20 / 114 
  ]\r\n","page_name":" 107 ","page_number":111},
  {"content":"\r\n\r\nخود را بانديشه « كه در آينده چنين كنم » اندازد گويد : « روزها و سالها در پيش است ، و تو در پايان عمر به عمل پردازى » تا ناگهان مرگش فرارسد .\r\nبزرگى گويد :\r\nمن در راه خدا مجاهدت كردم ، شيطان فرامن آمد تا تنهائى و مجاهدتم را برهم زند ، و گفت : « تو مردى عالم و پيرو آثار رسول اللهى ( ص ) و اگر در طلب آثار از مشايخ و حافظان احاديث پيامبر باشى براى تو بهتر ازين است ، و اگر برين مجاهدت مداومت كنى سندهاى عالى حديث بدست نيارى » .\r\nنزديك بود فريب وسوسه‌ى او را بخورم كه هاتفى مرا ندا داد : « آن را كه خبرها را بىواسطه مىشنود ، حرام است با واسطه شنود » ، و سخن شيخ محمد بن حسين سلمى بخاطرم آمد كه در آخر عمر خود گفت : « از خداوند تعالى بخاطر دانشهاى خود و از زخارف دنيا بخشش خواهم » .\r\nدانستم كه آنچه بخاطرم رسيده بود وسوسه بوده است ، آن را دور كردم ، و آگاهى يافتم ؛ پس به وسوسه‌اى ديگر گرائيد : « كه چه نيكو حيلت‌ها و وسوسه‌ها را مىشناسى ، اگر اينها را در نوشتارى فراهم آرى و نامش « آنچه مريد را فرا مىگيرد » نهى ، از ذخائر آخرت تو خواهد بود ، تا خداجويان بدان چنگ يازند و بوسيله‌ى آن از كيدهاى شيطان رها گردند » .\r\nمدتى برين همت گماشتم ، و بجمع اينها پرداختم ، استادم مرا آگاه ساخت كه اينها از كيدهاى شيطان است تا وقت و ذكر و گرمى قلب را از تو بازگيرد ، پس بيدار گشتم و رها كردم .\r\nحاصل اينكه شخص جهادگر را خواطر چون سيلى بنيان كن فراز آيند و در ابتداى كار او را لازم است كه پرهيز كند ، و در آخر كار خواطر را از هم باز\r\n\r\n","description":"","footnote":"","page_name":" 108 ","page_number":112},
  {"content":"\r\n\r\nشناسد ، كه اين خواطر پنج گروهند :\r\nاول خاطر ( از طرف ) حق سبحانه ، كه خاطر اولين است ، و آن خاطرى است كه پيش از خود علتى نداشته است و بدون سابقه در قلب خطور كند ، و « خاطر حقش » گوئيم ، كه خود بر دو نوع است : نوعى خواطر كه در بيدارى به دل وارد مىشوند ولى آن را مضطرب نمىكنند و به لرزه نمىافكنند و از جا نمىجنبانند ، و از ميان نمىبرند ، بلكه هميشه در قلب ثابت مىمانند ؛ و نوع دومى كه آن را الهام مىنامند ، كه خود برحق است و خاطرى از ( طرف ) حق ، خداوند فرمايد « 19 » : « قسم به نفس ، و آنچه كه آن را تعادل بخشيد ، پس فجور و تقوايش را بوى الهام كرد » و حقيقت الهام علمى است كه خداوند در قلب افاضه فرمايد .\r\nگروه دوم از خواطر ، خاطر قلب است . آنگاه خطور كند كه قلب از زير سلطه‌ى شياطين و هواى نفس رها شود ، و به مشاهده‌ى ملكوت و حقائق معارف تهذيب گردد ، و از خصال ناپسند و پست و گناهانى كه بر قلبهاى كافران و گنهكاران زنگار ايجاد مىكند ، خالص شود .\r\nخداوند تعالى فرمايد « 20 » : « هرگز ، بلكه زنگار گشته بر دلهاشان آنچه كسب مىكردند » . و در توصيف قلبهاى مؤمنان فرمايد « 21 » : « آنان كه آنچه را انجام دهند درحالى عمل مىكنند كه قلبهاشان ترسان است كه آنان بسوى پروردگار خود بازمىگردند » ؛ و فرمايد « 22 » : « روزى كه مال و فرزندان فايده نبخشد ، مگر آن‌كه قلبى پاك پيش خدا آورده است » .\r\nو همين خاطر است كه رسول اكرم ( ص ) در حديثى كه روايت كرده‌اند بدان اشارت فرموده است : « از قلب خود نظر خواه و گرچه فتوا دهندگانت فتوا\r\n\r\n\r\n","description":"","footnote":"\r\n( 19 ) -   وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها .   [ سوره شمس 91 / 7 - 8 
  ]\r\n( 20 ) -  كَلَّا بَلْ رانَ عَلى قُلُوبِهِمْ ما كانُوا يَكْسِبُونَ .  [ سوره مطففين 83 / 14 
  ]\r\n( 21 ) -  وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ أَنَّهُمْ إِلى رَبِّهِمْ راجِعُونَ .  [ سوره مؤمنون 23 / 60 
  ]\r\n( 22 ) -   يَوْمَ لا يَنْفَعُ مالٌ وَ لا بَنُونَ * إِلَّا مَنْ أَتَى اللَّهَ بِقَلْبٍ سَلِيمٍ .   [ سوره شعراء 26 / 88 - 89 
  ]\r\n","page_name":" 109 ","page_number":113},
  {"content":"\r\n\r\nدهند » ، و فرموده‌اند : « واگذار آنچه تو را به شك افكند در برابر آنچه در آن ترديدى ندارى » .\r\nپس نشانه‌ى خاطر قلبى آنست كه ضد آن بر قلب و يا بر اعضاء ظاهر نشود و هيچ‌چيزى در مقابل آن نتواند ايستاد ، و به همين جهت از بستگىهاى شك و شبهه رها بود .\r\nسومين خاطر ، خاطر ملكى است كه همراه آن آرامش در قلبهاى مؤمنان نازل گردد تا ايمانى بيشتر بر ايمانى كه دارند ، افزون كنند و اين خاطر و خاطر قلب خيلى بهم نزديكند ، جز اين‌كه ميانشان فرق باشد ، و به همين فرق اشارت رفته است در روايت كه : « پيامبر ( ص ) بخشنده بود ، و بيشترين بخشندگى را در ماه رمضان داشت ، و آنگاه كه جبرئيل ، برو نازل مىگشت تا قرآن را بر ايشان عرض نمايد بخشش و گشاددستى او در نيكىها از باد هوا رهاتر مىنمود » .\r\nچهارمين خاطر ، خاطر شيطانى است كه بسوى گمراهى مىخواند و چون بسوى گناهى كشد از آن بسوى گناهى ديگر خواند ، و او را درين راه هنرهاى ظريفى است كه به بعضى اشارت رفت .\r\nپنجمين خاطر خاطر نفس است كه ديوانه‌اى بىعقل را ماند و بلكه چون كودكى است كه عقل و بينش ندارد و هرچه را هوس كند مىطلبد و جز با بدست آوردن آن آرام نگيرد . همچون كودكى كه پى گردوبازى با ديگر كودكان است ، و اگر عارف آنچه را مورد خواهش اوست بدهد جز به همان گردوبازى رضا نشود .\r\nو اين خاطر مريدان را از همه سخت‌تر است ، چرا كه نفس چون سلطانى در داخل مملكت انسانى است كه لشگريان قواى طبيعى و حيوانيش در لشگرگاه روح بخارى او جمعند ، كه جايگاه طبيعت و شهوت و غضب است ؛ و او به خودى خود نابينائى است كه پرتگاه را نمىبيند ، و درست را از نادرست نمىشناسد ، مگر اينكه پروردگارش به نور بينش روشنى بخشد و به لطف و حكمت و رحمت گسترده‌ى خود بينايش سازد ، تا دشمنان را تواند ديد .\r\nآنگاه مىبيند كه ساختمان آدمى پر است از خوكهاى حرص و دشمنى\r\n\r\n","description":"","footnote":"","page_name":" 110 ","page_number":114},
  {"content":"\r\n\r\nسگ و پلنگ غضب و شهوت خران و گرسنگى گاوان و حيلتهاى شيطان و حقد و تلخى بخل . درينجاست كه « نفس لوّامه » مىگردد و خويشتن را بخاطر پايدارى برين آرامش و در آمن پنداشتن خود ازين دشمنان ملامت مىكند . پس در بيرون راندن از اندرون خويش طرحها مىافكند ، و چون ازين تخليه فارغ شود و خانه را از ناپاكىها پاك سازد ، به شعبه‌هاى ايمان - كه شمارشان بنابرآنچه در روايت آمده است شصت و اندى است - زينت نمايد .\r\nچنين نفسى « نفس مطمئنه » مىگردد و مصداق فرموده‌ى خداوند مىشود « 23 » : « اى نفس مطمئنّه راضى و مورد رضايت بسوى پروردگار خود بازگرد ، پس درميان بندگان من درآى ، و وارد بهشت من شو » .\r\nو اين نفس همان روح عقلى و قلب معنوى است ، جز اينكه حالات گوناگونى براى آن متصور است :\r\nدر حالت اول « نفس أماره‌ى بالسوء » ( نفسى كه بسوى زشتى مىخواند ) مىباشد . و در حالت دوم همچنان‌كه بيان شد « نفس لوّامه است » . و در حالت سوم « نفس مطمئنّه » اش ناميم . درين حالت استقامت يافته و استوار مىگردد ، وقتى كه آفتاب يقين برمىآيد . و درين مرتبه « قلب » ناميده مىشود كه بعد از آن مرتبه‌ى « روح » است ، همان مرتبه‌ى ديدن حقائق عقلى و مشاهده‌ى معارف الهى ، و درين حال او را « نفس ملهمه » گويند .\r\nاينها شمارى از نشانه‌هاى محبّين خداى تعالى است كه بطور خلاصه از كتابهاى عرفا نقل كرديم ، تا چون ميزانى باشد آنان را كه خواهند عارفان و ابدال و مقربين را از كسانى كه خود را به آنان مانند مىكنند ، بازشناسند . كسانى كه رهرو راه شهوتهايند و بسته‌ى زنجيرهاى وابستگىها و اسير دست لشگريان شيطان ؛ و از جوار انوار خداوندى و ملكوتيان مقدس او دور گشته و به فرمانبرى ظلمات قوائى كه به اسفل سافلين فرواندرند ، گرويده‌اند .\r\n\r\n\r\n","description":"","footnote":"\r\n( 23 ) -     يا أَيَّتُهَا النَّفْسُ الْمُطْمَئِنَّةُ * ارْجِعِي إِلى رَبِّكِ راضِيَةً مَرْضِيَّةً * فَادْخُلِي فِي عِبادِي * وَ ادْخُلِي جَنَّتِي .     [ سوره فجر 89 / 27 - 30 
  ]\r\n","page_name":" 111 ","page_number":115},
  {"content":"\r\n\r\nچقدر فرق است ميان آن‌كه در تاريكىها سرگردان گشته و ابرهاى قواى حسى و تحريكى ميان او و آفتاب لاهوت حائل شده‌اند ، و ميان آن و الهى كه انوار عزّتش بدهشت افكنده‌اند . آنجا كه رداى كبريا و جبروت گسترده است ، دوستى را جز آنكس كه به ميدانش اندر است نشناسد و عشق را جز آن‌كه لمسش مىكند ، درنيابد .\r\nو حقيقت‌جويان را معلوم باد كه اين جهان عالم مغالطه و اشتباه است ، همچنان‌كه عالم انعكاس و سر به پائينى است . و درين عالم صدّيق و زنديق به‌هم مشتبه شوند ، و عالم نابغه و نادان شرير بهم مانند باشند ؛ و برين‌سان ميان دوستداران خداوند كه در انوار عظمت و جبروت او غرقه‌اند و ميان دشمنانش كه در جستجوى شهوات ناسوت جان مىبازند ، اشتباه افتد ، و آن‌كس را امكان شناخت اين اضداد و فرق نهادن ميان آنان حاصل گردد كه در بدست آوردن علوم حقيقى و معارف يقينى قدمى استوار داشته باشد ، و نفس خود را - پس از تصفيه‌ى آن با رياضات شرعى - بدينها كامل كرده و با مجاهدات عقليش جلا بخشيده باشد ، كه انكشاف حقائق از هرطرف روسوى او آرد و حال هر حاضر و غائبى برو آشكار گردد .\r\nو بپرهيز از اين‌كه ملاك خود را در تصديق خير و شر و فايده و ضرر و زيبائى و زشتى و سعادت و شقاوت مشاعر ظاهر قراردهى . كه درين صورت خرى دو پا خواهى بود كه تنها دمى كم دارد و فرق ميان تو و او پيشانى پهن و ناخنهاى عريض تو خواهد بود ، چرا كه حيوانات نيز اين حسهاى پنجگانه را دارايند ، و آنچه ميان تو و آنها فرق ايجاد مىكند سرّى خدائى و امانتى است كه در ايام زندگى در تو بوديعت نهاده‌اند ، همان امانتى كه بآسمانها و زمين و كوهها عرضه گشت ولى آنان بار آن نتوانستند كشيد و از پذيرفتن آن هراسيدند .\r\nپس درك آنچه كه از عالم حس بيرون است درين عالم امكان نپذيرد ، بلكه در عالمى ديگر باشد كه جاى اين سرّ است ، و تو با داشتن آن از خران و ديگر حيوانات فرق پيدا كرده‌اى .\r\n\r\n","description":"","footnote":"","page_name":" 112 ","page_number":116},
  {"content":"\r\n\r\nكسى كه ازين معنى غافل ماند و او را بيكاره گذارد و به مرتبه‌ى حيوانات قناعت ورزد و از مرز محسوسات نگذرد ، اوست كه در اثر عاطل گذاشتن نفس خود را به هلاكت افكنده است و در اثر إعراض از آن فراموشش كرده است .\r\nپس همانند كسانى نباشيد كه خدا را فراموش كرده‌اند ، در نتيجه او هم آنان را ( ازياد ) نفسشان بفراموشى افكنده است .\r\nو آن‌كه جز محسوسات حسى را نشناسد خدا را فراموش كرده است ، چرا كه واجب تعالى را به حس در نتوان يافت ، برين ملاك آن‌كه خدا را فراموش كند ، خدا نيز لاجرم نفس او را فراموش او ساخته است . و آن‌كه به درجه‌ى حيوانات فرودآيد ، فرارفتن بر افق ملأ اعلى را واگذارد و در امانتى كه خداوند در اوبوديعت نهاده و برو انعام داشته است ، خيانت ورزيده و خود را در معرض خشم وى قرار داده است ؛ و حال او بدتر از حيوانات خواهد بود ، چراكه حيوانات به مرگ خلاصى يابند و اما نزد اين شخص امانتى است كه بناچار بايد به سپارنده‌ى آن بازگردانده شود ، چراكه بازگشت‌گاه امانت سوى اوست .\r\nاين امانت چون خورشيد درخشانى است كه بدين قالب فانى فروافتاده و از او غروب كرده است ، و بناچار آنگاه كه اين قالب خراب گردد از غروبگاه خود برآيد و بسوى آفريننده‌اش بازگردد - به صورتى تاريك و گرفته ، و يا بگونه‌اى درخشان و پرتوافكن - .\r\nآن‌كه درخشان و پرتوافكن بود از حضرت ربوبى محجوب نباشد و آن‌كه تاريك گشته نيز بسوى حضرتش بازگردد ، چرا كه بازگشت همه سوى اوست ، جزين كه چنين كس سرش از طرف اعلى عليين به طرف اسفل سافلين برگشته است ؛ همچنان‌كه درين آيه فرمايد « 24 » : « و اگر مىديدى آنگاه كه مجرمين نزد پروردگار خود سر به پائين‌اند » روشن مىگردد كه آنان نزد پروردگار خويش‌اند ليكن سر به پائين و نحوست گرفته ، روىها به پشت برگشته و سرها از فراز ارواح\r\n\r\n\r\n","description":"","footnote":"\r\n( 24 ) -  وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ .  [ سوره سجده 32 / 12 
  ] .\r\n","page_name":" 113 ","page_number":117},
  {"content":"\r\n\r\nبه طرف فرود اشباح پائين رفته است . و اين است فرقان خداوند درباره آن‌كس كه از توفيقش محروم سازد و به راه خويشش رهنمون نشود .\r\nبه خدا پناه مىبريم از گمراهى و گمسازى و فروافتادن در مزبله‌هاى نادانى .\r\n\r\n","description":"","footnote":"","page_name":" 114 ","page_number":118},
  {"content":"\r\n\r\n\r\nگفتار سوم صفات نيكان و اهل عمل كه كم‌مرتبه‌تر از مقربينند\r\n\r\n","description":"","footnote":"","page_name":" 115 ","page_number":119},
  {"content":"\r\n . \r\n","description":"","footnote":"","page_name":" 116 ","page_number":120},
  {"content":"\r\n\r\n\r\nفصل [ 1 
  ] چگونه به اين منازل توان رسيد\r\nگواينكه تصفيه را راههاى مختلفى است ولى همگى منحصر در برپا داشتن وظائف عبادت ، و دوام بر رسوم عدالت ، و نابود كردن وسوسه‌هايند .\r\nپايه‌ى اولين ، بر تهذيب اخلاق و استحكام ملكه‌هاست ، و بناى دومين بر رسوم بندگى و اداى شكر نعمتهاى ربوبى و عطاياى خداوندى ، و بناى سومين بر ترك چيزهائى است كه با آن انس گرفته‌ايم و دور افكندن لذتخوائىها .\r\nو هيچيك ازين سه‌راه به تنهائى به آخر نرسد ، و ره‌پيمائى در هركدام جز با سلوك در دو راه ديگر امكان نپذيرد ، همچنان‌كه هيچيك جز با اشتياق به معبود حقيقى و خير محض استقامت نگيرد ، و شوق به او نيز پيش از شناختش ممكن نگردد .\r\nبعلاوه اينكه هدف از سلوك و حركت نيز جز شناخت او نيست ، پس معرفت و شناخت نقطه‌ى آغاز و پايان و محرك و نتيجه است ؛ معرفت است كه از نظر علم و ايمان در آغاز قرار گرفته ، و از نظر شهود و عيان در پايان .\r\nو هراندازه معرفت از نظر جلا و آشكارى شدت گيرد ، شوق نيز تندى و\r\n\r\n","description":"","footnote":"","page_name":" 117 ","page_number":121},
  {"content":"\r\n\r\nقوت پذيرد و حركت و كوشش بيش شود ، و هرمقدار شوق قوت گيرد و حركت افزون شود معرفت كشف و آشكارى بيشترى پذيرد ، تا آنجا كه پايان حركت برين دايره به نقطه‌ى آغازين آن رسد ، و درميان چيزى از عارف و معرفت باقى نماند ، و تنها همان معروف ماند . و مشتاق و شوقى نباشد و فقط مشتاق اليه بماند ، و سالك و سلوكى درميان نباشد و مقصود ماند و بس .\r\nاول عين آخر شود ، و نهان عين آشكار ، و وجود در موجود و معبود انحصار گيرد ، و شهود بر واقعيت هستى مطابق گردد ، تا وسوسه‌هاى وهم گمراه‌ساز و خيال خود گمراه نابود شود ، وسوسه‌هائى كه موجب اثبات كثرت و دوئيت در واجب حق متعال مىگردند .\r\n\r\nفصل [ 2 
  ] عشق و شوق چگونه‌اند\r\nگواينكه گرفتاران غرقاب عالم اجسام ، و چراكنان در چراگاه چهارپايان صفت والاى عشق‌بازى را منكرند همچون گروهى كه خود را به علم كلام منتسب دانند ، ليكن انبياء و اولياء - كه درود خداوند بر آنان باد - و همچنين دانشمندانى كه از مزبله‌هاى نادانان فرارفته‌اند آن را كعبه‌ى آرزوها و قبله‌ى خواستها و غرض از جميع كرده‌هاى خود قرار داده‌اند .\r\nازينروست كه در آيات و احاديث فراوانى ذكر محبت و عشق رفته است ، و كلمات دانشمندان و فضلاى مورد اعتماد ، و افراد صاحب بينش پر از توصيف عشّاق الهى است ، كسانى كه از خود بى خود گشته و مشتاق جمال رب العالمينند .\r\nو حكماى متأله - قدس الله انوارهم - گفته‌اند كه محبت خدا در همه‌ى موجودات - حتى جمادات و نباتات - سارى است ، و همچنين نظر داده‌اند كه\r\n\r\n","description":"","footnote":"","page_name":" 118 ","page_number":122},
  {"content":"\r\n\r\nمبدء همه‌ى حركتها و سكونها در اجسام عالى و سافل ، آسمانى و زمينى ، همان عشق واحد احد است ، و شوق به معبود صمد .\r\nاما آنان كه در پرتگاههاى نادانى سقوط كرده و در بيابانهاى غفلت سرگردان و به فراچنگ آوردن متاع عالم ماده مشغولند ، از فرط جهالت و بلاهت ، هدف خود را در عبادت و ديگر حركاتشان لذتها و شهوتهاى آخرت قرار دهند ؛ چرا كه آنها را هميشگى و لذيذتر از عالم دنيا دانند ؛ چنين كسانى را نسزد كه به عشق مولى و اصل گردند و درشمار بندگان او بشمار آيند - كسانى كه منبع عشق معبودشان را كه چشمه‌ى تسنيم از رشحات نعيم آن مىجوشد به اميد بهشت و ترس از دوزخ آلوده نسازند - اينان در واديى ديگر و آنان بواديى دگرند :\r\n طفلان ره نشسته با مدجوى شير * عارف بجستجوى مى لاله‌گون رود \r\nو چنين وارد شده كه « اكثر اهل الجنة البله » .\r\nتوضيح اين معنى متناسب با فهم اكثريت چنين است : هدف از بوجود آمدن كائنات و نتيجه‌ى وجود ممكنات جز شناخت حق تعالى نيست كه عقل و نقل برين معنى گواهند . و هر موجودى چون نسبت بدين مقصد سنجيده شود ، درجه‌اى از درجات قوت و ضعف را نسبت به آن داراست ؛ زيرا كه اين شناخت در طبع همه‌جاگير است ، گو اين‌كه بسيارى از خلائق متوجه آن نباشند ، و يا حتى برخى آن را منكر گردند .\r\nخداوند فرمايد « 1 » : « چيزى نيست مگر آن‌كه تسبيح او گويد ، ولى شما تسبيح آنان را نمىفهميد » . پس حضرت واجب حق بحكمت كامله‌ى خود برحسب آنچه در طبع آنان جاى دارد بر آنان مسلط است ، نظر به عشق و شوقى كه اينان به خير حقيقى و لذت برتر دارند و به مقدارى كه ظرف وجودشان قابليت گرفتن از چشمه‌ى كمال وجود را دارا باشد .\r\nو سبب اينكه چنين چيزى در طبيعت همه‌جا داده شده اين است كه\r\n\r\n\r\n","description":"","footnote":"\r\n( 1 ) -  وَ إِنْ مِنْ شَيْءٍ إِلَّا يُسَبِّحُ بِحَمْدِهِ وَ لكِنْ لا تَفْقَهُونَ تَسْبِيحَهُمْ .  [ سوره اسراء 17 / 44 
  ]\r\n","page_name":" 119 ","page_number":123},
  {"content":"\r\n\r\nطلب و حركت وى را بسوى مقصود تأمين كند تا دنياى هستى انتظام گيرد و كوشش و طلب حق معبود دوام پذيرد .\r\nو هرچيزى - خواه كامل و يا ناقص - با اراده و يا بىاراده داراى عشقى جبلى و شوقى غريزى و حركتى ذاتى به طلب حق است ، و آسمانها و زمين برين عشق در حركت و سكونند . و غايت و مقصد ازين سير و ثبات جز آفريننده‌ى آسمان و زمين و بسوى او نزديك گشتن نيست ، كه به آنان فرموده « 2 » : « بيائيد بفرمان و يا باكراه . گفتند : بفرمان آمديم » .\r\nپس روشن شد كه هرچيزى را بگونه‌اى عبادتى ذاتى و بندگيى مخصوص است . و در راه تبديل صفت نقص خود به كمال مىباشد . ليكن ازين ميان انسان را داستانى ديگر است و خصوصيتى كه از ميان همه تنها او آن را داراست ، زيرا او را داعيه‌هاى خيال و وهم همراه ، و با عقل و ذات او درگيرند .\r\nمزاحمانى از قواى شهوت و غضب نيز سرراه سلوك جبلى او را گرفته‌اند تا او را از عهد ازلى خود بازش گردانند ، ازينروست كه نياز به رهبرى ديگرى دارد و كمكهائى كه از بيرون ذات او بايد رسد ؛ و براى رفع اين نيازست كه خداوند برو تفضّلى بزرگ فرموده و پيامبر منذرى بسوى او فرستاده است و كتابى بيانگر برو نازل فرموده است ، تا چون ديگر حيوانات اسير دست شهوتها نباشد و در آنزمان كه قوا و آلات باهم درگير مىشوند عاجز و مضطر نماند ، و بوسيله‌ى اين هدايت و تعليم آن عهد قديم را كه بفراموشى سپرده يادآرد و به عشق معبود حكيم عليم گرايد .\r\n\r\nفصل [ 3 
  ] مبدء اعمال صالحه عشق به بارى تعالى و شوق لقاى اوست\r\nمحبت بارى سبحانه و شوق لقاى او گواينكه در همه‌ى موجودات سارى است ، حتى جمادات و نباتات نيز از آن خالى نيستند ، ليكن اين طلب لقاء در هر\r\n\r\n\r\n","description":"","footnote":"\r\n( 2 ) -  ائْتِيا طَوْعاً أَوْ كَرْهاً قالَتا أَتَيْنا طائِعِينَ .  [ سوره فصلت 41 / 11 
  ]\r\n","page_name":" 120 ","page_number":124},
  {"content":"\r\n\r\nموجودى ايجاب مىكند كه خود را به موجود برتر نزديك سازد . اين نظم و ترتيب ميان عالى و سافل و شريف و خسيس وجود دارد و بعضى ازين موجودات خود هدف براى ديگرى هستند تا به آخرين هدف و برترين مقصود منتهى شود .\r\nمثلا جماد گواينكه طالب حقتعالى است ، لكن درين راه بسوى روئيدن حركت مىكند و روئيدنيها بسوى حيوان گشتن و حيوان بسوى انسان و انسان ناقص بدنبال انسان كامل شدن و اين كاملتر بسوى كاملتر از خود و شريف پى شريفتر تا به هدف اعلى برسند .\r\nاين درجه‌بندى و تجدد در طلب مبدء متعال در تمامى كائنات ديده مىشود ، چرا كه مىبينيم بخشى خوراك بخشى ديگرند و آماده تا وسيله‌اى در طلب كمال قرار گيرند و در مراتب عمل و عكس العمل‌ها به كار گرفته شوند . پس هركدام از كائنات مسخّر عشق چيزى است كه بسوى آنست و وابسته‌ى شوق مقصودى خاص باشد ، مگر آخرين مرتبه‌ى انسانى كه خواسته‌ى او چيزى كم‌مرتبه نيست و مورد رغبت او محبوبى پست نمىباشد .\r\nپس اوست نتيجه‌ى عالم هستى ميان زنجيره‌ى موجودات كه رو بسوى معادند ؛ او نتيجه‌ى ايجادست و بناچار طلب حق و نزديك شدن به حق از آن او خواهد بود و نه ديگرى . پس حركات و عبادات او منحصر در كيفيت توجه بسوى حق و نزديك شدن به او مىباشد .\r\nو عمل صالح آنست كه مقصود بدان و در آن حق سبحانه باشد - و نه چيز ديگرى چون درجه‌اى از درجات دنيا و يا آخرت - و اين معنى جز از طرف كسى كه خدا را براستى دوست مىدارد ، متصور نيست . ازين رو حق تعالى جزاى عمل و هدف كوشش او خواهد بود . اين‌چنين كس را چاره‌اى نيست كه شهوت خود را از غير حق - هركه باشد - ببرد ، و رغبت خود را از ماسواى خدا - هر ماسوائى باشد - باطل گرداند ، حتى اگر خويشتن خودش باشد . مانا كه اين سالك نفس خود را در راه خدا اعدام نموده است ، و آنچنان‌كه سزاست در راه خدا جهاد كرده است ، پس غرض او از خويشتن خود و خونبهاى قتلى كه انجام داده است حق\r\n\r\n","description":"","footnote":"","page_name":" 121 ","page_number":125},
  {"content":"\r\n\r\nتعالى خواهد بود . و به همين معنى نيز در حديث قدسى اشارت رفته است . « 3 »\r\nپس دانسته شد هر حركت و هر عبادتى كه عشق بارى تعالى و شوق به او برانگيزاننده‌ى آن نباشد ، ناقص است و به هدف نهائى نمىرسد ، بلكه هدف از آن يا چيزى است وهمى و يا خيالى و يا ظنّى كه هيچيك انسان را به هيچ مقدار از حق بىنياز نتوانند ساخت ، همچنان‌كه فرموده‌ى خداوند برين معنى گواه است كه « 4 » : « بيشترين آنان جز پندار را پيرو نيستند ، و پندار چيزى را از حق بىنياز نگرداند » .\r\n\r\nفصل [ 4 
  ] تنها عارف است كه خداوند را عبادت مىكند\r\nغيرعارف بندگان اين و آن و جويندگان هوى و دلخواه‌هاى خودند ، ازين‌رو عبادت و زهد آنان چيزى جز دادوستد نيست كه متاعى كم‌بها را با چيزى كم‌ارزش عوض مىكنند ، و اندكى را در برابر ناچيزى مىدهند ، و يا فانيى را در برابر فانيى ديگر .\r\nچراكه هر مطلوبى در عالم ممكنات - به حكم ممكن بودنش - از حيث امكان ذاتى خود باطل است ، و نه از حيث وجه الله بودنش ، « 5 » و عارف با حركات و سكنات خود جز وجه الله را نمىجويد ، و غير از رضاى او نمىخواهد . هركارى\r\n\r\n\r\n","description":"","footnote":"\r\n( 3 ) - . . . و من قتلته فاناديته .\r\n( 4 ) -  وَ ما يَتَّبِعُ أَكْثَرُهُمْ إِلَّا ظَنًّا إِنَّ الظَّنَّ لا يُغْنِي مِنَ الْحَقِّ شَيْئاً .  [ سوره يونس 10 / 36 
  ]\r\n( 5 ) - حكما مفاهيم را هنگام سنجش باوجود به سه بخش تقسيم مىكنند : 1 - قسمى كه اقتضاى ذات وى هستى است و واجب ناميده مىشود . 2 - قسمى كه اقتضاى ذات او نيستى است كه ممتنع ناميدند 30 - قسمى كه ذات آن نسبت به وجود و عدم اقتضائى ندارد و چنانچه از طرف علتى ايجاب گردد ، وجود مىيابد ؛ اين قسم را ممكن مىنامند و همچنانكه از تعريف آن پيداست چون ذات او اقتضاى وجود ندارد پس باتوجه به ذات خودش فانى است و چون نسبت به علت موجبه‌اش سنجيده شود وجود مىيابد . اين وجود وجهى از وجوه علت اوست و جلوه‌اى از نورش و همين است كه باقى است :  وَ يَبْقى وَجْهُ رَبِّكَ .  مترجم\r\n","page_name":" 122 ","page_number":126},
  {"content":"\r\n\r\nكه انجام مىدهد و يا از انجامش خوددارى مىكند و در همه‌ى عبادتها و حركتها و سكونها و خلوتها و جلوتها و تنهائىها و با مردم بودنها و مشغول بودن و مشغول نبودنهايش در جستجوى نزديك گشتن به اوست ، و عاشق و شوق‌مند اوست و ماسوايش نزد عارف حكيم هيچ و باطل است ، و توجه و قصد او جز براهى كه او را به پروردگار حق نزديك گرداند ، معطوف نگردد .\r\nعارف اگر پيامبران - درود خداوند بر همه‌ى آنان باد - را دوست مىدارد تنها ازين جهت است كه آنان پيام‌آوران اويند و فرستادگان محبوب حقيقى . و اگر كسى پيام‌آورى را بخاطر آن‌كه پيام‌آور كسى است دوست بدارد ، در واقع محبوب راستين او كسى جز پيام‌دهنده نيست ، و محبت به شخص پيام‌آور طفيلى همين محبت است ؛ و بدين معنى اشارتست كلام معجز نظام نبوى ( ص ) :\r\n« كسى كه مرا فرمان برد خداى را فرمان برده است » .\r\nدوست داشتن اولياء و علماء و مؤمنان نيز همين حكم را داراست ، چراكه تمامى اينها از آن جهت محبوب عارفند كه ارتباط و انتسابى به معرفت حق دارند ، و نه از حيث ذوات خودشان كه بطور مستقل از ذات احدى منظور شوند . بنابراين محبت عارف به هرچيزى و هركسى برگشت به محبت او به خدا مىنمايد :\r\n به جهان خرم از آنم كه جهان خرم از اوست * عاشقم بر همه عالم كه همه عالم از اوست \r\nليكن چنين تصورى در حق غيرعارف معنى ندارد ، چرا كه چون او را نشناسد شوق و قصد تقربى هم بسوى او نخواهد داشت ، و چون محبت به خداوند در حق او تصور ندارد ، محبت داشتن به شخص ديگرى بخاطر خدا نيز درباره‌ى او تصور نخواهد داشت .\r\nاگر او ادعاى محبت به همكيشان خود را دارد نه بخاطر محبتش به خداست ، بلكه امر ديگرى مانند انس‌جوئى و الفت گرفتن به چيزهائى است كه از كودكى از اطرافيان و آموزگارانش فراگرفته است . و محبت خالص و بدون شرك جز درباره‌ى خداوند تعالى متصور نيست ، و به چنين كسان اشارت شده\r\n\r\n","description":"","footnote":"","page_name":" 123 ","page_number":127},
  {"content":"\r\n\r\nاست در آيه‌ى كريمه « 6 » : « به زودى خداوند گروهى را بياورد كه آنان را دوست باشد ، و آنان او را دوست بدارند » :\r\n فتادگان سر كوى دوست بسيارند * و ليكن از سر كويش چو من فتاده نخاست \r\nپس ديگران - چه آنان كه پى شهوات دنيوى هستند و چه آنان كه لذتهاى آخرت را جويانند - چون با عارف سنجيده شوند مانند حشرات و حيواناتى هستند كه آنان را با بشر بسنجيم ، چراكه همت آنان مصروف در شكم و غرائز جنسيشان مىباشد و پيامبر اكرم ( ص ) فرموده است : « آن‌كه از شر فرج و شكم و زبان خود در امان ماند از تمامى شر در امن است » .\r\nازين كلام حكمت نظام روشن گشت كه كسى جز عارف را ذات مجرد نشده است ، و كاملا از شرور شهوتها و آفات مادى خلاصى نيافته است .\r\n\r\nفصل [ 5 
  ] عبادات جاذب سودهاى روحانى و چاره‌گر امراض نفسانيند\r\nهمچنان‌كه اشاره شد پروردگار عليم قدير ساختار انسان را از دو بخش قرار داده است : جسم و روح ، تاريكى و روشنى ، گرفتگى و صفا ، ظاهر و باطن . و افراد تيزبين و هشيار كه داراى عقل و درايتى باشند مىتوانند از ظاهر انسان به باطن او پىبرند و با ديدن صورت او از ضميرش آگاه گردند و بسيارى از صفات و خويهاى وى را دريابند .\r\nمىبينيم بدن انسان داراى حالتى تركيبى است كه چون از اعتدال خارج نگردد و از راستى به كژى نگرايد ، تندرستيش برجاى ماند و قوا و اعضاى وى به امر پروردگار به كارهاى خود مشغول باشند ، و چون از اعتدال بيرون شود به مرض و فساد و استيصال كشيده شود .\r\nروح انسانى نيز داراى چنين وضعى است ، يعنى اگر در صفات باطنى و\r\n\r\n\r\n","description":"","footnote":"\r\n( 6 ) -  فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ .  [ سوره مائده 5 / 54 
  ]\r\n","page_name":" 124 ","page_number":128},
  {"content":"\r\n\r\nاخلاق نفسانى از ميانه‌روى در اخلاق و صفات شهوى و فكرى خارج شود و به افراط يا تفريط گرايد در معرض امراض باطنى و زشتىها و گناهان قرار گيرد ، كه چون باطن انسانى را فراگيرند قوام روح او را فاسد گردانند و موجب هلاك اخروى و عذاب هميشگى گردند . به خداوند بزرگ از چنين وضعى پناه مىبريم .\r\nبطورى كه مىدانيم خوردنيها و نوشيدنيها و دواهائى كه انسان براى ادامه‌ى زندگى بدنى خود آنها را مصرف مىكند پنج بخشند : يعنى يا مفيدند و مصلح ؛ و يا زيان‌آور و فسادگر . و هركدام ازين دو بخش خود دو نوعند : آن‌كه مفيد است يا خوردن آن كاملا ضرورى است ، و نخوردن آن موجب زيانها و مفاسد و امراضى است كه علاج نپذيرند ؛ و يا چيزهائى هستند كه صرف آنها موجب تقويت و نفع بدن و ملائم مزاج انسانى است ، ولى عدم استفاده از آنها ضررى را ايجاد نمىكند .\r\nهمچنين بخش مضر نيز دو نوع است : يا دورى از آن لازم است و مصرف آن موجب هلاكت و مرگ و امراض لاعلاج است ؛ و يا آن‌كه ترك آن واجب نيست - گو اينكه صرف آن بىضرر نخواهد بود .\r\nتا اينجا چهار قسم ذكر شد ، قسم پنجمى نيز وجود دارد كه در صرف آنها نه فايده و نه زيان هيچكدام وجود ندارد ، و استفاده از آنها نسبت به نفع و ضرر يكسان است .\r\nكارهاى انسان نيز در سنجش تأثير آنها نسبت به فطرت اصلى وى - كه در زبان شريعت فطرت اصلى روح انسانى ناميده مىشود - چنين نسبتهائى را دارند .\r\nيعنى روح انسان در اصل خود حالتى دارد كه آن سخنگوى كه گفتار وى نشان « لا ينطق عن الهوى » داشت از آن حالت چنين تعبير فرموده است : « هر مولودى بر فطرت متولد مىشود » ؛ پس تا زمانى كه اين لطيفه‌ى قدسى بر صفاى نخستين و حالت اصلى خود پاى دارد ، منزلگاه تابشهاى انوار هدايت روحانى و در معرض وزش نسيم سعادتهاى قدسى است و همواره گرايش و توجه وى با كمك\r\n\r\n","description":"","footnote":"","page_name":" 125 ","page_number":129},
  {"content":"\r\n\r\nالهامات ربانى و خواطر اخروى بسوى بهشت برين و عوالم ملكوتى است و همت خود را تنها بر تكميل ذات خويش و بدست‌آوردن ملكات گمارد تا ازين راه به سعادت برترين و همسايگى صومعه‌نشينان قدسى رسد .\r\nو اگر - العياذ بالله - از فطرت اصلى و سلامت اولى خود انحراف گيرد و به جهت نادرستى عقيده و يا فراگيرى امراض نفسانى و يا ارتكاب اعمال زشت فساد پذيرد ، و بشهوتها و لذتهاى باطل و دنياى پست و بسوى زمين گرايد ، تا منزلت پست و رياست اين جهان بدست آرد ، و بر همگنان خود درين زندان سراى برترى يابد ، بىتوجه به اينكه اين خانه زندان نيكان است و زندانى را بايد تا درپى خلاصى از زندان باشد نه پى فرماندهى زندانيان و سربسر گذاشتن با آنان ، درينجاست كه چنين كسى غرفه‌ى درياهاى نادانى مىشود ؛ امواج خواهشهاى نفسانى او را فروكوبند و لشگريان وسوسه‌هاى شيطانى برو تك آورند . در بيابانهاى حيرت و گمراهى اين سو و آن سو شود و در صحراى نفهمى و فريب مضطرب ماند .\r\nبه خدا پناه بريم از خذلانى كه غفرانى آن را تدارك ننمايد .\r\n\r\nفصل [ 6 
  ] توضيح بيشتر در كيفيت تناسب ظاهر و باطن و غذاهاى جسمانى و روحانى\r\nشايد از آنچه تاكنون گفته شد روشن شده باشد همچنان‌كه خوردنىها و نوشيدنىها نسبت به سلامتى و طبيعت مزاج انسانى پنج طبقه‌اند و پنج حالت دارند ، كارهاى نفس انسان و افكار او كه در پنهان يا آشكار ازو بظهور مىرسند در سنجش با فطرت اصلى وى ، به حكم اوضاع شرايع و قوانين الهى يا بحسب ذات و صفات عقلى او - آنچنان‌كه بعضى گفته‌اند - داراى پنج وجه مىباشند .\r\nتحقيق اين سخن و شناخت خواص هركارى و اطلاع كامل بر آن از دقت در گفتار و كردار پاكان از انبياء و اولياء روشن گردد ، چه اينان دانش خود را از عالم وحى و الهام فرامىگيرند و به امت مىرسانند تا آنان را آگاهى بخشند ،\r\n\r\n","description":"","footnote":"","page_name":" 126 ","page_number":130},
  {"content":"\r\n\r\nچراكه عقل و فكر آنان از شناخت خاصيت هر فكر و كار و سخن و نيت عاجز است .\r\nپس علت اينكه در شريعت « قوانين » مقرر گشته‌اند واقعيت نفس الامرى آنهاست ، نه اينكه - چنانچه عده‌اى پندارند - تنها جنبه‌ى قراردادى داشته باشند .\r\nو اين اسرار را تنها افراد كامل درك توانند كرد و كسى را جز آنان چنين توانى نيست ؛ و آن احكامى كه در هيچ‌زمان و حالى نسخ در آنان راه نيافته است خصوصيّت بيشترى درين جنبه دارند .\r\nپس بخشى از كردار و گفتار بگونه‌اى است كه بجا آوردن آن در كسب سعادت آخرت مفيد و نتيجه‌بخش در نجات جاودانى است . آن‌كس كه خلقت باطنى او را انحرافى نيست و به حد سلوك معنوى و سير اخروى رسيده است و او را عاقل بالغ مىنامند و مكلف گويند ، او را سزد كه چنين كارهائى را آنچنان كه بايد بجاى آرد و هرگز بدون داشتن عذرى شرعى اقدام به ترك آنها نكند چنين اعمالى « واجب » ناميده مىشوند .\r\nو بخشى ديگر از كارها چنانند كه پرداختن به آنها درپى خود تقرب بسوى خداوند متعال را آرند و جايگاه بنده را پيش خداوند متعال بالا برند و او را ستوده گردانند ؛ و ليكن با اين‌همه ترك آنها ملامت را نسزد و ضررى بدنبال نيارد ، چنين كردارهائى را « مستحب » نامند .\r\nو بخشى ازين اعمال گوهر نفس را كدر كنند و مستلزم كدورت باطن شوند و مكلف را هرگز نمىشايد كه به گرد آنها گردد و در پرداختن به آنها جرئت ورزد ، چنين كارهائى را « حرام » گويند .\r\nپاره‌اى ديگر از كردارها اگر انجام داده شوند مكلّف را مذمت و عتابى لازم نيايد ، ولى روگردانى از آنها موجب ستودگى و شكرگزارى گردد ، چنين كارها را « مكروه » گوئيم .\r\nگروهى ديگر مىمانند كه انجام و يا ترك آنها زيان و يا سودى نرساند ، و هيچكدام ازين دو طرف را عقل و يا شرع نستوده‌اند ، و عامل را ستايش و يا\r\n\r\n","description":"","footnote":"","page_name":" 127 ","page_number":131},
  {"content":"\r\n\r\nنكوهشى لازم نيايد ، چنين اعمالى را « مباح » گويند .\r\nاين احكام كه به حسب تقسيم عقلى و شرعى به پنج قسم منحصر شد هم در كردار ظاهر صدق كنند و هم در اعمال باطنى .\r\nآنچه را كه به كردار ظاهرى مربوط مىگردد فقهاء - شكر الله سعيهم - جمع آورده و علمى را بنام « فقه » تدوين نموده‌اند . و بخش مربوط به اعمال باطنى و تحصيل معارف يقينى و بدست آوردن علوم كشفى الهى را علماى باطن متصدى شده و بر درجات آن صعود نموده‌اند و مقدارى از آنها را آشكارا ساخته و مقدارى را پنهان داشته‌اند .\r\nو توان گفت كه اين احكام پنجگانه در هر امرى ، حتى در تجارت و يا بدست آوردن چيزى و يا رها گشتن از چيزى - دينى و يا دنيائى ، ظاهرى و يا باطنى ، كوچك و يا بزرگ - جريان دارند .\r\nپس مقصود شريعت ظاهرى پاكسازى ظاهر از ناپاكىهاى جسمانى و واداشتن انسان به كارها و عباداتى است كه اعضايش را به خضوع وادارد و او را به ترك لذتها ملزم گرداند و وادار به دادن صدقات به فقرا و مساكين كند ، و شمار اهل ايمان را در اثر زناشوئىها بيش ، و شمار كافران و منافقان و مفسدان را با تشريع جهاد كم كند ، و حدود را جارى سازد ، و ظالمان و گناهكاران را بوسيله‌ى ديه‌ها و تعزيرها اصلاح كند - تا نظام حفظ شود و مردمان چون چهارپايان رها و يله نباشند - .\r\nو مقصود شريعت عملى باطنى ، پاكسازى باطن است از زشتىها و تاريكىهاى باطنى و تصفيه نمودن آن از صفات حيوانى شهوى و غضبى همچون تحصيل خواستهاى شهوانى و برترىجوئيها بر ديگران ، و همچنين پاكسازى از وسوسه‌هاى شيطانى ، چون مكر و حقه‌بازى و طرح‌ريزى براى بدست آوردن چيزهاى فانى .\r\nو غرض شريعت علمى باطنى پاكسازى جهت والاى نفس و قوه‌ى عقلى\r\n\r\n","description":"","footnote":"","page_name":" 128 ","page_number":132},
  {"content":"\r\n\r\nاز باورداشتهاى فاسد و نادانى است و خالى نمودن آن از احكام دروغين وهمى و جلا دادن آن بوسيله‌ى عقيده‌هاى حق و يقينى دائمى و ضرورى . و يا بوسيله‌ى نصيحت‌گوئىهاى خطابى براى كسانى كه كمال علمى را دارا نيستند . و حتى گاهى چنين مطالب بوسيله‌ى مقدماتى مشهور و مورد قبول عامه بدست آيند .\r\nاولين را « شريعت » نامند و دومين را « طريقت » و سومين را « حقيقت » .\r\nو غرض اصلى از همه سوق خلق است به جوار خداى متعال و قرار دادن آنان در شمار مقربان او . و اشاره شد كه هرپنج قسم از احكام در تمامى اين سه بخش روا باشند ؛ كيفيت جريان در دو قسم اول ( شريعت و طريقت ) آشكار است ، و در قسم سوم برهان در مقابل واجب آيد و سفسطه در برابر حرام و خطابه همچون مستحب است و شعر برابر مكروه و جدل در مقابل مباح خواهد بود .\r\n\r\nتكميل سخن\r\nمقصود اصلى از وضع قوانين الهى بطورى كه گفتيم سوق دادن آفريدگان به جوار الله تعالى است و رساندن آنان به معرفت ذات او ، و رهاسازى ايشان از صفات نكوهيده و خوىهاى ناپسند كه موجب وابستگى ذات آنان به امور پست و ايستائيشان در مراتب دورى و حرمان و خذلان مىگردد .\r\nبنابراين لازم است اختلافى در اصول شرايع حقّه و اديان الهيه وجود نداشته باشد و كليات احكام و معظمات اوامر و نواهى را نسخ و تغييرى روى ندهد ، همچنان‌كه در اين آيه فرمايد « 7 » : « ( خداوند ) آئينى را براى شما مقرر فرمود آنچه كه نوح را بدان سفارش نمود ، و آنچه كه بر تو وحى كرديم و آنچه كه سفارش كرديم بدان ابراهيم و موسى و عيسى را كه دين خدا را برپا داريد و هرگز در آن پراكنده نگرديد » . و همچنين در نقل سخنان مؤمنين درباره ملائكه و كتابها و پيامبرانش فرمايد « 8 » : « ميان هيچكدام از فرستادگانش جدائى نمىافكنيم » .\r\n\r\n\r\n","description":"","footnote":"\r\n( 7 ) -  شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ .  ( سوره شورى 42 / 13 
  ]\r\n( 8 ) -  لا نُفَرِّقُ بَيْنَ أَحَدٍ مِنْ رُسُلِهِ .  [ سوره بقره 2 / 290 
  ]\r\n","page_name":" 129 ","page_number":133},
  {"content":"\r\n\r\nپس اختلافاتى كه در علم كلام و فقه در كليات امور و احكام وجود داشته باشد - نه در فروع جزئى كه امكان تغيير و نسخ در آنها موجود است - در اثر كوتاهى كوشش پژوهشگران در جستجوى حقائق و عدم ورودشان در هر كارى از راه و جهت مخصوص آن است . چرا كه راه بدست آوردن يقين در كشف حقائق دينى و رموز نبوى بحثهاى كلامى و مجادله نيست ، بلكه راه تحصيل علوم باطنى و كشفى است ، و همچنين ترك آنچه كه انس بدان مردمان را دلخواه است و رها كردن ملائمات دنيوى و دل كندن از جلب‌توجه خلق و شهرت‌يابى نزد فرمانروايان است .\r\nو خلاصه‌ى سخن متحقق گشتن به زهد حقيقى از دنيا و دنياداران و مال و مقام آن و فتنه‌ى مقام بزرگتر از مال است ، و فسادى كه در اثر دوست داشتن جاىگيرى در قلبها با بكارگيرى علم و صلاح حاصل مىشود بيش از حب فرمانروائى بر ابدان با واسطه قرار دادن زور و قدرت است ؛ چرا كه بيشتر مجادلات و مباحثات كلامى ازين مسير برخيزند و سرچشمه‌ى معارضات و منازعات فقهى همين است ، چون منشأ آنها شهرت‌جوئى و نفوذيابى در بلاد است و آقائى و تسلط داشتن بر بندگان ، و آرزوهاى دورودراز و در آرزوى ماندگار گشتن و بدين زندگى راضى شدن و از رضوان خداوند متعال در روز معاد درگذشتن است .\r\nتوضيح بيشتر\r\nروش مذكور را بيشتر متكلمين پيش‌گرفته‌اند ، چه كه مردم پسند است و موجب توجه عوام به طرف آنان گردد . عوام الناسى كه بيشتر و بلكه جملگىشان فاقد قدرت فراروى به عالم بالايند و به زندگى دنيائى رضا گشته و چون چهارپايان با آن آرامش پذيرفته‌اند :\r\n دد و دام را ره به معراج نيست * سرخوك شايسته‌ى تاج نيست \r\nسلوك چنين روشى هرگز كسى را به هدف اخروى نرساند ، گواينكه عمرها در آن بگذارند . و مىبينيم كه اين‌چنين رهروان روزها و شبهاى خود را\r\n\r\n","description":"","footnote":"","page_name":" 130 ","page_number":134},
  {"content":"\r\n\r\nبدون نتيجه‌گيرى در آن صرف كرده‌اند ، نه باطلى را منهدم و نه حقى را پايه گذاشتند و نه سيّئه‌اى را به حسنه‌اى تبديل نموده و نه ظاهرى را بخاطر تهذيب باطنى رها كرده‌اند ، بلكه هرچه بيشتر درين روش فرورفته و مهارت افزونترى در تحصيل آن بدست آورده‌اند وحشتى بر وحشتها و نفاقى بر نفاقشان افزون گشته و نوشته‌هاى آنان را جدلها و گفتگوها فراگرفته و ميدانهائى براى فخرفروشى و كوشش بخاطر اسكات ديگران گشته‌اند ، بطورى كه خواننده را از جنگ‌ها و درگيرىهاى لفظى و زدوخوردها و ناسزاگوئىهاى آنان جز دنياطلبى و حرص بر شهوتهاى آن و آزادانديشى در مناهى و جرأت بر شبهات و محظورات نيافزايد ، و پس از ژرف روى در آنها قلب او معدن وسوسه‌ها گشته و از فطرت اصلى كه او را به سلوك به راه رشاد مىخواند ، منحرف گردد .\r\nاين نشانه‌ها بعيان در اذهان دانش‌جويان اين زمانه مشهود است و علت آن خارهاى فراوان بيابانهاى شك است كه بپاى افكار آنان فرورفته‌اند ، و نيش مارهاى خلاف‌ها و رياها و جدلها كه دستهاى انظار آنان را گزيده‌اند و غولهاى گمراه و گمراه‌كننده كه عقول آنان را از راه بدر برده‌اند ؛ ازين‌رو پژوهنده‌اى را كه در پى سلوك طريق حق است امكان خلاصى ازين گرداب ناممكن مىگردد .\r\nبه نظر او چنين آمده و يا از معلم و بزرگتر خود شنيده كه دانش عبارت از تسلط داشتن به فتواهائى است كه براى قضاوت و حكومت در فيصله‌ى دعاوى بدانها نياز است ، و يا فراگيرى فن جدل است كه امكان غلبه و مباهات را براى كسى فراهم آورد ، و مصداق آنچه فرموده‌اند « علماء ورثه‌ى پيامبرانند » اين افرادى هستند كه خود را به مذهب منتسب دارند و اينانند كه طريقه‌ى سيد المرسلين - عليه و آله اجزل صلوات المصلين - را شناسند .\r\nدرينجاست كه عقل او حيران و ذهنش مشوش گردد و دهشت و اضطراب او را فراگيرد ، مگر آن‌كه او از كسانى باشد كه خداوندش ، به ازل در شمار سعداء رقم زده ، پس به توفيقى خاص رهش نمايد و راه رستگاريش الهام كند .\r\n\r\n","description":"","footnote":"","page_name":" 131 ","page_number":135},
  {"content":"\r\n\r\nولى اگر از اشقيائى بود كه خداوند از منزلهاى مقربينش دور ساخته به حسب همان پستى گوهر خود در درجات دورى و گمراهى غرقه شود و به برترى و غلبه بر اماثل و اقران خود و قيل و قال فراوان دلخوش دارد و از علم آخرت محروم ماند . علمى كه علماى آخرت و مردان مقرب و ابدال و الهيّون به تحصيل آن همّت گمارند ، و خداوند متعال در كتاب كريمش آن را فقه و حكمت و علم و روشنائى و نور ناميده است .\r\n\r\nفصل [ 7 
  ] هدف از اعمال انسانى و عبادات شرعى\r\nانواع موجودات مختلف گواينكه در بسيارى احوال و طاعات و صفات باهم اشتراك دارند ، ليكن هركدام داراى خاصيتى است كه او را از ديگران جدا مىكند ، افزون بر اين‌كه آن خاصيّت مقتضى كمال و تماميت ذات اوست .\r\nزيرا تنها وجود يافتن امرى عام و مشترك ميان چند نوع نمىتواند وجود نوعى خاص را ايجاب كند مگر فصلى كه او را از ديگران ممتاز مىگرداند به او منضمّ شود و مقوم ذات و وجود او گردد ، و اين امر عام و مورد اشتراك را در بخشى از افراد خود تحصّل بخشد . و بدون شك مبدء چنين فصلى وجود او خواهد بود كه مظهر آثار مخصوص است و هر موجودى آنگاه به كمال رسد كه تمامى آثار مخصوص به او ظاهر گردد . « 9 »\r\nانسان نيز از ميان تمامى اقسام كائنات داراى خصوصيت و مبدء فصلى\r\n\r\n\r\n","description":"","footnote":"\r\n( 9 ) - انواع مختلف را وقتى كنار هم گذاريم و بسنجيم ، مىبينيم كه در قسمتى از مقومات ذاتى خود باهم اشتراك دارند . مثلا انسان و اسب و گاو و ماهى كه چهار نوع مختلفند در حيوانيت كه جنس همه است باهم مشتركند . اما تنها وجود يافتن حيوانيت سبب وجود انسان يا ماهى نمىشود و مىبايست امتياز ذاتى خاصى كه انسان و يا ماهى را از ديگران جدا مىكند و در اصطلاح منطق « فصل » ناميده مىشود بدين حيوانيت « جنس » منضمّ شود تا نوع خاص بوجود آيد . مترجم .\r\n","page_name":" 132 ","page_number":136},
  {"content":"\r\n\r\nاست كه او را از ديگر حيوانات و نباتات و جمادات امتياز مىبخشد ، و آن قوه‌ى نطق است . و آثارى كه به او اختصاص دارد و بر آن مترتب مىباشد همان ادراك معقولات است و تصرف بمقتضاى فكر و درايت در صنايع و شناختن خير از شر و پسنديده از ناپسند است .\r\nكارهاى او نيز از نظر تأثيرى كه در عاقبت او دارند به نيك و زشت تقسيم مىشوند كه بدان مستحق ثواب و عقاب مىگردد و لوح حقيقت او يا نقش سعادت دائم و يا شقاوت جاودان مىگيرد .\r\nو آن‌كس كه اين قوه در او تمامتر باشد ظهور كمالات از او ظاهرتر و آشكارتر خواهد بود ، و هرآن‌كس در بكارگيرى مقدمات فكرى ، به حسب عقل نظرى خود ، در راه شناخت خلق قوىتر باشد و همچنين در به كار گرفتن آلات بدنى به حسب عقل عملى در راه رهائى از وابستگىهاى دنيائى زورمندتر بوده و در بدست آوردن فضائل عملى و علمى ميل و رغبتى بيشتر داشته باشد ، بالا رفتن او از نردبانهاى كمال و دارا گشتن او فضائل و احوالى را كه موجب كارهاى نيكويند بيشتر خواهد بود و خاصيت انسانيت در او فراوانتر . گوهر ذات او كاملتر و او در واقع از ديگر افراد بنى نوع خود با هوش‌تر و عاقلتر است . و تفاوت ميان افراد انسانها نيز از تفاوت آنان در دارا بودن اين خاصيت و كمال و نقص آن در آنان آشكارا مىگردد .\r\nشروع آشكارى اين خاصيت انسانى در افرادى تحقق يابد كه علوم و فضائل را از راه آموزش فراگيرند و صنعتهاى سودآور را در اثر لطيف بودن اوهام و قدرت طبايع خود دريابند .\r\nبرتر از اينان گروهى هستند كه در جستجوى فضائل عقلى مىكوشند و در معارف يقينى غوطه مىخورند و داراى عقلى كاملتر و تفكر و تأملى نيرومندترند .\r\nو برتر از همه مردمى الاهى هستند و مردانى ربّانى كه دانشهاى كشفى خود را از راه وحى و الهام از عقل فعّال مىگيرند ، يعنى آن ملكى كه حقائق را القاء مىكند و اخبار و احكام را بدون واسطه گشتن اين اجسام وحى مىنمايد .\r\n\r\n","description":"","footnote":"","page_name":" 133 ","page_number":137},
  {"content":"\r\n\r\nپس عاقل راستين و شخص هشيار نزد صاحبان بينش كسى است كه هدف او از كارهائى كه خداوند وسائل انجام آنها را در اختيار او نهاده است بچنگ آوردن وسائلى باشد كه او از ميان همه‌ى كائنات بدان مخصوص است ، و پى تحقق بخشيدن كمال ويژه‌اى بود كه بدان از حيوانات جدائى يافته است ، و از سعادت آخرت و همسايگى ملائكه و مجاورت رحمان بسبب نيرنگ‌هاى شهوت و سحر طبيعت و وساوس شيطانى محروم نگردد .\r\nو ارباب بصيرت عاقل آن را نشمارند كه در امور دنيائى هشيار بوده و تمامى توان خود را در راه بدست آوردن آن ارزانى دارد و در تنظيم امور مربوط به بدن كمال بيدارى و احتياط را دارا باشد . سختىهاى فراوان و سفرهاى دراز را تحمل كند و انواع ناخوشايندىها را به خود روا دارد و به هر امر ترسدارى چون گذشتن از بيابانهاى هولناك و درياهاى ژرفناك و سوار شدن كشتىهاى در معرض غرق تن در دهد ؛ با همه‌ى جنگها كه با حسودانش پيش آيد و دشمنىها كه با اضدادش پيدا شود و تشويش خاطر كه در اثر درگيرى با اهل عنادش دست دهد و از اهل و اولاد و زمانه دور ماند ، اين همه بخاطر جستجوى چيزى پست و مادى كه سرابى را ماند كه تشنه‌اش در بيابان از دور آب پندارد .\r\nافزون بر اين‌كه باوجود تحمل اين همه سختىها و مصائب بسى پيش آيد كه در بدست آوردن همان چيزها كه احمقانش سود مىنامند نيز ناموفق باشد و زيانكار گردد ، و اگر هم چيزى بدست آرد كه آن را خواسته‌ى خود مىپندارد فساد و پايانش به زودى فرا رسد و امكان جاودانگى بر آن وجود نتواند داشت كه دنيا منزلگاه جدائى و نابودى است .\r\nچنين كسى و افراد همانند او گرچه پيش كم‌عقلان و نادانان و سفلگان و ديگر عوام كالانعام درشمار عقلاء و هوشمندان رقم خورند ، ليكن نزد آنان كه بينشى باطنى و عقلى مستقيم دارند در عداد سفها ، و حمقاء و سفلگان بشمارند .\r\nاز پيامبر اكرم ( ص ) نقل شده است كه فرمودند : « هشيار آنست كه مخالفت نفس خود نمايد ، و براى بعد از مرگش كار كند ؛ و احمق كسى است\r\n\r\n","description":"","footnote":"","page_name":" 134 ","page_number":138},
  {"content":"\r\n\r\nكه پيروى نفس خود كند و از خدا اميد برآمدن آرزوها را داشته باشد » .\r\nو در اصطلاح پيشينيان و صحابه و كسانى كه به عهد آنان نزديك بوده و پيش از پيدا شدن اين بدعتها و هواها بوده‌اند « عالم » به كسى گفته مىشد كه همت خويش در بدست آوردن معارف الهى بكارگيرد و به دقت در چگونگى خلقت و ايجاد فرحناك باشد و با اطلاع به معرفت مبدء و معاد ذوق‌زده شود و برترين خوشىها و نهايت سعادت‌هاى او شناخت حق بود و ملاحظه‌ى دقائق ربوبى و مطالعه‌ى حضرت الهى .\r\nچه سعادت هركس در درك نمودن چيزهائى است كه با ذات او همگونى دارند و همسان طبع اويند ، و همگون و ملائم هرچيزى همان چيزى است كه مقتضاى خاص اوست و كمال او در آنست ؛ ازين روست كه لذت بينائى در درك صورتهاى زيباست و كمال او بدان حاصل آيد و لذت شنوائى در شنيدن صداهاست و لذت [ قوت 
  ] شهوت در جستجوى لذائذ حسى است و لذت قوت غضبيه در دور ساختن محسوسات ناخوشايند است بوسيله حس انتقام و لذت قوت عقل نظرى در درك حقائق موجودات و رسيدن به دقائق معقولات است و متّصل شدن به عالم مفارقات ، چرا كه ازين راه مقتضاى خاصيت او بدست آيد و كمال و تماميّت او تحقّق پذيرد .\r\nو ترديدى نيست كه برترين معقولات و شريفترين ذات همان ذات حق است ، پس همو لذيذترين اشياء نزد عقل خواهد بود ؛ چرا كه هرچه ذات مطلوب كاملتر و تحقق آن آشكارتر باشد ، دركش لذيذتر بود .\r\nازين‌رو نزد عارفان و حكماى الهى ، ادراك حق و ديدار جلال و جمال او برترين كمالات و لذيذترين سعادتهاست ، و سبب اين معنى صفاى نفوس آنان و پاك بودن ذات ايشان از ناپاكىهاى جسمانى و خالص شدن ذائقه‌ى عقلى آنان از زنگارهاى طبيعى است . و ليكن همين لذيذترين چيز ، چندش‌آورترين خواهد بود ، پيش آنان كه از نظر علم و عمل ناقصند و در پرتگاه اجسام فروافتاده و در جستجوى لذتهاى حسّى غرقه گشته و در فروگاههاى شهوات حيوانى فرود\r\n\r\n","description":"","footnote":"","page_name":" 135 ","page_number":139},
  {"content":"\r\n\r\nآمده‌اند ؛ چرا كه ذائقه‌هاى آنان تخدير شده و قلبهاشان مريض است و ذاتشان از سوى درك صحيح حقائق منحرف شده است ؛ چون مستى عالم طبيعت و سحر عالم اجسام و وسوسه‌هاى شيطان بر آنان چيره شده و قواى وهم و خيال بر آنان سوار گشته‌اند و اشياء را بر خلاف آنچه كه تحقّق دارند به آنان مىنمايانند .\r\nاينان تاريكى را روشنائى و وحشت را انس ، و باطل را حق ، و ناهمگون را همگون ، و شر را خير ، و ناخوشايند را لذيذ ، انگارند ؛ و در تمامى امور باطل دنيوى برين‌سان باشند ، همچنان‌كه در امور اخروى عكس اين معانى بر آنان صادق باشد ؛ تا آنجا كه حق تعالى - كه پيش اهل سلامت و نيكان از انبياء و اولياء و عرفاء و حكماء زيباترين چيزها و برترين آنهاست - نزد اين ناقصان و فاجران منافق ، ناهماهنگ‌ترين بشمار آيد . و اين كسان را زبان حال در قيامت چنين باشد :\r\n اى نوش لبان چو زهر نابى بر من * وى راحت ديگران عذابى بر من \r\n\r\nنتيجه :\r\nپس انسان هشيار از آنچه گفته شد بيقين داند دانشى كه بدان حقيقت انسانى به كمال رسد و خاصيّت مخصوص او - كه با داشتن آن بر ديگر همگنان برترى يافته است - تحقّق پذيرد ، دانشى است كه مربوط به امور الهى و معارف ربانى و توحيد و مبدء و معاد است ، و چگونگى خلقت و علم به نبوات ، و فرستادن پيامبران و كتابهاى آسمانى و ملاقات با ملك حامل وحى و چگونگى وحى و الهام و علم به حوادث جزئى و غيبها و آشنائى به راه آخرت و احوال قيامت و حشر جسمانى كه نعمتهاى سعداء و عذاب اشقياء در اين دو است .\r\nعلومى كه نفس انسانى بدانها كمال يابد اينها هستند ، البته اين كمال بحسب بخش نظرى نفس است كه همراه او جاودانه مىماند نه بحسب بخش عملى كه بهنگام رحيل از دنيا زائل شود ؛ و ديگر دانش‌هائى كه به چگونگى نفس ارتباط دارند اين درجه را دارا نيستند ، بلكه نياز به آنها صرفا از نظر اصلاح امر زندگى دنياست ، بطورى كه مزاحم هدفهاى اخروى نباشد .\r\n\r\n","description":"","footnote":"","page_name":" 136 ","page_number":140},
  {"content":"\r\n\r\nو دانشهائى هستند كه انگيزه‌ى دارا بودن آنها رسيدن به خواستهاى نفسانى و هدفهاى دنيوى است و وسيله قرار دادن آنها براى به چنگ‌آوردن منافع حسى و لذتهاى بدنى و قدرت‌يابى و فخرفروشى بر ديگران ، و رسيدن به منزلت و رياست بر همگنان و فرمانروائى ؛ و آشكار است كه امروزه بيشتر سفلگان پى اين دانشهايند . دانشهائى كه ضررشان بيش از سود و در دست نبودنشان بهتر از بدست آوردن آنهاست .\r\nآنچه نوشته آمد شرح مختصرى از مطالبى است كه در نوشته‌هاى قوم يافته‌ايم و از عقايد و آراء آنها ديده‌ايم .\r\n\r\nفصل [ 8 
  ] چرا كردار زشت موجب شقاوت اخروى است\r\nدانسته بايد كه تكرار كارهاى شهوانى و غضبى و اقدام زياد به اعمال قبيح جسمانى ، كه موجب وابستگى نفس به امور پست مادى مىگردد ، و همچنين انس نفس به تاريكىهائى كه او را فرامىگيرند ، جلوى بينش عقل را از ادراك حقائق علمى و دقائق عملى مىگيرد ؛ درصورتىكه سعادت آخرت بدان بستگى دارد و وارستگى از شقاوت جاويدان بدان حاصل آيد .\r\nاز اين‌رو خداوند تعالى در اشاره به كسانى كه در تحصيل لذتهاى مادى غرق و از ادراك حقائق علمى عاجز گشته‌اند مىفرمايد « 10 » : « خداوند بر دلها و شنوائى آنان مهر زده و بر بينائى آنان پرده‌ايست ، و آنان را عذابى عظيم است » .\r\nزيرا كه پرداختن و همت‌گمارى نفس و بكارگيرى قواى خويش درين كارهاى مختلف دنيوى و مصروف داشتن آنها درين لذائذ ناقص ، موجب صرف‌نظر كردنش از عالم قدس و محل رحمت و كرامت و منبع افاضه‌ى خيرات\r\n\r\n\r\n","description":"","footnote":"\r\n( 10 ) -  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ .  [ سوره بقره 2 / 7 
  ]\r\n","page_name":" 137 ","page_number":141},
  {"content":"\r\n\r\nمىگردد ، و سبب چسبندگى او به عالم پائين و چشمه‌سار وحشت و جدائى و آفتها مىشود .\r\nو در جاى خود ثابت كرده و برهانى قوى اقامه نموده‌ايم كه نفس انسانى با وحدت و تجردى كه دارد خود سر منشأ تمامى افعال و تحريكات بدنى و حيوانى و طبيعى است ، و حتى جذب و دفعهاى طبيعى ازو صادر مىگردند ، همچنان‌كه تمامى كارهاى عقلى ازو صادر مىشوند و قوا و آلات در تأثيرات نفس اثرى جز زمينه‌سازى ندارند . و اين نفس است كه پائين آمده و در مرتبه‌ى قوه منشأ اثرى مىگردد و نوعى اتحاد با آلات خود پيدا مىكند ؛ پس او بحسب هرگفتار و كردارى به مرتبه‌ى آلت و وسيله‌ى آن گفتار و كردار درمىآيد . به هنگام ديدن قوه‌ى بينائى مىشود و هنگام شنيدن قوه‌ى شنوائى و هنگام تحريك قوه‌اى محركه و زمان شهوت حيوان و هنگام غضب درنده مىگردد و زمان ادراك معقولات ملكى عقلانى و هنگام تحريك قوه‌ى عملى در كارهاى نيك ملكى عملى مىگردد .\r\nوقتى در يكى از كارها تمرين فراوان نمايد خاصيت اين عمل درو رسوخ پيدا مىكند ، بطورى كه ديگر مشگل تواند از آن حالت بدرآمده و حالتى ديگر گيرد ، درصورتىكه پيشتر اين سختى وجود نداشت ، و حكم اخروى او نيز همان حالتى خواهد بود كه زندگى او بدان پايان گرفته است .\r\nاز اينجا روشن شد كه توجه فراوان نفس به لذتهاى حيوانى و زندگى جسمانى باعث بوجود آمدن كششى درو به جانب بدن و پائين آمدن او به مرتبهء دنيا و درجه‌اى پست مىگردد ، و هراندازه عشق و شوق او به امرى فناپذير فراوانتر شود ، ناراحتى و حسرتش در جدائى از آن بيشتر خواهد بود و قطع تعلّق برو گرانتر آيد و ناراحتى او در آخرت جاويدانتر باشد ؛ چرا كه اگر كسى چيزى را مورد توجه و نظر خود قرار داد و حواس خود را دائما بدانسو گرفت ، آن چيز در لوح خاطر او جان مىگيرد و در آينه‌ى ادراكش به زيباترين صورت تجلى مىنمايد ، و گرچه در هستى خود در نهايت زشتى و پستى باشد . و به همين قياس آنچه ضد و مخالف\r\n\r\n","description":"","footnote":"","page_name":" 138 ","page_number":142},
  {"content":"\r\n\r\nاين شيء است به زشت‌ترين صورت و لباس به تصور او درمىآيد ، و گرچه در واقع و نزد كسى ديگر در نهايت شرف و كمال باشد .\r\nاكنون كه اين مطالب واضح گشت ، دانسته باش اين مرضى كه بدان اشارت رفت ، كه گوهر ذات انسان را از سلامت فطرى برمىگرداند بطورى كه اشياء را بر خلاف آنچه كه هستند ، مىبيند ، درين دوران شيوع يافته و همه‌گير گشته است و گروهى را گونه‌اى به هلاكت افكنده كه قابل درمان نيستند و گروه ديگرى را مشرف به هلاكت ساخته است ؛ و آنان كه درمان‌پذير باشند بسيار كمند . ازين‌رو پهناى زمين بيمارستانى گشته كه جز مريض و يا هلاك شده در آن ديده نمىشود .\r\nبيمارى دل از بيمارى بدن بيشتر است ، و سبب آن‌چنان‌كه يكى از علماء گويد سه چيز است :\r\nاول اينكه بيمار نمىداند بيمار است .\r\nدوم اينكه پايان كار او درين عالم ديده نمىشود ، بخلاف بيمارىهاى بدنى كه عاقبت آنها - يعنى مرگ - آشكار است و مردمان از آن گريزانند ، ولى وقايع پس از مرگ به چشم نمىآيد ، ازين‌رو نفرت از خواسته‌هاى نفسانى كمتر پيدا مىشود گواينكه شخص عامل آنها را نيز بشناسد .\r\nازين روست كه درين مورد به فضل خدا تكيه مىكنند ، ليكن در مورد امراض بدنى به معالجه مىپردازند و هرگز به فضل خدا بسنده نمىنمايند .\r\nسومين كه درد بيدرمانترى است نبودن طبيب است . چون طبيبان اين بيمارى علماء هستند كه درين زمانه خود بيمار شده و از معالجه‌ى بيمارى خود درمانده‌اند . همه‌گير بودن بيمارى نيز ، به آنان آرامش بخشيده است ، تا آنجا كه كمبودشان آشكار نمىشود ، پس به فريب دادن خلق مىپردازند و آنان را به كارهائى وامىدارند كه بيماريشان را شديدتر مىكند ؛ چرا كه درد كشنده همان دنيادوستى است كه خود طبيبان را فراگرفته و ديگر توان وادار ساختن مردم به\r\n\r\n","description":"","footnote":"","page_name":" 139 ","page_number":143},
  {"content":"\r\n\r\nدورى از آن را ندارند ، چون خودشان مورد پرسش خواهند بود « كه چرا به ديگران چنين دستور مىدهيد و خود را فراموش مىكنيد ؟ ! » .\r\nازين‌رو درد همه‌گير شده و بيمارى بالا گرفته ، و دوا پىبريده است ، و نه‌تنها نبود طبيب موجب هلاكت شده كه طبيبان خود به فريبكارى پرداخته‌اند .\r\n\r\nفصل [ 9 
  ] چرا نيكان از بدان و خردمندان از نادانان شناخته نمىشوند\r\nبيشتر مردمان چون به مرتبه‌ى كمال نرسيده‌اند و احوال مردان نشناسند بس باشد كه رذائل نزد آنان فضائل نمايد و سفسطه را حكمت پندارند و بىباكى را شجاعت و بىلياقتى را تواضع انگارند . چرا كه سفسطه‌گران و فريبكاران سخنان حكيمانه را بر زبان رانند و گاهى حتى گفته‌هاى آنان را طوطىوار از برسازند ، بدون اين‌كه از معانيشان خبرى داشته باشند و يا از نتايج و آثارشان بهره‌مند توانند شد ، بلكه هدف آنان تنها خواسته‌هاى نفسانى است ، همچون شهوت و ريا و برترىجوئى و بدست آوردن مقامى بىارزش و مرتبه‌اى نزد عوام و ناقصان .\r\nاينها در نشستها ازين بافته‌ها بر زبان رانند و آنچه را چون پوسته‌هائى از ته‌مانده‌هاى گذشتگان است به صورت سكه‌هاى رايج به كوران و گمراهان نمايانند ؛ به كسانى كه خبرى از متاع حكماء و فضلاء ندارند و نشانهاى مردانگى را از زيورآلات زنان بازنشناسند ؛ ازين‌رو دروغپردازىهاى خيالى و اوهام شيطانى را برترين مقصد عرفانى پندارند و نقطه‌ى اوج مطالب كشفى انگارند .\r\nدرصورتىكه در هيچ بخشى از مقاصد دينى آنان را علمى يقينى بدست نيامده و جانهاشان آرامشى علمى نيافته است ، و مرتبه‌اى از عرفان در حقائق ايمان از علم به خدا و احوال مبدء و معاد را نچشيده‌اند و خبرى از علم نفس كه نردبان شناخت حق و ديگر دانشهاى يقينى و معارف حقه است ، ندارند ؛ و بلكه آنان را به هيچيك از اشياء كلى و عظائم امور الهى اطمينانى نيست و به يقيينات جاودانه\r\n\r\n","description":"","footnote":"","page_name":" 140 ","page_number":144},
  {"content":"\r\n\r\nكه علم به آنها جز از راه برهان نباشد هيچ اعتمادى ندارند . و چون ديدگاه اينان از عالم خيال فراتر نرفته و به عالم عقول نرسيده است ، قدرت پرواز ازين فرودگاه تاريك به فراگاه انوار عقلى را ندارند ؛ بدين سبب از آنچه بر قلبهاى رهروان وارد شود ، آگاه نيستند .\r\nسفسطه‌گرى و تقليد حركات بزرگان و كاملان كه درين افراد ديده مىشود نماياى كردار حيوانى چون ميمون و طوطى است كه تقليد انسان كنند ، و چون كودكان و نابخردان كه شكلك بزرگان درآورند .\r\nو اما ميزان درست و محك راستين درين موارد ناروشن همان حكيم عارف است كه احوال هر فرقه از ناس و نسناس را بازشناسد و ميان فرمانروا و كنّاس فرق گزارد .\r\nو همانگونه كه در كمالات نظرى چنين مغالطه‌ها و اشتباهات كه موجب عدم شناخت فلسفه از سفسطه است پيش آيد ، و اسلام و زندقه بر افراد مشتبه گردد ، در كمالات علمى و راههاى تصفيه و فنون فضائل نفسانى نيز اشتباهها و همسان نمائىها پيش آيد . مكاران و حيله‌گران خود را اهل الله و صاحبان صفا نمايند ، و چه‌بسا هست كه درين دوران خود آرايش كرده‌گانى با وجود ديد كوتاه و باطن ناپويا كه دارند خود را درشمار صوفيان و اهل باطن و مكاشفه‌گران رقم زنند :\r\n فغان ز ابلهى اين خران بىدم و گوش * كه جمله شيخ تراش آمدند و شيخ فروش\r\nشوند هردو سه روزى مريد نادانى * تهى ز دين خود و خالى از بصيرت و هوش \r\nو عاقل هشيار و هرآن‌كس كه بر اوضاع زمانه و اهل آن بديدهء اعتبار نگرد بيقين دريابد كه اهل الله و ارباب تصوف و حال و كمال هرگز آشكارا نباشند و پنهان مانند ، نه به اين معنى كه كسى آنان را نبيند ، بلكه حالات آنان از خلق پوشيده باشد و مرتبه‌ى آنان را بازنشناسند . و خلاصه صوفىگرى صوفى از عقول مستور باشد ، گرچه رفت‌وآمد و ظاهر اندام او را همه توانند ديد .\r\nپس هرآن‌كس كه خود را به مقام تصوف و ارشاد منصوب داشته و به اهل كمال و حال ماننده مىكند و با اين‌همه با مردمان در جوشش است و در لذتها و\r\n\r\n","description":"","footnote":"","page_name":" 141 ","page_number":145},
  {"content":"\r\n\r\nشهوات آنان شركت مىجويد و آنان را در غفلتها و نادانىهاشان كمك مىنمايد ، خود منافقى ملعون است و دشمنى مرخدا و رسول و امامان - عليهم السلام - را و ضد هر سالك و خداشناس ؛ چرا كه روش او خلاف روش آنان است و ازين جهت پيش آنان زشت نمايد ؛ و هرگز التفاتى برو ندارند و فكر خويش را از توجه به چنين شخصى پاك مىسازند و ديدگان و گوشهاى خود را از ديدن روى و شنيدن احوال او بازمىدارند .\r\nو بيشتر كسانى كه در صومعه نشينند تا انگشت‌نما شوند و در خانقاهها مانند تا نامشان به زهد و كرامات منتشر گردد ، احمق و ناقص و ملعونند و به زنجير شهوتها بسته و محبوس .\r\nخوشا آن متقى جهادگر را كه از انگشت‌نمائى رهيده است ، و خاكش بر سر كه در صومعه‌ها نشسته تا ازين راه براى نيازهاى خود وسائلى فراچنگ آرد .\r\nخزانه‌هاى پيامبران پنهان و گنجهاشان مهر خورده است و خداوند اهل عرفان و بندگان خاص خود و دوستانش را از شناخت اهل دنيا و بردگان شهوت برتر داشته است و رتبه‌ى آنان فراتر از آنست كه فكر نادانان و طبايع سفلگانش توانند دريافت .\r\nاينان به حجاب عزت اندرند و در كاخ كبريائى از شناخت اهل فساد پنهانند ، تنها به عبادت پروردگارشان و تقرب بسوى او مىپردازند و ديگر مردمان چون بقيه‌ى حيوانات و جمله‌ى كائنات به خدمت اينان ايستاده‌اند ؛ چرا كه اينان هدف هستى و ثمره‌ى ايجادند و ديگران زمينه‌ساز وجودشان و خادمان و كمك‌كارانى كه تا اين افراد به معرفت خدا و مقام شهود نائل آيند .\r\nهمچنان‌كه درضمن آثار نبوى و اخبار الهى آمده است كه آن صاحب فضيلت ربانى كه كلام خداوندش نشان  « وَ لَقَدْ آتَيْنا داوُدَ مِنَّا فَضْلًا »  زده ، و تاج خلافتش در پهنه‌ى  « إِنَّا جَعَلْناكَ خَلِيفَةً فِي الْأَرْضِ »  بسر نهاده و رداى حكمت و فصل الخطابش در مملكت  « وَ شَدَدْنا مُلْكَهُ وَ آتَيْناهُ الْحِكْمَةَ وَ فَصْلَ الْخِطابِ »  بتن كرده ، چون خاشعانه از حضرت رب العالمين از سبب خلقت مىپرسد از پشت\r\n\r\n","description":"","footnote":"","page_name":" 142 ","page_number":146},
  {"content":"\r\n\r\nسرادقات عزتش خطاب مىرسد كه : « من گنجى نهفته بودم و دوست داشتم شناخته شوم ، خلق را آفريدم تا شناخته گردم » .\r\nازين سخن درمىيابيم كه عرفا چون شناسايند محبوب خدا هستند و ديگران بخاطر آنان خلق شده و رزق داده مىشوند ، همچنان‌كه در مثنوى معنوى آمده :\r\n قطب شير و صيد كردن كار او * باقى اين خلق روزى خوار او \r\n\r\n","description":"","footnote":"","page_name":" 143 ","page_number":147},
  {"content":"\r\n . \r\n","description":"","footnote":"","page_name":" 144 ","page_number":148},
  {"content":"\r\n\r\n\r\nگفتار چهارم مواعظى حكيمانه كه صاحبدلان را سود دهد و آنان را كه چون حشرات و حيوانات مىدرند بىثمر باشد .\r\n\r\n","description":"","footnote":"","page_name":" 145 ","page_number":149},
  {"content":"\r\n . \r\n","description":"","footnote":"","page_name":" 146 ","page_number":150},
  {"content":"\r\n\r\nهرآينه موعظه و نصيحت مرد را زنده نتواند كرد ، ليكن چرت‌زده را هشيار و خواب رفته را بيدار سازد ؛ چنان‌كه خداوند خطاب به پيامبرش فرمايد « 1 » :\r\n« مردگان را نتوانى شنوانيد ، و خواندن ( دعوت ) را به ناشنوايان نتوانى شنوانيد » . و هم فرمايد : « 2 » « اين يادآوريى است ، آن را كه دلى باشد و يا گوش فرادارد و شاهد بود » .\r\nپس ما چندى از نصايح و آداب كه از كلام خداوند و يا احاديث نبوى و از طريق ائمه طاهرين رسيده است درين گفتار بياوريم ، و هم سخنانى از خداجويان و خطابه‌هائى از حكماى ربانى كه با كلام خدا و فرمايشات رسول و آل او مطابقند به آنها منضمّ كنيم ، و اين رساله را بدين چند فصل بپايان آريم .\r\nخداوند متعال در مقام نصيحت پيامبر و حبيب خود درحالىكه او را به طريق علاج ره مىنمايد تا امت خود را به هدايت رهنمون شود و باطن آنان را به نور سلوك و ورع و تقوا روشن گرداند ، او را مخاطب نموده و مىفرمايد « 3 » : « هرگز\r\n\r\n\r\n","description":"","footnote":"\r\n( 1 ) -  إِنَّكَ لا تُسْمِعُ الْمَوْتى وَ لا تُسْمِعُ الصُّمَّ الدُّعاءَ  [ سوره نمل 27 / 80 
  ]\r\n( 2 ) -  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ .  [ سوره ق 50 / 37 
  ]\r\n( 3 ) -  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا لِنَفْتِنَهُمْ فِيهِ وَ رِزْقُ رَبِّكَ خَيْرٌ وَ أَبْقى .  [ سوره طه 20 / 131 
  ]\r\n","page_name":" 147 ","page_number":151},
  {"content":"\r\n\r\nچشمانت را به متاع ناچيزى كه به گروههائى از آنان در جلوهء حيات فانى ارزانى داشته‌ايم تا آنان را بدانها بيازمائيم ، مگستران و رزق پروردگار بهتر و پايدارتر است » .\r\n\r\nفصل [ 1 
  ]\r\nپس خداوند پيامبر خود را از خيره شدن به متاع دنيا و زيبائىهاى زندگى فانى آن نهى مىفرمايد ، تا پاكى ذات مجرد و چشم مقدس او به ناپاكىهاى لذتها و خواسته‌هاى آن آلوده نشود ؛ با اين‌كه قوت يقين او - صلى الله عليه و آله - در بالاترين حد ممكن بود و چيزى او را از ياد خدا بازنتوانست داشت .\r\nتأييد اين سخن آيه‌اى است كه در تعريف افرادى كه پيامبر سمت سرورى بر آنان دارد مىفرمايد « 4 » : « مردانى كه تجارت و فروش آنان را از ياد خدا بازندارد » .\r\nاين خطاب يا به امت است - چون دستوراتى كه به قومى داده شود خطاب به رهبر آنان صادر گردد - و يا به پيامبر ، ازين‌رو كه ممكن بوده است اندك تغييرى در قلب او پديد شود و فرودى از آن والامقام كه لايق شأن او - صلى الله عليه و آله - است ، پيش‌آيد .\r\nحال ، خردمند را شايسته است بيانديشد تا نظر افكندن به پاكىهاى دنيا - كه ناپاكىهاى عالم بالايند - وقتى در حالت پيامبر مؤثر افتد و در قلب مقدسش - كه در اشتغال به عالم ملكوت و مجاورت حق است - دگرگونى پيش آرد ، پس مباشرت و فرورفتن افراد عادى در آن چه اثرى در برگردانيدنشان از راه آخرت و طريق استقامت خواهد داشت :\r\n\r\n\r\n","description":"","footnote":"\r\n( 4 ) -  رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ .  [ سوره نور 24 / 37 
  ]\r\n","page_name":" 148 ","page_number":152},
  {"content":"\r\n\r\n گفت حق بارها به پيغمبر * كه به دنيا و اهل آن منگر \r\nوانگهى آيات و نصوصى كه بر نكوهش دنيا و پست‌شمارى اهل آن و ستايش آخرت و نيك‌شمارى اهل آن دلالت دارند بيش از شمارند ، و عجب اين كه تحريص و ترغيبى كه از خداوند متعال در مورد ديگر احكام و مسائل حلال و حرام وارد گشته هرگز به شدت امر به ترك دنيا و ننگريستن به ساكنان و صاحبان آن نيست .\r\nاز آن جمله فرمايد « 5 » : « و روىگردان از آن‌كه از ياد ما روى گردانده است و جز زندگى دنيا را نمىجويد ، اندازه‌ى دانش آنان اين مقدار است » . و همچنين فرمايد « 6 » : « دنبال آن مباش كه دلش را از يادمان غافل ساختيم و هواى خود را پيرو گشت و به تبه‌كارى گرائيد » ، و ديگر نصوص قاطعى كه درين زمينه‌اند .\r\nو با اين‌همه بوضوح مشهورانى را مىبينى كه درباره‌ى آيات خدا كندوكاوى نمىكنند و به چشم انديشه در آنها نمىنگرند و به ملاحظه‌شان اهتمامى نمىورزند و توجهى به عمل به آنان ندارند ، ولى تأليفات مفصلى را در ديگر ابواب احكام و مسائل حلال و حرام پرداخته و در آيات احكام كندوكاو مىكنند و به استنباط فروع و دقائق فنون آن مىپردازند ؛ چراكه بدين وسائل مورد مراجعه خلايق در فتوى و قضا توان شد و ازين وسائل تقرب به حكام و رسيدن به دنيا ميسور گردد .\r\n\r\nتوصيه‌اى از خداوند\r\nخداوند تعالى بر داود - عليه السلام - وحى فرمود : « اى داود ! بنى اسرائيل را از\r\n\r\n\r\n","description":"","footnote":"\r\n( 5 ) -   فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا * ذلِكَ مَبْلَغُهُمْ مِنَ الْعِلْمِ .   [ سوره نجم 53 / 30 
  ]\r\n( 6 ) -  وَ لا تُطِعْ مَنْ أَغْفَلْنا قَلْبَهُ عَنْ ذِكْرِنا وَ اتَّبَعَ هَواهُ وَ كانَ أَمْرُهُ فُرُطاً .  [ سوره كهف 18 / 28 
  ] .\r\n","page_name":" 149 ","page_number":153},
  {"content":"\r\n\r\nخوردن چيزهاى مورد شهوت زنهار ده ، كه دلهاى وابسته به شهوات از من در حجابند » .\r\nو در يكى از مجلدات فتوحات مكيه ديده‌ام خداوند مىفرمايد : « اى برادر پيامبران ! و اى برادر هشداردهندگان ! غرض سرور ما محمد - صلى الله عليه و آله - است ، وارد خانه‌اى از خانه‌هاى من نشويد مگر با قلبهاى سليم و زبانهاى راستگو و دستهاى پاكيزه و فروج پاك » .\r\n\r\nفصل [ 2 
  ] سفارشاتى نبوى درباره‌ى زهد از دنيا و اهل آن\r\nامير المؤمنين - عليه السلام - در يكى از خطبه‌هاى خود مىفرمايد « 7 » :\r\n« آن‌كه دنيا در چشمش عظيم نمايد و جايگاهش در دل او بزرگ گردد ، آن را بر خدا ترجيح دهد و بسوى او از همه‌چيز ببرد ، و برده‌ى او شود .\r\nو هرآينه رسول خدا - صلى الله عليه و آله - الگوى كامل پيش توست و راهنماى تو بر نكوهش دنيا و عيب آن و پستىها و زشتىهايش ؛ چه كه پهناى آن از حضرتش گرفته شده و بر ديگران گسترده گشته بود .\r\nو اگر خواهى دومين الگو را موسى كليم الله گير كه مىگويد « 8 » :\r\n« پروردگارا من به خيرى كه سوى من نازل گردانى نيازمندم » ، به خدا قسم كه از خدا چيزى نخواست مگر نانى تا بخورد ، چرا كه خوراك او سبزىهاى زمين بود تا كه رنگ سبز سبزى ، از زير پوست شكم بخاطر لاغرى و آب‌شدن گوشتش نمايان شده بود .\r\nو داود - عليه السلام - را سومين گير كه بالش او سنگ بود ، و لباس خشن مىپوشيد و غذاهاى سخت مىخورد . عصرانه‌اش گرسنگى بود\r\n\r\n\r\n","description":"","footnote":"\r\n( 7 ) - نهج البلاغه : خطبه‌ى 158 .\r\n( 8 ) -  رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ .  [ سوره قصص 28 / 24 
  ] .\r\n","page_name":" 150 ","page_number":154},
  {"content":"\r\n\r\nو چراغ شبهايش مهتاب و پناهگاه زمستانيش مشرق و مغرب زمين و ميوه و سبزيش همان كه از زمين براى حيوانات مىرويد . او را نه زنى بود تا به فتنه‌اش افكند و نه فرزندى تا غمش او را فراگيرد و نه مالى تا توجهش را جلب كند و نه طمعى تا به ذلتش افكند . مركبش دو پاى او بود و خدمتكارش دستهاى او .\r\nپس پيامبر خود را كه نيكوترين و پاكيزه‌ترين است سرمشق قرارده كه او نمونه‌اى است براى آنان كه خواهند سرمشق گيرند و شايسته انتساب براى آنان كه خواهند به جائى منتسب شوند .\r\nو دوستترين مردمان نزد خداوند پيرو و پيجوى پيامبر اوست . اندك نيازى از دنيا برگرفت « 9 » و گوشه‌ى چشمى بدان نكرد . پهلوانش لاغرتر و شكمش خالىتر از همه بود ؛ ( دنيا ) را پيش او داشتند آن را نپذيرفت و دانست كه خداوند چيزى را ناخوش مىدارد او آن را ناخوش داشت و چيزى را پست مىدارد او آن را پست داشت و چيزى را كوچك مىشمارد او آن را كوچك شمرد .\r\nو اگر جزين ما را هيچ نبود كه دوست مىداريم آنچه را خدا و پيامبرش ناخوش دارند و بزرگ مىانگاريم آنچه را خدا و رسولش كوچك مىشمارند ، همين مقدار براى مخالفت و سركشى از فرمان خدا بس مىبود .\r\nو او - درود خدا بر او باد - به روى زمين چون بندگان مىنشست و كفش و جامه‌ى خود را بدست خود وصله مىزد و بر خر بىپالان سوار مىشد و پشت‌سر خود ديگرى را سوار مىكرد . پرده‌اى نقش‌دار بر در خانه‌اش بود يكى از همسرانش را فرمود آن را از من پنهان كن كه چون مىبينمش دنيا و آرايشهاى آن را به ياد من مىافكند .\r\nبه دل خود از دنيا روگرداند و ياد آن را در خويشتنش ميراند و\r\n\r\n\r\n","description":"","footnote":"\r\n( 9 ) - جمله در اصل چنين است : قضم الدنيا قضما . كه در اينجا نقل به مفهوم شده است .\r\n","page_name":" 151 ","page_number":155},
  {"content":"\r\n\r\nدوست داشت زينتهايش را از چشم او پنهان دارند ، از آن پوششى براى خويش نگيرد و آن را جاى ماندن نپندارد و در آرزوى ماندن در آن نباشد . پس آن را از جانش بيرون كرد و از دلش بيرون راند و از چشمش پنهان داشت . و برين‌گونه است كه اگر كسى چيزى را ناخوش دارد او را ناخوش آيد كه بسوى آن بنگرد و نزد او يادش كنند .\r\nو تو را در ( روش ) رسول خدا راهنمائىها بر زشتيها و عيبهاى دنياست ، كه او و نزديكانش در آن گرسنه بودند ، و آرايشهاى آن از آنان با همه مقام و منزلتى كه داشتند دور شد .\r\nبيننده راست كه عاقلانه بنگرد تا خداوند محمد - صلوات الله عليه و آله - را بدين وجه گراميش داشته يا خوارش نموده است . اگر گويد خوارش كرده به خداى بزرگ دروغ گفته و بهتان زده است و اگر گويد گراميش داشته يقين كند كه ديگران را خوار نموده است كه بر ايشان گسترده و از نزديكترين خود دور ساخته .\r\nپس پيرو را مىبايد از پيامبر خود پيروى كند و دنباله‌رو او باشد و به راه او رود و گرنه از هلاكت در امان نخواهد بود . كه هرآينه خداوند محمد - صلى الله عليه و آله - را نشانه‌ى قيامت و مژده دهنده به بهشت و ترساننده از عقوبت قرارداده است . با شكم خالى از دنيا بيرون شد و به سلامت وارد آخرت گشت . تا هنگام رفتنش سنگى به روى سنگ نگذاشت . چه نعمت بزرگى بر ما كه خداوند چنين پيشوائى ارزانى داشته تا پيرو او باشيم . و رهروى تا پا برجاى پاى او نهيم .\r\nبه خدا قسم اين جبه‌ى خود را چندان وصله زدم كه از وصله‌دوزش شرمنده شدم . و كسى مرا گفت : آيا آن را از خود دور نمىكنى ؟\r\nگفتم : از من پنهان شو . كه شبروان صبحگاه ستايش شوند » . سخن آن حضرت بپايان آمد كه سلام خدا بروباد .\r\n\r\n","description":"","footnote":"","page_name":" 152 ","page_number":156},
  {"content":"\r\n\r\nو احاديث در نكوهش دنيا و شهرت‌جوئى فراوان است و در كتابهاى حديث و ديگر نوشته‌ها ياد شده‌اند ، جز اينكه ارباب حديث و آنان كه خود را علماى مذهب و شريعت مىنامند توجهى به اين روايات ندارند ، و به عللى كه برشمرديم از آنها سخنى با جمال يا تفصيل نمىگويند .\r\nسرگذشت قارون را خداوند چنين نقل مىفرمايد « 10 » : « او با پيرايه‌هاى خود ميان قوم خويش بيرون شد ، آنان كه زندگانى دنيا را مىخواستند ، گفتند : اى كاش ما را نيز آنچه به قارون داده شده است مىبود كه او را بهره‌اى بزرگ است ، و كسانى كه به آنان دانش داده شده بود ، گفتند : واى بر شما ، ثواب خداوند بهتر است . . . » .\r\nاز فراز آخرين سخن توان نتيجه گرفت كه علماى حقيقى همان زهادند ، زيرا درين كلام روگردانى از دنياجوئى به علماء نسبت داده شده است و آنان كه اين صفت را دارند عالم خوانده شده‌اند .\r\nهمچنين در جاى ديگر كفار چنين توصيف شده‌اند « 11 » : « آنان زندگى دنيا را بر زندگى آخرت برترى دادند » . و چون مؤمن نقطه‌ى مقابل كافر است از مفهوم اين سخن توان دريافت كه مؤمن نقطه‌ى مقابل اين صفت را خواهد داشت ، يعنى آخرت را بر دنيا برترى دهد .\r\nو از جمله‌ى رواياتى كه از طريق ائمه طاهرين - صلوات الله عليهم اجمعين - وارد شده‌اند روايتى در كتاب شريف كافى است از حضرت صادق - عليه السلام - : كه رسول خدا - صلى الله عليه و آله - فرمودند : « مرد شيرينى ايمان را به دل نخواهد چشيد تا آنگاه كه براى او مهم نباشد دنيا را چه‌كسى خورد » . آنگاه حضرت صادق - عليه السلام - فرمود : « حرام است بر دلهاى شما\r\n\r\n\r\n","description":"","footnote":"\r\n( 10 ) -   فَخَرَجَ عَلى قَوْمِهِ فِي زِينَتِهِ قالَ الَّذِينَ يُرِيدُونَ الْحَياةَ الدُّنْيا يا لَيْتَ لَنا مِثْلَ ما أُوتِيَ قارُونُ إِنَّهُ لَذُو حَظٍّ عَظِيمٍ * وَ قالَ الَّذِينَ أُوتُوا الْعِلْمَ وَيْلَكُمْ ثَوابُ اللَّهِ خَيْرٌ . . .   [ سوره قصص 28 / 79 - 80 
  ]\r\n( 11 ) -  بِأَنَّهُمُ اسْتَحَبُّوا الْحَياةَ الدُّنْيا عَلَى الْآخِرَةِ .  [ سوره نحل 16 / 107 
  ]\r\n","page_name":" 153 ","page_number":157},
  {"content":"\r\n\r\nشناخت شيرينى ايمان تا آنگاه كه از دنيا دورى كند » .\r\nو از آن حضرت - عليه السلام - روايت شده : « آن‌كه از دنيا دورى كند ، حكمت در قلبش پاىگيرد و زبانش بدان گويا گردد و او را به عيبهاى دنيا بينا سازد - درد و دوايش را ( به او به نمايد ) - و او را از دنيا به سلامت بسوى منزلگاه سلامتى بيرون برد » .\r\nو از آن حضرت است - عليه السلام - : « تمامت خير در خانه‌اى نهاده شده و كليد آن را دورى از دنيا قرار داده‌اند » .\r\nو فرمود - عليه السلام - : « پيامبر - صلى الله عليه و آله - غمناك بيرون شد ، ملكى نزد او آمد كه كليدهاى خزائن زمين همراه او بود ، و گفت : اى محمد ( ص ) اين كليدهاى خزائن زمين است ، پروردگارت تو را مىگويد باز كن و از آنها آنچه خواهى بگير ، بدون اين‌كه از آنچه ترا نزد من است چيزى كم گردد .\r\nپيامبر خدا ( ص ) فرمود : دنيا خانه‌ى كسى است كه بىخانه باشد و آن‌كس بخاطر دنيا جمع مىكند كه عقل ندارد . پس ملك گفت : قسم به آنكه تو را به حق به نبوتت مبعوث فرموده است اين سخن را از ملكى در آسمان چهارم هنگامى كه كليدها را مىگرفتم ، شنيدم » .\r\nو فرمود - عليه السلام - : رسول الله - صلى الله عليه و آله - فرمودند :\r\n« هرآينه دنياجوئى ضررهائى براى آخرت دارد و در آخرت خواهى ضررهائى براى دنياست ، پس خسارت را به دنيا زنيد كه براى خسارت خوردن سزاوارتر است » .\r\nو شيخ جليل امين الاسلام محمد بن يعقوب كلينى - رحمه الله - با سندى كه در همان كتاب مذكور است از جابر - رضى الله عنه - حديثى طولانى از حضرت باقر - عليه السلام - در نكوهش دنيا و دورى از آن روايت كرده و در آن مىفرمايد : « اى جابر ! آخرت منزلگاه ماندن است و دنيا خانه‌ى فنا و نابودى ، ولى مردمان دنيا اهل غفلتند و مؤمنانند فقهاء ( ژرف‌انديشان ) و صاحبان فكر و عبرت . آنچه را گوشهاشان مىشنود آنان را از ياد خدا - جلّ اسمه - كر ننموده و نقش‌ونگارهائى كه به چشم مىبينند از ياد خدا كورشان نكرده است ؛ ازين‌رو\r\n\r\n","description":"","footnote":"","page_name":" 154 ","page_number":158},
  {"content":"\r\n\r\nبه ثواب آخرت فائز گشتند ، همچنان‌كه بدين دانش فائز شدند » .\r\nو درين روايت اشارتى است به اين‌كه آنچه در زبان امامان « فقه » خوانده مىشود ، نه آن فنى است كه بدان نكات باريك و مورد اختلاف در ابواب و فروعات طلاق و رهان و نظائر آن از احكام معاملات دانسته مىشود بلكه غرض علمى است كه موجب غرقه گشتن در امور آخرت و احوال باطن و روگردانى كامل از دنيا گردد .\r\nتأييد اين معنى روايتى است كه ثقة الاسلام محمد بن يعقوب كلينى با سند مذكور در كافى از حضرت صادق - عليه السلام - نقل مىكند كه فرمود :\r\n« امير المؤمنين - عليه الصلاة و السلام - فرمودند : معرفى نكنم به شما فقيه را - فقيه حقيقى - : آن‌كه خلق را از رحمت خدا مأيوس ننمايد و از عذاب او ايمنشان نسازد و در نافرمانىهاى او اجازتشان ندهد ، و به خاطر توجه به غير قرآن ، قرآن را وانگذارد .\r\nبه هوش باشيد ! در علمى كه در آن فهميدن نباشد خيرى نيست . به هوش باشيد ! در خواندنى كه در آن تدبر نباشد خيرى نيست . آگاه باشيد ! در عبادتى كه در آن تفكر نباشد خيرى نيست » .\r\nاكنون بديده‌ى انصاف درين روايت بنگر و بينديش تا كدام علم چنين اوصافى را داراست ؟ !\r\nو همچنين در همان كتاب از هشام ، از حضرت موسى بن جعفر - عليه السلام - حديث طويلى را نقل مىكند كه در آخر آن آمده است : « اى هشام ! برپائى ( دين ) حق براى طاعت خداست و نجاتى نيست مگر به فرمانبرى خداوند و فرمانبرى به علم و عمل است . و علم با يادگيرى ، و يادگيرى با عقل استحكام مىيابد ، و دانشى نباشد مگر از عالم ربانى .\r\nاى هشام ! كردارى اندك از عالم پذيرفته است و چند برابر مىشود ، و عمل بسيار از هواپرستان و نادانان مردود است .\r\nاى هشام ! عاقل به دنيائى در سطح پائين كه حكمت همراه آن باشد رضا\r\n\r\n","description":"","footnote":"","page_name":" 155 ","page_number":159},
  {"content":"\r\n\r\nگشته و به حكمتى در سطح پائين كه با دنيا همراه باشد رضا نشود ، ازين‌رو معامله‌اش سودآور گشته است » .\r\nو در آن كتاب گويد : « اى جابر ! هرآينه تقوا پيشه‌گان ميان اهل دنيا كم‌زحمت‌ترينند ، و يارىرسان‌ترين آنان براى تو . . . گويا به امر خدايند . و بپاى ايستادگان بر امر او به دوستى پروردگارشان دوستى خود را بريده‌اند . و از دنيا براى اطاعت مالكشان گريزانند و بسوى خداوند - عزّ و جل - و محبتش ، به دلهاشان نگرانند » .\r\nپس از آن مىفرمايند : « دنيا را چون فرودگاهى گير كه در آن فرود آمده و از آن باربستى و يا چون مالى كه در خوابش پيدا كرده و بيدار شدى و ديدى چيزى همراه تو نيست . جزين نيست كه من براى تو مثلى زدم ، چرا كه دنيا نزد صاحبان عقل و خداشناسان سايه را ماند » .\r\nو در روايت ديگرى از طريق اهل بيت - عليهم السلام - آمده است :\r\n« زهد و ورع هرشب ميان دلها گشتى زنند اگر به دلى رسند كه در آن ايمان و حيا بينند ، ماندگار شوند و گرنه از آن بگذرند » .\r\nو در روايت ديگرى از رسول الله - صلى الله عليه و آله - فرمايد : « از نشانه‌هاى عقل تهى شدن از خانه‌ى غرور است و بازگشت به خانه‌ى جاودانگى و شادى ، و توشه‌گيرى براى ساكن شدن در قبر و آمادگى براى روز قيامت » .\r\nو از ابوذر ، از رسول خدا - صلى الله عليه و آله - روايت شده ، كه فرمود :\r\n« آن‌كه از دنيا دور شود خداوند حكمت را در قلب او وارد سازد و زبانش را بدان گويا گرداند و درد و دوايش را به او بشناساند و از دنيايش بسلامت سوى خانه سلامتى برد » .\r\n\r\nفصل [ 3 
  ] سفارشات بعضى از پيامبران و اولياء\r\nعيسى - عليه السلام - به گروهى از يارانش فرمود : « از دنيا روزه‌گير و افطارت را مرگ قرارده » .\r\n\r\n","description":"","footnote":"","page_name":" 156 ","page_number":160},
  {"content":"\r\n\r\nو روزى حواريّونش به او گفتند : « اى روح اللّه ! ما نيز چون تو نماز مىخوانيم و مانند تو روزه مىگيريم و چون تو ذكر خدا مىكنيم ، ولى نمىتوانيم مثل تو روى آب راه رويم ، فرمود : مرا بگوئيد دنيا دوستيتان چگونه است ؟\r\nگفتند : دوستش داريم . فرمود : هرآينه دوستيش دين را فاسد كند ولى دنيا پيش من مانند سنگ و كلوخ است » .\r\nو لقمان فرزندش را موعظه مىنمود كه : « با دانشمندان همنشين شو و همزانوى آنان باش ، كه خداوند دلهاى مرده را به نور دانش زنده كند ، همچنان‌كه زمين را به باران آسمان » .\r\nعارفى به هنگام سياحت بر راهبى گذشت ازو پرسيد : « راه بسوى خدا چگونه است ؟ راهب گفت : در مخالفت هواى نفس . پرسيد : بهترين زاد راه چيست ؟ گفت : تقوى » .\r\nيكى از بزرگان گفته است : « عالم دنيادوستى كه در جستجوى شهوات آنست ، طبيبى مريض را ماند كه مىخواهد تا ديگران را مداوا كند ، برو اميد بهبودى نباشد چگونه ديگرى را بهبودى بخشد ؟ ! » .\r\nيكى از اولياء الله را پرسيدند : « سبب گناه چيست ؟ گفت : سبب آن نگاه است ، و از نگاه همان گذر ديد . اگر چاره‌ى آن را به بازگشت بسوى خدا كردى ، گذشته‌اى و گرنه با وسوسه‌ها مخلوط گردد و از آن شهوت خيزد » .\r\nو بزرگى گويد : « آن‌كه به مردم خشوعى بيش از آنچه بدل دارد بنماياند ، نفاقى روى نفاق نموده است » .\r\nو يكى از بزرگان ديگرى را چنين سفارش مىنمود : « تو را به پنج چيز دستور مىدهم ، و از پنج چيزت بازمىدارم : دستورت مىدهم كه اذيت مردمان را تحمل كنى ، و از اذيت كردن به آنان دورباشى ، و سبب راحتى برادرانت را فراهم آرى ، و گوش باشى نه زبان ، و در معاشرت با مردم طرف آنان را بگيرى ، و دورى كن از معاشرت زنان ، و دوستى دنيا ، و حب رياست ، و ادعا داشتن ، و بدگوئى درباره مردان خدا » .\r\n\r\n","description":"","footnote":"","page_name":" 157 ","page_number":161},
  {"content":"\r\n\r\nو يكى از آنان گويد : « سبك‌شمارى احكامى كه خداوند بر قلبها و گوشها و چشمها و زبانها و دستها و پاها و شكمها و فرجها واجب نموده است ، سبب بريده شدن بندگان از پروردگارشان و محروم شدنشان از چشيدن شيرينى ايمان و رسيدن به حقائق صدق و عرفان گشته است و دلهاشان را از نظر به آخرت مانع شده است . و اگر مردمان برين واجبات واقف شوند و آنها را استحكام بخشند ، خداوند آنان را از يارى و كرامت خود آن مقدار روزى فرمايد كه بدنها و قلبهاشان از كشش آن درمانند » .\r\nيكى از اهل الله را از مؤثرترين چيز در تسكين شهوت پرسيدند ، او گفت :\r\n« روزه‌دارى در روز ، و عبادت بشب ، و ترس از شهوتها و از آنها تغافل نمودن و نفس را از يادشان بازداشتن است » .\r\n\r\n","description":"","footnote":"","page_name":" 158 ","page_number":162},
  {"content":"\r\n\r\n\r\nخاتمه\r\n\r\n","description":"","footnote":"","page_name":" 159 ","page_number":163},
  {"content":"\r\n . \r\n","description":"","footnote":"","page_name":" 160 ","page_number":164},
  {"content":"\r\n\r\nبرادران و رهروان راه نجات دانسته باشند كه مخاطب ما درين نوشتار يك يا دو نفر معين نيستند ، همچنان‌كه غرض اشاره به يك يا دو فرد مشخص از كسانى كه خود را به ارباب كمال مانند كنند و به لباس اهل وجد و حال درآيند و از كسانى كه با همه غوطه‌ورى در شهوات ، و كودك فكرى و كوته‌نظرى شكلك بزرگ‌مردان را مىنمايانند ، نيستند . بلكه هدف آگاهاندن افراد پاكدل و صاحبان ذوق سليم است بر فساد زمانه و انحراف بيشترى مردمان از راه علم و عرفان ، و شيوع بيمارى نادانى و گمراهى است ميان اهل دوران ؛ ابرهاى تاريكى آنچنان بر دلها سايه افكنده است كه بيكارگى و بىتوجهى به امور دين و آخرت را نهايت تقرب و سلوك بسوى پروردگار عالميان مىانگارند ، و القاءات شيطانى و غلبه‌ى وسواس و اوهام و خيالات باطله را كه ناشى از صرف عمر در لاطائلات است الهاماتى از حق و اشاراتى از عالم ملكوت مىپندارند .\r\nازين‌رو بخشى از مقامات رهروان راه آخرت و خصوصيات و خوىهاى آنان و همچنين خصوصيات و خوىهاى دنياجويان و بيكارگان را در اينجا ذكر كردم تا مريد راستين در پيروى افرادى كه راه حق و صدق مىپيمايند بينا باشد و عارف كامل كاملساز را از نادان گمراه و گمراه كن تشخيص تواند داد ؛ و منافق نابينا از نكته‌بين بينا نزد او جدا شود ، تا در راه گم نشود و كارش به خسران نكشد\r\n\r\n","description":"","footnote":"","page_name":" 161 ","page_number":165},
  {"content":"\r\n\r\nو به سبب پيروى شياطين و اطاعت گمراه‌كنان گمراه نگردد . افرادى كه پيروان خود را گاهى از كار و كسب - كه در آن كمكى به خلق است - بازمىدارند ، و گاهى آنان را از عمل به واجبات دينى و بدست آوردن علم يقينى - كه بدين وسائل به درجات آخرت فائز توان گشت - دور مىسازند .\r\nو هم غرض ما از گفتارهائى كه در نكوهش نادانى و دنيادوستى و ستايش معرفت و آخرت‌جوئى آورديم ، تشويق جويندگان و رهروان است بر بدست آوردن معارف الهى و علوم يقينى كه قلبهاشان را براى كشف حق نورانى كند و تحريص آنان بر دورى از لذتهاى دنيوى و شهوتهاى جسمانى كه نفسهاشان را تيره سازد و قلبهاشان را تاريك كند و ارواحشان را تا جايگاه حيوانات و حشرات پائين آورد و به اسفل سافلين و جايگاه شياطين فروافكند .\r\nو آن‌كه در بخشهاى مختلف اين رساله نيكو نگرد و در مقاصد آن ژرف انديشد - اگر داراى فطرتى صاف و خالى از امراض و فساد و ذهنى مستقيم و خالى از لجبازى باشد - در او كششى قوى براى ژرف‌بينى در معارف حقه‌ى الهيه پديد آيد . معارفى كه چون وسيله‌ى تكميل قوه‌ى عمليه‌اند بوسيله‌ى آنها انسان به مقام ملائكه‌ى مقربين رسد و درجه‌ى اهل ولايت و كرامت را دريابد ؛ و هم در او ولعى شديد بر پاكسازى دل از دنيا و توجه به آرايش‌هاى آن و شستشوى درون از صفات نكوهيده و خوىهاى ناپسند پديد آيد ، كه اين كار چون خود وسيله‌ى تكميل قواى عمليه است راهى براى نجات از منزلگاه شياطين و رهائى از مرتبه‌ى فروافتادگان در سقوطگاه افراد پست شود . و جان چنين كس كه به دو بال علم و عمل توانا گشته است تواند سوى جوار رب العالمين پركشد .\r\nآنچه را مربوط به طريقه‌ى علمى و كيفيت سلوك در آنست در كتابى كه نام آن حكمة متعاليه است و به اسفار اربعه شهرت يافته و همچنين بطور پراكنده در ديگر نوشته‌هاى خود آورده‌ايم .\r\nو اما تفصيل طريقه‌ى عمل با تفكر عقلى و انديشه‌ى علمى از كتاب خدا\r\n\r\n","description":"","footnote":"","page_name":" 162 ","page_number":166},
  {"content":"\r\n\r\nو احاديث پيامبر و آل طاهرين او - سلام الله عليهم - بدست آيد ، همچنان‌كه تفصيل علوم نيز با درك رموز موجود در كتاب خدا و احاديث تحصيل تواند شد كه چنين دركى نياز به ذوقى الهى دارد كه خود مقامى بالاتر از فكر و انديشه را داراست و به مجاهدت و پيمايش راه رياضات بدان توان رسيد .\r\nحال كه پاى گفتار بدينجا رسيد پايان‌بخش اين نوشتار را سخنى در بيان شرائط ارادت و واجبات مريد و مقدمات سعى و كوشش او قرار دهيم :\r\nروشن است كه اگر كسى پستى و فناى دنيا و بزرگى و بقاى آخرت را - خواه از راه تقليد ايمانى و يا از طريق كشف عرفانى - تشخيص دهد بناچار خواهان سلوك راه آخرت خواهد بود ، چه اگر كسى را خرمهره‌اى بدست باشد و در آن حال چشم او به گوهرى بيفتد ، بدون شك آماده‌ى تعويض آن خرمهره با گوهر خواهد بود ، و اگر كسانى را مىبينيم كه طالب بدست آوردن محصول آخرت نيستند و لقاى رب نمىجويند بخاطر ايمان نداشتنشان به خدا و روز واپسين است - البته غرض ايمان قلبى است نه چرخش زبان به شهادتين - .\r\nپس بازدارنده از رسيدن عدم سلوك است ، و مانع از سلوك عدم اراده و مانع از اراده عدم ايمان است ، و آنچه عدم ايمان را ببار مىآورد نداشتن قوه‌ى انديشه به حقايق امور است ، بخاطر فراگيرى هوى و شهوتها و تراكم حجب و تاريكىها ، و نبودن رهنمايانى كه احوال مبدء و معاد را به ياد افكنند و عالمان به الله و روز واپسين و رهنمايان به راه يقين و كسانى كه پستى و انقراض دنيا و عظمت امر آخرت را گوشزد نمايند .\r\nپس مردمان چون به غفلت اندرند در شهوتهاشان غوطه‌ور شده به خواب خرگوشى فرورفته‌اند و ميان علماى دين نيز كسى كه آنان را بيدار كند ديده نمىشود . و اگر نيز شخصى راهى بسوى آنان جويد ، آنان را هوى طلب و منحرف از راه آخرت و روز قيامت خواهد يافت ، ازين‌رو ضعف اراده و ناآشنائى به راه و سخنگوئى علماء از روى هوى اسبابى براى بريدن راه سالكين الى الله شده‌اند .\r\n\r\n","description":"","footnote":"","page_name":" 163 ","page_number":167},
  {"content":"\r\n\r\nو چون مطلوب ناپيدا و رهنما ناموجود و هواى نفس غالب و طالب غافل باشد ، وصول غيرممكن گردد و راهها بسته شود . و اگر كسى بيدار شود و يا در اثر تنبه كسى توجه پيدا كند و در خويشتن شوقى براى بدست آوردن محصول آخرت يابد ، بايد بداند كه اين راه را شرائطى است كه نخست آنها را مقدم مىبايد داشت و وسائل نجاتى كه بدانها چنگ مىبايد زد و حصار اطمينانى كه در آن جاى مىبايد گرفت تا از دزدان و رهزنان امان يابد و همچنين وظائفى كه در سلوك بدانها ملتزم مىبايد بود .\r\nاما شرائط عبارت است از رفع حجاب و سدّى كه ميان او و حق است ، چه مردمان از حق در اثر تراكم حجابها و سدهائى كه به راهشان است ، محرومند .\r\nو خداوند سبحان فرمايد « 1 » : « پيش روى آنان سدى قرار داديم و پشتشان سدى و آنان را فروگرفتيم پس نمىبينند » .\r\nو حجابها چهارند : مال و مقام و تقليد ( بىتحقيق ) و معصيت .\r\nپس حجاب اولين را مىبايست به بخشش از خود دفع كند ، مگر آن مقدار كه بدان نيازست ؛ تا دلش بدان مشغول نگرد ، كه حتى درهمى نيز به اندازه‌ى خود دل را مشغول مىكند .\r\nو چاره‌ى حجاب دوم دورى جستن از موقعيت‌هاى آن است و تواضع نمودن و از آنچه شهرت ايجاب مىكند دور بودن .\r\nو چاره‌ى سومين حجاب به پيروى نكردن از روشى خاص و ترك ديگر روشهاست ، و اينكه حقيقت امر را در اعتقادات خويش با مجاهدت - و نه با مجادله - بدست آرد .\r\nو چهارمين را به توبه تدارك مىبايد كرد و رفع مظالم خود ، تصميم بر\r\n\r\n\r\n","description":"","footnote":"\r\n( 1 ) -  وَ جَعَلْنا مِنْ بَيْنِ أَيْدِيهِمْ سَدًّا وَ مِنْ خَلْفِهِمْ سَدًّا فَأَغْشَيْناهُمْ فَهُمْ لا يُبْصِرُونَ .  [ سوره يس 36 / 9 
  ]\r\n","page_name":" 164 ","page_number":168},
  {"content":"\r\n\r\nعدم بازگشت و پشيمانى برگذشته و رد مظالم و راضى نمودن كسانى كه بر آنان تعدى كرده است ؛ چرا كه تا حجابهاى معاصى بدين طريق رفع نشود محال است كه باب مكاشفه بر سالك بازگردد .\r\nچون اين شرائط را بجاى آورد ، مانند كسى شود كه خود را پاك كرده وضو ساخته و آماده‌ى نماز گشته است كه معراج مؤمن مىباشد .\r\nدرينجاست كه نياز به رهبرى پيشوا دارد و استادى كه تا دنبال او رود تا او را به راه راست هدايت كند ، و اين كس كه چون ريسمانى برو چنگ بايد زد ، آنگاه لازم آيد كه مريد شرائط مذكور را بجاى آورده باشد و چون چنين كسى را بيابد مىبايست چون نابينائى كه بر ساحل دريا خود را به راهنمائى مىسپارد دنبال او رود ، و در ورود و خروج مخالفتى با او نكند ، و حتى گفته‌اند : « مريد در پيش شيخ خود چون مرده در دست غسال مىبايد كه او را به هر طرف خواهد مىچرخاند و او چون و چرائى نمىكند » ، چرا كه نفع اشتباه استاد بيش از فايدهء صواب خود اوست .\r\nاگر استادى چنين شايسته بيابد اوراست كه به قلعه‌ى محكمى كه از رهزنانش در امان دارد بنشيند و اين قلعه پنج امريست كه شاعرى آنها را درين بيت جمع آورده است :\r\n صمت و جوع و سهر و عزلت و ذكرى بدوام * ناتمامان جهان را بكند كار تمام \r\nگرسنگى بخاطر پاكسازى خون قلب و سفيد كردن آن است كه در نتيجه نورانى مىشود و بخاطر آب كردن چربىهاى سينه تا لطيف شود كه اين كليد مكاشفه است .\r\nو اما شب‌بيدارى قلب را جلا دهد ، و خود بيدارى شب نيز نتيجهء گرسنگى است چه با سيرى ممكن نباشد . و خواب بيش از حد لازم قلب را مىميراند و نابود مىكند . و در وصف ابدال گفته‌اند : « خوراكشان به قدر احتياج است و خوابشان وقتى كه بر آنان چيره گردد و گفتارشان آنچه ضرورت ايجاب كند » .\r\n\r\n","description":"","footnote":"","page_name":" 165 ","page_number":169},
  {"content":"\r\n\r\nو اما لب از سخن بستن بدين خاطر است كه گفتار قلب را مشغول مىدارد و دلها ولع عجيبى به سخن گفتن دارند و بدين خوش باشند ، ليكن سكوت عقل را بارور كند و ورع را جلب نمايد و تقوى را بياموزد .\r\nو اما عزلت و تنهائى فايده‌ى ايندو دفع مشغوليتهاست و نگهدارى گوش و چشم كه دو دالان قلبند ؛ و چاره‌اى نيست كه راه حواس را جز به مقدار لازم ببنديم ، و اين معنى جز با نشستن در مكانى تاريك بدست نيايد ، كه سر خود به گريبان بپيچد و يا عبا و يا چيز ديگرى بر آن گيرد ؛ درين حالت است كه نداى حق را بشنود و جلالت حضرت ربوبى را ببيند . نمىبينى كه رسول الله - صلى الله عليه و آله - را در چنين حالتى ندا داده‌اند و به او گفته شد « 2 » : « اى جامه به خود پيچيده » و « اى خود را به لباس درپيچيده » . « 3 »\r\nاين چهار عمل همچون سپر مريد است و چون حصار محكمى كه او را از رهزنان و ديگر عوارضى كه راه را برو مىبندند ، در امان مىدارد . پس ازين است كه سالك به رهروى مىپردازد و نام سالك برو نهاده مىشود .\r\nو سلوك عبارت از گذشتن از كتلهائى است كه ميان بنده و خداى اويند ، كه چيزى جز خوىهاى قلب نمىباشند و مهمترينشان وابستگى به دنياست كه سر همه‌ى خطاياست . و برخى ازين كتلها از بعضى بزرگترند و براى رهروى مىبايست به آسانتر پرداخت و از آن پس به سختتر از آن .\r\nاين صفات نكوهيده رسوب‌هاى همان وابستگىهائى هستند كه در اول رهاشان كرده است و آثار جامانده از آنهايند ، پس چاره‌اى جزين نيست كه نهانگاه سالك ازين آثار پاكسازى گردد ، همچنان‌كه ظاهر خود را از اسباب ظاهرى آنها پاك نمود . درين معركه است كه كوشش به درازا مىكشد و كيفيت آن نسبت به احوال هركس به نوعى ديگرست .\r\nو راه مجاهدت در پاكسازى هر صفت نكوهيده‌اى مخالفت هواى نفس و\r\n\r\n\r\n","description":"","footnote":"\r\n( 2 ) -   يا أَيُّهَا الْمُزَّمِّلُ .   [ سوره مزمل 73 / 1 
  ]\r\n( 3 ) -   يا أَيُّهَا الْمُدَّثِّرُ .   [ سوره مدثر 74 / 1 
  ]\r\n","page_name":" 166 ","page_number":170},
  {"content":"\r\n\r\nشهوت است ، بدين وسيله كه نقطه‌ى مقابل آن را برمىگزينيم ، تا آن خوى سستى گيرد و قلب از وابستگى بدان به كلى يله و رها شود .\r\nو چون مجاهدت را انجام دهد استاد او را به ذكرى مشغول دارد كه دائما قلبش بدان متذكر گردد و او را از زياده‌روى در وردهاى ظاهرى بازدارد ، بلكه به همان واجباتش اكتفاء كند . و ورد او تنها يك ورد خواهد بود كه گزيده‌ى وردها و نتيجه‌ى آنهاست ، يعنى بر دوام داشتن دل به ذكر خدا ، پس از آن‌كه از ياد ديگرانش خالى كرده است ، تا به صورت عاشق پاكباخته‌اى درآيد كه او را جز يك خواسته نيست ، و به گوشه‌اى تنها مىنشيند و از مال حلال مقدار اندكى مىخورد .\r\nدرين زمان استاد او را ذكرى از ذكرهائى كه مناسب حال اويند تلقين مىكند ، تا جائى كه زبانش از حركت بيفتد ، و طورى شود كه بدون اين‌كه زبانش را حركت دهد گويا ذكر بر آن جارى است .\r\nو از آن پس بىتوقف ملازمت مىكند تا اثر آن از زبان نيز مىرود و تنها صورت لفظ بر قلب مىماند ، و برين حال مداوم است تا حروف لفظ و شكل آن نيز از قلب محو مىشود و تنها حقيقت و معناى آن ملازم قلب باقى مىماند ، كه هميشه در آن حاضر و بر آن چيره است .\r\nدرينجا خواطرى بر قلب رو مىكنند و درى بر آن گشوده گردد ، و چه‌بسا خواطرى شيطانى كه كفر و بدعتند بر آن وارد شوند ، و تا زمانى كه او آنها را ناخوش داشته و آماده از بين بردنشان باشند ضررى برو نخواهند داشت .\r\nاينها دو بخشند : بخشى كه يقين مىداند خداوند از آنها منزه است ، پس به آنها اعتنائى نمىكند و به ذكر روى مىآورد و به خداوند پناهنده مىشود تا ازو دفع كند ؛ همچنان‌كه فرمايد « 4 » : « اگر از شيطان تو را وسوسه و فسادى رسد پس به خداى پناه بر » .\r\nو بخشى ديگر كه در آنها ترديد مىكند . پس اين بخش و ديگر احوالى را\r\n\r\n\r\n","description":"","footnote":"\r\n( 4 ) -  وَ إِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّهِ .  [ سوره فصلت 41 / 36 
  ]\r\n","page_name":" 167 ","page_number":171},
  {"content":"\r\n\r\nكه در قلب خود مىيابد بر استادش عرضه و از ديگران پوشيده مىدارد .\r\nو پس از آن استادش در حال او مىنگرد ، اگر او را هشيار و صاحب كياست بيند دستورش مىدهد كه به فكر پردازد تا بر حقيقت قلب خود آگاه شود و نورى در قلب او افكند تا برو واضح گردد . و اگر ببيند كه توان آن را ندارد او را با ذكر نصيحت و دليلى كه مناسب فهمش باشد به اعتقاد صحيحش سوق دهد .\r\nو استاد راست كه نيكو بنگرد و به نرمى گرايد كه اينجاها گردنه‌هاى راه و جاهاى خطرناك آنست ، و چه بسيار مريدى كه چون به رياضت پردازد خيالهاى فاسد برو چيره گردند كه او از كشف آنها خستوان بود و در نتيجه راه برو بسته شود و به بيكارگى گرايد ، و راه اباحت پيش گيرد كه هلاكتى عظيم است و كودنى محض به خلاصى نزديكتر از چنين تجرد براى فكر باشد .\r\nچون آن‌كس كه به فكر مىپردازد و شواغل و علائق را از دل خود مىراند كشتى خطرناكى را نشسته است كه اگر بسلامت رسد از بزرگان دين خواهد بود ، و اگر خطا رود غرقه گردد . و ازين‌روست كه پيامبر اكرم - صلى الله عليه و آله و سلم - فرمودند : بر شما باد به دين عجوزگان .\r\nوانگهى مريدى را كه به ذكر و فكر همت گماشته است گاهى رهزنان عجب و ريا و خوشحالى از احوال مكشوفه برو ره زنند ، و اگر او بدين امور توجه كند و بدانها پردازد ، رهرويش سستى گيرد و ايستا شود ، بدين سبب او راست كه سراسر عمر خويشتن را چون تشنه‌اى كه اگر درياها را نيز برو ريزند سيراب نشود ، برين مجاهدت ملازم بود و بر آن مداومت نمايد .\r\nسرمايه‌اش خلوت و از مردمان بريدن است ، و چون برين معنى مداومت كند و دلش را با خدا دارد جلال حضرت ربوبى برو كشف شود و حق برو تجلى كند و از لطائف رحمت خداوندى چيزهائى آشكار گردد كه توصيف آنها نبايد ، و بلكه بتوصيف درنيايد .\r\nاين راه رياضت مريد است و پيشروى براى لقاى خدا كه از كتب بعضى\r\n\r\n","description":"","footnote":"","page_name":" 168 ","page_number":172},
  {"content":"\r\n\r\nاز عرفا به تلخيص آورديم .\r\nو سخن را همينجا به پايان آريم - شكر خداوند عزيز منان را ، و درود بر فرستاده‌ى او كه براى رهنمائى عقلاى انس و جن برانگيخته گشت ، و آل او كه رهنمايان راه بهشتند و پاك از هر ناپاكى و زشتى .\r\n\r\n","description":"","footnote":"","page_name":" 169 ","page_number":173},
  {"content":"\r\n . \r\n","description":"","footnote":"","page_name":" 170 ","page_number":174},
  {"content":"\r\n\r\n\r\nفهرست نامهاى كسان\r\nآشتيانى جلال الدين : 8 - 10\r\nآهنى غلامحسين : 7 - 11\r\nابن سينا : 7 - 18 - 101\r\nابوذر ( ره ) : 56 - 156\r\nابو الولى شيرازى ( شاه ) : 20\r\nابو يزيد بسطامى : 57 - 58\r\nاثير الدين ابهرى : 19\r\nاحمد بن سهل بلخى : 67\r\nارسطو : 66\r\nارشميدس : 66\r\nاسكندر : 66\r\nافلاطون : 65 - 66 - 69\r\nاقليدس : 67\r\nالله وردى خان : 20\r\nامير المؤمنين ( ع ) : 150 - 155\r\nانباذ قلس : 64\r\nانصارى شيخ : 18\r\nاوميروس : 66\r\nايروانى ملا محمد : 20\r\nبقراط : 66\r\nبلعم باعورا : 26 - 27\r\nبهاء الدين عاملى : 18\r\nتنكابنى شيخ حسن : 20\r\nجابر : 154\r\nجالينوس : 66\r\nجعفر بن محمد الصادق ( ع ) : 52 - 153 - 154 - 155\r\nجنيد : 106\r\nحلاج : 31 - 57\r\nحلى علامه : 6 - 7\r\nخواجوى محمد : 7 - 9 - 11\r\nدانش‌پژوه : 5 - 7 - 8 - 10\r\nداماد ( مير ) : 18 - 11\r\nداود ( ع ) : 64 - 142 - 149 - 150\r\n\r\n","description":"","footnote":"","page_name":" 171 ","page_number":175},
  {"content":"\r\n\r\nدموكريتوس : 66 - 91\r\nرفيعى سيد ابو الحسن ( ره ) : 5 - 17\r\nزين الدين عاملى شهيد : 63\r\nسبزوارى حاج ملا هادى : 8 - 9\r\nسرى شعطى : 106 - 107\r\nسقراط : 65\r\nسليمان ( ع ) : 65\r\nسهروردى شيخ اشراق : 67 - 68\r\nشفيعيها احمد : 11\r\nشمسا ( ملا ) : 5 - 11 - 20\r\nشمس الدين عبد الحميد خسروشاهى : 6\r\nصاحب حدائق : 18\r\nصاحب ذريعه : 5 - 7 - 8\r\nطباطبائى علامه محمد حسين : 8\r\nعماد الدولة : 11\r\nعيسى : 156\r\nغزالى : 106\r\nفيثاغورس : 15 - 65 - 84\r\nفيض كاشانى : 20 - 8\r\nقارون : 153\r\nقوام الدين احمد : 17 - 20\r\nكلينى ( ره ) : 52 - 154 - 155\r\nلاهيجى عبد الرزاق : 20\r\nلقمان : 64 - 157\r\nمحمد ( ص ) : 52 - 54 - 55 - 56 - 61 - 62 - 63 - 74 - 100 - 102 - 103 - 107 - 108 - 109 - 123 - 134 - 148 - 150 - 152 - 153 - 154 - 163 - 166 - 168\r\nمحمد بن ابراهيم صدر الدين ( مؤلف ) :\r\n4 - 5 - 6 - 7 - 8 - 11 - 13 - 15 - 17 - 18 - 19\r\nمحمد بن حسين سلمى : 108\r\nمحمد بن الحسن الحجة المنتظر ( ع ) : 4\r\nمحمد بن على الباقر ( ع ) : 154\r\nمشكوة الدينى : 9\r\nموسى ( ع ) : 61 - 150\r\nموسى بن جعفر ( ع ) : 155\r\nنصير الدين طوسى : 6\r\nنوح ( ع ) : 83\r\nهشام : 155\r\nيوذاسف : 66\r\nيوسف : 27 - 31\r\nفهرست كتابها\r\nاحياء علوم الدين : 106\r\nاسفار اربعه : 88 - 162\r\nاقليدس : 67\r\nحكمة الاشراق : 68\r\nسياست : 69\r\nفتوحات مكيه : 150\r\nكافى : 52 - 153 - 155\r\nمطارحات : 67\r\n\r\n\r\n","description":"","footnote":"","page_name":" 172 ","page_number":176}
  ]