[
  {"content":"\r\n\r\n[ ادامه سوره يوسف 
  ]\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\n[ سوره يوسف ‹ 12 › : آيات 54 تا 57 
  ]\r\nوَ قالَ الْمَلِكُ ائْتُونِي بِه أَسْتَخْلِصْه لِنَفْسِي فَلَمَّا كَلَّمَه قالَ إِنَّكَ الْيَوْمَ لَدَيْنا مَكِينٌ أَمِينٌ ‹ 54 › قالَ اجْعَلْنِي عَلى خَزائِنِ الأَرْضِ إِنِّي حَفِيظٌ عَلِيمٌ ‹ 55 › وَكَذلِكَ مَكَّنَّا لِيُوسُفَ فِي الأَرْضِ يَتَبَوَّأُ مِنْها حَيْثُ يَشاءُ نُصِيبُ بِرَحْمَتِنا مَنْ نَشاءُ وَلا نُضِيعُ أَجْرَ الْمُحْسِنِينَ ‹ 56 › وَلأَجْرُ الآخِرَةِ خَيْرٌ لِلَّذِينَ آمَنُوا وَكانُوا يَتَّقُونَ ‹ 57 ›\r\n\r\nترجمه :\r\n54 - ملك ( مصر ) گفت : او ( يوسف ) را نزد من آوريد تا وى را مخصوص خود گردانم هنگامى كه ( يوسف نزد وى آمد و ) با او صحبت كرد ( ملك به عقل و درايت او پى برد و ( گفت تو امروز نزد ما منزلت عالى دارى و مورد اعتماد هستى .\r\n55 - ( يوسف ) گفت مرا سرپرست خزائن سرزمين ( مصر ) قرار ده كه نگهدارنده و آگاهم .\r\n56 - و اين گونه ما به يوسف در سرزمين ( مصر ) قدرت داديم كه هر گونه مىخواست در آن منزل مىگزيد ( و تصرف مىكرد ) ما رحمت خود را به هر كس بخواهيم ( و شايسته بدانيم ) مىبخشيم و پاداش نيكوكاران را ضايع نمىكنيم .\r\n57 - و پاداش آخرت براى آنها كه ايمان آورده‌اند و پرهيزگارند بهتر است .\r\n\r\nتفسير :\r\n\r\nيوسف خزانه دار كشور مصر مىشود\r\nدر شرح زندگى پر ماجراى يوسف ، اين پيامبر بزرگ الهى به اينجا رسيديم\r\n","description":"","footnote":"","page_name":" 3 ","page_number":3},
  {"content":"\r\nكه سرانجام پاكدامنى او بر همه ثابت شد و حتى دشمنانش به پاكيش شهادت دادند ، و ثابت شد كه تنها گناه او كه به خاطر آن وى را به زندان افكندند چيزى جز پاكدامنى و تقوا و پرهيزكارى نبوده است .\r\nدر ضمن معلوم شد اين زندانى بىگناه كانونى است از علم و آگاهى و هوشيارى ، و استعداد مديريت در يك سطح بسيار عالى ، چرا كه در ضمن تعبير خواب « ملك » ( سلطان مصر ) راه نجات از مشكلات پيچيده اقتصادى آينده را نيز به آنها نشان داده است .\r\nدر دنبال اين ماجرا ، قرآن گويد :\r\n« ملك دستور داد او را نزد من آوريد ، تا او را مشاور و نماينده مخصوص خود سازم » و از علم و دانش و مديريت او براى حل مشكلاتم كمك گيرم ( * ( وَقالَ الْمَلِكُ ائْتُونِي بِه أَسْتَخْلِصْه لِنَفْسِي ) * ) .\r\nنماينده ويژه « ملك » در حالى كه حامل پيام گرم او بود ، وارد زندان شد و به ديدار يوسف شتافت ، سلام و درود او را به يوسف ابلاغ كرد و اظهار داشت كه او علاقه شديدى به تو پيدا كرده است ، و به درخواستى كه داشتى - دائر به تحقيق و جستجو از زنان مصر در مورد تو - جامه عمل پوشانيده ، و همگى با كمال صراحت به پاكى و بىگناهيت گواهى داده‌اند .\r\nاكنون ديگر مجال درنگ نيست ، برخيز تا نزد او برويم .\r\nيوسف به نزد ملك آمد و با او به گفتگو نشست ، « هنگامى كه ملك با وى گفتگو كرد و سخنان پر مغز و پر مايه يوسف را كه از علم و هوش و درايت فوق العاده اى حكايت مىكرد شنيد ، بيش از پيش شيفته و دلباخته او شد و گفت تو امروز نزد ما داراى منزلت عالى و اختيارات وسيع هستى و مورد اعتماد و وثوق ما خواهى بود » ( * ( فَلَمَّا كَلَّمَه قالَ إِنَّكَ الْيَوْمَ لَدَيْنا مَكِينٌ أَمِينٌ ) * ) .\r\n","description":"","footnote":"","page_name":" 4 ","page_number":4},
  {"content":"\r\nتو بايد امروز در اين كشور ، مصدر كارهاى مهم باشى و بر اصلاح امور همت كنى ، چرا كه طبق تعبيرى كه از خواب من كرده اى ، بحران اقتصادى شديدى براى اين كشور در پيش است ، و من فكر مىكنم تنها كسى كه مىتواند بر اين بحران غلبه كند تويى ، يوسف پيشنهاد كرد ، خزانه دار كشور مصر باشد و « گفت :\r\nمرا در راس خزانه دارى اين سرزمين قرار ده چرا كه من هم حافظ و نگهدار خوبى هستم و هم به اسرار اين كار واقفم « ( * ( قالَ اجْعَلْنِي عَلى خَزائِنِ الأَرْضِ إِنِّي حَفِيظٌ عَلِيمٌ ) * ) .\r\nيوسف مىدانست يك ريشه مهم نابسامانيهاى آن جامعه مملو از ظلم و ستم در مسائل اقتصاديش نهفته است ، اكنون كه آنها به حكم اجبار به سراغ او آمده‌اند ، چه بهتر كه نبض اقتصاد كشور مصر را در دست گيرد و به يارى مستضعفان بشتابد ، از تبعيضها تا آنجا كه قدرت دارد بكاهد ، حق مظلومان را از ظالمان بگيرد ، و به وضع بىسر و سامان آن كشور پهناور سامان بخشد .\r\nمخصوصا مسائل كشاورزى را كه در آن كشور در درجه اول اهميت بود ، زير نظر بگيرد و با توجه به اينكه سالهاى فراوانى و سپس سالهاى خشكى در پيش است ، مردم را به كشاورزى و توليد بيشتر دعوت كند ، و در مصرف فرآورده‌هاى كشاورزى تا سر حد جيره بندى ، صرفه جويى كند ، و آنها را براى سالهاى قحطى ذخيره نمايد ، لذا راهى بهتر از اين نديد كه پيشنهاد سرپرستى خزانه‌هاى مصر كند .\r\nبعضى گفته‌اند « ملك » كه در آن سال در تنگناى شديدى قرار گرفته بود ، و در انتظار اين بود كه خود را به نحوى نجات دهد ، زمام تمام امور را بدست يوسف سپرد و خود كناره گيرى كرد .\r\nولى بعضى ديگر گفته‌اند او را بجاى « عزيز مصر » به مقام نخست وزيرى نصب كرد ، اين احتمال نيز هست كه طبق ظاهر آيه فوق ، او تنها خزانه دار مصر شده باشد .\r\n","description":"","footnote":"","page_name":" 5 ","page_number":5},
  {"content":"\r\nولى آيات 100 و 101 همين سوره كه تفسير آن بخواست خدا خواهد آمد دليل بر اين است كه او سرانجام بجاى ملك نشست و زمامدار تمام امور مصر شد ، هر چند آيه 88 كه مىگويد برادران به او گفتند يا أَيُّهَا الْعَزِيزُ ، دليل بر اين است كه او در جاى عزيز مصر قرار گرفت ، ولى هيچ مانعى ندارد كه اين سلسله مراتب را تدريجا طى كرده باشد ، نخست به مقام خزانه دارى و بعد نخست وزيرى و بعد بجاى ملك ، نشسته باشد .\r\nبه هر حال ، خداوند در اينجا مىگويد : « و اين چنين ما يوسف را بر سرزمين مصر ، مسلط ساختيم كه هر گونه مىخواست در آن تصرف مىكرد » ( * ( وَكَذلِكَ مَكَّنَّا لِيُوسُفَ فِي الأَرْضِ يَتَبَوَّأُ مِنْها حَيْثُ يَشاءُ ) * ) .\r\nآرى « ما رحمت خويش و نعمتهاى مادى و معنوى را به هر كس بخواهيم و شايسته بدانيم مىبخشيم » ( * ( نُصِيبُ بِرَحْمَتِنا مَنْ نَشاءُ ) * ) .\r\n« و ما هرگز پاداش نيكوكاران را ضايع نخواهيم كرد » و اگر هم به طول انجامد سرانجام آنچه را شايسته آن بوده‌اند به آنها خواهيم داد كه در پيشگاه ما هيچ كار نيكى بدست فراموشى سپرده نمىشود . ( * ( وَلا نُضِيعُ أَجْرَ الْمُحْسِنِينَ ) * ) .\r\nولى مهم اين است كه تنها به پاداش دنيا قناعت نخواهيم كرد « و پاداشى كه در آخرت به آنها خواهد رسيد بهتر و شايسته تر براى كسانى است كه ايمان آوردند و تقوا پيشه كردند » ( * ( وَلأَجْرُ الآخِرَةِ خَيْرٌ لِلَّذِينَ آمَنُوا وَكانُوا يَتَّقُونَ ) * ) .\r\n\r\nنكته‌ها :\r\n\r\n1 - چگونه يوسف دعوت طاغوت زمان را پذيرفت ؟\r\nنخستين چيزى كه در رابطه با آيات فوق جلب توجه مىكند اين است كه\r\n","description":"","footnote":"","page_name":" 6 ","page_number":6},
  {"content":"\r\nچگونه يوسف اين پيامبر بزرگ حاضر شد ، خزانه دارى يا نخست وزيرى يكى از طاغوتهاى زمان را بپذيرد ؟ و با او همكارى كند ؟\r\nپاسخ اين سؤال در حقيقت در خود آيات فوق نهفته است ، او به عنوان يك انسان حفيظ و عليم ( امين و آگاه ) عهده دار اين منصب شد ، تا بيت المال را كه مال مردم بود به نفع آنها حفظ كند و در مسير منافع آنان به كار گيرد ، مخصوصا حق مستضعفان را كه در غالب جامعه‌ها پايمال مىگردد به آنها برساند .\r\nبه علاوه او از طريق علم تعبير - چنان كه گفتيم - آگاهى داشت كه يك بحران شديد اقتصادى براى ملت مصر در پيش است كه بدون برنامه ريزى دقيق و نظارت از نزديك ممكن است جان گروه زيادى بر باد رود ، بنا بر اين نجات يك ملت و حفظ جان انسانهاى بىگناه ايجاب مىكرد كه از فرصتى كه بدست يوسف افتاده بود به نفع همه مردم ، مخصوصا محرومان ، استفاده كند ، چرا كه در يك بحران اقتصادى و قحطى پيش از همه جان آنها به خطر مىافتد و نخستين قربانى بحرانها آنها هستند .\r\nدر « فقه » در بحث قبول ولايت از طرف ظالم نيز اين بحث بطور گسترده آمده است كه قبول پست و مقام از سوى ظالم هميشه حرام نيست ، بلكه گاهى مستحبّ و يا حتى واجب مىگردد و اين در صورتى است كه منافع پذيرش آن و مرجحات دينيش بيش از زيانهاى حاصل از تقويت دستگاه باشد .\r\nدر روايات متعددى نيز مىخوانيم كه ائمه اهل بيت ع به بعضى از دوستان نزديك خود ( مانند على بن يقطين كه از ياران امام كاظم ع بود و وزارت فرعون زمان خود هارون الرشيد را به اجازه امام پذيرفت ) چنين اجازه اى را مىدادند .\r\nو به هر صورت قبول يا رد اين گونه پستها تابع قانون اهم و مهم است ، و بايد سود و زيان آن از نظر دينى و اجتماعى سنجيده شود ، چه بسا كسى كه قبول چنين مقامى مىكند سرانجام به خلع يد ظالم مىانجامد ( آن چنان كه طبق بعضى از روايات در جريان زندگى يوسف اتفاق افتاد ) و گاه سرچشمه اى مىشود براى\r\n","description":"","footnote":"","page_name":" 7 ","page_number":7},
  {"content":"\r\nانقلابها و قيامهاى بعدى ، چرا كه او از درون دستگاه زمينه انقلاب را فراهم مىسازد ( شايد مؤمن آل فرعون از اين نمونه بود ) .\r\nو گاهى حد اقل اين گونه اشخاص سنگر و پناهگاهى هستند براى مظلومان و محرومان و از فشار دستگاه روى اين گونه افراد مىكاهند . اينها امورى است كه هر يك به تنهايى مىتواند مجوز قبول اين گونه پستها باشد .\r\nروايت معروف امام صادق ع كه در مورد اين گونه اشخاص فرمود\r\nكفارة عمل السلطان قضاء حوائج الاخوان :\r\n« كفاره همكارى با حكومت ظالم برآوردن خواسته‌هاى برادران است » نيز اشاره اى به همين معنى است ( 1 ) .\r\nولى اين موضوع از مسائلى است كه مرز حلال و حرام آن بسيار به يكديگر نزديك است ، و گاه مىشود بر اثر سهلانگارى كوچكى انسان در دام همكارى بيهوده با ظالم مىافتد و مرتكب يكى از بزرگترين گناهان مىشود در حالى كه به پندار خود مشغول عبادت و خدمت به خلق است .\r\nو گاه افراد سوء استفاده چى زندگى « يوسف » و يا « على بن يقطين » را بهانه اى براى اعمال نارواى خود قرار مىدهند ، در حالى كه هيچگونه شباهتى ميان كار آنها و كار يوسف يا على بن يقطين نيست ( 2 ) .\r\n\r\n","description":"","footnote":"\r\n( 1 ) وسائل الشيعه جلد 12 صفحه 139 ( همين مضمون از امام كاظم ع در مورد على بن يقطين در سفينه البحار جلد 2 صفحه 252 نقل شده است .\r\n( 2 ) در روايات متعددى كه از امام على بن موسى الرضا ع نقل شده مىخوانيم :\r\nكه بعضى از مردم كه آشنا به معيارهاى اسلامى نبودند ، گاهى به امام ايراد مىگرفتند كه چرا با آن همه زهد و بىاعتنايى به دنيا اين پست و مقام ولايت عهدى مامون را پذيرفته اى ؟ امام در جواب سؤال فرمود « آيا پيامبر برتر است يا وصى پيامبر » در پاسخ عرض كردند : نه پيامبر افضل است ، فرمود : كدام افضل است ، مسلم يا مشرك ، عرض كردند مسلم ، فرمود :\r\nعزيز مصر مشرك بود و يوسف پيامبر بود ، و مامون ( ظاهرا ) مسلمان است و من وصى پيامبر ( ص ) و يوسف از عزيز مصر خواست كه او را بر خزائن مصر قرار دهد و گفت من حفيظ و عليمم ، در حالى كه من مجبور به پذيرفتن اين مقام شدم ( وسائل الشيعه جلد 12 صفحه 146 ) .\r\n","page_name":" 8 ","page_number":8},
  {"content":"\r\nدر اينجا سؤال ديگرى مطرح مىشود و آن اينكه چگونه ، سلطان جبار مصر به چنين كارى تن در داد در حالى كه مىدانست يوسف در مسير خودكامگى و ظلم و ستم و استثمار و استعمار او گام برنمىدارد ، بلكه به عكس مزاحم مظالم او است .\r\nپاسخ اين سؤال با توجه به يك نكته چندان مشكل نيست ، و آن اينكه گاهى بحرانهاى اجتماعى و اقتصادى چنانست كه پايه‌هاى حكومت خود كامگان را از اساس مىلرزاند آن چنان كه همه چيز خود را در خطر مىبينند ، در اين گونه موارد براى رهايى خويشتن از مهلكه حتى حاضرند از يك حكومت عادلانه مردمى استقبال كنند ، تا خود را نجات دهند .\r\n\r\n2 - اهميت مسائل اقتصادى و مديريت\r\nگر چه ما هرگز موافق مكتبهاى يك بعدى كه همه چيز را در بعد اقتصادى خلاصه مىكنند و انسان و ابعاد وجود او را نشناخته‌اند نيستيم ، ولى با اين حال اهميت ويژه مسائل اقتصادى را در سرنوشت اجتماعات هرگز نمىتوان از نظر دور داشت ، آيات فوق نيز اشاره به همين حقيقت مىكند ، چرا كه يوسف از ميان تمام پستها انگشت روى خزانه دارى گذاشت ، زيرا مىدانست هر گاه به آن سر و سامان دهد قسمت عمده نابسامانيهاى كشور باستانى مصر ، سامان خواهد يافت ، و از طريق عدالت اقتصادى مىتواند سازمانهاى ديگر را كنترل كند .\r\nدر روايات اسلامى نيز اهميت فوق العاده اى به اين موضوع داده شده است از جمله در حديث معروف على ع يكى از دو پايه اصلى زندگى مادى و معنوى مردم ( قوام الدين و الدنيا ) مسائل اقتصادى قرار داده شده است ، در حالى كه پايه ديگر علم و دانش و آگاهى شمرده شده است .\r\n","description":"","footnote":"","page_name":" 9 ","page_number":9},
  {"content":"\r\nگر چه مسلمين تا كنون اهميتى را كه اسلام به اين بخش از زندگى فردى و اجتماعى داده ناديده گرفته‌اند ، و به همين دليل از دشمنان خود در اين قسمت عقب مانده‌اند ، اما بيدارى و آگاهى روز افزونى كه در قشرهاى جامعه اسلامى ديده مىشود ، اين اميد را به وجود مىآورد كه در آينده كار و فعاليتهاى اقتصادى را به عنوان يك عبادت بزرگ اسلامى تعقيب كنند و با نظام صحيح و حساب شده عقبماندگى خود را از دشمنان بىرحم اسلام از اين نظر جبران نمايند .\r\nضمنا تعبير يوسف كه مىگويد « * ( إِنِّي حَفِيظٌ عَلِيمٌ ) * » دليل بر اهميت مديريت در كنار امانت است ، و نشان مىدهد كه پاكى و امانت به تنهايى براى پذيرش يك پست حساس اجتماعى كافى نيست بلكه علاوه بر آن آگاهى و تخصص و مديريت نيز لازم است ، چرا كه « عليم » را در كنار « حفيظ » قرار داده است .\r\nو ما بسيار ديده‌ايم كه خطرهاى ناشى از عدم اطلاع و مديريت كمتر از خطرهاى ناشى از خيانت نيست بلكه گاهى از آن برتر و بيشتر است ! با اين تعليمات روشن اسلامى نمىدانيم چرا بعضى مسلمانان به مساله مديريت و آگاهى هيچ اهميت نمىدهند و حد اكثر كشش فكر آنها در شرائط واگذارى پستها ، همان مساله امانت و پاكى است با اينكه سيره پيامبر ص و على ع در دوران حكومتشان نشان مىدهد ، آنها به مساله آگاهى و مديريت همانند امانت و درستكارى اهميت مىدادند .\r\n\r\n3 - نظارت بر مصرف\r\nدر مسائل اقتصادى تنها موضوع « توليد بيشتر » مطرح نيست ، گاهى « كنترل مصرف » از آن هم مهمتر است ، و به همين دليل در دوران حكومت خود ، سعى كرد ، در آن هفت سال وفور نعمت ، مصرف را به شدت كنترل كند تا بتواند قسمت مهمى از توليدات كشاورزى را براى سالهاى سختى كه در پيش بود ، ذخيره نمايد .\r\n","description":"","footnote":"","page_name":" 10 ","page_number":10},
  {"content":"\r\nدر حقيقت اين دو از هم جدا نمىتوانند باشند ، توليد بيشتر هنگامى مفيد است كه نسبت به مصرف كنترل صحيحترى شود ، و كنترل مصرف هنگامى مفيدتر خواهد بود كه با توليد بيشتر همراه باشد .\r\nسياست اقتصادى يوسف ع در مصر نشان داد كه يك اقتصاد اصيل و پويا نمىتواند هميشه ناظر به زمان حال باشد ، بلكه بايد « آينده » و حتى نسلهاى بعد را نيز در بر گيرد ، و اين نهايت خودخواهى است كه ما تنها به فكر منافع امروز خويش باشيم و مثلا همه منابع موجود زمين را غارت كنيم و به هيچوجه به فكر آيندگان نباشيم كه آنها در چه شرائطى زندگى خواهند كرد ، مگر برادران ما تنها همينها هستند كه امروز با ما زندگى مىكنند و آنها كه در آينده مىآيند برادر ما نيستند .\r\nجالب اينكه از بعضى از روايات چنين استفاده مىشود كه يوسف براى پايان دادن به استثمار طبقاتى و فاصله ميان قشرهاى مردم مصر ، از سالهاى قحطى استفاده كرد ، به اين ترتيب كه در سالهاى فراوانى نعمت مواد غذايى از مردم خريد و در انبارهاى بزرگى كه براى اين كار تهيه كرده بود ذخيره كرد ، و هنگامى كه اين سالها پايان يافت و سالهاى قحطى در پيش آمد ، در سال اول مواد غذايى را به درهم و دينار فروخت و از اين طريق قسمت مهمى از پولها را جمع آورى كرد ، در سال دوم در برابر زينتها و جواهرات ( البته به استثناى آنها كه توانايى نداشتند ) و در سال سوم در برابر چهارپايان ، و در سال چهارم در برابر غلامان و كنيزان ، و در سال پنجم در برابر خانه‌ها ، و در سال ششم در برابر مزارع ، و آبها ، و در سال هفتم در برابر خود مردم مصر ، سپس تمام آنها را ( به صورت عادلانه اى ) به آنها بازگرداند ، و گفت هدفم اين بود كه آنها را از بلا و نابسامانى رهايى بخشم ( 1 ) .\r\n\r\n","description":"","footnote":"\r\n( 1 ) حديث فوق كه با اختصار ، و نقل به معنى ، ذكر شد از امام على بن موسى الرضا ع است به تفسير مجمع البيان جلد 5 صفحه 244 مراجعه شود .\r\n","page_name":" 11 ","page_number":11},
  {"content":"\r\n\r\n4 - مدح خويش يا معرفى خويشتن\r\nبدون شك تعريف خويش كردن كار ناپسندى است ، ولى با اين حال اين يك قانون كلى نيست ، گاهى شرائط ايجاب مىكند كه انسان خود را به جامعه معرفى كند تا مردم او را بشناسند و از سرمايه‌هاى وجودش استفاده كنند و به صورت يك گنج مخفى و متروك باقى نماند .\r\nدر آيات فوق نيز خوانديم كه يوسف به هنگام پيشنهاد پست خزانه دارى مصر خود را با جمله « حفيظ عليم » ستود ، زيرا لازم بود سلطان مصر و مردم بدانند كه او واجد صفاتى است كه براى سرپرستى اين كار نهايت لزوم را دارد .\r\nلذا در تفسير عياشى از امام صادق ع مىخوانيم كه در پاسخ اين سؤال كه آيا جايز است انسان خودستايى كند و مدح خويش نمايد ؟ فرمود :\r\nنعم اذا اضطر اليه اما سمعت قول يوسف * ( اجْعَلْنِي عَلى خَزائِنِ الأَرْضِ إِنِّي حَفِيظٌ عَلِيمٌ ) * و قول العبد الصالح وَأَنَا لَكُمْ ناصِحٌ أَمِينٌ\r\n: « آرى هنگامى كه ناچار شود مانعى ندارد آيا نشنيده اى گفتار يوسف را كه فرمود : مرا بر خزائن زمين قرار ده كه من امين و آگاهم ، و همچنين گفتار بنده صالح خدا ( هود ) من براى شما خيرخواه و امينم » ( 1 ) ، و از اينجا روشن مىشود اينكه در خطبه « شقشقيه » و بعضى ديگر از خطبه‌هاى نهج البلاغه على ع به مدح خويشتن مىپردازد و خود را محور آسياى خلافت مىشمرد ، كه هماى بلند پرواز انديشه‌ها به اوج فكر و مقام او نمىرسد ، و سيل علوم و دانشها از كوهسار وجودش سرازير مىشود ، و امثال اين تعريفها همه براى اين است كه مردم ناآگاه و بى خبر به مقام او پىببرند و از گنجينه\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 433 .\r\n","page_name":" 12 ","page_number":12},
  {"content":"\r\nوجودش براى بهبود وضع جامعه استفاده كنند .\r\n\r\n5 - پاداشهاى معنوى برتر است\r\nگرچه بسيارى از مردم نيكوكار در همين جهان به پاداش مادى خود مىرسند ، همانگونه كه يوسف نتيجه پاكدامنى و شكيبايى و پارسايى و تقواى خويش را در همين دنيا گرفت ، كه اگر آلوده بود هرگز به چنين مقامى نمىرسيد .\r\nولى اين سخن به آن معنى نيست كه همه كس بايد چنين انتظارى را داشته باشند و اگر به پاداشهاى مادى نرسند گمان كنند به آنها ظلم و ستمى شده ، چرا كه پاداش اصلى ، پاداشى است كه در زندگى آينده انسان ، در انتظار او است .\r\nو شايد براى رفع همين اشتباه و دفع همين توهم است كه قرآن در آيات فوق بعد از ذكر پاداش دنيوى يوسف اضافه مىكند * ( وَلأَجْرُ الآخِرَةِ خَيْرٌ لِلَّذِينَ آمَنُوا وَكانُوا يَتَّقُونَ ) * : « پاداش آخرت براى آنان كه ايمان دارند و تقوى پيشه كرده‌اند برتر است » .\r\n\r\n6 - حمايت از زندانيان\r\nزندان هر چند هميشه جاى نيكوكاران نبوده است ، بلكه گاهى بىگناهان و گاهى گنهكاران در آن جاى داشته‌اند ، ولى در هر حال اصول انسانى ايجاب مىكند كه نسبت به زندانيان هر چند ، گنهكار باشند موازين انسانى رعايت شود .\r\nگرچه دنياى امروز ممكن است خود را مبتكر مساله حمايت از زندانيان بداند ولى در تاريخ پرمايه اسلام از نخستين روزهايى كه پيامبر ص حكومت مىكرد ، توصيه‌ها و سفارشهاى او را نسبت به اسيران و زندانيان به خاطر داريم ، و سفارش على ع را نسبت به آن زندانى جنايتكار ( يعنى عبد الرحمن بن ملجم مرادى كه قاتل او بود ) همه شنيده‌ايم كه دستور داد نسبت به او مدارا كنند و حتى از غذاى\r\n","description":"","footnote":"","page_name":" 13 ","page_number":13},
  {"content":"\r\nخودش كه شير بود براى او مىفرستاد ، و در مورد اعدامش فرمود « بيش از يك ضربه بر او نزنند چرا كه او يك ضربه بيشتر نزده است » ! يوسف نيز هنگامى كه در زندان بود رفيقى مهربان ، پرستارى دلسوز ، دوستى صميمى و مشاورى خيرخواه ، براى زندانيان محسوب مىشد ، و به هنگامى كه از زندان مىخواست بيرون آيد ، نخست با اين جمله توجه جهانيان را به وضع زندانيان ، و حمايت از آنها ، معطوف داشت ، دستور داد بر سر در زندان بنويسند :\r\nهذا قبور الاحياء ، و بيت الاحزان ، و تجربه الاصدقاء ، و شماتة الاعداء ! :\r\n« اينجا قبر زندگان ، خانه اندوه‌ها ، آزمايشگاه دوستان و سرزنشگاه دشمنان است » ! ( 1 ) و با اين دعا علاقه خويش را به آنها نشان داد : اللهم اعطف عليهم بقلوب الاخيار ، و لا تعم عليهم الاخبار : « بارالها ! دلهاى بندگان نيكت را به آنها متوجه ساز و خبرها را از آنها مپوشان » ( 2 ) .\r\nجالب اينكه در همان حديث فوق مىخوانيم :\r\nفلذلك يكون اصحاب السجن اعرف الناس بالاخبار فى كل بلدة\r\n: به همين دليل زندانيان در هر شهرى از همه به اخبار آن شهر آگاهترند « ! ! و ما خود اين موضوع را در دوران زندان آزموديم كه جز در موارد استثنايى اخبار به صورت وسيعى از طرق بسيار مرموزى كه مامورين زندان هرگز از آن آگاه نمىشدند به زندانيان مىرسيد ، و گاه كسانى كه تازه به زندان مىآمدند خبرهايى در درون زندان مىشنيدند كه در بيرون از آن آگاهى نداشتند ، كه اگر بخواهيم شرح نمونه‌هاى آن را بدهيم از هدف دور خواهيم شد .\r\n\r\n","description":"","footnote":"\r\n( 1 ) و ( 2 ) نور الثقلين جلد 2 صفحه 432 .\r\n","page_name":" 14 ","page_number":14},
  {"content":"\r\n\r\n[ سوره يوسف ‹ 12 › : آيات 58 تا 62 
  ]\r\nوَ جاءَ إِخْوَةُ يُوسُفَ فَدَخَلُوا عَلَيْه فَعَرَفَهُمْ وَهُمْ لَه مُنْكِرُونَ ‹ 58 › وَلَمَّا جَهَّزَهُمْ بِجَهازِهِمْ قالَ ائْتُونِي بِأَخٍ لَكُمْ مِنْ أَبِيكُمْ أَ لا تَرَوْنَ أَنِّي أُوفِي الْكَيْلَ وَأَنَا خَيْرُ الْمُنْزِلِينَ ‹ 59 › فَإِنْ لَمْ تَأْتُونِي بِه فَلا كَيْلَ لَكُمْ عِنْدِي وَلا تَقْرَبُونِ ‹ 60 › قالُوا سَنُراوِدُ عَنْه أَباه وَإِنَّا لَفاعِلُونَ ‹ 61 › وَقالَ لِفِتْيانِه اجْعَلُوا بِضاعَتَهُمْ فِي رِحالِهِمْ لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ ‹ 62 ›\r\n\r\nترجمه :\r\n58 - برادران يوسف آمدند و بر او وارد شدند ، او آنها را شناخت ، ولى آنها وى را نشناختند .\r\n59 - و هنگامى كه ( يوسف ) بارهاى آنها را آماده ساخت گفت ( دفعه آينده ) آن برادرى را كه از پدر داريد نزد من آوريد ، آيا نمىبينيد من حق پيمانه را ادا مىكنم و من بهترين ميزبانانم ؟ ! 60 - و اگر او را نزد من نياوريد نه كيل ( و پيمانه اى از غله ) نزد من خواهيد داشت و نه ( اصلا ) نزديك من شويد ! 61 - گفتند ما با پدرش گفتگو خواهيم كرد ( و سعى مىكنيم موافقتش را جلب نمائيم ) و ما اين كار را خواهيم كرد .\r\n62 - ( سپس ) به كارگزاران خود گفت آنچه را به عنوان قيمت پرداخته‌اند در بارهايشان بگذاريد شايد آن را پس از مراجعت به خانواده خويش بشناسند و شايد برگردند .\r\n","description":"","footnote":"","page_name":" 15 ","page_number":15},
  {"content":"\r\n\r\nتفسير : پيشنهاد تازه يوسف به برادران\r\nسرانجام همانگونه كه پيش بينى مىشد ، هفت سال پى در پى وضع كشاورزى مصر بر اثر بارانهاى پربركت و وفور آب نيل كاملا رضايت بخش بود ، و يوسف كه همه خزائن مصر و امور اقتصادى آن را زير نظر داشت دستور داد انبارها و مخازن كوچك و بزرگى بسازند به گونه اى كه مواد غذايى را از فاسد شدن حفظ كنند ، و دستور داد مردم مقدار مورد نياز خود را از محصول بردارند و بقيه را به حكومت بفروشند و به اين ترتيب ، انبارها و مخازن از آذوقه پر شد .\r\nاين هفت سال پر بركت و وفور نعمت گذشت ، و قحطى و خشكسالى چهره عبوس خود را نشان داد ، و آن چنان آسمان بر زمين بخيل شد كه زرع و نخيل لب تر نكردند ، و مردم از نظر آذوقه در مضيقه افتادند و چون مىدانستند ذخائر فراوانى نزد حكومت است ، مشكل خود را از اين طريق حل مىكردند و يوسف نيز تحت برنامه و نظم خاصى كه توام به آينده نگرى بود غله به آنها مىفروخت و نيازشان را به صورت عادلانه اى تامين مىكرد .\r\nاين خشكسالى منحصر به سرزمين مصر نبود ، به كشورهاى اطراف نيز سرايت كرد ، و مردم فلسطين و سرزمين كنعان را كه در شمال شرقى مصر قرار داشتند فرا گرفت ، و خاندان يعقوب كه در اين سرزمين زندگى مىكردند نيز به مشكل كمبود آذوقه گرفتار شدند ، و به همين دليل يعقوب تصميم گرفت ، فرزندان خود را به استثناى بنيامين ، كه بجاى يوسف نزد پدر ماند راهى مصر كند .\r\nآنها با كاروانى كه به مصر مىرفت به سوى اين سرزمين حركت كردند و به گفته بعضى پس از 18 روز راهپيمايى وارد مصر شدند .\r\nطبق تواريخ ، افراد خارجى به هنگام ورود به مصر بايد خود را معرفى ميكردند\r\n","description":"","footnote":"","page_name":" 16 ","page_number":16},
  {"content":"\r\nتا مامورين به اطلاع يوسف برسانند ، هنگامى كه مامورين گزارش كاروان فلسطين را دادند ، يوسف در ميان در خواست كنندگان غلات نام برادران خود را ديد ، و آنها را شناخت و دستور داد ، بدون آنكه كسى بفهمد آنان برادر وى هستند احضار شوند و آن چنان كه قرآن مىگويد « برادران يوسف آمدند و بر او وارد شدند او آنها را شناخت ، ولى آنها وى را نشناختند » ( * ( وَجاءَ إِخْوَةُ يُوسُفَ فَدَخَلُوا عَلَيْه فَعَرَفَهُمْ وَهُمْ لَه مُنْكِرُونَ ) * ) .\r\nآنها حق داشتند يوسف را نشناسند ، زيرا از يك سو سى تا چهل سال ( از روزى كه او را در چاه انداخته بودند تا روزى كه به مصر آمدند ) گذشته بود ، و از سويى ديگر ، آنها هرگز چنين احتمالى را نمىدادند كه برادرشان عزيز مصر شده باشد ، حتى اگر شباهت او را با برادرشان مىديدند ، حتما حمل بر تصادف مىكردند ، از همه اينها گذشته طرز لباس و پوشش يوسف آن چنان با سابق تفاوت يافته بوده كه شناختن او در لباس جديد ، كه لباس مصريان بود ، كار آسانى نبود ، اصلا احتمال حيات يوسف پس از آن ماجرا در نظر آنها بسيار بعيد بود .\r\nبه هر حال آنها غله مورد نياز خود را خريدارى كردند ، و وجه آن را كه پول يا كندر يا كفش يا ساير اجناسى بود كه از كنعان با خود به مصر آورده بودند پرداختند .\r\nيوسف برادران را مورد لطف و محبت فراوان قرار داد ، و در گفتگو را با آنها باز كرد ، برادران گفتند : ما ، ده برادر از فرزندان يعقوب هستيم ، و او نيز فرزندزاده ابراهيم خليل پيامبر بزرگ خدا است ، اگر پدر ما را مىشناختى احترام بيشترى مىكردى ، ما پدر پيرى داريم كه از پيامبران الهى ، ولى اندوه عميقى سراسر وجود او را در بر گرفته ! .\r\nيوسف فورا پرسيد اين همه اندوه چرا ؟\r\nگفتند : او پسرى داشت ، كه بسيار مورد علاقه اش بود و از نظر سن از ما\r\n","description":"","footnote":"","page_name":" 17 ","page_number":17},
  {"content":"\r\nكوچكتر بود ، روزى همراه ما براى شكار و تفريح به صحرا آمد ، و ما از او غافل مانديم و گرگ او را دريد ! و از آن روز تا كنون پدر ، براى او گريان و غمگين است .\r\nبعضى از مفسران چنين نقل كرده‌اند كه عادت يوسف اين بود كه به هر كس يك بار شتر غله بيشتر نمىفروخت ، و چون برادران يوسف ، ده نفر بودند ، ده بار غله به آنها داد ، آنها گفتند ما پدر پيرى داريم و برادر كوچكى ، كه در وطن مانده‌اند ، پدر به خاطر شدت اندوه نمىتواند مسافرت كند و برادر كوچك هم براى خدمت و انس ، نزد او مانده است ، سهميه اى هم براى آن دو به ما مرحمت كن .\r\nيوسف دستور داد دو بار ديگر بر آن افزودند ، سپس رو كرد به آنها و گفت : من شما را افراد هوشمند و مؤدبى مىبينم و اينكه مىگوئيد پدرتان به برادر كوچكتر بسيار علاقمند است ، معلوم مىشود ، او فرزند فوق العاده اى است و من مايل هستم در سفر آينده حتما او را ببينم .\r\nبه علاوه مردم در اينجا سوء ظنهايى نسبت به شما دارند چرا كه از يك كشور بيگانه‌ايد براى رفع سوء ظن هم كه باشد در سفر آينده برادر كوچك را به عنوان نشانه همراه خود بياوريد .\r\nدر اينجا قرآن مىگويد : هنگامى كه يوسف بارهاى آنها را آماده ساخت به آنها گفت : آن برادرى را كه از پدر داريد نزد من بياوريد « ( * ( وَلَمَّا جَهَّزَهُمْ بِجَهازِهِمْ قالَ ائْتُونِي بِأَخٍ لَكُمْ مِنْ أَبِيكُمْ ) * ) .\r\nسپس اضافه كرد : « آيا نمىبينيد ، حق پيمانه را ادا مىكنم ، و من بهترين ميزبانها هستم » ؟ ( * ( أَ لا تَرَوْنَ أَنِّي أُوفِي الْكَيْلَ وَأَنَا خَيْرُ الْمُنْزِلِينَ ) * ) .\r\nو به دنبال اين تشويق و اظهار محبت ، آنها را با اين سخن تهديد كرد كه « اگر آن برادر را نزد من نياوريد ، نه كيل و غله اى نزد من خواهيد داشت ، و نه\r\n","description":"","footnote":"","page_name":" 18 ","page_number":18},
  {"content":"\r\nاصلا به من نزديك شويد « ( * ( فَإِنْ لَمْ تَأْتُونِي بِه فَلا كَيْلَ لَكُمْ عِنْدِي وَلا تَقْرَبُونِ ) * ) .\r\nيوسف مىخواست به هر ترتيبى شده بنيامين را نزد خود آورد ، گاهى از طريق تحبيب و گاهى از طريق تهديد وارد مىشد ، ضمنا از اين تعبيرات روشن مىشود كه خريد و فروش غلات در مصر از طريق وزن نبود بلكه بوسيله پيمانه بود و نيز روشن مىشود كه يوسف از برادران خود و ساير ميهمانها به عاليترين وجهى پذيرايى مىكرد ، و به تمام معنى مهماننواز بود .\r\nبرادران در پاسخ او گفتند : « ما با پدرش گفتگو مىكنيم و سعى خواهيم كرد موافقت او را جلب كنيم و ما اين كار را خواهيم كرد » ( * ( قالُوا سَنُراوِدُ عَنْه أَباه وَإِنَّا لَفاعِلُونَ ) * ) .\r\nتعبير « * ( إِنَّا لَفاعِلُونَ ) * » نشان مىدهد كه آنها يقين داشتند ، مىتوانند از اين نظر در پدر نفوذ كنند و موافقتش را جلب نمايند كه اين چنين قاطعانه به عزيز مصر قول مىدادند ، و بايد چنين باشد ، جايى كه آنها توانستند يوسف را با اصرار و الحاح از دست پدر در آورند چگونه نمىتوانند بنيامين را از او جدا سازند ؟\r\nدر اينجا يوسف براى اينكه عواطف آنها را به سوى خود بيشتر جلب كند و اطمينان كافى به آنها بدهد ، « به كارگزارانش گفت : وجوهى را كه برادران در برابر غله پرداخته‌اند ، دور از چشم آنها ، دربارهايشان بگذاريد ، تا به هنگامى كه به خانواده خود بازگشتند و بارها را گشودند ، آن را بشناسند و بار ديگر به مصر بازگردند » ( * ( وَقالَ لِفِتْيانِه اجْعَلُوا بِضاعَتَهُمْ فِي رِحالِهِمْ لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ ) * ) .\r\n","description":"","footnote":"","page_name":" 19 ","page_number":19},
  {"content":"\r\n\r\nنكته‌ها :\r\n\r\n1 - چرا يوسف خود را به برادران معرفى نكرد\r\nنخستين سؤالى كه در ارتباط با آيات فوق پيش مىآيد اين است كه چگونه يوسف خود را به برادران معرفى نكرد ، تا زودتر او را بشناسند و به سوى پدر بازگردند ، و او را از غم و اندوه جانكاه فراق يوسف در آورند ؟\r\nاين سؤال را مىتوان به صورت وسيعترى نيز عنوان كرد و آن اينكه هنگامى كه برادران نزد يوسف آمدند ، حد اقل هشت سال از آزادى او از زندان گذشته بود ، چرا كه هفت سال دوران وفور نعمت را پشت سر گذاشته بود كه به ذخيره مواد غذايى براى سالهاى قحطى مشغول بود ، و در سال هشتم كه قحطى شروع شد يا بعد از آن برادرها براى تهيه غله به مصر آمدند ، آيا لازم نبود كه در اين هشت سال ، پيكى به كنعان بفرستد و پدر را از حال خود آگاه سازد و او را از آن غم بىپايان رهايى بخشد ؟ ! بسيارى از مفسران مانند طبرسى در مجمع البيان ، و علامه طباطبائى در الميزان ، و قرطبى در تفسير الجامع لاحكام القرآن ، به پاسخ اين سؤال پرداخته‌اند و جوابهايى ذكر كرده‌اند كه به نظر مىرسد بهترين آنها اين است كه يوسف چنين اجازه اى را از طرف پروردگار نداشت ، زيرا ماجراى فراق يوسف گذشته از جهات ديگر صحنه آزمايش و ميدان امتحانى بود براى يعقوب و مىبايست دوران اين آزمايش به فرمان پروردگار به آخر برسد ، و قبل از آن خبر دادن را يوسف مجاز نبود .\r\nبه علاوه اگر يوسف بلافاصله خود را به برادران معرفى مىكرد ، ممكن بود عكس العملهاى نامطلوبى داشته باشد از جمله اينكه آنها چنان گرفتار وحشت حادثه شوند كه ديگر به سوى او بازنگردند ، به خاطر اينكه احتمال مىدادند يوسف انتقام گذشته را از آنها بگيرد .\r\n","description":"","footnote":"","page_name":" 20 ","page_number":20},
  {"content":"\r\n\r\n2 - چرا يوسف پول را به برادران بازگرداند\r\nچرا يوسف دستور داد وجهى را كه برادران در مقابل غله پرداخته بودند در بارهاى آنها بگذارند .\r\nاز اين سؤال نيز پاسخهاى متعددى گفته شده از جمله فخر رازى در تفسيرش ده پاسخ براى آن ذكر كرده است كه بعضى نامناسب است ، ولى خود آيات فوق پاسخ اين سؤال را بيان كرده است ، چرا كه مىگويد : * ( لَعَلَّهُمْ يَعْرِفُونَها إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ ) * : هدف يوسف اين بود كه آنان پس از بازگشت به وطن آنها را در لابلاى بارها ببينند ، و به كرامت و بزرگوارى عزيز مصر ( يوسف ) بيش از پيش پى ببرند ، و همان سبب شود كه بار ديگر به سوى او بازگردند ، و حتى برادر كوچك خويش را با اطمينان خاطر همراه بياورند و نيز پدرشان يعقوب با توجه به اين وضع ، اعتماد بيشترى به آنها در زمينه فرستادن بنيامين به مصر پيدا كنند .\r\n\r\n3 - چگونه يوسف از اموال بيت المال به برادران داد ؟\r\nسؤال ديگرى كه در اينجا پيش مىآيد اين است كه يوسف چگونه اموال بيت المال را بلا عوض به برادران داد ؟\r\nاين سؤال را از دو راه مىتوان پاسخ داد : نخست اينكه در بيت المال مصر حقى براى مستضعفان وجود داشته ( و هميشه وجود دارد ) و مرزهاى كشورها نيز دخالتى در اين حق نمىتواند داشته باشد ، به همين دليل يوسف از اين حق در مورد برادران خويش كه در آن هنگام مستضعف بودند استفاده كرد ، همانگونه كه در مورد ساير مستضعفان نيز استفاده مىكرد ، ديگر اينكه يوسف در آن پست حساسى كه داشت ، شخصا داراى حقوقى بود و حد اقل حقش اين بود كه خود و عائله نيازمند خويش و كسانى همچون پدر و برادر را از نظر حد اقل زندگى تامين كند ، بنا بر اين او از حق خويش در اين بخشش و عطا استفاده كرد .\r\n","description":"","footnote":"","page_name":" 21 ","page_number":21},
  {"content":"\r\n\r\n[ سوره يوسف ‹ 12 › : آيات 63 تا 66 
  ]\r\nفَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ فَأَرْسِلْ مَعَنا أَخانا نَكْتَلْ وَإِنَّا لَه لَحافِظُونَ ‹ 63 › قالَ هَلْ آمَنُكُمْ عَلَيْه إِلَّا كَما أَمِنْتُكُمْ عَلى أَخِيه مِنْ قَبْلُ فَاللَّه خَيْرٌ حافِظاً وَهُوَ أَرْحَمُ الرَّاحِمِينَ ‹ 64 › وَلَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ قالُوا يا أَبانا ما نَبْغِي هذِه بِضاعَتُنا رُدَّتْ إِلَيْنا وَنَمِيرُ أَهْلَنا وَنَحْفَظُ أَخانا وَنَزْدادُ كَيْلَ بَعِيرٍ ذلِكَ كَيْلٌ يَسِيرٌ ‹ 65 › قالَ لَنْ أُرْسِلَه مَعَكُمْ حَتَّى تُؤْتُونِ مَوْثِقاً مِنَ اللَّه لَتَأْتُنَّنِي بِه إِلَّا أَنْ يُحاطَ بِكُمْ فَلَمَّا آتَوْه مَوْثِقَهُمْ قالَ اللَّه عَلى ما نَقُولُ وَكِيلٌ ‹ 66 ›\r\n\r\nترجمه :\r\n63 - و هنگامى كه آنها به سوى پدرشان بازگشتند گفتند اى پدر دستور داده شده كه به ما پيمانه اى ( از غله ) ندهند لذا برادرمان را با ما بفرست تا سهمى ( از غله ) دريافت داريم و ما او را محافظت خواهيم كرد .\r\n64 - گفت آيا من نسبت به او به شما اطمينان كنم همانگونه كه نسبت به برادرش ( يوسف ) اطمينان كردم ( و ديديد چه شد ؟ ! ) و ( در هر حال ) خداوند بهترين حافظ و ارحم الراحمين است .\r\n65 - و هنگامى كه متاع خود را گشودند ديدند سرمايه آنها به آنها بازگردانده شده ! گفتند پدر ! ما ديگر چه مىخواهيم ؟ اين سرمايه ماست كه به ما بازپسگردانده شده ! ( پس چه بهتر كه برادر را با ما بفرستى ) و ما براى خانواده خويش مواد غذايى مىآوريم و برادرمان را حفظ خواهيم كرد و پيمانه بزرگترى دريافت\r\n","description":"","footnote":"","page_name":" 22 ","page_number":22},
  {"content":"\r\nخواهيم داشت ، اين پيمانه كوچكى است ! 66 - گفت : من هرگز او را با شما نخواهم فرستاد مگر اينكه پيمان مؤكد الهى بدهيد كه او را حتما نزد من خواهيد آورد ، مگر اينكه ( بر اثر مرگ يا علت ديگر ) قدرت از شما سلب گردد ، و هنگامى كه آنها پيمان موثق خود را در اختيار او گذاردند گفت : خداوند نسبت به آنچه مىگوئيم ناظر و حافظ است .\r\n\r\nتفسير : سرانجام موافقت پدر جلب شد\r\nبرادران يوسف با دست پر و خوشحالى فراوان به كنعان بازگشتند ، ولى در فكر آينده بودند كه اگر پدر با فرستادن برادر كوچك ( بنيامين ) موافقت نكند ، عزيز مصر آنها را نخواهد پذيرفت و سهميه اى به آنها نخواهد داد .\r\nلذا قرآن مىگويد : « هنگامى كه آنها به سوى پدر بازگشتند گفتند :\r\nپدر ! دستور داده شده است كه در آينده سهميه اى به ما ندهند و كيل و پيمانه اى براى ما نكنند « ( * ( فَلَمَّا رَجَعُوا إِلى أَبِيهِمْ قالُوا يا أَبانا مُنِعَ مِنَّا الْكَيْلُ ) * ) .\r\n« اكنون كه چنين است برادرمان را با ما بفرست تا بتوانيم كيل و پيمانه اى دريافت داريم » ( * ( فَأَرْسِلْ مَعَنا أَخانا نَكْتَلْ ) * ) ( 1 ) .\r\n« و مطمئن باش كه او را حفظ خواهيم كرد » ( * ( وَإِنَّا لَه لَحافِظُونَ ) * ) .\r\nپدر كه هرگز خاطره يوسف را فراموش نمىكرد از شنيدن اين سخن ناراحت و نگران شد ، رو به آنها كرده « گفت : آيا من نسبت به اين برادر به شما اطمينان كنم همانگونه كه نسبت به برادرش يوسف در گذشته اطمينان كردم » ( * ( قالَ هَلْ آمَنُكُمْ عَلَيْه إِلَّا كَما أَمِنْتُكُمْ عَلى أَخِيه مِنْ قَبْلُ ) * ) .\r\n\r\n","description":"","footnote":"\r\n( 1 ) « نكتل » در اصل « نكتال » بوده ، از ماده كيل است و به معنى دريافت داشتن چيزى با كيل و پيمانه است ولى « كال » به معنى پرداختن با كيل و پيمانه مىباشد .\r\n","page_name":" 23 ","page_number":23},
  {"content":"\r\nيعنى شما با اين سابقه بد كه هرگز فراموش شدنى نيست چگونه انتظار داريد من بار ديگر به پيشنهاد شما اطمينان كنم ، و فرزند دلبند ديگرم را به شما بسپارم ، آن هم در يك سفر دور و دراز و در يك كشور بيگانه ؟ ! سپس اضافه كرد : « در هر حال خداوند بهترين حافظ و ارحم الراحمين است » ( * ( فَاللَّه خَيْرٌ حافِظاً وَهُوَ أَرْحَمُ الرَّاحِمِينَ ) * ) .\r\nاين جمله ممكن است اشاره به اين باشد كه براى من مشكل است بنيامين را با شما بدسابقه‌ها بفرستم ، و اگر هم بفرستم به اطمينان حفظ خدا و ارحم الراحمين بودن او است ، نه به اطمينان شما ! .\r\nبنا بر اين جمله فوق اشاره قطعى به قبول پيشنهاد آنها ندارد ، بلكه يك بحث احتمالى است ، زيرا از آيات آينده معلوم مىشود كه يعقوب هنوز پيشنهاد آنها را نپذيرفته بود و بعد از گرفتن عهد و پيمان موثق و جريانات ديگرى كه پيش آمد آن را پذيرفت .\r\nديگر اينكه ممكن است اشاره به يوسف باشد ، چرا كه او در اينجا به ياد يوسف افتاد و قبلا هم مىدانست او در حال حيات است . ( و در آيات آينده نيز خواهيم خواند كه او به زنده بودن يوسف اطمينان داشت ) و لذا براى حفظ او دعا كرد كه : هر كجا هست خدايا به سلامت دارش ! سپس برادرها « هنگامى كه بارها را گشودند با كمال تعجب ديدند تمام آنچه را به عنوان بهاى غله ، به عزيز مصر پرداخته بودند ، همه به آنها بازگردانده شده و در درون بارها است » ! ( * ( وَلَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ ) * ) .\r\nآنها كه اين موضوع را سندى قاطع بر گفتار خود مىيافتند ، نزد پدر آمدند « گفتند : پدرجان ! ما ديگر بيش از اين چه مىخواهيم ؟ ببين تمام متاع\r\n","description":"","footnote":"","page_name":" 24 ","page_number":24},
  {"content":"\r\nما را به ما بازگردانده‌اند « ( * ( قالُوا يا أَبانا ما نَبْغِي هذِه بِضاعَتُنا رُدَّتْ إِلَيْنا ) * ) ( 1 ) .\r\nآيا از اين بزرگوارى بيشتر مىشود كه زمامدار يك كشور بيگانه ، در چنين قحطى و خشكسالى ، هم مواد غذايى به ما بدهد و هم وجه آن را به ما بازگرداند ؟\r\nآن هم به صورتى كه خودمان نفهميم و شرمنده نشويم ، از اين برتر چه تصور مىشود ؟ ! پدرجان ! ديگر جاى درنگ نيست ، برادرمان را با ما بفرست « ما براى خانواده خود مواد غذايى خواهيم آورد » ( * ( وَنَمِيرُ أَهْلَنا ) * ) ( 2 ) .\r\n« و در حفظ برادر خواهيم كوشيد » ( * ( وَنَحْفَظُ أَخانا ) * ) .\r\n« و يك بار شتر هم به خاطر او خواهيم افزود » ( * ( وَنَزْدادُ كَيْلَ بَعِيرٍ ) * ) .\r\n« و اين كار براى عزيز مصر ، اين مرد بزرگوار و سخاوتمندى كه ما ديديم ، كار ساده و آسانى است » ( * ( ذلِكَ كَيْلٌ يَسِيرٌ ) * ) ( 3 ) .\r\nولى يعقوب با تمام اين احوال ، راضى بفرستادن فرزندش بنيامين با آنها نبود ، و از طرفى اصرار آنها كه با منطق روشنى همراه بود ، او را وادار مىكرد كه در برابر اين پيشنهاد تسليم شود ، سرانجام راه چاره را در اين ديد كه نسبت به فرستادن فرزند ، موافقت مشروط كند ، لذا به آنها چنين گفت :\r\n\r\n","description":"","footnote":"\r\n( 1 ) جمله * ( ما نَبْغِي ) * ممكن است « استفهاميه » باشد ، و تقدير آن چنين است : ما نبغى وراء ذلك ( ما بيش از اين چه مىخواهيم ؟ ) و ممكن است « نافيه » باشد ، و تقدير آن چنين است ما نبغى بذلك الكذب - او - ما نبغى منك دراهم يعنى ما قصد دروغ نداريم ، يا اينكه ما پول ديگرى از تو نمىخواهيم همينها كافى است .\r\n( 2 ) نمير از ماده ميره به معنى جلب طعام و مواد غذايى است .\r\n( 3 ) جمله « * ( ذلِكَ كَيْلٌ يَسِيرٌ ) * » علاوه بر آنچه در متن گفته شد ، اين احتمال را نيز دارد ، كه منظور برادران يوسف اين بوده كه آنچه را كه ما آورديم ، كيل كمى بود اگر برادر كوچكمان با ما بيايد مىتوانيم مقدار بيشترى غله دريافت داريم .\r\n","page_name":" 25 ","page_number":25},
  {"content":"\r\n« من هرگز او را با شما نخواهم فرستاد ، مگر اينكه يك وثيقه الهى و چيزى كه مايه اطمينان و اعتماد ما باشد در اختيار من بگذاريد كه او را به من بازگردانيد مگر اينكه بر اثر مرگ و يا عوامل ديگر قدرت از شما سلب شود » ( * ( قالَ لَنْ أُرْسِلَه مَعَكُمْ حَتَّى تُؤْتُونِ مَوْثِقاً مِنَ اللَّه لَتَأْتُنَّنِي بِه إِلَّا أَنْ يُحاطَ بِكُمْ ) * ) منظور از « * ( مَوْثِقاً مِنَ اللَّه ) * » ( وثيقه الهى ) همان عهد و پيمان و سوگندى بوده كه با نام خداوند همراه است .\r\nجمله « * ( إِلَّا أَنْ يُحاطَ بِكُمْ ) * » در اصل به اين معنى است كه « مگر اينكه حوادث به شما احاطه كند » يعنى مغلوب حوادث شويد ، اين جمله ممكن است كنايه از مرگ و مير و يا حوادث ديگرى باشد كه انسان را به زانو درمىآورد ، و قدرت را از او سلب مىكند ( 1 ) .\r\nذكر اين استثناء ، نشانه اى از درايت بارز يعقوب پيامبر است كه با آن همه علاقه اى كه به فرزندش بنيامين داشت ، به فرزندان ديگر تكليف ما لا يطاق نكرد و گفت من فرزندم را از شما مىخواهم مگر اينكه حوادثى پيش آيد كه از قدرت بيرون باشد كه در اين صورت گناهى متوجه شما نيست .\r\nبديهى است اگر بعضى از آنها گرفتار حادثه اى مىشدند و قدرت از آنها سلب مىگرديد ، بقيه موظف بودند امانت پدر را به سوى او بازگردانند ، و لذا يعقوب مىگويد مگر اينكه همه شماها مغلوب حوادث شويد .\r\nبه هر حال برادران يوسف پيشنهاد پدر را پذيرفتند ، « و هنگامى كه عهد و پيمان خود را در اختيار پدر گذاشتند يعقوب گفت : خداوند شاهد و ناظر و حافظ\r\n\r\n","description":"","footnote":"\r\n( 1 ) اين تعبير در مواردى از قرآن مجيد تنها به معنى هلاكت و نابودى آمده است ، مانند : * ( وَظَنُّوا أَنَّهُمْ أُحِيطَ بِهِمْ ) * ( يونس - 22 ) * ( وَأُحِيطَ بِثَمَرِه ) * ( كهف - 42 ) ولى روشن است كه در آيه مورد بحث منظور خصوص هلاكت نيست ، بلكه عذرى است كه قدرت را از انسان سلب مىكند .\r\n","page_name":" 26 ","page_number":26},
  {"content":"\r\nآن است كه ما مىگوئيم « ( * ( فَلَمَّا آتَوْه مَوْثِقَهُمْ قالَ اللَّه عَلى ما نَقُولُ وَكِيلٌ ) * ) .\r\n\r\nنكته‌ها :\r\n\r\n[ 1 - چگونه يعقوب حاضر شد بنيامين را به برادران بسپارد . 
  ]\r\nنخستين سؤالى كه در زمينه آيات فوق به ذهن مىآيد ، اين است كه چگونه يعقوب حاضر شد بنيامين را به آنها بسپارد با اينكه برادران به حكم رفتارى كه با يوسف كرده بودند افراد بدسابقه اى محسوب مىشدند ، به علاوه مىدانيم آنها تنها كينه و حسد يوسف را به دل نداشتند بلكه همان احساسات را ، هر چند به صورت خفيفتر ، نسبت به بنيامين نيز داشتند ، چنان كه در آيات آغاز سوره خوانديم إِذْ قالُوا لَيُوسُفُ وَأَخُوه أَحَبُّ إِلى أَبِينا مِنَّا وَنَحْنُ عُصْبَةٌ :\r\n« گفتند : يوسف و برادرش نزد پدر از ما محبوبتر است ، در حالى كه ما نيرومندتريم » .\r\nولى توجه به اين نكته پاسخ اين سؤال را روشن مىكند كه سى الى چهل سال ، از حادثه يوسف گذشته بود ، و برادران جوان يوسف به سن كهولت رسيده بودند ، و طبعا نسبت به سابق پخته تر شده بودند ، به علاوه عوارض نامطلوب سوء قصد نسبت به يوسف را در محيط خانواده و در درون و جدان ناآرام خود به خوبى احساس مىكردند ، و تجربه به آنها نشان داده بود كه فقدان يوسف نه تنها محبت پدر را متوجه آنها نساخته بلكه بىمهرى تازه اى آفريده است ! از همه اينها گذشته مساله يك مساله حياتى بود ، مساله تهيه آذوقه در قحط سالى براى يك خانواده بزرگ بود ، نه مانند گردش و تفريح كه براى يوسف پيشنهاد كردند ، مجموع اين جهات سبب شد كه يعقوب در برابر پيشنهاد فرزندان تسليم شود ، مشروط بر اينكه عهد و پيمان الهى با او ببندند كه برادرشان بنيامين را سالم نزد پدر آورند ،\r\n\r\n[ 2 - آيا تنها سوگند خوردن و عهد كردن كافى بود ؟ 
  ]\r\nسؤال ديگرى كه در اينجا پيش مىآيد اين است كه آيا تنها سوگند\r\n","description":"","footnote":"","page_name":" 27 ","page_number":27},
  {"content":"\r\nخوردن و عهد الهى بستن كافى بوده است كه بنيامين را بدست آنها بسپارد ؟\r\nپاسخ اين است كه مسلما عهد و سوگند به تنهايى كافى نبود ولى شواهد و قرائن نشان مىداده كه اين بار ، يك واقعيت مطرح است ، نه توطئه و فريب و دروغ ، بنا بر اين عهد و سوگند به اصطلاح براى محكم كارى و تاكيد بيشتر بوده است ، درست مثل اينكه در عصر و زمان خود مىبينيم كه از رجال سياسى مانند رئيس جمهور و نمايندگان مجلس ، سوگند وفادارى در راه انجام وظيفه ياد مىكنند ، بعد از آنكه در انتخاب آنها دقت كافى به عمل مىآورند .\r\n\r\n[ سوره يوسف ‹ 12 › : آيات 67 تا 68 
  ]\r\nوَ قالَ يا بَنِيَّ لا تَدْخُلُوا مِنْ بابٍ واحِدٍ وَادْخُلُوا مِنْ أَبْوابٍ مُتَفَرِّقَةٍ وَما أُغْنِي عَنْكُمْ مِنَ اللَّه مِنْ شَيْءٍ إِنِ الْحُكْمُ إِلَّا لِلَّه عَلَيْه تَوَكَّلْتُ وَعَلَيْه فَلْيَتَوَكَّلِ الْمُتَوَكِّلُونَ ‹ 67 › وَلَمَّا دَخَلُوا مِنْ حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ مِنَ اللَّه مِنْ شَيْءٍ إِلَّا حاجَةً فِي نَفْسِ يَعْقُوبَ قَضاها وَإِنَّه لَذُو عِلْمٍ لِما عَلَّمْناه وَلكِنَّ أَكْثَرَ النَّاسِ لا يَعْلَمُونَ ‹ 68 ›\r\n\r\nترجمه :\r\n67 - ( هنگامى كه مىخواستند حركت كنند ، يعقوب ) گفت فرزندان من ! از يك در وارد نشويد ، بلكه از درهاى متفرق وارد گرديد و ( من با اين دستور ) نمىتوانم حادثه اى را كه از سوى خدا حتمى است از شما دفع كنم ، حكم و فرمان تنها از آن خدا است بر او توكل كرده‌ام و همه متوكلان بايد بر او توكل كنند .\r\n68 - و هنگامى كه از همان طريق كه پدر به آنها دستور داده وارد شدند اين كار هيچ حادثه حتمى الهى را نمىتوانست از آنها دور سازد جز حاجتى در دل يعقوب ( كه از\r\n","description":"","footnote":"","page_name":" 28 ","page_number":28},
  {"content":"\r\nاين راه ) انجام شد ( و خاطرش تسكين يافت ) و او از بركت تعليمى كه ما به او داده‌ايم علم فراوانى دارد در حالى كه اكثر مردم نمىدانند .\r\n\r\nتفسير :\r\nسرانجام برادران يوسف پس از جلب موافقت پدر ، برادر كوچك را با خود همراه كردند و براى دومين بار آماده حركت به سوى مصر شدند ، در اينجا پدر ، نصيحت و سفارشى به آنها كرد « گفت : فرزندانم ! شما از يك در وارد نشويد ، بلكه از درهاى مختلف وارد شويد » ( * ( وَقالَ يا بَنِيَّ لا تَدْخُلُوا مِنْ بابٍ واحِدٍ وَادْخُلُوا مِنْ أَبْوابٍ مُتَفَرِّقَةٍ ) * ) .\r\nو اضافه كرد « من با اين دستور نمىتوانم حادثه اى را كه از سوى خدا حتمى است از شما بر طرف سازم » ( * ( وَما أُغْنِي عَنْكُمْ مِنَ اللَّه مِنْ شَيْءٍ ) * ) .\r\nولى يك سلسله ، حوادث و پيش آمدهاى ناگوار است كه قابل اجتناب مىباشد و حكم حتمى الهى درباره آن صادر نشده ، هدف من آن است كه آنها از شما بر طرف گردد و اين امكان پذير است .\r\nو در پايان گفت : « حكم و فرمان مخصوص خدا است » ( * ( إِنِ الْحُكْمُ إِلَّا لِلَّه ) * ) .\r\n« بر خدا توكل كردم » ( * ( عَلَيْه تَوَكَّلْتُ ) * ) .\r\nو « همه متوكلان بايد بر او توكل كنند ، و از او استمداد بجويند و كار خود را به او واگذارند » ( * ( وَعَلَيْه فَلْيَتَوَكَّلِ الْمُتَوَكِّلُونَ ) * ) .\r\nبدون شك پايتخت مصر ، در آن روز مانند هر شهر ديگر ، ديوار و برج و بارو داشت و دروازه‌هاى متعدد ، اما اينكه چرا يعقوب ، سفارش كرد ، فرزندانش از يك دروازه وارد نشوند ، بلكه تقسيم به گروه هايى شوند و هر گروهى از يك دروازه وارد شود ، دليل آن در آيه فوق ذكر نشده ، گروهى از مفسران گفته‌اند :\r\nعلت آن دستور اين بوده كه برادران يوسف ، هم از جمال كافى بهره مند بودند ( گر چه\r\n","description":"","footnote":"","page_name":" 29 ","page_number":29},
  {"content":"\r\nيوسف نبودند ولى بالآخره برادر يوسف بودند ! ) و هم قامتهاى رشيد داشتند ، و پدر نگران بود كه جمعيت يازده نفرى كه قيافه‌هاى آنها نشان مىداد از يك كشور ديگر به مصر آمده‌اند ، توجه مردم را به خود جلب كنند ، او نمىخواست از اين راه چشم زخمى به آنها برسد .\r\nو به دنبال اين تفسير بحث مفصلى در ميان مفسران در زمينه تاثير چشم زدن در گرفته ، و شواهدى از روايات و تاريخ براى آن ذكر كرده‌اند كه بخواست خدا ما در ذيل آيه : وَإِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ ( آيه 51 سوره ن و القلم ) از آن بحث خواهيم كرد ، و ثابت خواهيم نمود كه قسمتى از اين موضوع حق است ، و از نظر علمى نيز بوسيله سياله مغناطيسى مخصوصى كه از چشم بيرون مىپرد ، قابل توجيه مىباشد ، هر چند عوام الناس آن را با مقدار زيادى از خرافات آميخته‌اند .\r\nعلت ديگرى كه براى اين دستور يعقوب ع ذكر شده اين است كه ممكن بود ، وارد شدن دستجمعى آنها به يك دروازه مصر و حركت گروهى آنان قيافه‌هاى جذاب ، و اندام درشت ، حسد حسودان را برانگيزد ، و نسبت به آنها نزد دستگاه حكومت سعايت كنند ، و آنها را به عنوان يك جمعيت بيگانه كه قصد خرابكارى دارند مورد سوء ظن قرار دهند ، لذا پدر به آنها دستور داد از دروازه‌هاى مختلف وارد شوند تا جلب توجه نكنند .\r\nبعضى از مفسران ( 1 ) يك تفسير ذوقى نيز براى آيه فوق گفته‌اند و آن اينكه يعقوب مىخواست يك دستور مهم اجتماعى به عنوان بدرقه راه به فرزندان بدهد ، و آن اينكه گمشده خود را از يك در نجويند بلكه از هر درى بايد وارد شوند ، چرا كه بسيار مىشود انسان براى رسيدن به يك هدف گاه تنها يك راه را انتخاب مىكند و هنگامى كه به بن بست كشيد ، مايوس شده ، به كنار مىرود ، اما اگر\r\n\r\n","description":"","footnote":"\r\n( 1 ) عالم و خطيب بزرگوار مرحوم اشراقى ( قدس سره ) .\r\n","page_name":" 30 ","page_number":30},
  {"content":"\r\nبه اين حقيقت توجه داشته باشد كه گمشده‌ها معمولا يك راه ندارند و از طرق مختلف به جستجوى آن برخيزد ، غالبا پيروز مىشود .\r\nبرادران حركت كردند و پس از پيمودن راه طولانى ميان كنعان و مصر ، وارد سرزمين مصر شدند « و هنگامى كه طبق آنچه پدر به آنها امر كرده بود ، از راههاى مختلف وارد مصر شدند اين كار هيچ حادثه الهى را نمىتوانست از آنها دور سازد » ( * ( وَلَمَّا دَخَلُوا مِنْ حَيْثُ أَمَرَهُمْ أَبُوهُمْ ما كانَ يُغْنِي عَنْهُمْ مِنَ اللَّه مِنْ شَيْءٍ ) * ) .\r\nبلكه تنها فايده اش اين بود « كه حاجتى در دل يعقوب بود كه از اين طريق انجام مىشد » ( * ( إِلَّا حاجَةً فِي نَفْسِ يَعْقُوبَ قَضاها ) * ) .\r\nاشاره به اينكه تنها اثرش تسكين خاطر پدر و آرامش قلب او بود ، چرا كه او از همه فرزندان خود دور بود ، و شب و روز در فكر آنها و يوسف بود ، و از گزند حوادث و حسد حسودان و بدخواهان بر آنها مىترسيد ، و همين اندازه كه اطمينان داشت آنها دستوراتش را به كار مىبندند دل خوش بود .\r\nسپس قرآن يعقوب را با اين جمله مدح و توصيف مىكند كه « او از طريق تعليمى كه ما به او داديم ، علم و آگاهى داشت ، در حالى كه اكثر مردم نمىدانند » ( * ( وَإِنَّه لَذُو عِلْمٍ لِما عَلَّمْناه وَلكِنَّ أَكْثَرَ النَّاسِ لا يَعْلَمُونَ ) * ) .\r\nاشاره به اينكه بسيارى از مردم چنان در عالم اسباب گم مىشوند كه خدا را فراموش مىكنند و خيال مىكنند مثلا چشم زخم ، اثر اجتناب ناپذير بعضى از چشمهاست ، و به همين جهت خدا و توكل بر او را فراموش كرده به دامن اين و آن مىچسبند ، ولى يعقوب چنين نبود ، مىدانست تا خداوند چيزى نخواهد انجام نمىپذيرد ، لذا در درجه اول توكل و اعتماد او بر خدا بود و سپس به سراغ عالم اسباب مىرفت ، و در عين حال مىدانست پشت سر اين اسباب ذات پاك « مسبب الاسباب » است ، همانگونه كه قرآن در سوره بقره آيه 102 درباره ساحران شهر\r\n","description":"","footnote":"","page_name":" 31 ","page_number":31},
  {"content":"\r\nبابل مىگويد وَما هُمْ بِضارِّينَ بِه مِنْ أَحَدٍ إِلَّا بِإِذْنِ اللَّه : ( آنها نمىتوانستند از طريق سحر به كسى زيان برسانند ، مگر اينكه خدا بخواهد ) اشاره به اينكه ما فوق همه اينها اراده خدا است ، بايد دل به او بست و از او كمك خواست .\r\n\r\n[ سوره يوسف ‹ 12 › : آيات 69 تا 76 
  ]\r\nوَ لَمَّا دَخَلُوا عَلى يُوسُفَ آوى إِلَيْه أَخاه قالَ إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ ‹ 69 › فَلَمَّا جَهَّزَهُمْ بِجَهازِهِمْ جَعَلَ السِّقايَةَ فِي رَحْلِ أَخِيه ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ ‹ 70 › قالُوا وَأَقْبَلُوا عَلَيْهِمْ ما ذا تَفْقِدُونَ ‹ 71 › قالُوا نَفْقِدُ صُواعَ الْمَلِكِ وَلِمَنْ جاءَ بِه حِمْلُ بَعِيرٍ وَأَنَا بِه زَعِيمٌ ‹ 72 › قالُوا تَاللَّه لَقَدْ عَلِمْتُمْ ما جِئْنا لِنُفْسِدَ فِي الأَرْضِ وَما كُنَّا سارِقِينَ ‹ 73 ›\r\nقالُوا فَما جَزاؤُه إِنْ كُنْتُمْ كاذِبِينَ ‹ 74 › قالُوا جَزاؤُه مَنْ وُجِدَ فِي رَحْلِه فَهُوَ جَزاؤُه كَذلِكَ نَجْزِي الظَّالِمِينَ ‹ 75 › فَبَدَأَ بِأَوْعِيَتِهِمْ قَبْلَ وِعاءِ أَخِيه ثُمَّ اسْتَخْرَجَها مِنْ وِعاءِ أَخِيه كَذلِكَ كِدْنا لِيُوسُفَ ما كانَ لِيَأْخُذَ أَخاه فِي دِينِ الْمَلِكِ إِلَّا أَنْ يَشاءَ اللَّه نَرْفَعُ دَرَجاتٍ مَنْ نَشاءُ وَفَوْقَ كُلِّ ذِي عِلْمٍ عَلِيمٌ ‹ 76 ›\r\n\r\nترجمه :\r\n69 - هنگامى كه بر يوسف وارد شدند برادرش را نزد خود جاى داد و گفت من برادر تو هستم ، از آنچه آنها مىكنند غمگين و ناراحت نباش .\r\n","description":"","footnote":"","page_name":" 32 ","page_number":32},
  {"content":"\r\n70 - و هنگامى كه بارهاى آنها را بست ظرف آبخورى ملك را در بار برادرش قرار داد سپس كسى صدا زد اى اهل قافله شما سارق هستيد ! 71 - آنها رو به سوى او كردند . و گفتند چه چيز گم كرده‌ايد ؟\r\n72 - گفتند پيمانه ملك را ، و هر كس آن را بياورد يك بار شتر ( غله ) به او داده مىشود و من ضامن ( اين پاداش هستم ) .\r\n73 - گفتند به خدا سوگند شما ميدانيد ما نيامده‌ايم كه در اين سرزمين فساد كنيم و ما ( هرگز ) دزد نبوده‌ايم .\r\n74 - آنها گفتند اگر دروغگو باشيد كيفر شما چيست ؟\r\n75 - گفتند هر كس ( آن پيمانه ) در بار او پيدا شود خودش كيفر آن خواهد بود ( و بخاطر اين كار برده خواهد شد ) ما اين گونه ستمگران را كيفر مىدهيم .\r\n76 - در اين هنگام ( يوسف ) قبل از بار برادرش به كاوش بارهاى آنها پرداخت ، و سپس آن را از بار برادرش بيرون آورد ، اين گونه راه چاره به يوسف ياد داديم او هرگز نمىتوانست برادرش را مطابق آئين ملك ( مصر ) بگيرد مگر آنكه خدا بخواهد ، درجات هر كس را بخواهيم بالا مىبريم و برتر از هر صاحب علمى ، عالمى است .\r\n\r\nتفسير طرحى براى نگهدارى برادر\r\nسرانجام برادران وارد بر يوسف شدند ، و به او اعلام داشتند كه دستور تو را به كار بستيم و با اينكه پدر در آغاز موافق فرستادن برادر كوچك با ما نبود با اصرار او را راضى ساختيم ، تا بدانى ما به گفته و عهد خود وفاداريم .\r\nيوسف ، آنها را با احترام و اكرام تمام پذيرفت ، و به ميهمانى خويش دعوت كرد ، دستور داد هر دو نفر در كنار سفره يا طبق غذا قرار گيرند ، آنها چنين كردند ، در اين هنگام بنيامين كه تنها مانده بود گريه را سر داد و گفت : اگر برادرم يوسف زنده بود ، مرا با خود بر سر يك سفره مىنشاند ، چرا كه از يك پدر و مادر بوديم ، يوسف رو به آنها كرد و گفت : مثل اينكه برادر كوچكتان تنها\r\n","description":"","footnote":"","page_name":" 33 ","page_number":33},
  {"content":"\r\nمانده است ؟ من براى رفع تنهائيش او را با خودم بر سر يك سفره مىنشانم ! سپس دستور داد براى هر دو نفر يك اطاق خواب مهيا كردند ، باز بنيامين تنها ماند يوسف گفت : او را نزد من بفرستيد ، در اين هنگام يوسف برادرش را نزد خود جاى داد ، اما ديد او بسيار ناراحت و نگران است و دائما به ياد برادر از دست رفته اش يوسف مىباشد ، در اينجا پيمانه صبر يوسف لبريز شد و پرده از روى حقيقت برداشت ، چنان كه قرآن مىگويد : « هنگامى كه وارد بر يوسف شدند او برادرش را نزد خود جاى داد و گفت : من همان برادرت يوسفم ، غم مخور و اندوه به خويش راه مده و از كارهايى كه اينها مىكنند نگران مباش » .\r\n( * ( وَلَمَّا دَخَلُوا عَلى يُوسُفَ آوى إِلَيْه أَخاه قالَ إِنِّي أَنَا أَخُوكَ فَلا تَبْتَئِسْ بِما كانُوا يَعْمَلُونَ ) * ) .\r\n« لا تبتئس » از ماده « بؤس » در اصل بمعنى ضرر و شدت است ، و در اينجا به معنى اين است كه اندوهگين و غمناك مباش ! منظور از كارهاى برادران كه بنيامين را ناراحت مىكرده است ، بىمهرى - هايى است كه نسبت به او و يوسف داشتند ، و نقشه هايى كه براى طرد آنها از خانواده كشيدند ، اكنون كه مىبينى كارهاى آنها به زيان من تمام نشد بلكه وسيله اى بود براى ترقى و تعالى من ، بنا بر اين تو نيز ديگر از اين ناحيه غم و اندوهى به خود راه مده .\r\nدر اين هنگام طبق بعضى از روايات ، يوسف به برادرش بنيامين گفت : آيا دوست دارى نزد من بمانى ، او گفت آرى ولى برادرانم هرگز راضى نخواهند شد چرا كه به پدر قول داده‌اند و سوگند ياد كرده‌اند كه مرا به هر قيمتى كه هست با خود بازگردانند ، يوسف گفت : غصه مخور من نقشه اى مىكشم كه آنها ناچار شوند ترا نزد من بگذارند ، « سپس هنگامى كه بارهاى غلات را براى\r\n","description":"","footnote":"","page_name":" 34 ","page_number":34},
  {"content":"\r\nبرادران آماده ساخت دستور داد پيمانه گرانقيمت مخصوص را ، درون بار برادرش بنيامين بگذارد « ( چون براى هر كدام بارى از غله مىداد ) ( * ( فَلَمَّا جَهَّزَهُمْ بِجَهازِهِمْ جَعَلَ السِّقايَةَ فِي رَحْلِ أَخِيه ) * ) .\r\nالبته اين كار در خفا انجام گرفت ، و شايد تنها يك نفر از ماموران ، بيشتر از آن آگاه نشد ، در اين هنگام ماموران كيل مواد غذايى مشاهده كردند كه اثرى از پيمانه مخصوص و گرانقيمت نيست ، در حالى كه قبلا در دست آنها بود : لذا همين كه قافله آماده حركت شد ، كسى فرياد زد : اى اهل قافله شما سارق هستيد « ! ( * ( ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسارِقُونَ ) * ) .\r\nبرادران يوسف كه اين جمله را شنيدند ، سخت تكان خوردند و وحشت كردند ، چرا كه هرگز چنين احتمالى به ذهنشان راه نمىيافت كه بعد از اينهمه احترام و اكرام ، متهم به سرقت شوند ! لذا « رو به آنها كردند و گفتند : مگر چه چيز گم كرده‌ايد » ؟\r\n( * ( قالُوا وَأَقْبَلُوا عَلَيْهِمْ ما ذا تَفْقِدُونَ ) * ) .\r\n« گفتند ما پيمانه سلطان را گم كرده‌ايم و نسبت به شما ظنين هستيم » ( * ( قالُوا نَفْقِدُ صُواعَ الْمَلِكِ ) * ) .\r\nو از آنجا كه پيمانه گرانقيمت و مورد علاقه ملك بوده است ، « هر كس آن را بيابد و بياورد ، يك بار شتر به او جايزه خواهيم داد » ( * ( وَلِمَنْ جاءَ بِه حِمْلُ بَعِيرٍ ) * ) .\r\nسپس گوينده اين سخن براى تاكيد بيشتر گفت : « و من شخصا اين جايزه را تضمين مىكنم » . ( * ( وَأَنَا بِه زَعِيمٌ ) * ) .\r\nبرادران كه سخت از شنيدن اين سخن نگران و دستپاچه شدند ، و نمى -\r\n","description":"","footnote":"","page_name":" 35 ","page_number":35},
  {"content":"\r\nدانستند جريان چيست ؟ رو به آنها كرده « گفتند : به خدا سوگند شما ميدانيد ما نيامده‌ايم در اينجا فساد كنيم و ما هيچگاه سارق نبوده‌ايم » ( * ( قالُوا تَاللَّه لَقَدْ عَلِمْتُمْ ما جِئْنا لِنُفْسِدَ فِي الأَرْضِ وَما كُنَّا سارِقِينَ ) * ) .\r\nاينكه گفتند شما خود مىدانيد كه ما اهل فساد و سرقت نيستيم شايد اشاره به اين باشد كه شما سابقه ما را به خوبى داريد كه در دفعه گذشته قيمت پرداختى ما را در بارهايمان گذاشتيد و ما مجددا به سوى شما بازگشتيم و اعلام كرديم كه حاضريم همه آن را به شما بازگردانيم ، بنا بر اين كسانى كه از يك كشور دور دست براى اداى دين خود بازمىگردند چگونه ممكن است دست به سرقت بزنند ؟\r\nبه علاوه گفته مىشود آنها به هنگام ورود در مصر دهان شترهاى خود را با دهان بند بسته بودند تا به زراعت و اموال كسى زيان نرسانند ، ما كه تا اين حد رعايت مىكنيم كه حتى حيواناتمان ضررى به كسى نرسانند ، چگونه ممكن است چنين كار قبيحى مرتكب شويم ؟ ! در اين هنگام ماموران رو به آنها كرده « گفتند اگر شما دروغ بگوئيد جزايش چيست ؟ » ( * ( قالُوا فَما جَزاؤُه إِنْ كُنْتُمْ كاذِبِينَ ) * ) .\r\nو « آنها در پاسخ گفتند : جزايش اين است كه هر كس پيمانه ملك ، در » بار « او پيدا شود خودش را ، توقيف كنيد و به جاى آن برداريد » ( * ( قالُوا جَزاؤُه مَنْ وُجِدَ فِي رَحْلِه فَهُوَ جَزاؤُه ) * ) .\r\n« آرى ما اين چنين ستمكاران را كيفر مىدهيم » ( * ( كَذلِكَ نَجْزِي الظَّالِمِينَ ) * ) .\r\nدر اين هنگام يوسف دستور داد كه بارهاى آنها را بگشايند و يك يك بازرسى\r\n","description":"","footnote":"","page_name":" 36 ","page_number":36},
  {"content":"\r\nكنند ، منتها براى اينكه طرح و نقشه اصلى يوسف معلوم نشود ، « نخست بارهاى ديگران را قبل از بار برادرش بنيامين بازرسى كرد و سپس پيمانه مخصوص را از بار برادرش بيرون آورد » ( * ( فَبَدَأَ بِأَوْعِيَتِهِمْ قَبْلَ وِعاءِ أَخِيه ثُمَّ اسْتَخْرَجَها مِنْ وِعاءِ أَخِيه ) * ) .\r\nهمين كه پيمانه دربار بنيامين پيدا شد ، دهان برادران از تعجب باز ماند ، گويى كوهى از غم و اندوه بر آنان فرود آمد ، و خود را در بن بست عجيبى ديدند .\r\nاز يك سو برادر آنها ظاهرا مرتكب چنين سرقتى شده و مايه سرشكستگى آنهاست ، و از سوى ديگر موقعيت آنها را نزد عزيز مصر به خطر مىاندازد ، و براى آينده جلب حمايت او ممكن نيست ، و از همه اينها گذشته پاسخ پدر را چه بگويند ؟ چگونه او باور مىكند كه برادران تقصيرى در اين زمينه نداشته‌اند ؟\r\nبعضى از مفسران نوشته‌اند كه در اين هنگام برادرها رو به سوى بنيامين كردند ، و گفتند : اى بىخبر ؟ ما را رسوا كردى ، صورت ما را سياه نمودى ، اين چه كار غلطى بود كه انجام دادى ؟ ( نه به خودت رحم كردى و نه به ما و نه به خاندان يعقوب كه خاندان نبوت است ) آخر بگو كى تو اين پيمانه را برداشتى و در بار خود گذاشتى ؟\r\nبنيامين كه باطن قضيه را مىدانست با خونسردى جواب داد اين كار را همان كس كرده است كه وجوه پرداختى شما را در بارتان گذاشت ! ولى حادثه آن چنان براى برادران ناراحت كننده بود كه نفهميدند چه مىگويد ( 1 ) .\r\nسپس قرآن چنين اضافه مىكند كه « ما اين گونه براى يوسف ، طرح ريختيم » ( تا برادر خود را به گونه اى كه برادران ديگر نتوانند مقاومت كنند نزد خود نگاه دارند ) ( * ( كَذلِكَ كِدْنا لِيُوسُفَ ) * ) .\r\nمساله مهم اينجاست كه اگر يوسف مىخواست طبق قوانين مصر با برادرش\r\n\r\n","description":"","footnote":"\r\n( 1 ) مجمع البيان جلد 5 صفحه 253 ( ذيل آيه ) .\r\n","page_name":" 37 ","page_number":37},
  {"content":"\r\nبنيامين رفتار كند مىبايست او را مضروب سازد و به زندان بيفكند و علاوه بر اينكه سبب آزار برادر مىشد ، هدفش كه نگهداشتن برادر نزد خود بود ، انجام نمىگرفت ، لذا قبلا از برادران اعتراف گرفت كه اگر شما دست به سرقت زده باشيد ، كيفرش نزد شما چيست ؟ آنها هم طبق سنتى كه داشتند پاسخ دادند كه در محيط ما سنت اين است كه شخص سارق را در برابر سرقتى كه كرده بر مىدارند و از او كار مىكشند ، و يوسف طبق همين برنامه با آنها رفتار كرد ، چرا كه يكى از طرق كيفر مجرم آنست كه او را طبق قانون و سنت خودش كيفر دهند .\r\nبه همين جهت قرآن مىگويد : « يوسف نمىتوانست برادرش را طبق آئين ملك مصر بردارد » و نزد خود نگهدارد ( * ( ما كانَ لِيَأْخُذَ أَخاه فِي دِينِ الْمَلِكِ ) * ) :\r\nسپس به عنوان يك استثناء مىفرمايد « مگر اينكه خداوند بخواهد » ( * ( إِلَّا أَنْ يَشاءَ اللَّه ) * ) .\r\nاشاره به اينكه : اين كارى كه يوسف انجام داد و با برادران همانند سنت خودشان رفتار كرد طبق فرمان الهى بود ، و نقشه اى بود براى حفظ برادر ، و تكميل آزمايش پدرش يعقوب ، و آزمايش برادران ديگر ! و در پايان اضافه مىكند « ما درجات هر كس را بخواهيم بالا مىبريم » ( * ( نَرْفَعُ دَرَجاتٍ مَنْ نَشاءُ ) * ) .\r\nدرجات كسانى كه شايسته باشند و همچون يوسف از بوته امتحانات ، سالم بدر آيند .\r\nو در هر حال برتر از هر عالمى ، عالم ديگرى است « ( يعنى خدا ) ( * ( وَفَوْقَ كُلِّ ذِي عِلْمٍ عَلِيمٌ ) * ) .\r\nو هم او بود كه طرح اين نقشه را به يوسف الهام كرده بود .\r\n","description":"","footnote":"","page_name":" 38 ","page_number":38},
  {"content":"\r\n\r\nنكته‌ها :\r\nآيات فوق سؤالات زيادى را برمىانگيزد كه بايد به يك يك آنها پاسخ گفت :\r\n\r\n1 - چرا يوسف خودش را به برادران معرفى نكرد تا پدر را از غم جانكاه فراق زودتر رهايى بخشد .\r\nپاسخ اين سؤال همانگونه كه قبلا هم اشاره شد ، تكميل برنامه آزمايش پدر و برادران بوده است و به تعبير ديگر اين كار از سر هوى و هوس نبوده ، بلكه طبق يك فرمان الهى بود كه مىخواست مقاومت يعقوب را در برابر از دست دادن فرزند دوم نيز بيازمايد ، و بدين طريق آخرين حلقه تكامل او پياده گردد ، و نيز برادران آزموده شوند كه در اين هنگام كه برادرشان گرفتار چنين سرنوشتى شده است در برابر عهدى كه با پدر در زمينه حفظ او داشتند چه انجام خواهند داد ؟\r\n\r\n2 - چگونه بىگناهى را متهم به سرقت كرد ؟\r\nآيا جائز بود بىگناهى را متهم به سرقت كنند ، اتهامى كه آثار شومش دامان بقيه برادران را هم كم و بيش مىگرفت ؟\r\nپاسخ اين سؤال را نيز مىتوان از اينجا يافت كه اين امر با توافق خود بنيامين بوده است چرا كه يوسف قبلا خود را به او معرفى كرده بود ، و او مىدانست كه اين نقشه براى نگهدارى او چيده شده است ، و اما نسبت به برادران ، تهمتى وارد نمىشد ، تنها ايجاد نگرانى و ناراحتى مىكرد ، كه آن نيز در مورد يك آزمون مهم ، مانعى نداشت .\r\n\r\n3 - نسبت سرقت به همه چه مفهومى دارد ؟\r\nآيا نسبت سرقت آن هم به صورت كلى و همگانى با جمله * ( إِنَّكُمْ لَسارِقُونَ ) * ( شما سارق هستيد ) دروغ نبود ؟ مجوز اين دروغ و تهمت چه بوده است ؟\r\nپاسخ اين سؤال نيز با تحليل زير روشن مىشود كه :\r\n","description":"","footnote":"","page_name":" 39 ","page_number":39},
  {"content":"\r\nاولا : معلوم نيست كه گوينده اين سخن چه كسانى بودند ، همين اندازه در قرآن مىخوانيم قالوا ( گفتند ) ممكن است گويندگان اين سخن جمعى از كارگزاران يوسف باشند كه وقتى كه پيمانه مخصوص را نيافتند يقين پيدا كردند كه يكى از كاروانيان كنعان آن را ربوده است ، و معمول است كه اگر چيزى در ميان گروهى كه متشكل هستند ربوده شود و رباينده اصلى شناخته نشود ، همه را مخاطب مىسازند و مىگويند شما اين كار را كرديد ، يعنى يكى از شما يا جمعى از شما .\r\nثانيا : طرف اصلى سخن كه « بنيامين » بود به اين نسبت راضى بود چرا كه اين نقشه ظاهرا او را متهم به سرقت مىكرد اما در واقع ، مقدمه اى بود براى ماندن او نزد برادرش يوسف .\r\nو اينكه همه آنها در مظان اتهام واقع شدند ، موضوع زودگذرى بود كه به مجرد بازرسى بارهاى برادران يوسف بر طرف گرديد ، و طرف اصلى دعوا ( بنيامين ) شناخته شد .\r\nبعضى نيز گفته‌اند منظور از سرقت ، كه در اينجا به آنها نسبت داده شد ، مربوط به گذشته و سرقت كردن يوسف را از پدرش يعقوب بوسيله برادران بوده است اما اين در صورتى است كه اين نسبت به وسيله يوسف به آنها داده شده باشد چرا كه او از سابقه امر آگاهى داشت و شايد جمله بعد اشاره اى به آن داشته باشد چرا كه ماموران يوسف نگفتند شما پيمانه ملك را دزديده‌ايد بلكه گفتند :\r\n* ( نَفْقِدُ صُواعَ الْمَلِكِ ) * : « ما پيمانه ملك را نمىيابيم » ( ولى پاسخ اول صحيحتر به نظر مىرسد ) .\r\n\r\n4 - كيفر سرقت در آن زمان چه بوده\r\n- از آيات فوق استفاده مىشود كه مجازات سرقت در ميان مصريان و مردم كنعان متفاوت بوده ، نزد برادران يوسف و احتمالا مردم كنعان ، مجازات اين عمل ، بردگى ( هميشگى يا موقت ) سارق\r\n","description":"","footnote":"","page_name":" 40 ","page_number":40},
  {"content":"\r\nدر برابر سرقتى كه انجام داده است بوده ( 1 ) ، ولى در ميان مصريان اين مجازات معمول نبوده است ، بلكه از طرق ديگر مانند زدن و به زندان افكندن ، سارقين را مجازات مىكردند .\r\nبه هر حال اين جمله دليل بر آن نمىشود كه در هيچيك از اديان آسمانى برده گرفتن كيفر سارق بوده است ، چه بسا يك سنت معمولى در ميان گروهى از مردم آن زمان محسوب مىشده ، و در تاريخچه بردگى نيز مىخوانيم كه در ميان اقوام خرافى ، بدهكاران را به هنگامى كه از پرداختن بدهى خود عاجز ميشدند به بردگى مىگرفتند .\r\n\r\n5 - سقايه يا صواع\r\n- در آيات فوق گاهى تعبير به « صواع » ( پيمانه ) و گاهى تعبير به « سقايه » ( ظرف آبخورى ) شده است ، و منافاتى ميان اين دو نيست ، زيرا چنين به نظر مىرسد كه اين پيمانه در آغاز ظرف آبخورى « ملك » بوده است ، اما هنگامى كه غلات در سرزمين مصر گران و كمياب و جيره بندى شد ، براى اظهار اهميت آن و اينكه مردم نهايت دقت را در صرفه جويى به خرج دهند ، آن را با ظرف آبخورى مخصوص ملك ، پيمانه مىكردند .\r\nمفسران در خصوصيات اين ظرف مطالب زيادى دارند ، بعضى گفته‌اند از نقره بوده ، بعضى گفته‌اند از طلا ، و بعضى اضافه كرده‌اند كه جواهر نشان بوده است ، و در بعضى از روايات غير معتبر نيز اشاره اى به اين گونه مطالب شده است ، اما هيچيك دليل روشنى ندارد .\r\nآنچه مسلم است پيمانه اى بوده كه روزى پادشاه مصر از آن آب مىنوشيده و سپس تبديل به پيمانه شده است .\r\n\r\n","description":"","footnote":"\r\n( 1 ) طبرسى در مجمع البيان نقل كرده است كه سنت در ميان جمعى از مردم آن زمان اين بوده كه سارق را يك سال به بردگى مىگرفتند و نيز نقل كرده كه خاندان يعقوب ، سارق را به مقدار سرقتش به بردگى مىگرفتند ( تا همان اندازه كار كند ) .\r\n","page_name":" 41 ","page_number":41},
  {"content":"\r\nاينهم بديهى است كه تمام نيازمنديهاى يك كشور را نمىتوان با چنين پيمانه اى اندازه گيرى كرد ، شايد اين عمل جنبه سمبوليك داشته و براى نشان دادن كميابى و اهميت غلات در آن سالهاى مخصوص بوده است تا مردم در مصرف آنها نهايت صرفه جويى را كنند .\r\nضمنا از آنجا كه اين پيمانه در آن هنگام در اختيار يوسف بوده ، سبب مىشده كه اگر بخواهند سارق را ببردگى بگيرند ، بايد برده صاحب پيمانه يعنى شخص يوسف شود و نزد او بماند و اين همان چيزى بود كه يوسف درست براى آن نقشه كشيده بود .\r\n\r\n[ سوره يوسف ‹ 12 › : آيات 77 تا 79 
  ]\r\nقالُوا إِنْ يَسْرِقْ فَقَدْ سَرَقَ أَخٌ لَه مِنْ قَبْلُ فَأَسَرَّها يُوسُفُ فِي نَفْسِه وَلَمْ يُبْدِها لَهُمْ قالَ أَنْتُمْ شَرٌّ مَكاناً وَاللَّه أَعْلَمُ بِما تَصِفُونَ ‹ 77 › قالُوا يا أَيُّهَا الْعَزِيزُ إِنَّ لَه أَباً شَيْخاً كَبِيراً فَخُذْ أَحَدَنا مَكانَه إِنَّا نَراكَ مِنَ الْمُحْسِنِينَ ‹ 78 › قالَ مَعاذَ اللَّه أَنْ نَأْخُذَ إِلَّا مَنْ وَجَدْنا مَتاعَنا عِنْدَه إِنَّا إِذاً لَظالِمُونَ ‹ 79 ›\r\n\r\nترجمه :\r\n77 - ( برادران ) گفتند اگر او ( بنيامين ) دزدى كرده ( تعجب نيست ) برادرش ( يوسف ) نيز قبل از او دزدى كرده ، يوسف ( سخت ناراحت شد و ) اين ( ناراحتى ) را در درون خود پنهان داشت و براى آنها اظهار نداشت ( همين اندازه ) گفت شما بدتر هستيد و خدا از آنچه توصيف مىكنيد آگاهتر است .\r\n78 - گفتند اى عزيز او پدر پيرى دارد ( و سخت ناراحت مىشود ) يكى از ما را به جاى او بگير ، ما تو را از نيكوكاران مىبينيم .\r\n79 - گفت پناه بر خدا كه ما غير از آن كس كه متاع خود را نزد او يافته‌ايم بگيريم كه در آن صورت از ظالمان خواهيم بود !\r\n","description":"","footnote":"","page_name":" 42 ","page_number":42},
  {"content":"\r\n\r\nتفسير : چرا فداكارى برادران يوسف پذيرفته نشد ؟\r\nبرادران سرانجام باور كردند كه برادرشان « بنيامين » دست به سرقت زشت و شومى زده است ، و سابقه آنها را نزد عزيز مصر به كلى خراب كرده است و لذا براى اينكه خود را تبرئه كنند گفتند : « اگر اين پسر دزدى كند چيز عجيبى نيست ، چرا كه برادرش ( يوسف ) نيز قبلا مرتكب چنين كارى شده است » كه هر دو از يك پدر و مادرند و حساب آنها از ما كه از مادر ديگرى هستيم جدا است ! ( * ( قالُوا إِنْ يَسْرِقْ فَقَدْ سَرَقَ أَخٌ لَه مِنْ قَبْلُ ) * ) .\r\nو به اين ترتيب خواستند خط فاصلى ميان خود و بنيامين بكشند و سرنوشت او را با برادرش يوسف پيوند دهند ! يوسف از شنيدن اين سخن سخت ناراحت شد و « آن را در دل مكتوم داشت ، و براى آنها آشكار نساخت » ( * ( فَأَسَرَّها يُوسُفُ فِي نَفْسِه وَلَمْ يُبْدِها لَهُمْ ) * ) .\r\nچرا كه او مىدانست آنها با اين سخن ، مرتكب تهمت بزرگى شده‌اند ، ولى به پاسخ آنها نپرداخت ، همين اندازه سربسته به آنها گفت : « شما از آن كسى كه اين نسبت را به او مىدهيد بدتريد » - يا - شما نزد من از نظر مقام و منزلت بدترين مردميد ( * ( قالَ أَنْتُمْ شَرٌّ مَكاناً ) * ) .\r\nسپس افزود : « خداوند درباره آنچه مىگوئيد آگاه تر است » ( * ( وَاللَّه أَعْلَمُ بِما تَصِفُونَ ) * ) .\r\nدرست است كه برادران يوسف تهمت ناروايى به برادرشان يوسف زدند به گمان اينكه خود را در اين لحظات بحرانى تبرئه كنند ، ولى بالآخره اين كار بهانه و دستاويزى مىخواهد كه چنين نسبتى را به او بدهند ، به همين جهت مفسران در اين زمينه به كاوش پرداخته و سه روايت از تواريخ پيشين در اين زمينه\r\n","description":"","footnote":"","page_name":" 43 ","page_number":43},
  {"content":"\r\nنقل كرده‌اند :\r\nنخست اينكه : يوسف بعد از وفات مادرش نزد عمه اش زندگى مىكرد و او سخت به يوسف علاقمند بود ، هنگامى كه بزرگ شد و يعقوب خواست او را از عمه اش بازگيرد ، عمه اش چاره اى انديشيد و آن اينكه كمربند يا شال مخصوصى كه از اسحاق در خاندان آنها به يادگار مانده بود بر كمر يوسف بست ، و ادعا كرد كه او مىخواسته آن را از وى بربايد ، و طبق قانون و سنتشان يوسف را در برابر آن كمر بند و شال مخصوص نزد خود نگهداشت .\r\nديگر اينكه يكى از خويشاوندان مادرى يوسف بتى داشت كه يوسف آن را برداشت و شكست و بر جاده افكند و لذا او را متهم به سرقت كردند در حالى كه هيچ يك از اينها سرقت نبوده است .\r\nو ديگر اينكه گاهى او مقدارى غذا از سفره برمىداشت و به مسكينها و مستمندان مىداد ، و به همين جهت برادران بهانه جو اين را دستاويزى براى متهم ساختن او به سرقت قرار دادند ، در حالى كه هيچيك از آنها گناهى نبود ، آيا اگر كسى لباسى را در بر انسان كند و او نداند مال ديگرى است و بعد متهم به سرقتش كند ، صحيح است ؟ و آيا برداشتن بت و شكستنش گناهى دارد ؟ و نيز چه مانعى دارد كه انسان چيزى از سفره پدرش كه يقين دارد مورد رضايت اوست بردارد و به مسكينان بدهد ؟ ! هنگامى كه برادران ديدند برادر كوچكشان بنيامين طبق قانونى كه خودشان آن را پذيرفته‌اند مىبايست نزد عزيز مصر بماند و از سوى ديگر با پدر پيمان بسته‌اند كه حد اكثر كوشش خود را در حفظ و بازگرداندن بنيامين به خرج دهند ، رو به سوى يوسف كه هنوز براى آنها ناشناخته بود كردند « و گفتند اى عزيز مصر ! و اى زمامدار بزرگوار او پدرى دارد پير و سالخورده كه قدرت بر تحمل\r\n","description":"","footnote":"","page_name":" 44 ","page_number":44},
  {"content":"\r\nفراق او را ندارد ما طبق اصرار تو او را از پدر جدا كرديم و او از ما پيمان مؤكد گرفته كه به هر قيمتى هست ، او را بازگردانيم ، بيا بزرگوارى كن و يكى از ما را بجاى او بگير « ( * ( قالُوا يا أَيُّهَا الْعَزِيزُ إِنَّ لَه أَباً شَيْخاً كَبِيراً فَخُذْ أَحَدَنا مَكانَه ) * ) .\r\n« چرا كه ما ترا از نيكوكاران مىيابيم » و اين اولين بار نيست كه نسبت به ما محبت فرمودى بيا و محبت خود را با اين كار تكميل فرما ( * ( إِنَّا نَراكَ مِنَ الْمُحْسِنِينَ ) * ) يوسف اين پيشنهاد را شديدا نفى كرد و « گفت : پناه بر خدا چگونه ممكن است ما كسى را جز آن كس كه متاع خود را نزد او يافته‌ايم بگيريم » هرگز شنيده‌ايد آدم با انصافى ، بىگناهى را به جرم ديگرى مجازات كنند ( * ( قالَ مَعاذَ اللَّه أَنْ نَأْخُذَ إِلَّا مَنْ وَجَدْنا مَتاعَنا عِنْدَه ) * ) .\r\nاگر چنين كنيم مسلما ظالم خواهيم بود ( * ( إِنَّا إِذاً لَظالِمُونَ ) * ) .\r\nقابل توجه اينكه يوسف در اين گفتار خود هيچگونه نسبت سرقت به برادر نمىدهد بلكه از او تعبير مىكند به كسى كه متاع خود را نزد او يافته‌ايم ، و اين دليل بر آن است كه او دقيقا توجه داشت كه در زندگى هرگز خلاف نگويد .\r\n","description":"","footnote":"","page_name":" 45 ","page_number":45},
  {"content":"\r\n\r\n[ سوره يوسف ‹ 12 › : آيات 80 تا 82 
  ]\r\nفَلَمَّا اسْتَيْأَسُوا مِنْه خَلَصُوا نَجِيًّا قالَ كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّه وَمِنْ قَبْلُ ما فَرَّطْتُمْ فِي يُوسُفَ فَلَنْ أَبْرَحَ الأَرْضَ حَتَّى يَأْذَنَ لِي أَبِي أَوْ يَحْكُمَ اللَّه لِي وَهُوَ خَيْرُ الْحاكِمِينَ ‹ 80 › ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ وَما شَهِدْنا إِلَّا بِما عَلِمْنا وَما كُنَّا لِلْغَيْبِ حافِظِينَ ‹ 81 › وَسْئَلِ الْقَرْيَةَ الَّتِي كُنَّا فِيها وَالْعِيرَ الَّتِي أَقْبَلْنا فِيها وَإِنَّا لَصادِقُونَ ‹ 82 ›\r\n\r\nترجمه :\r\n80 - هنگامى كه ( برادران ) از او مايوس شدند به كنارى رفتند و با هم به نجوى پرداختند ، بزرگترين آنها گفت آيا نمىدانيد پدرتان از شما پيمان الهى گرفته و پيش از اين در باره يوسف كوتاهى كرديد لذا من از اين سرزمين حركت نمىكنم تا پدرم به من اجازه دهد يا خدا فرمانش را در باره من صادر كند كه او بهترين حكم كنندگان است .\r\n81 - شما به سوى پدرتان بازگرديد و بگوئيد پدر ( جان ) پسرت دزدى كرد و ما جز به آنچه مىدانستيم گواهى نداديم و ما از غيب آگاه نبوديم ! 82 - ( براى اطمينان بيشتر ) از آن شهر كه در آن بوديم سؤال كن و نيز از آن قافله كه با آن آمديم بپرس و ما ( در گفتار خود ) صادق هستيم .\r\n\r\nتفسير : برادران سرافكنده به سوى پدر بازگشتند ؟\r\nبرادران آخرين تلاش و كوشش خود را براى نجات بنيامين كردند ، ولى تمام راهها را به روى خود بسته ديدند ، از يك سو مقدمات كار آن چنان چيده شده بود كه ظاهرا تبرئه برادر امكان نداشت ، و از سوى ديگر پيشنهاد پذيرفتن فرد\r\n","description":"","footnote":"","page_name":" 46 ","page_number":46},
  {"content":"\r\nديگرى را به جاى او نيز از طرف عزيز ، پذيرفته نشد لذا مايوس شدند و تصميم به مراجعت به كنعان و گفتن ماجرا براى پدر را گرفتند ، قرآن مىگويد :\r\n« هنگامى كه آنها از عزيز مصر - يا از نجات برادر - مايوس شدند به گوشه اى آمدند و خود را از دگران جدا ساختند و به نجوى و سخنان در گوشى پرداختند » ( * ( فَلَمَّا اسْتَيْأَسُوا مِنْه خَلَصُوا نَجِيًّا ) * ) .\r\n« خلصوا » يعنى « خالص شدند » كنايه از جدا شدن از ديگران و تشكيل جلسه خصوصى است ، و « نجى » از ماده « مناجات » ، در اصل از « نجوه » به معنى سرزمين مرتفع گرفته شده ، چون سرزمينهاى مرتفع از اطراف خود جدا هستند و جلسات سرى و سخنان در گوشى از اطرافيان جدا مىشود به آن « نجوى » مىگويند ( بنا بر اين نجوى ، هر گونه سخن محرمانه را اعم از اينكه در گوشى باشد يا در جلسه سرى ، شامل مىشود ) .\r\nجمله « خلصوا نجيا » همانگونه كه بسيارى از مفسران گفته‌اند از فصيحترين و زيباترين تعبيرات قرآنى است كه در دو كلمه ، مطالب فراوانى را كه در چند جمله بايد بيان مىشد ، بيان كرده است .\r\nبه هر حال ، « برادر بزرگتر در آن جلسه خصوصى به آنها گفت : مگر نمىدانيد كه پدرتان از شما پيمان الهى گرفته است كه بنيامين را به هر قيمتى كه ممكن است باز گردانيد » ( * ( قالَ كَبِيرُهُمْ أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّه ) * ) .\r\nو « شما همان كسانى هستيد كه پيش از اين نيز در باره يوسف ، كوتاهى كرديد » و سابقه خود را نزد پدر بد نموديد ، ( * ( وَمِنْ قَبْلُ ما فَرَّطْتُمْ فِي يُوسُفَ ) * ) ( 1 ) .\r\n\r\n","description":"","footnote":"\r\n( 1 ) « فرطتم » از ماده « تفريط » در اصل از « فروط » ( بر وزن شروط ) به معنى مقدم شدن است ، و هنگامى كه به باب تفعيل در آيد به معنى كوتاهى در تقدم خواهد بود و اما هنگامى كه از باب افعال ( افراط ) باشد به معنى اسراف و تجاوز در تقدم است .\r\n","page_name":" 47 ","page_number":47},
  {"content":"\r\n« حال كه چنين است ، من از جاى خود ( يا از سرزمين مصر ) حركت نمىكنم ، و به اصطلاح در اينجا متحصن مىشوم ) مگر اينكه پدرم به من اجازه دهد ، و يا خداوند فرمانى در باره من صادر كند كه او بهترين حاكمان است » ( * ( فَلَنْ أَبْرَحَ الأَرْضَ حَتَّى يَأْذَنَ لِي أَبِي أَوْ يَحْكُمَ اللَّه لِي وَهُوَ خَيْرُ الْحاكِمِينَ ) * ) .\r\nمنظور از اين فرمان ، يا فرمان مرگ است يعنى از اينجا حركت نمىكنم تا بميرم ، و يا راه چاره اى است كه خداوند پيش بياورد و يا عذر موجهى كه نزد پدر بطور قطع پذيرفته باشد .\r\nسپس برادر بزرگتر به ساير برادران دستور داد كه « شما به سوى پدر بازگرديد و بگوئيد پدر ! فرزندت دست به دزدى زد » ! ( * ( ارْجِعُوا إِلى أَبِيكُمْ فَقُولُوا يا أَبانا إِنَّ ابْنَكَ سَرَقَ ) * ) .\r\n« و اين شهادتى را كه ما مىدهيم به همان مقدارى است كه ما آگاه شديم » همين اندازه كه ما ديديم پيمانه ملك را از بار برادرمان خارج ساختند ، كه نشان مىداد او مرتكب سرقت شده است ، و اما باطن امر با خداست « * ( وَما شَهِدْنا إِلَّا بِما عَلِمْنا ) * ) .\r\n« و ما از غيب خبر نداشتيم » ( * ( وَما كُنَّا لِلْغَيْبِ حافِظِينَ ) * ) اين احتمال نيز در تفسير آيه وجود دارد كه منظور برادران اين بوده است كه به پدر بگويند اگر در نزد تو گواهى داديم و تعهد كرديم كه برادر را مىبريم و بازمىگردانيم به خاطر اين بود كه ما از باطن كار او خبر نداشتيم و ما از غيب آگاه نبوديم كه سرانجام كار او به اينجا مىرسد .\r\nسپس براى اينكه هر گونه سوء ظن را از پدر دور سازند و او را مطمئن كنند كه جريان امر همين بوده نه كم و نه زياد ، گفتند : « براى تحقيق بيشتر از شهرى\r\n","description":"","footnote":"","page_name":" 48 ","page_number":48},
  {"content":"\r\nكه ما در آن بوديم سؤال كن « ( * ( وَسْئَلِ الْقَرْيَةَ الَّتِي كُنَّا فِيها ) * ) ( 1 ) .\r\n« و همچنين از قافله اى كه با آن قافله به سوى تو آمديم و طبعا افرادى از سرزمين كنعان و از كسانى كه تو بشناسى در آن وجود دارد ، مىتوانى حقيقت حال را بپرسى » ( * ( وَالْعِيرَ الَّتِي أَقْبَلْنا فِيها ) * ) ( 2 ) و به هر حال « مطمئن باش كه ما در گفتار خود صادقيم و جز حقيقت چيزى نمىگوئيم » ( * ( وَإِنَّا لَصادِقُونَ ) * ) از مجموع اين سخن استفاده مىشود كه مساله سرقت بنيامين در مصر پيچيده بوده كه كاروانى از كنعان به آن سرزمين آمده و از ميان آنها يك نفر قصد داشته است پيمانه ملك را با خود ببرد كه ماموران ملك به موقع رسيده‌اند و پيمانه را گرفته و شخص او را بازداشت كرده‌اند ، و شايد اينكه برادران گفتند از سرزمين مصر ، سؤال كن كنايه از همين است كه آن قدر اين مساله ، مشهور شده كه در و ديوار هم مىداند !\r\n\r\nنكته‌ها :\r\n\r\n1 - برادر بزرگتر كه بود ؟\r\n- بعضى گفته‌اند نام او روبين ( روبيل ) و بعضى او را « شمعون » دانسته‌اند ، و بعضى « يهودا » ، و در اينكه منظور بزرگتر از\r\n\r\n","description":"","footnote":"\r\n( 1 ) « قريه » در لغت عرب به معنى روستا نيست ، بلكه به آباديها و شهرها بطور كلى اطلاق مىشود و منظور در اينجا مصر است .\r\n( 2 ) « عير » - چنان كه راغب در مفردات گفته است - به معنى گروه و جمعيتى است كه شتران و چارپايان را براى حمل مواد غذايى با خود مىبرند يعنى به مجموع آنها « عير » گفته مىشود ، بنا بر اين سؤال از آنها كاملا امكان پذير است ، چرا كه انسانها را نيز شامل مىشود و نيازى به تقدير نيست ، بعضى از مفسران گفته‌اند كه « عير » تنها شامل چارپايان مىشود و در اين صورت آيه نياز به تقدير دارد ، همانگونه كه در قريه چنين است .\r\n","page_name":" 49 ","page_number":49},
  {"content":"\r\nنظر سن است يا عقل ، نيز در ميان مفسران گفتگو است ، ولى ظاهر آيه بزرگتر از نظر سن است .\r\n\r\n2 - داورى بر اساس قرائن حال\r\n- از اين آيه ضمنا استفاده مىشود كه قاضى مىتواند به قرائن قطعيه عمل كند ، هر چند اقرار و شهودى در كار نباشد ، زيرا در جريان كار برادران يوسف نه شهودى بود و نه اقرارى ، تنها پيدا شدن پيمانه ملك از بار بنيامين دليل به مجرميت او شمرده شد و با توجه به اينكه هر يك از آنها شخصا بار خود را پر مىكردند و يا لا اقل به هنگام پر كردن آن حاضر بودند و اگر قفل و بندى داشت ، كليدش در اختيار خود آنها بود و از طرفى ، هيچكس باور نمىكرد كه در اينجا نقشه اى در كار است و مسافران كنعان ( برادران يوسف ) در اين شهر ، دشمن نداشتند كه بخواهد براى آنها توطئه كند .\r\nمجموع اين جهات سبب مىشد كه از مشاهده پيمانه ملك ، در بار بنيامين ، علم به اقدام شخص او به چنين كارى حاصل شود .\r\nاين موضوع كه دنياى امروز در داوريهايش روى آن تكيه مىكند از نظر فقه اسلامى نياز به بررسى بيشترى دارد ، چرا كه در مباحث قضايى روز فوق - العاده مؤثر است و جاى اين بحث كتاب القضاء است .\r\n\r\n3 - از آيات فوق برمىآيد\r\nكه برادران يوسف از نظر روحيه با هم بسيار متفاوت بودند برادر بزرگتر سخت ، به عهد و ميثاق خود پايبند بود ، در حالى كه برادران ديگر همين اندازه كه ديدند گفتگوهايشان با عزيز مصر به جايى نرسيد خود را معذور دانسته ، دست از تلاش بيشتر برداشتند ، و البته حق با برادر بزرگتر بود ، چرا كه با تحصن در شهر مصر و مخصوصا نزديك دربار عزيز اين اميد مىرفت كه او بر سر لطف آيد و به خاطر يك پيمانه كه سرانجام پيدا شد مرد غريبى را به قيمت داغدار كردن برادران و پدر پيرش مجازات نكند ، لذا او بخاطر همين احتمال در مصر ماند و برادران را براى كسب دستور به خدمت\r\n","description":"","footnote":"","page_name":" 50 ","page_number":50},
  {"content":"\r\nپدر فرستاد ، تا ماجرا را براى او شرح دهند .\r\n\r\n[ سوره يوسف ‹ 12 › : آيات 83 تا 86 
  ]\r\nقالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ عَسَى اللَّه أَنْ يَأْتِيَنِي بِهِمْ جَمِيعاً إِنَّه هُوَ الْعَلِيمُ الْحَكِيمُ ‹ 83 › وَتَوَلَّى عَنْهُمْ وَقالَ يا أَسَفى عَلى يُوسُفَ وَابْيَضَّتْ عَيْناه مِنَ الْحُزْنِ فَهُوَ كَظِيمٌ ‹ 84 › قالُوا تَاللَّه تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ ‹ 85 › قالَ إِنَّما أَشْكُوا بَثِّي وَحُزْنِي إِلَى اللَّه وَأَعْلَمُ مِنَ اللَّه ما لا تَعْلَمُونَ ‹ 86 ›\r\n\r\nترجمه :\r\n83 - ( يعقوب ) گفت نفس ( و هوى و هوس ) مساله را چنين در نظرتان تزيين داده ، من شكيبايى مىكنم شكيبايى جميل ( و خالى از كفران ) ، اميدوارم خداوند همه آنها را به من باز گرداند چرا كه او عليم و حكيم است .\r\n84 - و از آنها روى برگرداند و گفت وا اسفا بر يوسف ! ، و چشمان او از اندوه سفيد شد اما او خشم خود را فرو مىبرد ( و هرگز كفران نمىكرد ) .\r\n85 - گفتند به خدا تو آن قدر ياد يوسف مىكنى تا مشرف به مرگ شوى يا هلاك گردى ! 86 - گفت من تنها غم و اندوهم را به خدا مىگويم ( و شكايت نزد او مىبرم ) و از خدا چيزهايى مىدانم كه شما نمىدانيد .\r\n\r\nتفسير : من از خدا الطافى سراغ دارم كه نمىدانيد !\r\nبرادران از مصر حركت كردند در حالى كه برادر بزرگتر و كوچكتر را در آنجا گذاردند ، و با حال پريشان و نزار به كنعان بازگشتند و به خدمت پدر شتافتند ، پدر كه آثار غم و اندوه را در بازگشت از اين سفر - به عكس سفر سابق -\r\n","description":"","footnote":"","page_name":" 51 ","page_number":51},
  {"content":"\r\nبر چهره‌هاى آنها مشاهده كرد فهميد آنها حامل خبر ناگوارى هستند ، بخصوص اينكه اثرى از بنيامين و برادر بزرگتر در ميان آنها نبود ، و هنگامى كه برادران جريان حادثه را بى كم و كاست ، شرح دادند يعقوب برآشفت ، رو به سوى آنها كرده « گفت : هوسهاى نفسانى شما ، مساله را در نظرتان چنين منعكس ساخته و تزيين داده است » ! ( * ( قالَ بَلْ سَوَّلَتْ لَكُمْ أَنْفُسُكُمْ أَمْراً ) * ) .\r\nيعنى درست همان جمله اى را در پاسخ آنها گفت كه پس از حادثه يوسف به هنگامى كه آن طرح دروغين را بيان كردند ، ذكر نمود .\r\nدر اينجا اين سؤال پيش مىآيد كه آيا يعقوب تنها بخاطر سابقه سوء آنها به آنها سوء ظن برد و يقين كرد كه آنها دروغ مىگويند و توطئه اى در كار است در حالى كه اين كار نه تنها از پيامبرى چون يعقوب بعيد به نظر مىرسد ، بلكه از افراد عادى نيز بعيد است كه تنها كسى را با يك سابقه سوء بطور قطع متهم سازند ، با اينكه طرف مقابل شهودى نيز براى خود آورده است ، و راه تحقيق نيز بسته نيست .\r\nيا اينكه هدف از اين جمله بيان نكته ديگرى بوده است ، از جمله اينكه :\r\n1 - چرا شما با ديدن پيمانه ملك درون بار برادر تسليم شديد كه او سرقت كرده است در حالى كه اين به تنهايى نمىتواند يك دليل منطقى بوده باشد ؟\r\n2 - چرا شما به عزيز مصر گفتيد جزاى سارق اين است كه او را به بردگى بردارد در حالى كه اين يك قانون الهى نيست بلكه سنتى است نادرست در ميان مردم كنعان ( و اين در صورتى است كه بر خلاف گفته جمعى از مفسران اين قانون را از شريعت يعقوب ندانيم ) .\r\n3 - چرا شما در برابر اين ماجرا به سرعت تسليم شديد و همچون برادر بزرگتر مقاومت به خرج نداديد ، در حالى كه پيمان الهى مؤكد با من بسته\r\n","description":"","footnote":"","page_name":" 52 ","page_number":52},
  {"content":"\r\nبوديد ؟ ( 1 ) سپس يعقوب به خويشتن بازگشت و گفت : من زمام صبر را از دست نمىدهم و « شكيبايى نيكو و خالى از كفران مىكنم » ( * ( فَصَبْرٌ جَمِيلٌ ) * ) ( 2 ) « اميدوارم خداوند همه آنها ( يوسف و بنيامين و فرزند بزرگم ) را به من بازگرداند » ( * ( عَسَى اللَّه أَنْ يَأْتِيَنِي بِهِمْ جَمِيعاً ) * ) .\r\nچرا كه من مىدانم « او از درون دل همه آگاه است و از همه حوادثى كه گذشته و مىگذرد با خبر به علاوه او حكيم است و هيچ كارى را بدون حساب نمىكند » . ( * ( إِنَّه هُوَ الْعَلِيمُ الْحَكِيمُ ) * ) .\r\nدر اين حال غم و اندوهى سراسر وجود يعقوب را فرا گرفت و جاى خالى بنيامين همان فرزندى كه مايه تسلى خاطر او بود ، وى را به ياد يوسف عزيزش افكند ، به ياد دورانى كه اين فرزند برومند با ايمان باهوش زيبا در آغوشش بود و استشمام بوى او هر لحظه زندگى و حيات تازه اى به پدر مىبخشيد ، اما امروز نه تنها اثرى از او نيست بلكه جانشين او بنيامين نيز به سرنوشت دردناك و مبهمى همانند او گرفتار شده است ، « در اين هنگام روى از فرزندان برتافت و گفت :\r\nوا اسفا بر يوسف « ! ( * ( وَتَوَلَّى عَنْهُمْ وَقالَ يا أَسَفى عَلى يُوسُفَ ) * ) .\r\nبرادران كه از ماجراى بنيامين ، خود را شرمنده در برابر پدر مىديدند ، از شنيدن نام يوسف در فكر فرو رفتند و عرق شرم بر جبين آنها آشكار گرديد .\r\nاين حزن و اندوه مضاعف ، سيلاب اشك را ، بى اختيار از چشم يعقوب\r\n\r\n","description":"","footnote":"\r\n( 1 ) و اينكه بعضى احتمال داده‌اند كه اين جمله اشاره به جريان يوسف باشد بعيد است زيرا مساله جدا كردن يوسف از پدر و مادر در آيات فوق ابدا مطرح نيست .\r\n( 2 ) در باره صبر جميل به ذيل آيه 18 همين سوره مراجعه فرمائيد .\r\n","page_name":" 53 ","page_number":53},
  {"content":"\r\nجارى مىساخت تا آن حد كه « چشمان او از اين اندوه سفيد و نابينا شد » ( * ( وَابْيَضَّتْ عَيْناه مِنَ الْحُزْنِ ) * ) .\r\nو اما با اين حال سعى مىكرد ، خود را كنترل كند و خشم را فرو بنشاند و سخنى بر خلاف رضاى حق نگويد « او مرد با حوصله و بر خشم خويش مسلط بود » ( * ( فَهُوَ كَظِيمٌ ) * ) .\r\nظاهر آيه فوق اين است كه يعقوب تا آن زمان نابينا نشده بود ، بلكه اين غم و اندوه مضاعف و ادامه گريه و ريختن اشك بينايى او را از ميان برد و همانگونه كه سابقا هم اشاره كرديم اين يك امر اختيارى نبود كه با صبر جميل منافات داشته باشد ( 1 ) برادران كه از مجموع اين جريانها ، سخت ناراحت شده بودند ، از يك سو وجدانشان به خاطر داستان يوسف معذب بود ، و از سوى ديگر به خاطر بنيامين خود را در آستانه امتحان جديدى مىديدند ، و از سوى سوم نگرانى مضاعف پدر بر آنها ، سخت و سنگين بود ، با ناراحتى و بىحوصلگى ، به پدر « گفتند به خدا سوگند تو آن قدر يوسف يوسف مىگويى تا بيمار و مشرف به مرگ شوى يا هلاك گردى » ( * ( قالُوا تَاللَّه تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهالِكِينَ ) * ) ( 2 ) .\r\nاما پير كنعان آن پيامبر روشن ضمير در پاسخ آنها « گفت : من شكايتم\r\n\r\n","description":"","footnote":"\r\n( 1 ) براى توضيح بيشتر به ذيل آيه همين سوره مراجعه فرمائيد .\r\n( 2 ) حرض ( بر وزن مرض ) به معنى چيز فاسد و ناراحت كننده است ، و در اينجا به معنى بيمار ، نحيف و لاغر و مشرف بر مرگ مىباشد .\r\n","page_name":" 54 ","page_number":54},
  {"content":"\r\nرا به شما نياوردم كه چنين مىگوئيد ، من غم و اندوهم را نزد خدا مىبرم و به او شكايت مىآورم « ( لَ إِنَّما أَشْكُوا بَثِّي وَحُزْنِي إِلَى اللَّه ) ( 1 ) .\r\n« و از خدايم لطفها و كرامتها و چيزهايى سراغ دارم كه شما نمىدانيد » ( أَعْلَمُ مِنَ اللَّه ما لا تَعْلَمُونَ ) .\r\n\r\n","description":"","footnote":"\r\n( 1 ) « بث » به معنى پراكندگى است ، و چيزى كه نمىتوان آن را كتمان كرد و در اينجا به معنى اندوه آشكار و پراكندگى خاطر نمايان است .\r\n","page_name":" 55 ","page_number":55},
  {"content":"\r\n\r\n[ سوره يوسف ‹ 12 › : آيات 87 تا 93 
  ]\r\nيا بَنِيَّ اذْهَبُوا فَتَحَسَّسُوا مِنْ يُوسُفَ وَأَخِيه وَلا تَيْأَسُوا مِنْ رَوْحِ اللَّه إِنَّه لا يَيْأَسُ مِنْ رَوْحِ اللَّه إِلَّا الْقَوْمُ الْكافِرُونَ ‹ 87 › فَلَمَّا دَخَلُوا عَلَيْه قالُوا يا أَيُّهَا الْعَزِيزُ مَسَّنا وَأَهْلَنَا الضُّرُّ وَجِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَتَصَدَّقْ عَلَيْنا إِنَّ اللَّه يَجْزِي الْمُتَصَدِّقِينَ ‹ 88 › قالَ هَلْ عَلِمْتُمْ ما فَعَلْتُمْ بِيُوسُفَ وَأَخِيه إِذْ أَنْتُمْ جاهِلُونَ ‹ 89 › قالُوا أَ إِنَّكَ لأَنْتَ يُوسُفُ قالَ أَنَا يُوسُفُ وَهذا أَخِي قَدْ مَنَّ اللَّه عَلَيْنا إِنَّه مَنْ يَتَّقِ وَيَصْبِرْ فَإِنَّ اللَّه لا يُضِيعُ أَجْرَ الْمُحْسِنِينَ ‹ 90 › قالُوا تَاللَّه لَقَدْ آثَرَكَ اللَّه عَلَيْنا وَإِنْ كُنَّا لَخاطِئِينَ ‹ 91 ›\r\nقالَ لا تَثْرِيبَ عَلَيْكُمُ الْيَوْمَ يَغْفِرُ اللَّه لَكُمْ وَهُوَ أَرْحَمُ الرَّاحِمِينَ ‹ 92 › اذْهَبُوا بِقَمِيصِي هذا فَأَلْقُوه عَلى وَجْه أَبِي يَأْتِ بَصِيراً وَأْتُونِي بِأَهْلِكُمْ أَجْمَعِينَ ‹ 93 ›\r\n\r\nترجمه :\r\n87 - پسرانم ! برويد و از يوسف و برادرش تفحص كنيد ، و از رحمت خدا مايوس نشويد كه از رحمت خدا جز قوم كافر مايوس نمىشوند .\r\n88 - هنگامى كه آنها وارد بر او ( يوسف ) شدند گفتند اى عزيز ! ما و خاندان ما را ناراحتى فرا گرفته و متاع كمى ( براى خريد مواد غذايى ) با خود آورده‌ايم ، پيمانه ما را بطور كامل وفا كن و بر ما تصدق بنما كه خداوند متصدقان را پاداش مىدهد .\r\n89 - گفت آيا دانستيد چه با يوسف و برادرش كرديد آن گاه كه جاهل بوديد ؟ !\r\n","description":"","footnote":"","page_name":" 56 ","page_number":56},
  {"content":"\r\n90 - گفتند آيا تو همان يوسف هستى ؟ ! گفت ( آرى ) منم يوسف ! و اين برادر من است خداوند بر ما منت گذارده ، هر كس تقوى پيشه كند و شكيبايى و استقامت نمايد ( سرانجام پيروز مىشود ) چرا كه خداوند پاداش نيكوكاران را ضايع نمىكند .\r\n91 - گفتند به خدا سوگند خداوند تو را بر ما مقدم داشته ، و ما خطا كار بوديم .\r\n92 - گفت امروز ملامت و توبيخى بر شما نيست خداوند شما را مىبخشد ، و ارحم الراحمين است ! 93 - اين پيراهن مرا ببريد و به صورت پدرم بيندازيد ، بينا مىشود ، و همگى خانواده نزد من آئيد .\r\n\r\nتفسير : بكوشيد و مايوس نشويد كه ياس نشانه كفر است !\r\nقحطى در مصر و اطرافش از جمله كنعان بيداد مىكرد ، مواد غذايى به كلى تمام مىشود ، دگربار يعقوب فرزندان را دستور به حركت كردن به سوى مصر و تامين مواد غذايى مىدهد ، ولى اين بار در سرلوحه خواسته هايش جستجو از يوسف و برادرش بنيامين را قرار مىدهد و مىگويد : « فرزندانم برويد و از يوسف و برادرش جستجو كنيد » ( * ( يا بَنِيَّ اذْهَبُوا فَتَحَسَّسُوا مِنْ يُوسُفَ وَأَخِيه ) * ) .\r\nو از آنجا كه فرزندان تقريبا اطمينان داشتند كه يوسفى در كار نمانده ، و از اين توصيه و تاكيد پدر تعجب مىكردند ، يعقوب به آنها گوشزد مىكند « از رحمت الهى هيچگاه مايوس نشويد » كه قدرت او ما فوق همه مشكلات و سختيها است * ( وَلا تَيْأَسُوا مِنْ رَوْحِ اللَّه ) * ) .\r\n« چرا كه تنها كافران بىايمان كه از قدرت خدا بىخبرند از رحمتش مايوس مىشوند » ( * ( إِنَّه لا يَيْأَسُ مِنْ رَوْحِ اللَّه إِلَّا الْقَوْمُ الْكافِرُونَ ) * ) .\r\n« تحسس » از ماده « حس » به معنى جستجوى چيزى از طريق حس است ، و در اينكه آيا با « تجسس » چه تفاوتى دارد ؟ در ميان مفسران و ارباب\r\n","description":"","footnote":"","page_name":" 57 ","page_number":57},
  {"content":"\r\nلغت گفتگو است : ابن عباس نقل شده كه « تحسس » در امور خير است و « تجسس » در امور شر . بعضى ديگر گفته‌اند تحسس ، كوشش براى شنيدن سرگذشت اشخاص و اقوام است ، اما تجسس كوشش براى جستجوى عيبها .\r\nو بعضى هر دو را به يك معنى دانسته‌اند ، ولى با توجه به حديثى كه مىگويد « لا تجسسوا و لا تحسسوا » روشن مىشود كه اين دو با هم مختلفند ، و نظر ابن عباس در تفاوت ميان اين دو متناسب معنى آيات مورد بحث به نظر مىرسد ، و اگر مىبينيم كه در حديث از هر دو نهى شده ممكن است اشاره به اين باشد كه جستجو در كار مردم نكنيد نه در كار خيرشان و نه در كار شرشان .\r\n« روح » به معنى رحمت ، و راحت و فرج و گشايش كار است .\r\n« راغب » در مفردات مىگويد : روح ( بر وزن لوح ) و روح ( بر وزن نوح ) هر دو در اصل به يك معنى است ، و به معنى « جان » و « تنفس » است ، سپس روح ( بر وزن لوح ) به رحمت و فرج آمده است ( بخاطر اينكه هميشه به هنگام گشايش مشكلات ، روح و جان تازه اى به انسان دست مىدهد و نفس آزاد مىكشد ) .\r\nبه هر حال فرزندان يعقوب بارها را بستند و روانه مصر شدند و اين سومين مرتبه است كه آنها به اين سرزمين پرحادثه وارد مىشوند .\r\nدر اين سفر بر خلاف سفرهاى گذشته يك نوع احساس شرمندگى روح آنها را آزار مىدهد ، چرا كه سابقه آنها در مصر و نزد عزيز : سخت آسيب ديده ، و بد نام شده‌اند ، و شايد بعضى آنها را به عنوان « گروه سارقان كنعان » بشناسند ، از سوى ديگر متاع قابل ملاحظه اى براى معاوضه با گندم و ساير مواد غذايى ، همراه ندارند ، از دست دادن برادر دوم ، بنيامين و ناراحتى فوق العاده پدر بر مشكلات آنان افزوده ، و در واقع كارد به استخوانشان رسيده است ، تنها چيزى كه در ميان انبوه اين مشكلات و ناراحتيهاى جانفرسا مايه تسلى خاطر آنها\r\n","description":"","footnote":"","page_name":" 58 ","page_number":58},
  {"content":"\r\nاست ، همان جمله اخير پدر است كه مىفرمود : از رحمت خدا مايوس نباشيد كه هر مشكلى براى او سهل و آسان است .\r\n« آنها وارد بر يوسف شدند ، و در اين هنگام با نهايت ناراحتى رو به سوى او كردند و گفتند : اى عزيز ! ما و خاندان ما را قحطى و ناراحتى و بلا فرا گرفته است » ( * ( فَلَمَّا دَخَلُوا عَلَيْه قالُوا يا أَيُّهَا الْعَزِيزُ مَسَّنا وَأَهْلَنَا الضُّرُّ ) * ) .\r\n« و تنها متاع كم و بىارزشى همراه آورده‌ايم » ( * ( وَجِئْنا بِبِضاعَةٍ مُزْجاةٍ ) * ) ( 1 ) اما با اين حال به كرم و بزرگوارى تو تكيه كرده‌ايم ، « و انتظار داريم كه پيمانه ما را بطور كامل وفا كنى » ( * ( فَأَوْفِ لَنَا الْكَيْلَ ) * ) .\r\nو در اين كار بر ما منت گذار و تصدق كن « ( * ( وَتَصَدَّقْ عَلَيْنا ) * ) .\r\nو پاداش خود را از ما مگير ، بلكه از خدايت بگير ، چرا كه « خداوند كريمان و متصدقان را پاداش خير مىدهد » ( * ( إِنَّ اللَّه يَجْزِي الْمُتَصَدِّقِينَ ) * ) .\r\nجالب اينكه برادران يوسف ، با اينكه پدر تاكيد داشت در باره يوسف و برادرش به جستجو بر خيزيد و مواد غذايى در درجه بعد قرار داشت ، به اين گفتار چندان توجه نكردند ، و نخست از عزيز مصر تقاضاى مواد غذايى نمودند ، شايد به اين علت بود كه چندان اميدى به پيدا شدن يوسف نداشتند ، و يا به اين علت كه آنها فكر كردند بهتر اين است خود را در همان چهره خريداران مواد غذايى كه طبيعىتر است قرار دهند ، و تقاضاى آزاد ساختن برادر را تحت الشعاع نمايند تا تاثير بيشترى در عزيز مصر داشته باشد .\r\n\r\n","description":"","footnote":"\r\n( 1 ) « بضاعت » از ماده « بضع » ( بر وزن جزء ) به معنى قطعه گوشتى است كه از بدن جدا مىكنند ، و به قسمتى از مال نيز بضاعت گفته مىشود كه به عنوان بهاى كالايى جدا مىشود .\r\nو « مزجاة » از ماده « ازجاء » به معنى راندن و دفع كردن است و از آنجا كه بهاى كم و بىارزش را شخص گيرنده از خود دور مىسازد به آن مزجاة گفته شده است .\r\n","page_name":" 59 ","page_number":59},
  {"content":"\r\nبعضى گفته‌اند : منظور از « * ( تَصَدَّقْ عَلَيْنا ) * » همان آزادى برادر بوده ، و گرنه در مورد مواد غذايى ، قصدشان گرفتن جنس بدون عوض نبوده است ، تا نام تصدق بر آن گذارده شود .\r\nدر روايات نيز مىخوانيم كه برادران حامل نامه اى از طرف پدر براى عزيز مصر بودند كه در آن نامه ، يعقوب ، ضمن تمجيد از عدالت و دادگرى و محبتهاى عزيز مصر ، نسبت به خاندانش ، و سپس معرفى خويش و خاندان نبوتش شرح ناراحتيهاى خود را به خاطر از دست دادن فرزندش يوسف و فرزند ديگرش بنيامين و گرفتاريهاى ناشى از خشكسالى را براى عزيز مصر كرده بود .\r\nو در پايان نامه از او خواسته بود كه بنيامين را آزاد كند و تاكيد نموده بود كه ما خاندانى هستيم كه هرگز سرقت و مانند آن در ما نبوده و نخواهد بود .\r\nهنگامى كه برادرها نامه پدر را بدست عزيز مىدهند ، نامه را گرفته و مىبوسد و بر چشمان خويش مىگذارد ، و گريه مىكند ، آن چنان كه قطرات اشك بر پيراهنش مىريزد ( 1 ) ( و همين امر برادران را به حيرت و فكر فرو مىبرد كه عزيز مصر چه علاقه اى به پدرشان يعقوب دارد كه اين چنين نامه اش در او ايجاد هيجان مىنمايد ، و شايد در همين جا بود كه برقى در دلشان زد كه نكند او خودش يوسف باشد ، همچنين شايد همين نامه پدر يوسف را چنان بىقرار ساخت كه ديگر نتوانست بيش از آن در چهره و نقاب عزيز مصر پنهان بماند ، و به زودى چنان كه خواهيم ديد خويشتن را به عنوان همان برادر ! به برادران معرفى كرد ) در اين هنگام كه دوران آزمايش بسر رسيده بود و يوسف نيز سخت ، بىتاب و ناراحت به نظر مىرسيد ، براى معرفى از اينجا آغاز سخن كرد ، رو به سوى برادران كرد « گفت : هيچ مىدانيد شما در آن هنگام كه جاهل و نادان\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 60 ","page_number":60},
  {"content":"\r\nبوديد به يوسف و برادرش چه كرديد « ( * ( قالَ هَلْ عَلِمْتُمْ ما فَعَلْتُمْ بِيُوسُفَ وَأَخِيه إِذْ أَنْتُمْ جاهِلُونَ ) * ) بزرگوارى يوسف را ملاحظه كنيد كه اولا گناه آنها را سر بسته بيان مىكند ، و مىگويد ما فعلتم ( آنچه انجام داديد ) و ثانيا راه عذر خواهى را به آنها نشان مىدهد كه اين اعمال شما به خاطر جهل بود ، و آن دوران جهل گذشته و اكنون عاقل و فهميده‌ايد ! .\r\nضمنا از اين سخن روشن مىشود كه آنها در گذشته تنها آن بلا را بر سر يوسف نياوردند بلكه برادر ديگر بنيامين نيز از شر آنها در آن دوران در امان نبود ، و ناراحتيهايى نيز براى او در گذشته به وجود آورده بودند ، و شايد بنيامين در اين مدتى كه در مصر نزد يوسف مانده بود گوشه اى از بيدادگريهاى آنها را براى برادرش شرح داده بود .\r\nدر بعضى از روايات مىخوانيم كه يوسف با گفتن اين جمله براى اينكه آنها زياد ناراحت نشوند و تصور نكنند عزيز مصر ، در مقام انتقامجويى بر مىآيد گفتارش را با تبسمى پايان داد ، اين تبسم سبب شد دندانهاى زيباى يوسف در برابر برادران كاملا آشكار شود ، خوب كه دقت كردند ديدند عجب شباهتى با دندانهاى برادرشان يوسف دارد ( 1 ) ! مجموع اين جهات ، دست بدست هم داد ، از يك سو مىبينند عزيز مصر ، از يوسف و بلاهايى كه برادران بر سر او آوردند و هيچكس جز آنها و يوسف از آن خبر نداشت سخن مىگويد .\r\nاز سويى ديگر نامه يعقوب . آن چنان او را هيجان زده مىكند كه گويى نزديكترين رابطه را با او دارد .\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 61 ","page_number":61},
  {"content":"\r\nو از سوى سوم ، هر چه در قيافه و چهره او بيشتر دقت مىكنند شباهت او را با برادرشان يوسف بيشتر مىبينند ، اما در عين حال نمىتوانند باور كنند كه يوسف بر مسند عزيز مصر تكيه زده است ، او كجا و اينجا كجا ؟ ! لذا با لحنى آميخته با ترديد « گفتند : آيا تو خود يوسف نيستى » ؟\r\n( * ( قالُوا أَ إِنَّكَ لأَنْتَ يُوسُفُ ) * ) در اينجا لحظات فوق العاده حساس بر برادرها گذشت ، درست نمىدانند كه عزيز مصر در پاسخ سؤال آنها چه مىگويد ! آيا براستى پرده را كنار مىزند و خود را معرفى مىكند . يا آنها را ديوانگان خطاب خواهد كرد كه مطلب مضحكى را عنوان كرده‌اند .\r\nلحظه‌ها با سرعت مىگذشت و انتظارى طاقتفرسا بر قلب برادران سنگينى مىكرد ، ولى يوسف نگذارد اين زمان ، زياد طولانى شود بناگاه پرده از چهره حقيقت برداشت ، « گفت : آرى منم يوسف ! و اين برادرم بنيامين است » ! ( * ( قالَ أَنَا يُوسُفُ وَهذا أَخِي ) * ) .\r\nولى براى اينكه شكر نعمت خدا را كه اين همه موهبت به او ارزانى داشته بجا آورده باشد و ضمنا درس بزرگى به برادران بدهد اضافه كرد « خداوند بر ما منت گذارده هر كس تقوا پيشه كند و شكيبايى داشته باشد ، خداوند پاداش او را خواهد داد ، چرا كه خدا اجر نيكوكاران را ضايع نمىكند » ( * ( قَدْ مَنَّ اللَّه عَلَيْنا إِنَّه مَنْ يَتَّقِ وَيَصْبِرْ فَإِنَّ اللَّه لا يُضِيعُ أَجْرَ الْمُحْسِنِينَ ) * ) هيچكس نمىداند در اين لحظات حساس چه گذشت و اين برادرها بعد از دهها سال كه يكديگر را شناختند چه شور و غوغايى بر پا ساختند چگونه يكديگر را در آغوش فشردند ، و چگونه اشكهاى شادى فرو ريختند ، ولى با اين حال برادران كه خود را سخت شرمنده مىبينند نمىتوانند درست به صورت يوسف نگاه كنند ،\r\n","description":"","footnote":"","page_name":" 62 ","page_number":62},
  {"content":"\r\nآنها در انتظار اين هستند كه ببينند آيا گناه بزرگشان قابل عفو و اغماض و بخشش است يا نه ، لذا رو به سوى برادر كردند و گفتند :\r\n« به خدا سوگند خداوند تو را بر ما مقدم داشته است » و از نظر علم و حلم و عقل و حكومت ، فضيلت بخشيده ( * ( قالُوا تَاللَّه لَقَدْ آثَرَكَ اللَّه عَلَيْنا ) * ) ( 1 ) « هر چند ما خطاكار و گنه كار بوديم » ( * ( وَإِنْ كُنَّا لَخاطِئِينَ ) * ) ( 2 ) .\r\nاما يوسف كه حاضر نبود اين حال شرمندگى برادران مخصوصا به هنگام پيروزيش ادامه يابد ، و يا اينكه احتمالا اين معنى به ذهنشان خطور كند كه ممكن است يوسف در اينجا در مقام انتقامجويى بر آيد ، بلافاصله با اين جمله به آنها امنيت و آرامش خاطر داد « و گفت : امروز هيچگونه سرزنش و توبيخى بر شما نخواهد بود » ( * ( قالَ لا تَثْرِيبَ عَلَيْكُمُ الْيَوْمَ ) * ) ( 3 ) .\r\nفكرتان آسوده ، و وجدانتان راحت باشد ، و غم و اندوهى از گذشته به خود راه ندهيد ، سپس براى اينكه به آنها خاطرنشان كند كه نه تنها حق او بخشوده شده است ، بلكه حق الهى نيز در اين زمينه با اين ندامت و پشيمانى قابل\r\n\r\n","description":"","footnote":"\r\n( 1 ) « آثرك » از ماده « ايثار » در اصل به معنى جستجوى اثر چيزى است ، و از آنجا كه به فضل و نيكى « اثر » گفته مىشود ، اين كلمه به معنى برترى دادن و فضيلت بخشيدن آمده است ، بنا بر اين * ( آثَرَكَ اللَّه عَلَيْنا ) * مفهومش اين مىشود كه خداوند ترا بر ما فضيلت بخشيد ( البته بخاطر كارهاى نيك تو و اعمال بد ما ) .\r\n( 2 ) فخر رازى در تفسيرش مىگويد : ميان « خاطى » و « مخطى » اين فرق است كه خاطى را به كسى مىگويند كه عمدا كار خلافى مىكند و مخطى به كسى كه از روى اشتباه .\r\n( 3 ) « تثريب » در اصل از ماده « ثرب » ( بر وزن سرو ) به پوسته نازكى از پيه مىگويند كه روى معده و روده‌ها را مىپوشاند و تثريب به معنى كنار زدن آنست سپس به معنى سرزنش و توبيخ و ملامت آمده گويى با اين كار پرده گناه از چهره طرف كنار زده مىشود ( به قاموس و مفردات راغب و تفسير فخر رازى و روح المعانى مراجعه شد ) .\r\n","page_name":" 63 ","page_number":63},
  {"content":"\r\nبخشش است ، « افزود : خداوند نيز شما را مىبخشد ، چرا كه او ارحم الراحمين است » ( * ( يَغْفِرُ اللَّه لَكُمْ وَهُوَ أَرْحَمُ الرَّاحِمِينَ ) * ) .\r\nو اين دليل بر نهايت بزرگوارى يوسف است كه نه تنها از حق خود گذشت و حتى حاضر نشد كمترين توبيخ و سرزنش - تا چه رسد به مجازات - در حق برادران روا دارد ، بلكه از نظر حق اللَّه نيز به آنها اطمينان داد كه خداوند غفور و بخشنده است ، و حتى براى اثبات اين سخن با اين جمله استدلال كرد كه او ارحم الراحمين است .\r\nدر اينجا غم و اندوه ديگرى بر دل برادران سنگينى مىكرد و آن اينكه پدر بر اثر فراق فرزندانش نابينا شده و ادامه اين حالت ، رنجى است جانكاه براى همه خانواده ، به علاوه دليل و شاهد مستمرى است بر جنايت آنها ، يوسف براى حل اين مشكل بزرگ نيز چنين گفت :\r\n« اين پيراهن مرا ببريد و بر صورت پدرم بيفكنيد تا بينا شود » ( * ( اذْهَبُوا بِقَمِيصِي هذا فَأَلْقُوه عَلى وَجْه أَبِي يَأْتِ بَصِيراً ) * ) .\r\n« و سپس با تمام خانواده به سوى من بيائيد » ( * ( وَأْتُونِي بِأَهْلِكُمْ أَجْمَعِينَ ) * ) .\r\n\r\nنكته‌ها :\r\n\r\n1 - چه كسى پيراهن يوسف را ببرد ؟\r\nدر پاره اى از روايات آمده كه يوسف گفت : آن كسى كه پيراهن شفا بخش من را نزد پدر مىبرد بايد همان باشد كه پيراهن خونآلود را نزد او آورد ، تا همانگونه كه او پدر را ناراحت ساخت اين بار خوشحال و فرحناك كند ! ، لذا اين كار به « يهودا » سپرده شد زيرا او گفت من آن كسى بودم كه پيراهن خونين را نزد پدر بردم و گفتم فرزندت را گرگ خورده و اين نشان مىدهد كه يوسف\r\n","description":"","footnote":"","page_name":" 64 ","page_number":64},
  {"content":"\r\nبا آن همه گرفتارى كه داشت از جزئيات و ريزه كاريهاى مسائل اخلاقى نيز غافل نمىماند ( 1 ) .\r\n\r\n2 - بزرگوارى يوسف\r\nدر بعضى ديگر از روايات آمده است كه برادران يوسف ، بعد از اين ماجرا پيوسته ، شرمسار بودند ، يكى را به سراغ او فرستادند و گفتند : تو هر صبح و شام ما را بر كنار سفره خود مىنشانى ، و ما از روى تو خجالت مىكشيم ، چرا كه آن همه جسارت كرديم ، يوسف براى اينكه نه تنها كمترين احساس شرمندگى نكنند ، بلكه وجود خود را بر سر سفره او ، خدمتى به او احساس كنند ، جواب بسيار جالبى داد گفت : مردم مصر تا كنون به چشم يك غلام زر خريد به من مىنگريستند ، و به يكديگر مىگفتند سبحان من بلغ عبدا بيع بعشرين درهما ما بلغ ! ! :\r\n« منزه است خدايى كه غلامى را كه به بيست درهم فروخته شد به اين مقام رسانيده » ! اما الان كه شما آمده‌ايد و پرونده زندگى من براى اين مردم گشوده شده ، مىفهمند من غلام نبوده‌ام ، من از خاندان نبوت و از فرزندان ابراهيم خليل هستم و اين مايه افتخار و مباهات من است ! ( 2 ) .\r\n\r\n3 - شكرانه پيروزى\r\nآيات فوق اين درس مهم اخلاقى و دستور اسلامى را به روشنترين وجهى به ما مىآموزد كه به هنگام پيروزى بر دشمن ، انتقامجو و كينه توز نباشيد .\r\nبرادران يوسف ، سختترين ضربه‌ها را به يوسف زده بودند ، و او را تا آستانه مرگ پيش بردند كه اگر لطف خدا شامل حال او نشده بود ، رهايى براى او ممكن نبود ، نه تنها يوسف را آزار دادند كه پدرش را نيز سخت شكنجه دادند\r\n\r\n","description":"","footnote":"\r\n( 1 ) مجمع البيان ذيل آيات مورد بحث .\r\n( 2 ) تفسير فخر رازى جلد 18 صفحه 206 .\r\n","page_name":" 65 ","page_number":65},
  {"content":"\r\nاما اكنون همگى زار و نزار در برابر او قرار گرفته‌اند و تمام قدرت در دست او است ، ولى از لابلاى كلمات يوسف به خوبى احساس مىشود كه او نه تنها هيچگونه كينه اى در دل نگرفته ، بلكه اين موضوع او را رنج مىدهد كه نكند برادران به ياد گذشته بيفتند و ناراحت شوند و احساس شرمندگى كنند ! به همين دليل نهايت كوشش را به خرج مىدهد كه اين احساس را از درون جان آنها بيرون براند و حتى از اين بالاتر ، مىخواهد به آنها حالى كند كه آمدن شما به مصر از اين نظر كه وسيله شناسايى بيشتر من در اين سرزمين و اينكه از خاندان رسالتم ، نه يك غلام كنعانى كه به چند درهم فروخته شده باشم براى من مايه فخر و مباهات است او مىخواهد آنها چنين احساس كنند نه تنها بدهكار نيستند بلكه چيزى هم طلبكارند ! جالب توجه اينكه : هنگامى كه پيامبر اسلام در شرائط مشابهى قرار گرفت و در جريان فتح مكه بر دشمنان خونخوار ، يعنى سران شرك و بت پرستى پيروز شد ، بنا به گفته ابن عباس به كنار خانه كعبه آمد و دستگيره در خانه را گرفت در حالى كه مخالفان به كعبه پناه برده بودند و در انتظار اين بودند كه پيامبر اسلام ص در باره آنها چه دستورى صادر مىكند ؟\r\nدر اينجا پيامبر ص فرمود :\r\nالحمد للَّه الذى صدق وعده و نصر عبده و هزم الاحزاب وحده\r\n: « شكر خداى را كه وعده اش تحقق يافت و بنده اش را پيروز كرد و احزاب و گروه‌هاى دشمن را منهزم ساخت » سپس رو به مردم كرد و فرمود :\r\nما ذا تظنون يا معشر قريش قالوا خيرا ، اخ كريم ، و ابن اخ كريم و قد قدرت ! قال و انا اقول كما قال اخى يوسف * ( لا تَثْرِيبَ عَلَيْكُمُ الْيَوْمَ ) *\r\n! « چه گمان مىبريد اى جمعيت قريش كه در باره شما فرمان بدهم ؟ آنها در پاسخ گفتند ما از تو جز خير و نيكى انتظار نداريم ، تو برادر بزرگوار و بخشنده\r\n","description":"","footnote":"","page_name":" 66 ","page_number":66},
  {"content":"\r\nو فرزند برادر بزرگوار ما هستى ، و الان قدرت در دست تو است ، پيامبر فرمود :\r\nو من در باره شما همان مىگويم كه برادرم يوسف در باره برادرانش به هنگام پيروزى گفت : * ( لا تَثْرِيبَ عَلَيْكُمُ الْيَوْمَ ) * : « امروز روز سرزنش و ملامت و توبيخ نيست » ! عمر مىگويد در اين موقع عرق شرم از صورت من جارى شد ، چرا كه من به هنگام ورود در مكه به آنها گفتم امروز روزى است كه از شما انتقام خواهيم گرفت ، هنگامى كه پيامبر ص اين جمله را فرمود من از گفتار خود شرمنده شدم ( 1 ) .\r\nدر روايات اسلامى نيز كرارا مىخوانيم كه : « زكات پيروزى ، عفو و بخشش است » .\r\nعلى ع مىفرمايد :\r\nاذا قدرت على عدوك فاجعل العفو عنه شكرا للقدرة عليه\r\n: « هنگامى كه بر دشمنت پيروز شدى ، عفو را شكرانه پيروزيت قرار ده » ( 2 ) .\r\n\r\n","description":"","footnote":"\r\n( 1 ) تفسير قرطبى جلد 5 صفحه 3487 .\r\n( 2 ) نهج البلاغه كلمات قصار جمله 11 .\r\n","page_name":" 67 ","page_number":67},
  {"content":"\r\n\r\n[ سوره يوسف ‹ 12 › : آيات 94 تا 98 
  ]\r\nوَ لَمَّا فَصَلَتِ الْعِيرُ قالَ أَبُوهُمْ إِنِّي لأَجِدُ رِيحَ يُوسُفَ لَوْ لا أَنْ تُفَنِّدُونِ ‹ 94 › قالُوا تَاللَّه إِنَّكَ لَفِي ضَلالِكَ الْقَدِيمِ ‹ 95 › فَلَمَّا أَنْ جاءَ الْبَشِيرُ أَلْقاه عَلى وَجْهِه فَارْتَدَّ بَصِيراً قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّه ما لا تَعْلَمُونَ ‹ 96 › قالُوا يا أَبانَا اسْتَغْفِرْ لَنا ذُنُوبَنا إِنَّا كُنَّا خاطِئِينَ ‹ 97 › قالَ سَوْفَ أَسْتَغْفِرُ لَكُمْ رَبِّي إِنَّه هُوَ الْغَفُورُ الرَّحِيمُ ‹ 98 ›\r\n\r\nترجمه :\r\n94 - هنگامى كه كاروان ( از سرزمين مصر ) جدا شد پدرشان ( يعقوب ) گفت من بوى يوسف را احساس مىكنم اگر مرا به نادانى و كم عقلى نسبت ندهيد ! 95 - گفتند : به خدا تو در همان گمراهى سابقت هستى ! 96 - اما هنگامى كه بشارت دهنده آمد ، آن ( پيراهن ) را بر صورت او افكند ناگهان بينا شد ، گفت آيا به شما نگفتم من از خدا چيزهايى سراغ دارم كه شما نمىدانيد ؟ ! ! 97 - گفتند پدر ! از خدا آمرزش گناهان ما را بخواه كه ما خطاكار بوديم .\r\n98 - گفت به زودى براى شما از پروردگارم آمرزش مىطلبم كه او غفور و رحيم است .\r\n\r\nتفسير سرانجام لطف خدا كار خود را كرد\r\nفرزندان يعقوب در حالى كه از خوشحالى در پوست نمىگنجيدند ، پيراهن يوسف را با خود برداشته ، همراه قافله از مصر حركت كردند ، اين برادران با اينكه يكى از شيرينترين لحظات زندگى خود را مىگذراندند ، در سرزمين شام و كنعان ، در خانه يعقوب پير ، گرد و غبار اندوه غم و ماتم بر چهره همه نشسته بود\r\n","description":"","footnote":"","page_name":" 68 ","page_number":68},
  {"content":"\r\nخانواده اى افسرده ، عزادار ، و پراندوه ، لحظات دردناكى را مىگذراند .\r\n« اما همزمان با حركت كاروان از مصر ، ناگهان در خانه يعقوب ، حادثه اى رخ داد كه همه را در بهت و تعجب فرو برد ، يعقوب تكانى خورد و با اطمينان و اميد كامل صدا زد اگر زبان به بدگويى نگشائيد و مرا به سفاهت و نادانى و دروغ نسبت ندهيد به شما مىگويم من بوى يوسف عزيزم را مىشنوم » من احساس مىكنم دوران غم و محنت به زودى به سر مىآيد ، و زمان وصال و پيروزى فرا مىرسد ، خاندان يعقوب لباس عزا و ماتم از تن بيرون مىكنند و در جامه شادى و سرور فرو خواهند رفت ، اما گمان نمىكنم شما اين سخنان را باور كنيد ( * ( وَلَمَّا فَصَلَتِ الْعِيرُ قالَ أَبُوهُمْ إِنِّي لأَجِدُ رِيحَ يُوسُفَ لَوْ لا أَنْ تُفَنِّدُونِ ) * ) ( 1 ) .\r\nاز جمله « فصلت » استفاده مىشود كه اين احساس براى يعقوب به مجرد حركت كاروان از مصر دست داد .\r\nاطرافيان يعقوب كه قاعدتا نوه‌ها و همسران فرزندان او و مانند آنان بودند با كمال تعجب و گستاخى رو به سوى او كردند و با قاطعيت « گفتند : به خدا سوگند تو در همان گمراهى قديمت هستى » ! ( * ( قالُوا تَاللَّه إِنَّكَ لَفِي ضَلالِكَ الْقَدِيمِ ) * ) .\r\nچه گمراهى از اين بالاتر كه ساليان دراز از مرگ يوسف مىگذرد ، تو هنوز فكر مىكنى او زنده است و تازه مىگويى من بوى يوسفم را از مصر مىشنوم ؟\r\nمصر كجا شام و كنعان كجا ؟ ! آيا اين دليل بر آن نيست كه تو همواره در عالم خيالات غوطه ورى ، و پندارهايت را واقعيت مىپندارى ، اين چه حرف عجيبى است\r\n\r\n","description":"","footnote":"\r\n( 1 ) تفندون از ماده « فند » ( بر وزن نمد ) به معنى ناتوانى فكر و سفاهت و بعضى به معنى دروغ دانسته‌اند ، و در اصل به معنى فساد است ، بنا بر اين جمله « لو لا تفندون » يعنى اگر مرا سفيه و فاسد العقل نخوانيد . . .\r\n","page_name":" 69 ","page_number":69},
  {"content":"\r\nكه مىگويى ؟ ! اما اين گمراهى تازگى ندارد ، قبلا هم به فرزندانت گفتى برويد به مصر و از يوسفم جستجو كنيد ! .\r\nو از اينجا روشن مىشود كه منظور از ضلالت ، گمراهى در عقيده نبوده ، بلكه گمراهى در تشخيص مسائل مربوط به يوسف بوده است : ولى به هر حال اين تعبيرات نشان مىدهد كه آنها با اين پيامبر بزرگ و پير سالخورده و روشن ضمير با چه خشونت و جسارتى رفتار مىكردند ، يك جا گفتند : پدرمان در ضلال مبين است ، و اينجا گفتند تو در ضلال قديميت ميباشى .\r\nآنها از صفاى دل و روشنايى باطن پير كنعان بىخبر بودند ، و قلب او را همچون دل خود تاريك مىشمردند ، و فكر نمىكردند حوادث آينده از نقاط دور و نزديك در آئينه قلبش منعكس مىشود .\r\nشبها و روزهاى متعددى سپرى شد و يعقوب هم چنان در انتظار بسر مىبرد ، انتظارى جانسوز كه در عمق آن شادى و سرور ، و آرامش و اطمينان موج مىزد در حالى كه اطرافيان او در برابر اين گونه مسائل بىتفاوت بودند ، و اصولا ماجراى يوسف را براى هميشه پايان يافته مىدانستند .\r\nبعد از چندين شبانه روز كه معلوم نيست بر يعقوب چه اندازه گذشت ، يك روز صدا بلند شد بيائيد كه كاروان كنعان از مصر آمده است ، فرزندان يعقوب بر خلاف گذشته شاد و خندان وارد شهر شدند ، و با سرعت به سراغ خانه پدر رفتند و قبل از همه « بشير » ( همان بشارت دهنده وصال و حامل پيراهن يوسف ) نزد يعقوب پير آمد و پيراهن را بر صورت او افكند ، يعقوب كه چشمان بىفروغش توانايى ديدن پيراهن را نداشت ، همين اندازه احساس كرد كه بوى آشنايى از آن به مشام جانش مىرسد ، در يك لحظه طلايى پر سرور ، احساس كرد تمام ذرات وجودش روشن شده است ، آسمان و زمين مىخندند « نسيم رحمت مىوزد ، گرد و غبار اندوه را در هم مىپيچيد و با خود مىبرد ، در و ديوار گويا فرياد شادى مىكشند و يعقوب\r\n","description":"","footnote":"","page_name":" 70 ","page_number":70},
  {"content":"\r\nنيز با آنها تبسم مىكند ، هيجان عجيبى سر تا پاى پير مرد را فرا گرفته است ، ناگهان احساس كرد ، چشمش روشن شد ، همه جا را مىبيند و دنيا با زيبائيهايش بار ديگر در برابر چشم او قرار گرفته‌اند چنان كه قرآن مىگويد « هنگامى كه بشارت دهنده آمد آن ( پيراهن ) را بر صورت او افكند ناگهان بينا شد » ! ( * ( فَلَمَّا أَنْ جاءَ الْبَشِيرُ أَلْقاه عَلى وَجْهِه فَارْتَدَّ بَصِيراً ) * ) .\r\nبرادران و اطرافيان ، اشك شوق و شادى ريختند ، و يعقوب با لحن قاطعى به آنها « گفت نگفتم من از خدا چيزهايى سراغ دارم كه شما نمىدانيد » ؟ ! ( * ( قالَ أَ لَمْ أَقُلْ لَكُمْ إِنِّي أَعْلَمُ مِنَ اللَّه ما لا تَعْلَمُونَ ) * ) .\r\nاين معجزه شگفتانگيز برادران را سخت در فكر فرو برد ، لحظه اى به گذشته تاريك خود انديشيدند ، گذشته اى مملو از خطا و گناه و اشتباه و تنگ چشمىها ، اما چه خوب است كه انسان هنگامى كه به اشتباه خود پى برد فورا به فكر اصلاح و جبران بيفتد ، همانگونه كه فرزندان يعقوب افتادند دست به دامن پدر زدند و « گفتند پدرجان از خدا بخواه كه گناهان و خطاهاى ما را ببخشد » ( * ( قالُوا يا أَبانَا اسْتَغْفِرْ لَنا ذُنُوبَنا ) * ) .\r\n« چرا كه ما گناهكار و خطاكار بوديم » ( * ( إِنَّا كُنَّا خاطِئِينَ ) * ) .\r\nپير مرد بزرگوار كه روحى همچون اقيانوس وسيع و پرظرفيت داشت بى آنكه آنها را ملامت و سرزنش كند « به آنها وعده داد كه من به زودى براى شما از پروردگارم مغفرت مىطلبم » ( * ( قالَ سَوْفَ أَسْتَغْفِرُ لَكُمْ رَبِّي ) * ) .\r\nو اميدوارم او توبه شما را بپذيرد و از گناهانتان صرف نظر كند « چرا كه او غفور و رحيم است » ( * ( إِنَّه هُوَ الْغَفُورُ الرَّحِيمُ ) * ) .\r\n","description":"","footnote":"","page_name":" 71 ","page_number":71},
  {"content":"\r\n\r\nنكته‌ها :\r\n\r\n1 - چگونه يعقوب ، بوى پيراهن يوسف را حس كرد ؟\r\nاين سؤالى است كه بسيارى از مفسران ، آن را مطرح كرده و معمولا به عنوان يك معجزه و خارق عادت براى يعقوب يا يوسف شمرده‌اند ، ولى با توجه به اينكه قرآن از اين نظر سكوت دارد ، و آن را به عنوان اعجاز يا غير اعجاز قلمداد نمىكند ، مىتوان توجيه علمى نيز بر آن يافت .\r\nچرا كه امروز مساله « تله پاتى » انتقال فكر از نقاط دور دست يك مساله مسلم علمى است ، كه در ميان افرادى كه پيوند نزديك با يكديگر دارند و يا از قدرت روحى فوق العاده اى برخوردارند بر قرار مىشود .\r\nشايد بسيارى از ما در زندگى روزمره خود به اين مساله برخورد كرده‌ايم كه گاهى فلان مادر يا برادر بدون جهت احساس ناراحتى فوق العاده در خود مىكند ، چيزى نمىگذرد كه به او خبر مىرسد براى فرزند يا برادرش در نقطه دور دستى حادثه ناگوارى اتفاق افتاده است .\r\nدانشمندان اين نوع احساس را از طريق تله پاتى و انتقال فكر از نقاط دور توجيه مىكنند .\r\nدر داستان يعقوب نيز ممكن است پيوند فوق العاده شديد او با يوسف و عظمت روح او سبب شده باشد كه احساسى را كه از حمل پيراهن يوسف بر برادران دست داده بود از آن فاصله دور در مغز خود جذب كند .\r\nالبته اين امر نيز كاملا امكان دارد كه اين مساله مربوط به وسعت دائره علم پيامبران بوده باشد .\r\nدر بعضى از روايات نيز اشاره جالبى به مساله انتقال فكر شده است و آن اينكه كسى از امام باقر ع پرسيد گاهى اندوهناك مىشوم بىآنكه مصيبتى به\r\n","description":"","footnote":"","page_name":" 72 ","page_number":72},
  {"content":"\r\nمن رسيده باشد يا حادثه ناگوارى اتفاق بيفتد ، آن چنان كه خانواده و دوستانم در چهره من مشاهده مىكنند ، فرمود : آرى خداوند مؤمنان را از طينت واحد بهشتى آفريده و از روحش در آنها دميده لذا مؤمنان برادر يكديگرند هنگامى كه در يكى از شهرها به يكى از اين برادران مصيبتى برسد در بقيه تاثير مىگذارد ( 1 ) .\r\nاز بعضى از روايات نيز استفاده مىشود كه اين پيراهن يك پيراهن معمولى نبوده يك پيراهن بهشتى بوده كه از ابراهيم خليل در خاندان يعقوب به يادگار مانده بود و كسى كه همچون يعقوب شامه بهشتى داشت ، بوى اين پيراهن بهشتى را از دور احساس مىكرد ( 2 ) .\r\n\r\n2 - تفاوت حالات پيامبران -\r\nاشكال معروف ديگرى در اينجاست كه در اشعار فارسى نيز منعكس شده است ، كه كسى به يعقوب گفت :\r\n\r\nز مصرش بوى پيراهن شنيدى\r\nچرا در چاه كنعانش نديدى ؟\r\n\r\nچگونه مىشود اين پيامبر بزرگ از آن همه راه كه بعضى هشتاد فرسخ و بعضى ده روز راه نوشته‌اند ، بوى پيراهن يوسف را بشنود اما در بيخ گوش خودش در سرزمين كنعان به هنگامى كه او را در چاه انداخته بودند ، از حوادثى كه مىگذرد ، آگاه نشود .\r\nپاسخ اين سؤال با توجه به آنچه قبلا در زمينه علم غيب و حدود علم پيامبر و امامان گفته‌ايم ، چندان پيچيده نيست ، چرا كه علم آنها نسبت به امور غيبى متكى به علم و اراده پروردگار است ، و آنجا كه خدا بخواهد آنها مىدانند هر چند مربوط به نزديكترين نقاط جهان باشد .\r\nآنها را از اين نظر مىتوان به مسافرانى تشبيه كرد كه در يك شب تاريك\r\n\r\n","description":"","footnote":"\r\n( 1 ) اصول كافى جلد دوم صفحه 133 .\r\n( 2 ) براى اطلاع بيشتر از اين روايات به جلد دوم نور الثقلين صفحه 464 مراجعه شود\r\n","page_name":" 73 ","page_number":73},
  {"content":"\r\nو ظلمانى از بيابانى كه ابرها آسمان آن را فرا گرفته است مىگذرند ، لحظه اى برق در آسمان مىزند و تا اعماق بيابان را روشن مىسازد ، و همه چيز در برابر چشم اين مسافران روشن مىشود ، اما لحظه ى ديگر خاموش مىشود و تاريكى همه جا را فرا مىگيرد بطورى كه هيچ چيز به چشم نمىخورد .\r\nشايد حديثى كه از امام صادق ع در مورد علم امام نقل شده نيز اشاره به همين معنى باشد آنجا كه مىفرمايد :\r\nجعل اللَّه بينه و بين الامام عمودا من نور ينظر اللَّه به الى الامام و ينظر الامام به اليه فاذا اراد علم شىء نظر فى ذلك النور فعرفه\r\n: « خداوند در ميان خودش و امام و پيشواى خلق ، ستونى از نور قرار داده كه خداوند از اين طريق به امام مىنگرد و امام نيز از اين طريق به پروردگارش ، و هنگامى كه بخواهد چيزى را بداند در آن ستون نور نظر مىافكند و از آن آگاه مىشود » ( 1 ) .\r\nو شعر معروف سعدى در دنباله شعر فوق نيز ناظر به همين بيان و همين گونه روايات است :\r\n\r\nبگفت احوال ما برق جهان است\r\nگهى پيدا و ديگر دم نهان است\r\n\r\n\r\nگهى بر طارم اعلا نشينيم\r\nگهى تا پشت پاى خود نبينيم\r\n\r\n( « جهان » در اينجا به معنى جهنده است و برق جهان يعنى برق جهنده آسمان ) .\r\nو با توجه به اين واقعيت جاى تعجب نيست كه روزى بنا به مشيت الهى براى آزمودن يعقوب از حوادث كنعان كه در نزديكيش مىگذرد بىخبر باشد ، و روز ديگر كه دوران محنت و آزمون به پايان مىرسد ، از مصر بوى پيراهنش را احساس كند .\r\n\r\n3 - چگونه يعقوب بينايى خود را باز يافت ؟ -\r\nبعضى از مفسران احتمال\r\n\r\n","description":"","footnote":"\r\n( 1 ) شرح نهج البلاغه خويى جلد 5 صفحه 200 .\r\n","page_name":" 74 ","page_number":74},
  {"content":"\r\nداده‌اند كه يعقوب نور چشم خود را به كلى از دست نداده بود بلكه چشمانش ضعيف شده بود و به هنگام فرا رسيدن مقدمات وصال آن چنان انقلاب و هيجانى به او دست داد كه به حال نخست بازگشت ، ولى ظاهر آيات قرآن نشان مىدهد كه او به كلى نابينا و حتى چشمانش سفيد شده بود ، بنا بر اين بازگشت بينائيش از طريق اعجاز صورت گرفت ، قرآن مىگويد : * ( فَارْتَدَّ بَصِيراً ) * .\r\n\r\n4 - وعده استغفار -\r\nدر آيات فوق مىخوانيم كه يوسف در برابر اظهار ندامت برادران گفت « * ( يَغْفِرُ اللَّه لَكُمْ ) * » : خداوند شما را بيامرزد « ولى يعقوب به هنگامى كه آنها نزد او اعتراف به گناه و اظهار ندامت كردند و تقاضاى استغفار نمودند ، مىگويد : « بعدا براى شما استغفار خواهم كرد » و همانگونه كه در روايات وارد شده هدفش اين بوده است كه انجام اين تقاضا را به سحرگاهان شب جمعه كه وقت مناسبترى براى اجابت دعا و پذيرش توبه است ، به تاخير اندازد . ( 1 )\r\nاكنون اين سؤال پيش مىآيد كه چرا يوسف بطور قطع به آنها پاسخ گفت و اما پدر موكول به آينده كرد .\r\nممكن است اين تفاوت به خاطر آن باشد كه يوسف از امكان آمرزش و اينكه اين گناه قابل بخشش است سخن مىگفت ، ولى يعقوب از فعليت آن و اينكه چه بايد كرد كه اين آمرزش تحقق يابد ، بحث مىكرد ( دقت كنيد ) .\r\n\r\n5 - توسل جايز است -\r\nاز آيات فوق استفاده مىشود كه تقاضاى استغفار از ديگرى نه تنها منافات با توحيد ندارد ، بلكه راهى است براى رسيدن به لطف پروردگار ، و گرنه چگونه ممكن بود يعقوب پيامبر ، تقاضاى فرزندان را دائر به استغفار براى آنان بپذيرد ، و به توسل آنها پاسخ مثبت دهد .\r\n\r\n","description":"","footnote":"\r\n( 1 ) در تفسير قرطبى مىخوانيم كه هدفش اين بود كه در شب جمعه اى كه مصادف با روز عاشورا بود براى آنها استغفار كند ! ( تفسير قرطبى جلد 6 صفحه 3491 ) .\r\n","page_name":" 75 ","page_number":75},
  {"content":"\r\nاين نشان مىدهد كه توسل به اولياى الهى ، اجمالا امرى جائز است و آنها كه آن را ممنوع و مخالف با اصل توحيد مىشمرند ، از متون قرآن ، آگاهى ندارند و يا تعصبهاى غلط مانع ديد آنها مىشود .\r\n\r\n6 - پايان شب سيه . . .\r\nدرس بزرگى كه آيات فوق به ما مىدهد اين است كه مشكلات و حوادث هر قدر سخت و دردناك باشد و اسباب و علل ظاهرى هر قدر ، محدود و نارسا گردد و پيروزى و گشايش و فرج هر اندازه به تاخير افتد ، هيچكدام از اينها نمىتوانند مانع از اميد به لطف پروردگار شوند ، همان خداوندى كه چشم نابينا را با پيراهنى روشن مىسازد و بوى پيراهنى را از فاصله دور به نقاط ديگر منتقل مىكند ، و عزيز گمشده اى را پس از ساليان دراز بازمىگرداند ، دلهاى مجروح از فراق را مرهم مىنهد ، و دردهاى جانكاه را شفا مىبخشد .\r\nآرى در اين تاريخ و سرگذشت اين درس بزرگ توحيد و خداشناسى نهفته شده است كه هيچ چيز در برابر اراده خدا مشكل و پيچيده نيست .\r\n","description":"","footnote":"","page_name":" 76 ","page_number":76},
  {"content":"\r\n\r\n[ سوره يوسف ‹ 12 › : آيات 99 تا 101 
  ]\r\nفَلَمَّا دَخَلُوا عَلى يُوسُفَ آوى إِلَيْه أَبَوَيْه وَقالَ ادْخُلُوا مِصْرَ إِنْ شاءَ اللَّه آمِنِينَ ‹ 99 › وَرَفَعَ أَبَوَيْه عَلَى الْعَرْشِ وَخَرُّوا لَه سُجَّداً وَقالَ يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا وَقَدْ أَحْسَنَ بِي إِذْ أَخْرَجَنِي مِنَ السِّجْنِ وَجاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَبَيْنَ إِخْوَتِي إِنَّ رَبِّي لَطِيفٌ لِما يَشاءُ إِنَّه هُوَ الْعَلِيمُ الْحَكِيمُ ‹ 100 › رَبِّ قَدْ آتَيْتَنِي مِنَ الْمُلْكِ وَعَلَّمْتَنِي مِنْ تَأْوِيلِ الأَحادِيثِ فاطِرَ السَّماواتِ وَالأَرْضِ أَنْتَ وَلِيِّي فِي الدُّنْيا وَالآخِرَةِ تَوَفَّنِي مُسْلِماً وَأَلْحِقْنِي بِالصَّالِحِينَ ‹ 101 ›\r\n\r\nترجمه :\r\n99 - هنگامى كه بر يوسف وارد شدند او پدر و مادر خود را در آغوش گرفت و گفت همگى داخل مصر شويد كه انشاء اللَّه در امن و امان خواهيد بود .\r\n100 - و پدر و مادر خود را بر تخت نشاند و همگى به خاطر او به سجده افتادند و گفت پدر ! اين تحقق خوابى است كه قبلا ديدم خداوند آن را به حقيقت پيوست ، و او به من نيكى كرد هنگامى كه مرا از زندان خارج ساخت و شما را از آن بيابان ( به اينجا ) آورد و بعد از آن كه شيطان ميان من و برادرانم فساد كرد ، پروردگار من نسبت به آنچه مىخواهد ( و شايسته مىداند ) صاحب لطف است چرا كه او دانا و حكيم است .\r\n101 - پروردگارا ! بخش ( عظيمى ) از حكومت به من بخشيدى و مرا از علم تعبير خوابها آگاه ساختى ، تويى آفريننده آسمانها و زمين ، و تو سرپرست من در دنيا و آخرت هستى ، مرا مسلمان بميران . و به صالحان ملحق فرما !\r\n","description":"","footnote":"","page_name":" 77 ","page_number":77},
  {"content":"\r\n\r\nتفسير :\r\n\r\nسرانجام كار يوسف و يعقوب و برادران\r\nبا فرا رسيدن كاروان حامل بزرگترين بشارت از مصر به كنعان و بينا شدن يعقوب پير ، ولوله اى در كنعان افتاد ، خانواده اى كه سالها لباس غم و اندوه را از تن بيرون نكرده بود غرق در سرور و شادى شد ، آنها از اين همه نعمت الهى هرگز خشنودى خود را كتمان نمىكردند .\r\nاكنون طبق توصيه يوسف بايد اين خانواده به سوى مصر حركت كند ، مقدمات سفر از هر نظر فراهم گشت ، يعقوب را بر مركب سوار كردند ، در حالى كه لبهاى او به ذكر و شكر خدا مشغول بود ، و عشق وصال آن چنان به او نيرو و توان بخشيده بود كه گويى از نو ، جوان شده است ! اين سفر بر خلاف سفرهاى گذشته برادران كه با بيم و نگرانى توام بود ، خالى از هر گونه دغدغه بود ، و حتى اگر خود سفر رنجى مىداشت ، اين رنج در برابر آنچه در مقصد در انتظارشان بود قابل توجه نبود كه :\r\n\r\nوصال كعبه چنان مىدواندم بشتاب\r\nكه خارهاى مغيلان حرير مىآيد !\r\n\r\nشبها و روزها با كندى حركت مىكردند ، چرا كه اشتياق وصال ، هر دقيقه اى را روز يا سالى مىكرد ، ولى هر چه بود گذشت ، و آبادىهاى مصر از دور نمايان گشت مصر با مزارع سرسبز و درختان سر به آسمان كشيده و ساختمانهاى زيبايش .\r\nاما قرآن همانگونه كه سيره هميشگيش مىباشد ، اين مقدمات را كه با كمى انديشه و تفكر روشن مىشود ، حذف كرده و در اين مرحله چنين مىگويد :\r\n« هنگامى كه وارد بر يوسف شدند ، يوسف پدر و مادرش را در آغوش فشرد » ( * ( فَلَمَّا دَخَلُوا عَلى يُوسُفَ آوى إِلَيْه أَبَوَيْه ) * ) .\r\n","description":"","footnote":"","page_name":" 78 ","page_number":78},
  {"content":"\r\n« آوى » چنان كه « راغب » در كتاب مفردات مىگويد در اصل به معنى انضمام چيزى به چيز ديگر است ، و انضمام كردن يوسف ، پدر و مادرش را به خود ، كنايه از در آغوش گرفتن آنها است .\r\nسرانجام شيرينترين لحظه زندگى يعقوب ، تحقق يافت و در اين ديدار و وصال كه بعد از سالها فراق ، دست داده ، بود لحظاتى بر يعقوب و يوسف گذشت كه جز خدا هيچكس نمىداند آن دو چه احساساتى در اين لحظات شيرين داشتند ، چه اشكهاى شوق ريختند و چه ناله‌هاى عاشقانه سردادند .\r\nسپس يوسف « به همگى گفت در سرزمين مصر قدم بگذاريد كه به خواست خدا همه ، در امنيت كامل خواهيد بود » كه مصر در حكومت يوسف امن و امان شده بود ( * ( وَقالَ ادْخُلُوا مِصْرَ إِنْ شاءَ اللَّه آمِنِينَ ) * ) .\r\nو از اين جمله استفاده مىشود كه يوسف به استقبال پدر و مادر تا بيرون دروازه شهر آمده بود ، و شايد از جمله « * ( دَخَلُوا عَلى يُوسُفَ ) * » كه مربوط به بيرون دروازه است استفاده شود كه دستور داده بود در آنجا خيمه‌ها بر پا كنند و از پدر و مادر و برادران پذيرايى مقدماتى به عمل آورند .\r\nهنگامى كه وارد بارگاه يوسف شدند ، « او پدر و مادرش را بر تخت نشاند » ( * ( وَرَفَعَ أَبَوَيْه عَلَى الْعَرْشِ ) * ) .\r\nعظمت اين نعمت الهى و عمق اين موهبت و لطف پروردگار ، آن چنان برادران و پدر و مادر را تحت تاثير قرار داد كه « همگى در برابر او به سجده افتادند » ( * ( وَخَرُّوا لَه سُجَّداً ) * ) .\r\nدر اين هنگام يوسف ، رو به سوى پدر كرد « و عرض كرد پدرجان ! اين همان تاويل خوابى است كه از قبل در آن هنگام كه كودك خردسالى بيش نبودم ديدم » ( * ( وَقالَ يا أَبَتِ هذا تَأْوِيلُ رُءْيايَ مِنْ قَبْلُ ) * ) .\r\n","description":"","footnote":"","page_name":" 79 ","page_number":79},
  {"content":"\r\nمگر نه اين است كه در خواب ديده بودم خورشيد و ماه ، و يازده ستاره در برابر من سجده كردند .\r\nببين همانگونه كه تو پيش بينى مىكردى « خداوند اين خواب را به واقعيت مبدل ساخت » ( * ( قَدْ جَعَلَها رَبِّي حَقًّا ) * ) .\r\n« و پروردگار به من لطف و نيكى كرد ، آن زمانى كه مرا از زندان خارج ساخت » ( * ( وَقَدْ أَحْسَنَ بِي إِذْ أَخْرَجَنِي مِنَ السِّجْنِ ) * ) .\r\nجالب اينكه درباره مشكلات زندگى خود فقط سخن از زندان مصر مىگويد اما بخاطر برادران ، سخنى از چاه كنعان نگفت ! سپس اضافه كرد « خداوند چقدر به من لطف كرد كه شما را از آن بيابان كنعان به اينجا آورد بعد از آنكه شيطان در ميان من و برادرانم فسادانگيزى نمود » ( * ( وَجاءَ بِكُمْ مِنَ الْبَدْوِ مِنْ بَعْدِ أَنْ نَزَغَ الشَّيْطانُ بَيْنِي وَبَيْنَ إِخْوَتِي ) * ) .\r\nباز در اينجا نمونه ديگرى از سعه صدر و بزرگوارى خود را نشان مىدهد و بىآنكه بگويد مقصر چه كسى بوده ، تنها به صورت سربسته مىگويد : شيطان در اين كار دخالت كرد و عامل فساد شد ، چرا كه او نمىخواهد از گذشته خطاهاى برادران شكايت كند .\r\nتعبير از سرزمين كنعان به « بيابان » ( به دو ) نيز جالب است و روشنگر تفاوت تمدن مصر نسبت به كنعان مىباشد .\r\nسرانجام مىگويد همه اين مواهب از ناحيه خدا است ، « چرا كه پروردگارم كانون لطف است و هر چيز را بخواهد لطف مىكند » كارهاى بندگانش را تدبير و مشكلاتشان را سهل و آسان مىسازد ( * ( إِنَّ رَبِّي لَطِيفٌ لِما يَشاءُ ) * ) .\r\nاو مىداند چه كسانى نيازمندند ، و نيز چه كسانى شايسته‌اند ، « چرا كه او عليم و حكيم است » ( * ( إِنَّه هُوَ الْعَلِيمُ الْحَكِيمُ ) * ) .\r\n","description":"","footnote":"","page_name":" 80 ","page_number":80},
  {"content":"\r\nسپس رو به درگاه مالك الملك حقيقى و ولى نعمت هميشگى نموده ، به عنوان شكر و تقاضا مىگويد : « پروردگارا ! بخشى از يك حكومت وسيع به من مرحمت فرمودى » ( * ( رَبِّ قَدْ آتَيْتَنِي مِنَ الْمُلْكِ ) * ) .\r\n« و از علم تعبير خواب به من آموختى » ( * ( وَعَلَّمْتَنِي مِنْ تَأْوِيلِ الأَحادِيثِ ) * ) و همين علم ظاهرا ساده چه دگرگونى در زندگانى من و جمع كثيرى از بندگانت ايجاد كرد ، و چه پر بركت است علم ! « تويى كه آسمانها و زمين را ابداع و ايجاد فرمودى ( * ( فاطِرَ السَّماواتِ وَالأَرْضِ ) * ) .\r\nو به همين دليل ، همه چيز در برابر قدرت تو خاضع و تسليم است .\r\nپروردگارا ! « تو ولى و ناصر و مدبر و حافظ من در دنيا و آخرتى » ( * ( أَنْتَ وَلِيِّي فِي الدُّنْيا وَالآخِرَةِ ) * ) .\r\n« مرا مسلمان و تسليم در برابر فرمانت از اين جهان ببر » ( * ( تَوَفَّنِي مُسْلِماً ) * ) « و مرا به صالحان ملحق كن » ( * ( وَأَلْحِقْنِي بِالصَّالِحِينَ ) * ) .\r\nيعنى من دوام ملك و بقاء حكومت و زندگى ماديم را از تو تقاضا نمىكنم كه اينها همه فانىاند و فقط دورنماى دلانگيزى دارند ، بلكه از تو اين مىخواهم كه عاقبت و پايان كارم به خير باشد ، و با ايمان و تسليم در راه تو ، و براى تو جان دهم ، و در صف صالحان و شايستگان و دوستان با اخلاصت قرار گيرم ، مهم براى من اينها است .\r\n\r\nنكته‌ها :\r\n\r\n1 - آيا سجده براى غير خدا جايز است ؟ .\r\nهمانگونه كه در جلد اول در بحث سجده فرشتگان براى آدم ( صفحه 127 )\r\n","description":"","footnote":"","page_name":" 81 ","page_number":81},
  {"content":"\r\nگفتيم سجده به معنى پرستش و عبادت مخصوص خدا است ، و براى هيچكس در هيچ مذهبى پرستش جايز نيست ، و توحيد عبادت كه بخش مهمى از مساله توحيد است كه همه پيامبران به آن دعوت نمودند ، مفهومش همين است .\r\nبنا بر اين ، نه يوسف كه پيامبر خدا بود ، اجازه مىداد كه براى او سجده و عبادت كنند و نه پيامبر بزرگى همچون يعقوب اقدام به چنين كارى مىكرد ، و نه قرآن به عنوان يك عمل شايسته يا حد اقل مجاز از آن ياد مىنمود .\r\nبنا بر اين ، سجده مزبور يا براى خدا بوده ( سجده شكر ) همان خدايى كه اينهمه موهبت و مقام عظيم به يوسف داد و مشكلات و گرفتاريهاى خاندان يعقوب را بر طرف نمود و در اين صورت در عين اينكه براى خدا بوده ، چون به خاطر عظمت موهبت يوسف انجام گرفته است ، تجليل و احترام براى او نيز محسوب مىشده ، و از اين نظر ضمير در « له » كه مسلما به يوسف باز مىگردد ، با اين معنى به خوبى سازگار خواهد بود .\r\nو يا اينكه منظور از سجده مفهوم وسيع آن يعنى خضوع و تواضع است ، زيرا سجده هميشه به معنى معروفش نمىآيد . بلكه به معنى هر نوع تواضع نيز گاهى آمده است ، و لذا بعضى از مفسران گفته‌اند كه تحيت و تواضع متداول در آن روز خم شدن و تعظيم بوده است ، و منظور از سجود در آيه فوق همين است .\r\nولى با توجه به جمله « خروا » كه مفهومش بر زمين افتادن است ، چنين بر مىآيد كه سجود آنها به معنى انحناء و سر فرود آوردن نبوده است .\r\nبعضى ديگر از مفسران بزرگ گفته‌اند سجود يعقوب و برادران و مادرشان براى خدا بوده ، اما يوسف همچون خانه كعبه ، قبله بوده است ، و لذا در تعبيرات عرب گاهى گفته مىشود فلان صلى للقبله : « فلان كس به سوى قبله نماز خواند » ( 1 ) .\r\n\r\n","description":"","footnote":"\r\n( 1 ) تفسير الميزان و تفسير فخر رازى ذيل آيه مورد بحث .\r\n","page_name":" 82 ","page_number":82},
  {"content":"\r\nولى معنى اول نزديكتر به نظر مىرسد ، بخصوص اينكه در روايات متعددى كه از ائمه اهل بيت ع نقل شده مىخوانيم كان سجودهم للَّه - يا - عبادة للَّه :\r\nسجود آنها به عنوان عبادت براى پروردگار بوده است » ( 1 ) .\r\nدر بعضى از ديگر از احاديث مىخوانيم\r\nكان طاعة للَّه و تحية ليوسف\r\n: « به عنوان اطاعت پروردگار و تحيت و احترام به يوسف بوده است » ( 2 ) .\r\nهمانگونه كه در داستان آدم نيز ، سجده براى آن خداوند بزرگى بوده است كه چنين خلقت بديعى را آفريده كه در عين عبادت خدا بودن ، دليلى است بر احترام و عظمت مقام آدم ! اين درست به آن ميماند كه شخصى كار بسيار مهم و شايسته اى انجام دهد و ما به خاطر آن براى خدايى كه چنين بنده اى را آفريده است سجده كنيم كه هم سجده براى خدا است و هم براى احترام اين شخص .\r\n\r\n2 - وسوسه‌هاى شيطان\r\nجمله « * ( نَزَغَ الشَّيْطانُ بَيْنِي وَبَيْنَ إِخْوَتِي ) * » با توجه به اينكه « نزغ » به معنى وارد شدن در كارى به قصد فساد و افساد است ، دليل بر اين است كه وسوسه‌هاى شيطانى در اين گونه ماجراها هميشه نقش مهمى دارد ، ولى قبلا هم گفته‌ايم كه از اين وسوسه‌ها به تنهايى كارى ساخته نيست ، تصميم گيرنده نهايى خود انسان است ، بلكه او است كه درهاى قلب خود را به روى شيطان مىگشايد و اجازه ورود به او مىدهد ، بنا بر اين از آيه فوق ، هيچگونه مطلبى كه بر خلاف اصل آزادى اراده باشد استفاده نمىشود .\r\nمنتها يوسف با آن بزرگوارى و بلندى فكر و سعه صدر نمىخواست برادران را كه خود به اندازه كافى شرمنده بودند ، در اين ماجرا شرمنده تر كند ، و لذا اشاره اى به تصميم گيرنده نهايى نكرد و تنها پاى وسوسه‌هاى شيطان را كه عامل\r\n\r\n","description":"","footnote":"\r\n( 1 ) و ( 2 ) تفسير نور الثقلين جلد 2 صفحه 467 و 468 .\r\n","page_name":" 83 ","page_number":83},
  {"content":"\r\nدرجه دوم بود به ميان كشيد .\r\n\r\n3 - امنيت نعمت بزرگ خدا\r\nيوسف از ميان تمام مواهب و نعمتهاى مصر ، انگشت روى مساله « امنيت » گذاشت و به پدر و مادر و برادران گفت : وارد مصر شويد كه انشاء اللَّه در امنيت خواهيد بود و اين نشان مىدهد كه نعمت امنيت ريشه همه نعمتها است ، و حقا چنين است زيرا هر گاه امنيت از ميان برود ، ساير مسائل رفاهى و مواهب مادى و معنوى نيز به خطر خواهد افتاد ، در يك محيط ناامن ، نه اطاعت خدا مقدور است و نه زندگى توام با سربلندى و آسودگى فكر ، و نه تلاش و كوشش و جهاد براى پيشبرد هدفهاى اجتماعى .\r\nاين جمله ممكن است ضمنا اشاره به اين نكته باشد كه يوسف مىخواهد بگويد سرزمين مصر در حكومت من آن سرزمين فراعنه ديروز نيست ، آن خودكامگىها جنايتها ، استثمارها ، خفقانها و شكنجه‌ها همه از ميان رفته است ، محيطى است كاملا امن و امان .\r\n\r\n4 - اهميت مقام علم\r\nبار ديگر يوسف در پايان كار خويش مجددا روى مساله علم تعبير خواب تكيه مىكند و در كنار آن حكومت بزرگ و بىمنازع ، اين علم ظاهرا ساده را قرار مىدهد كه بيانگر تاكيد هر چه بيشتر ، روى اهميت و تاثير علم و دانش است هر چند علم و دانش ساده اى باشد و مىگويد : * ( رَبِّ قَدْ آتَيْتَنِي مِنَ الْمُلْكِ وَعَلَّمْتَنِي مِنْ تَأْوِيلِ الأَحادِيثِ ) *\r\n\r\n5 - پايان خبر\r\nانسان در طول عمر خود ، ممكن است دگرگونيهاى فراوانى پيدا كند ولى مسلما صفحات آخر زندگانى او از همه سرنوشتسازتر است چرا كه دفتر عمر با\r\n","description":"","footnote":"","page_name":" 84 ","page_number":84},
  {"content":"\r\nآن پايان مىگيرد ، و قضاوت نهايى به آن بسته است ، لذا مردم با ايمان و هوشيار هميشه از خدا مىخواهند كه اين صفحات عمرشان نورانى و درخشان باشد ، و يوسف هم در اينجا از خدا همين را مىخواهد ، مىگويد * ( تَوَفَّنِي مُسْلِماً وَأَلْحِقْنِي بِالصَّالِحِينَ ) * : « مرا با ايمان از دنيا ببر و در زمره صالحان قرار ده » .\r\nمعناى اين سخن ، تقاضاى مرگ از خدا نيست ، آن چنان كه ابن عباس گمان كرده و گفته است : هيچ پيامبرى از خدا تقاضاى مرگ نكرد ، جز يوسف كه به هنگام فراهم آمدن تمام اسباب حكومتش ، عشق و علاقه به پروردگار در جانش شعله ور شد و آرزوى ملاقات پروردگار كرد - بلكه تقاضاى يوسف تنها تقاضاى شرط و حالت بوده است ، يعنى تقاضا كرده است كه به هنگام مرگ داراى ايمان و اسلام باشد ، همانگونه كه ابراهيم و يعقوب نيز اين توصيه را به فرزندانشان كردند و گفتند : فَلا تَمُوتُنَّ إِلَّا وَأَنْتُمْ مُسْلِمُونَ : « فرزندان ! بكوشيد كه به هنگام از دنيا رفتن با ايمان و تسليم در برابر فرمان خدا باشيد » ( بقره - 132 ) .\r\nبسيارى از مفسران نيز همين معنى را برگزيده‌اند .\r\n\r\n6 - آيا مادر يوسف به مصر آمد ؟\r\nاز ظاهر آيات فوق به خوبى استفاده مىشود كه مادر يوسف در آن هنگام زنده بود و همراه همسر و فرزندانش به مصر آمد ، و به شكرانه اين نعمت ، سجده كرده ، ولى بعضى از مفسران اصرار دارند ، كه مادرش راحيل از دنيا رفته بود و اين خاله يوسف بود كه به مصر آمد و به جاى مادر محسوب مىشد .\r\nولى در سفر تكوين تورات فصل 35 جمله 18 مىخوانيم كه راحيل پس از آنكه بنيامين متولد شد ، چشم از جهان فرو بست ، و در بعضى از روايات كه از « وهب بن منبه » و « كعب الاحبار » نقل شده ، نيز همين معنى آمده است كه به نظر مىرسد از تورات گرفته شده باشد .\r\n","description":"","footnote":"","page_name":" 85 ","page_number":85},
  {"content":"\r\nو به هر حال ما نمىتوانيم از ظاهر آيات قرآن كه مىگويد : مادر يوسف آن روز زنده بود ، بدون مدرك قاطعى چشم بپوشيم و آن را توجيه و تاويل كنيم .\r\n\r\n7 - بازگو نكردن سرگذشت براى پدر\r\nدر روايتى از امام صادق ع مىخوانيم هنگامى كه يعقوب به ديدار يوسف رسيد به او گفت : فرزندم دلم مىخواهد بدانم برادران با تو دقيقا چه كردند .\r\nيوسف از پدر تقاضا كرد كه از اين امر صرف نظر كند ، ولى يعقوب او را سوگند داد كه شرح دهد .\r\nيوسف گوشه اى از ماجرا را براى پدر بيان كرد تا آنجا كه گفت برادران مرا گرفتند و بر سر چاه نشاندند و به من فرمان دادند ، پيراهنت را بيرون بياور من به آنها گفتم شما را به احترام پدرم يعقوب سوگند مىدهم كه پيراهن از تن من بيرون نياوريد و مرا برهنه نسازيد ، يكى از آنها كاردى كه با خود داشت بركشيد و فرياد زد پيراهنت را بكن ! . . . با شنيدن اين جمله ، يعقوب طاقت نياورد ، صيحه اى زد و بيهوش شد و هنگامى كه به هوش آمد از فرزند خواست كه سخن خود را ادامه دهد اما يوسف گفت تو را به خداى ابراهيم و اسماعيل و اسحاق ، سوگند كه مرا از اين كار معاف دارى ، يعقوب كه اين جمله را شنيد صرف نظر كرد . ( 1 )\r\nو اين نشان مىدهد كه يوسف به هيچوجه علاقه نداشت ، گذشته تلخ را در خاطر خود يا پدرش تجديد كند ، هر چند حس كنجكاوى يعقوب را آرام نمىگذاشت .\r\n\r\n","description":"","footnote":"\r\n( 1 ) مجمع البيان جلد 5 صفحه 265 .\r\n","page_name":" 86 ","page_number":86},
  {"content":"\r\n\r\n[ سوره يوسف ‹ 12 › : آيات 102 تا 107 
  ]\r\nذلِكَ مِنْ أَنْباءِ الْغَيْبِ نُوحِيه إِلَيْكَ وَما كُنْتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ ‹ 102 › وَما أَكْثَرُ النَّاسِ وَلَوْ حَرَصْتَ بِمُؤْمِنِينَ ‹ 103 › وَما تَسْئَلُهُمْ عَلَيْه مِنْ أَجْرٍ إِنْ هُوَ إِلَّا ذِكْرٌ لِلْعالَمِينَ ‹ 104 › وَكَأَيِّنْ مِنْ آيَةٍ فِي السَّماواتِ وَالأَرْضِ يَمُرُّونَ عَلَيْها وَهُمْ عَنْها مُعْرِضُونَ ‹ 105 › وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ ‹ 106 ›\r\nأَ فَأَمِنُوا أَنْ تَأْتِيَهُمْ غاشِيَةٌ مِنْ عَذابِ اللَّه أَوْ تَأْتِيَهُمُ السَّاعَةُ بَغْتَةً وَهُمْ لا يَشْعُرُونَ ‹ 107 ›\r\n\r\nترجمه :\r\n102 - اين از خبرهاى غيب است كه به تو وحى مىفرستيم ، تو ( هرگز ) نزد آنها نبودى هنگامى كه تصميم گرفتند و نقشه مىكشيدند .\r\n103 - و بيشتر مردم ، هر چند اصرار داشته باشى ، ايمان نمىآورند ! 104 - و تو ( هرگز ) از آنها پاداشى مطالبه نمىكنى ، او نيست مگر تذكرى براى جهانيان 105 - و چه بسيار نشانه اى ( از خدا ) در آسمانها و زمين وجود دارد كه آنها از كنارش مىگذرند و از آن روى مىگردانند ! 106 - و اكثر آنها كه مدعى ايمان به خدا هستند مشركند .\r\n107 - آيا از اين ايمن هستند كه عذاب فراگيرى از ناحيه خدا به سراغ آنها بيايد يا ساعت رستاخيز ناگهان فرا رسد در حالى كه آنها متوجه نيستند ؟ !\r\n","description":"","footnote":"","page_name":" 87 ","page_number":87},
  {"content":"\r\n\r\nتفسير : اين مدعيان غالبا مشركند !\r\nبا پايان گرفتن داستان يوسف با آن همه درسهاى عبرت و آموزنده ، و آن نتائج گرانبها و پربارش آن هم خالى از هر گونه گزافه گويى و خرافات تاريخى ، قرآن روى سخن را به پيامبر ص كرده و مىگويد : « اينها از خبرهاى غيبى است كه به تو وحى مىفرستيم » ( * ( ذلِكَ مِنْ أَنْباءِ الْغَيْبِ نُوحِيه إِلَيْكَ ) * ) .\r\n« تو هيچگاه نزد آنها نبودى در آن هنگام كه تصميم گرفتند و نقشه كشيدند ، كه چگونه آن را اجرا كنند » ( * ( وَما كُنْتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ ) * ) .\r\nاين ريزه كاريها را تنها خدا مىداند و يا كسى كه در آنجا حضور داشته باشد و چون تو در آنجا حضور نداشتى بنا بر اين تنها وحى الهى است كه اين گونه خبرها را در اختيار تو گذارده است .\r\nو از اينجا روشن مىشود داستان يوسف گر چه در تورات آمده است و قاعدتا كم و بيش در محيط حجاز ، اطلاعاتى از آن داشته‌اند ، ولى هرگز تمام ماجرا به طور دقيق و با تمام ريزه كاريها و جزئياتش ، حتى آنچه در مجالس خصوصى گذشته ، بدون هر گونه اضافه و خالى از هر خرافه شناخته نشده بود .\r\nبا اين حال مردم با ديدن اين همه نشانه‌هاى وحى و شنيدن اين اندرزهاى الهى مىبايست ايمان بياورند و از راه خطا بازگردند ، ولى اى پيامبر « هر چند تو اصرار داشته باشى بر اينكه آنها ايمان بياورند ، اكثرشان ايمان نمىآورند » ! ( * ( وَما أَكْثَرُ النَّاسِ وَلَوْ حَرَصْتَ بِمُؤْمِنِينَ ) * ) .\r\n","description":"","footnote":"","page_name":" 88 ","page_number":88},
  {"content":"\r\nتعبير به « حرص » دليل بر علاقه و ولع شديد پيامبر ص به ايمان مردم بود ، ولى چه سود ، تنها اصرار و ولع او كافى نبود ، قابليت زمينه‌ها نيز شرط است جايى كه فرزندان يعقوب كه در خانه وحى و نبوت بزرگ شدند اين چنين گرفتار طوفانهاى هوا و هوس مىشوند ، تا آنجا كه مىخواهند برادر خويش را نابود كنند چگونه مىتوان انتظار داشت كه همه مردم ، بر ديو هوس و غول شهوت چيره شوند و يكباره همگى بطور كامل رو به سوى خدا آورند ؟\r\nاين جمله ضمنا يك نوع دلدارى و تسلى خاطر براى پيامبر است كه او ، هرگز از اصرار مردم بر كفر و گناه ، خسته و مايوس نشود ، و از كمى همسفران در اين راه ملول نگردد ، چنان كه در آيات ديگر قرآن نيز مىخوانيم : فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً : « اى پيامبر گويى مىخواهى به خاطر ايمان نياوردن آنها به اين قرآن جان خود را از شدت تاسف از دست بدهى » ( كهف - 6 ) .\r\nسپس اضافه مىكند : اينها در واقع هيچگونه عذر و بهانه اى براى عدم پذيرش دعوت تو ندارند زيرا علاوه بر اينكه نشانه‌هاى حق در آن روشن است ، « تو هرگز از آنها اجر و پاداشى در برابر آن نخواسته اى » كه آن را بهانه مخالفت نمايند ( * ( وَما تَسْئَلُهُمْ عَلَيْه مِنْ أَجْرٍ ) * ) .\r\n« اين دعوتى است عمومى و همگانى و تذكرى است براى جهانيان » و سفره گسترده اى است براى عام و خاص و تمام انسانها ! ( * ( إِنْ هُوَ إِلَّا ذِكْرٌ لِلْعالَمِينَ ) * ) .\r\nآنها در واقع به اين خاطر گمراه شده‌اند كه چشم باز و بينا و گوش شنوا ندارند به همين جهت « بسيارى از آيات خدا در آسمان و زمين وجود دارد كه\r\n","description":"","footnote":"","page_name":" 89 ","page_number":89},
  {"content":"\r\nآنها از كنار آن مىگذرند و از آن روى مىگردانند « ( * ( وَكَأَيِّنْ مِنْ آيَةٍ فِي السَّماواتِ وَالأَرْضِ يَمُرُّونَ عَلَيْها وَهُمْ عَنْها مُعْرِضُونَ ) * ) .\r\nهمين حوادثى را كه همه روز با چشم خود مىنگرند : خورشيد صبحگاهان سر از افق مشرق برمىدارد ، و اشعه طلايى خود را بر كوه‌ها و دره‌ها و صحراها و درياها مىپاشد ، و شامگاهان در افق مغرب فرو مىرود ، و پرده سنگين و سياه شب بر همه جا مىافتد .\r\nاسرار اين نظام شگرف ، اين طلوع و غروب ، اين غوغاى حيات و زندگى در گياهان ، پرندگان ، حشرات ، و انسانها ، و اين زمزمه جويباران ، اين همهمه نسيم و اينهمه نقش عجب كه بر در و ديوار وجود است ، به اندازه اى آشكار مىباشد كه هر كه در آنها و خالقش نينديشد ، هم چنان نقش بود بر ديوار ! فراوانند امور كوچك و ظاهرا بىاهميتى كه ما هميشه با بىاعتنايى از كنار آنها مىگذريم اما ناگهان دانشمندى ژرفبين ، پيدا مىشود كه پس از ماهها يا سالها مطالعه روى آن اسرار عجيبى كشف مىكند ، كه دهان جهانيان از تعجب باز مىماند .\r\nاصولا مهم اين است كه ما بدانيم كه در اين عالم هيچ چيز ساده و بىاهميت نيست چرا كه همگى مصنوع و مخلوق خدايى است كه علمش بىانتها و حكمتش بىپايان است ، ساده و بىاهميت آنها هستند كه جهان را بىاهميت و سرسرى مىدانند .\r\nبنا بر اين اگر به آيات قرآن كه بر تو نازل مىشود ، ايمان نياورند تعجب نكن چرا كه آنها به آيات آفرينش و خلقت كه از هر سو آنان را احاطه كرده نيز ايمان نياورده‌اند ! در آيه بعد اضافه مىكند كه آنها هم كه ايمان مىآورند ، ايمان اكثرشان خالص\r\n","description":"","footnote":"","page_name":" 90 ","page_number":90},
  {"content":"\r\nنيست ، بلكه آميخته با شرك است « ( * ( وَما يُؤْمِنُ أَكْثَرُهُمْ بِاللَّه إِلَّا وَهُمْ مُشْرِكُونَ ) * ) .\r\nممكن است خودشان چنين تصور كنند كه مؤمنان خالصى هستند ، ولى رگه‌هاى شرك در افكار و گفتار و كردارشان غالبا وجود دارد .\r\nايمان تنها اين نيست كه انسان اعتقاد به وجود خدا داشته باشد بلكه يك موحد خالص كسى است كه غير از خدا ، معبودى به هيچ صورت در دل و جان او نباشد ، گفتارش براى خدا ، اعمالش براى خدا ، و هر كارش براى او انجام پذيرد ، قانونى جز قانون خدا را به رسميت نشناسد ، و طوق بندگى غير او را بر گردن ننهد و فرمانهاى الهى را خواه مطابق تمايلاتش باشد يا نه ، از جان و دل بپذيرد ، و بر سر دو راهيهاى « خدا » و « هوى » ، همواره خدا را مقدم بشمرد ، اين است ايمان خالص ، از هر گونه شرك : شرك در عقيده ، شرك در سخن و شرك در عمل .\r\nو راستى اگر بخواهيم حساب دقيقى در اين زمينه بكنيم ، موحدان راستين و خالص و واقعى ، بسيار كمند ! به همين دليل در روايات اسلامى مىخوانيم كه امام صادق ع فرمود :\r\nالشرك اخفى من دبيب النمل\r\n: « شرك در اعمال انسان مخفىتر است از حركت مورچه » ( 1 ) .\r\nو يا مىخوانيم :\r\nان اخوف ما اخاف عليكم الشرك الاصغر قالوا و ما الشرك الاصغر يا رسول اللَّه ؟ قال الريا ، يقول اللَّه تعالى يوم القيامة اذا جاء الناس باعمالهم اذهبوا الى الذين كنتم تراؤن فى الدنيا ، فانظروا هل تجدون عندهم من جزاء ؟ !\r\n: « خطرناكترين چيزى كه از آن بر شما مىترسم ، شرك اصغر است اصحاب گفتند شرك اصغر چيست اى رسول خدا ؟ فرمود :\r\nرياكارى ، روز قيامت هنگامى كه مردم با اعمال خود در پيشگاه خدا حاضر مىشوند ، پروردگار با آنها كه در دنيا ريا كردند مىفرمايد : به سراغ كسانى كه به خاطر\r\n\r\n","description":"","footnote":"\r\n( 1 ) سفينة البحار جلد اول صفحه 697 !\r\n","page_name":" 91 ","page_number":91},
  {"content":"\r\nآنها ريا كرديد برويد ، ببينيد پاداشى نزد آنها مىيابيد ؟ » ( 1 ) .\r\nاز امام باقر ع در تفسير آيه فوق نقل شده كه فرمود :\r\nشرك طاعة و ليس شرك عبادة و المعاصى التي يرتكبون و هى شرك طاعة اطاعوا فيها الشيطان فاشركوا باللَّه فى الطاعة لغيره :\r\n« منظور از اين آيه شرك در اطاعت است نه شرك عبادت ، و گناهانى كه مردم مرتكب مىشوند ، شرك اطاعت است ، چرا كه در آن اطاعت شيطان مىكنند و به خاطر اين عمل براى خدا شريكى در اطاعت قائل مىشوند » ( 2 ) .\r\nدر بعضى از روايات ديگر مىخوانيم كه منظور « شرك نعمت » است به اين معنى كه موهبتى از خداوند به انسان برسد و بگويد اين موهبت از ناحيه فلان كس به من رسيده اگر او نبود من مىمردم ! و يا زندگانيم بر باد مىرفت و بيچاره مىشدم ( 3 ) در اينجا غير خدا را شريك خدا در بخشيدن روزى و مواهب شمرده است .\r\nخلاصه اينكه منظور از شرك در آيه فوق كفر و انكار خدا و بت پرستى به صورت رسمى نيست ( چنان كه از امام على بن موسى الرضا ع نقل شده فرمود :\r\n( شرك لا يبلغ به الكفر )\r\nولى شرك به معنى وسيع كلمه ، همه اينها را شامل مىشود .\r\nدر آخرين آيه مورد بحث به آنها كه ايمان نياورده‌اند و از كنار آيات روشن الهى بىخبر مىگذرند و در اعمال خود مشركند ، هشدار مىدهد كه « آيا اينها خود را از اين موضوع ايمن مىدانند كه عذاب الهى ناگهان و بدون مقدمه ، بر آنها نازل شود عذابى فراگير ، كه همه آنها را در برگيرد »\r\n\r\n","description":"","footnote":"\r\n( 1 ) تفسير فى ظلال جلد 5 صفحه 53 .\r\n( 2 ) نور الثقلين جلد 2 صفحه 475 - اصول كافى جلد 2 صفحه 292 .\r\n( 3 ) همان مدرك صفحه 476 .\r\n","page_name":" 92 ","page_number":92},
  {"content":"\r\n( * ( أَ فَأَمِنُوا أَنْ تَأْتِيَهُمْ غاشِيَةٌ مِنْ عَذابِ اللَّه ) * ) .\r\nو يا اينكه قيامت ناگهانى فرا رسد ، و دادگاه بزرگ الهى تشكيل گردد و به حساب آنها برسند ، در حالى كه آنها بىخبر و غافلند « ( * ( أَوْ تَأْتِيَهُمُ السَّاعَةُ بَغْتَةً وَهُمْ لا يَشْعُرُونَ ) * ) .\r\n« غاشية » به معنى « پوشنده » و « پوشش » است و از جمله به پارچه بزرگ كه روى زين اسب مىاندازند و آن را مىپوشاند ، غاشيه گفته مىشود ، و منظور در اينجا بلا و مجازاتى است كه همه بدكاران را فرا مىگيرد ( 1 ) .\r\nمنظور از « ساعة » قيامت است چنان كه در بسيارى ديگر از آيات قرآن به همين معنى آمده است ، ولى اين احتمال نيز وجود دارد كه « ساعة » كنايه از حوادث هولناك بوده باشد ، زيرا آيات قرآن مكرر مىگويد : شروع قيامت با يك سلسله حوادث فوق العاده هولناك ، همچون زلزله‌ها و طوفانها و صاعقه‌ها همراه است ، و يا اشاره به ساعت مرگ بوده باشد ، ولى تفسير اول نزديكتر به نظر مىرسد .\r\n\r\n","description":"","footnote":"\r\n( 1 ) مؤنث بودن « غاشية » به خاطر آنست كه صفت براى كلمه « عقوبة » است كه در تقدير مىباشد .\r\n","page_name":" 93 ","page_number":93},
  {"content":"\r\n\r\n[ سوره يوسف ‹ 12 › : آيات 108 تا 111 
  ]\r\nقُلْ هذِه سَبِيلِي أَدْعُوا إِلَى اللَّه عَلى بَصِيرَةٍ أَنَا وَمَنِ اتَّبَعَنِي وَسُبْحانَ اللَّه وَما أَنَا مِنَ الْمُشْرِكِينَ ‹ 108 › وَما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى أَ فَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ وَلَدارُ الآخِرَةِ خَيْرٌ لِلَّذِينَ اتَّقَوْا أَ فَلا تَعْقِلُونَ ‹ 109 › حَتَّى إِذَا اسْتَيْأَسَ الرُّسُلُ وَظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ وَلا يُرَدُّ بَأْسُنا عَنِ الْقَوْمِ الْمُجْرِمِينَ ‹ 110 › لَقَدْ كانَ فِي قَصَصِهِمْ عِبْرَةٌ لأُولِي الأَلْبابِ ما كانَ حَدِيثاً يُفْتَرى وَلكِنْ تَصْدِيقَ الَّذِي بَيْنَ يَدَيْه وَتَفْصِيلَ كُلِّ شَيْءٍ وَهُدىً وَرَحْمَةً لِقَوْمٍ يُؤْمِنُونَ ‹ 111 ›\r\n\r\nترجمه :\r\n108 - بگو اين راه من است كه من و پيروانم با بصيرت كامل همه مردم را به سوى خدا دعوت مىكنيم ، منزه است خدا ، و من از مشركان نيستم .\r\n109 - و ما نفرستاديم پيش از تو جز مردانى از اهل شهرها كه وحى به آنها مىكرديم ، آيا ( مخالفان دعوت تو ) سير در زمين نكردند تا ببينند عاقبت كسانى كه پيش از آنها بودند چه شد ؟ و سراى آخرت براى پرهيزكاران بهتر است ، آيا فكر نمىكنيد ؟ ! 110 - ( پيامبران به دعوت خود و دشمنان به مخالفت هم چنان ادامه دادند ) تا رسولان مايوس شدند و گمان كردند كه ( حتى گروه اندك مؤمنان ) به آنها دروغ گفته‌اند ،\r\n","description":"","footnote":"","page_name":" 94 ","page_number":94},
  {"content":"\r\nدر اين هنگام يارى ما به سراغ آنها آمد هر كس را مىخواستيم نجات مىداديم و مجازات و عذاب ما از قوم زيانكار بازگردانده نمىشود .\r\n111 - در سرگذشتهاى آنها درس عبرتى براى صاحبان انديشه است ، اينها داستان دروغين نبود بلكه ( وحى آسمانى است و ) هماهنگ است با آنچه پيش روى او ( از كتب آسمانى پيشين ) است و شرح هر چيز ( كه پايه سعادت انسان است ) و هدايت و رحمت براى گروهى است كه ايمان مىآورند .\r\n\r\nتفسير : زنده ترين درسهاى عبرت\r\nدر نخستين آيه مورد بحث ، پيامبر اسلام ص ماموريت پيدا مىكند كه آئين و روش و خط خود را مشخص كند ، مىفرمايد : « بگو راه و طريقه من اين است كه همگان را به سوى اللَّه ( خداوند واحد يكتا ) دعوت كنم » ( * ( قُلْ هذِه سَبِيلِي أَدْعُوا إِلَى اللَّه ) * ) .\r\nسپس اضافه مىكند : « من اين راه را بىاطلاع يا از روى تقليد نمىپيمايم ، بلكه از روى آگاهى و بصيرت ، خود و پيروانم همه مردم جهان را به سوى اين طريقه مىخوانيم » ( * ( عَلى بَصِيرَةٍ أَنَا وَمَنِ اتَّبَعَنِي ) * ) .\r\nاين جمله نشان مىدهد كه هر مسلمانى كه پيرو پيامبر ص است به نوبه خود دعوت كننده به سوى حق است و بايد با سخن و عملش ديگران را به راه اللَّه دعوت كند .\r\nو نيز نشان مىدهد كه « رهبر » بايد داراى بصيرت و بينايى و آگاهى كافى باشد ، و گر نه دعوتش به سوى حق نخواهد بود .\r\nسپس براى تاكيد ، مىگويد : « خداوند يعنى همان كسى كه من به سوى او دعوت مىكنم پاك و منزه است از هر گونه عيب و نقص و شبيه و شريك » ( * ( وَسُبْحانَ اللَّه ) * ) .\r\n","description":"","footnote":"","page_name":" 95 ","page_number":95},
  {"content":"\r\nباز هم براى تاكيد بيشتر مىگويد « من از مشركان نيستم » و هيچگونه شريك و شبيهى براى او قائل نخواهم بود ( * ( وَما أَنَا مِنَ الْمُشْرِكِينَ ) * ) .\r\nدر واقع اين از وظائف يك رهبر راستين است كه با صراحت برنامه‌ها و اهداف خود را اعلام كند ، و هم خود و هم پيروانش از برنامه واحد و مشخص و روشنى پيروى كنند ، نه اينكه هاله اى از ابهام ، هدف و روش آنها را فرا گرفته باشد و يا هر كدام به راهى بروند :\r\nاصولا يكى از راههاى شناخت رهبران راستين از دروغين همين است كه اينها با صراحت سخن مىگويند و راهشان روشن است ، و آنها براى اينكه بتوانند سرپوشى به روى كارهاى خود بگذارند ، هميشه به سراغ سخنان مبهم و چند پهلو مىروند .\r\nقرار گرفتن اين آيه به دنبال آيات يوسف اشاره اى است به اينكه راه و رسم من از راه و رسم يوسف پيامبر بزرگ الهى نيز جدا نيست ، او هم همواره حتى در كنج زندان دعوت به اللَّه الواحد القهار مىكرد ، و غير او را اسمهاى بىمسمايى مىشمرد كه از روى تقليد از جاهلانى به جاهلان ديگرى رسيده است ، آرى روش من و روش همه پيامبران نيز همين است .\r\nو از آنجا كه يك اشكال هميشگى اقوام گمراه و نادان به پيامبران اين بوده است كه چرا آنها انسانند ! چرا اين وظيفه بر دوش فرشته اى گذاشته نشده است ، و طبعا مردم عصر جاهليت نيز همين ايراد را به پيامبر اسلام ص در برابر اين دعوت بزرگش داشتند ، قرآن مجيد يك بار ديگر به اين ايراد پاسخ مىگويد :\r\n« ما هيچ پيامبرى را قبل از تو نفرستاديم مگر اينكه آنها مردانى بودند كه وحى به آنها فرستاده مىشد مردانى كه از شهرهاى آباد و مراكز جمعيت برخاستند » ( * ( وَما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ مِنْ أَهْلِ الْقُرى ) * ) .\r\n","description":"","footnote":"","page_name":" 96 ","page_number":96},
  {"content":"\r\nآنها نيز در همين شهرها و آباديها همچون ساير انسانها زندگى مىكردند ، و در ميان مردم رفت و آمد داشتند و از دردها و نيازها و مشكلاتشان به خوبى آگاه بودند .\r\nتعبير به « * ( مِنْ أَهْلِ الْقُرى ) * » با توجه به اينكه « قريه » در لغت عرب ، به هر گونه شهر و آبادى گفته مىشود در مقابل « به دو » كه به بيابان اطلاق مىگردد ، ممكن است ضمنا اشاره به اين باشد كه پيامبران الهى هرگز از ميان مردم بياباننشين برنخاستند ( همانگونه كه بعضى از مفسران نيز تصريح كرده‌اند ) چرا كه بيابان گردها معمولا گرفتار جهل و نادانى و قساوتند و از مسائل زندگى و نيازهاى معنوى و مادى كمتر آگاهى دارند .\r\nدرست است كه در سرزمين حجاز ، اعراب بيابان گرد فراوان بودند ، ولى پيامبر اسلام ص از مكه كه در آن موقع شهر نسبتا بزرگى بود برخاست و نيز درست است كه شهر كنعان در برابر سرزمين مصر كه يوسف در آن حكومت مىكرد چندان اهميتى نداشت و به همين دليل ، يوسف درباره آن تعبير به « به دو » كرد ، ولى مىدانيم كه يعقوب پيامبر الهى و فرزندانش هرگز بيابانگرد و بيابان نشين نبودند ، بلكه در شهر كوچك كنعان زندگى داشتند .\r\nسپس اضافه مىكند براى اينكه اينها بدانند سرانجام مخالفتهايشان با دعوت تو كه دعوت به سوى توحيد است چه خواهد بود ، خوبست بروند و آثار پيشينيان را بنگرند ، « آيا آنها سير در زمين نكردند تا ببينند عاقبت اقوام گذشته چگونه بود ؟ » ( * ( أَ فَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ ) * ) .\r\nكه اين « سير در ارض » و گردش در روى زمين ، مشاهده آثار گذشتگان ، و ويرانى قصرها و آباديهايى كه در زير ضربات عذاب الهى در هم كوبيده شد بهترين درس را به آنها مىدهد ، درسى زنده ، و محسوس ، و براى\r\n","description":"","footnote":"","page_name":" 97 ","page_number":97},
  {"content":"\r\nهمگان قابل لمس ! و در پايان آيه مىفرمايد : « و سراى آخرت براى پرهيزكاران مسلما بهتر است » ( * ( وَلَدارُ الآخِرَةِ خَيْرٌ لِلَّذِينَ اتَّقَوْا ) * ) .\r\n« آيا تعقل نمىكنيد و فكر و انديشه خويش را به كار نمىاندازيد » ( * ( أَ فَلا تَعْقِلُونَ ) * ) .\r\nچرا كه اينجا سرايى است ناپايدار و آميخته با انواع مصائب و آلام و دردها ، اما آنجا سرايى است جاودانى و خالى از هر گونه رنج و ناراحتى .\r\nدر آيه بعد اشاره به يكى از حساسترين و بحرانىترين لحظات زندگى پيامبران كرده ، مىگويد : « پيامبران الهى در راه دعوت به سوى حق ، هم چنان پافشارى داشتند و اقوام گمراه و سركش هم چنان به مخالفت خود ادامه مىدادند تا آنجا كه پيامبران از آنها مايوس شدند ، و گمان بردند كه حتى گروه اندك مؤمنان به آنها دروغ گفته‌اند ، و آنان در مسير دعوت خويش تنهاى تنها هستند ، در اين هنگام كه اميد آنها از همه جا بريده شد ، نصرت و پيروزى از ناحيه ما فرا رسيد ، و هر كس را مىخواستيم و شايسته مىديديم ، نجات مىداديم » ( * ( حَتَّى إِذَا اسْتَيْأَسَ الرُّسُلُ وَظَنُّوا أَنَّهُمْ قَدْ كُذِبُوا جاءَهُمْ نَصْرُنا فَنُجِّيَ مَنْ نَشاءُ ) * ) ( 1 ) .\r\nو در پايان آيه مىفرمايد : « عذاب و مجازات ما از قوم گنهكار و مجرم ، بازگردانده نمىشود . » ( * ( وَلا يُرَدُّ بَأْسُنا عَنِ الْقَوْمِ الْمُجْرِمِينَ ) * ) .\r\nاين يك سنت الهى ، كه مجرمان پس از اصرار بر كار خود و بستن تمام درهاى هدايت به روى خويشتن و خلاصه پس از اتمام حجت ، مجازاتهاى الهى\r\n\r\n","description":"","footnote":"\r\n( 1 ) « حتى » به صورت غايت براى جمله - محذوفى ذكر شده است و تقدير آن چنين است : ان الرسل اقاموا على دعوتهم و الكافرين بهم على مخالفتهم حتى اذ استيئس الرسل . . .\r\n","page_name":" 98 ","page_number":98},
  {"content":"\r\nبه سراغشان مىآيد و هيچ قدرتى قادر بر دفع آن نيست .\r\nدر تفسير آيه فوق و اينكه جمله « * ( ظَنُّوا أَنَّهُمْ قَدْ كُذِبُوا ) * » بيان حال چه گروهى را مىكند در ميان مفسران گفتگو است .\r\nآنچه در بالا گفتيم تفسيرى است كه بسيارى از بزرگان علماى تفسير آن را برگزيده‌اند و خلاصه اش اين است كه كار پيامبران به جايى مىرسيد كه گمان مىكردند همه مردم بدون استثناء آنها را تكذيب خواهند كرد ، و حتى گروهى از مؤمنان كه اظهار ايمان مىكنند آنها نيز در عقيده خود ثابت قدم نيستند ! .\r\nاين احتمال نيز در تفسير آيه داده شده است كه فاعل « ظنوا » ، مؤمنان است يعنى مشكلات و بحرانها به حدى بود كه ايمان آورندگان ، چنين مىپنداشتند نكند وعده نصرت و پيروزى كه پيامبران داده‌اند خلاف باشد ؟ ! و اين سوء ظن و تزلزل ناشى از آن براى افرادى كه تازه ايمان آورده‌اند چندان بعيد نيست .\r\nبعضى نيز تفسير سومى براى آيه ذكر كرده‌اند كه خلاصه اش اين است :\r\n« پيامبران بدون شك ، بشر بودند هنگامى كه در طوفانىترين حالات قرار مىگرفتند ، همان حالتى كه كارد به استخوانشان مىرسيد و تمام درها ظاهرا به روى آنها بسته مىشد و هيچ راه گشايشى به نظر نمىرسيد ، و ضربات طوفانهاى حوادث پيوسته آنها را درهم مىكوبيد و فرياد مؤمنانى كه كاسه صبرشان لبريز شده بود مرتبا در گوش آنها نواخته مىشد ، آرى در اين حالت در يك لحظه ناپايدار به مقتضاى طبع بشرى اين فكر ، بىاختيار به مغز آنها مىافتاد كه نكند وعده پيروزى خلاف از آب درآيد ! و يا اينكه ممكن است وعده پيروزى مشروط به شرائطى باشد كه حاصل نشده باشد ، اما به زودى بر اين فكر پيروز مىشدند و آن را از صفحه خاطر دور مىكردند و برق اميد در دل آنها مىدرخشيد و به دنبال آن ، طلائع پيروزى آشكار مىشد » .\r\n","description":"","footnote":"","page_name":" 99 ","page_number":99},
  {"content":"\r\nشاهد اين تفسير را از آيه 214 سوره بقره گرفته‌اند . . . حَتَّى يَقُولَ الرَّسُولُ وَالَّذِينَ آمَنُوا مَعَه مَتى نَصْرُ اللَّه : « اقوام پيشين آن چنان در تنگناى باساء و ضراء قرار مىگرفتند و بر خود مىلرزيدند ، تا آنجا كه پيامبرشان و آنها كه با او ايمان آورده بودند ، صدا مىزدند كجاست يارى خدا ؟ » ولى به آنها پاسخ داده مىشد أَلا إِنَّ نَصْرَ اللَّه قَرِيبٌ : « پيروزى خدا نزديك است » .\r\nولى جمعى از مفسران همانند طبرسى در مجمع البيان و فخر رازى در تفسير كبير ، بعد از ذكر اين احتمال ، آن را بعيد شمرده‌اند ، چرا كه اين مقدار هم از مقام انبياء دور است ، و به هر حال صحيحتر همان تفسير نخست است .\r\nآخرين آيه اين سوره محتواى بسيار جامعى دارد ، كه تمام بحثهايى كه در اين سوره گذشت بطور فشرده در آن جمع است و آن اينكه در سرگذشت يوسف و برادرانش و انبياء و رسولان گذشته و اقوام مؤمن و بىايمان ، درسهاى بزرگ عبرت براى همه انديشمندان است « ( * ( لَقَدْ كانَ فِي قَصَصِهِمْ عِبْرَةٌ لأُولِي الأَلْبابِ ) * ) آئينه اى است كه مىتوانند در آن ، عوامل پيروزى و شكست ، كاميابى و ناكامى ، خوشبختى و بدبختى ، سربلندى و ذلت و خلاصه آنچه در زندگى انسان ارزش دارد ، و آنچه بىارزش است ، در آن ببيند ، آئينه اى كه عصاره تمام تجربيات اقوام پيشين و رهبران بزرگ در آن به چشم مىخورد ، و آئينه اى كه مشاهده آن عمر كوتاه مدت هر انسان را به اندازه عمر تمام بشريت طولانى مىكند ! .\r\nولى تنها الوا الالباب و صاحبان مغز و انديشه هستند كه توانايى مشاهده اين نقوش عبرت را بر صفحه اين آئينه عجيب دارند .\r\nو بدنبال آن اضافه مىكند : « آنچه گفته شد يك افسانه ساختگى و داستان خيالى و دروغين نبود » ( * ( ما كانَ حَدِيثاً يُفْتَرى ) * ) .\r\nاين آيات كه بر تو نازل شده و پرده از روى تاريخ صحيح گذشتگان برداشته\r\n","description":"","footnote":"","page_name":" 100 ","page_number":100},
  {"content":"\r\nساخته مغز و انديشه تو نيست ، « بلكه يك وحى بزرگ آسمانى است ، كه كتب اصيل انبياى پيشين را نيز تصديق و گواهى مىكند » ( * ( وَلكِنْ تَصْدِيقَ الَّذِي بَيْنَ يَدَيْه ) * ) .\r\nبه علاوه « هر آنچه انسان به آن نياز دارد ، و در سعادت و تكامل او دخيل است ، در اين آيات آمده است » ( * ( وَتَفْصِيلَ كُلِّ شَيْءٍ ) * ) .\r\nو به همين دليل « مايه هدايت جستجوگران و مايه رحمت براى همه كسانى است كه ايمان مىآورند » ( * ( وَهُدىً وَرَحْمَةً لِقَوْمٍ يُؤْمِنُونَ ) * ) .\r\nآيه فوق گويا مىخواهد به اين نكته مهم اشاره كند كه داستانهاى ساختگى زيبا و دلانگيز بسيار است و هميشه در ميان همه اقوام ، افسانه‌هاى خيالى جالب فراوان بوده است ، مبادا كسى تصور كند سرگذشت يوسف و يا سرگذشت پيامبران ديگر كه در قرآن آمده از اين قبيل است .\r\nمهم اين است كه اين سرگذشتهاى عبرتانگيز و تكان دهنده همه عين واقعيت است و كمترين انحراف از واقعيت و عينيت خارجى در آن وجود ندارد ، و به همين دليل تاثير آن فوق العاده زياد است .\r\nچرا كه مىدانيم افسانه‌هاى خيالى هر قدر ، جالب و تكان دهنده ، تنظيم شده باشند ، تاثير آنها در برابر يك سرگذشت واقعى ناچيز است زيرا :\r\nاولا هنگامى كه شنونده و خواننده به هيجانانگيزترين لحظات داستان مىرسد و مىرود كه تكانى بخورد ، ناگهان اين برق در مغز او پيدا مىشود كه اين يك خيال و پندار بيش نيست ! ثانيا - اين سرگذشتها در واقع بيانگر فكر طراح آنهاست ، او است كه عصاره افكار و خواسته هايش را در چهره و افعال قهرمان داستان مجسم مىكند ، و بنا بر اين چيزى فراتر از فكر يك انسان نيست ، و اين با يك واقعيت عينى فرق بسيار دارد و نمىتواند بيش از موعظه و اندرز گوينده آن بوده باشد ، اما تاريخ\r\n","description":"","footnote":"","page_name":" 101 ","page_number":101},
  {"content":"\r\nواقعى انسانها چنين نيست ، پر بار و پر بركت و از هر نظر راهگشا است .\r\nپايان سوره يوسف پروردگارا چشمى بينا و گوشى شنوا و قلبى دانا به ما مرحمت كن ، تا بتوانيم در سرگذشت پيشينيان راههاى نجات خود را از مشكلاتى كه اكنون در آن غوطه وريم بيابيم .\r\nخداوندا ! به ما ديده اى تيزبين ده تا عاقبت زندگى اقوامى را كه پس از پيروزى به خاطر اختلاف و پراكندگى گرفتار دردناكترين شكستها شدند ببينيم و از آن راهى كه آنها رفتند نرويم .\r\nبار الها ! آن چنان نيت خالصى به ما عطا كن كه پا بر سر ديو نفس بگذاريم و آن چنان معرفتى كه با پيروزى مغرور نشويم ، و آن چنان گذشتى كه اگر ديگرى كارى را بهتر از ما انجام مىدهد به او واگذار كنيم .\r\nكه اگر اينها را به ما مرحمت كنى مىتوانيم بر همه مشكلات پيروز شويم ، و چراغ اسلام و قرآن را در دنيا روشن و زنده نگهداريم .\r\n","description":"","footnote":"","page_name":" 102 ","page_number":102},
  {"content":"\r\n\r\n‹ 13 › سوره رعد اين سوره در مكه نازل شده و 43 آيه است\r\n","description":"","footnote":"","page_name":" 103 ","page_number":103},
  {"content":"\r\n","description":"","footnote":"","page_name":" 104 ","page_number":104},
  {"content":"\r\nمحتواى سوره رعد همانگونه كه قبلا هم گفته‌ايم ، سوره‌هاى مكى چون در آغاز دعوت پيامبر ص و به هنگام درگيرى شديد با مشركان نازل شده است غالبا پيرامون مسائل عقيدتى مخصوصا دعوت به توحيد و مبارزه با شرك و اثبات معاد سخن مىگويد ، در حالى كه سوره‌هاى مدنى كه پس از گسترش اسلام و تشكيل حكومت اسلامى نازل گرديد ، پيرامون احكام و مسائل مربوط به نظامات اجتماعى ، طبق نيازمنديهاى جامعه بحث مىكند .\r\nسوره مورد بحث ( سوره رعد ) كه از سوره‌هاى مكى است نيز همين برنامه را تعقيب كرده است و پس از اشاره به حقانيت و عظمت قرآن ، به بيان آيات توحيد و اسرار آفرينش كه نشانه‌هاى ذات پاك خدا هستند مىپردازد .\r\nگاهى از برافراشتن آسمانهاى بىستون ، سخن مىگويد و زمانى از تسخير خورشيد و ماه به فرمان خدا .\r\nگاه از گسترش زمين و آفرينش كوه‌ها و نهرها و درختان و ميوه‌ها ، و زمانى از پرده‌هاى آرامبخش شب كه روز را مىپوشاند .\r\nگاه دست مردم را مىگيرد و به ميان باغهاى انگور و نخلستان و لابلاى زراعتها مىبرد ، و شگفتيهاى آنها را بر مىشمرد .\r\nسپس به بحث معاد و زندگى نوين انسان و دادگاه عدل پروردگار مىپردازد . و اين « مجموعه معرفى مبدء و معاد » را ، با بيان مسئوليتهاى مردم و وظائفشان و اينكه هر گونه تغيير و دگرگونى در سرنوشت آنها ، بايد از ناحيه\r\n","description":"","footnote":"","page_name":" 105 ","page_number":105},
  {"content":"\r\nخود آنان شروع شود تكميل مىكند .\r\nدگر بار به مساله توحيد باز مىگردد ، و از تسبيح رعد و وحشت آدميان از برق و صاعقه ، بحث مىكند ، و زمانى از سجده آسمانيان و زمينىها در برابر عظمت پروردگار .\r\nسپس براى اينكه چشم و گوشها را بگشايد و انديشه‌ها را بيدار كند ، و بىخاصيت بودن بتهاى ساخته و پرداخته دست بشر را روشن سازد ، آنها را دعوت به انديشه و تفكر مىكند و براى شناخت حق و باطل ، مثال مىزند ، مثالهايى زنده و محسوس ، و براى همه قابل درك .\r\nو از آنجا كه ثمره نهايى ايمان به توحيد و معاد ، همان برنامه‌هاى سازنده عملى است به دنبال اين بحثها ، مردم را به وفاى به عهد وصله رحم و صبر و استقامت و انفاق در پنهان و آشكار و ترك انتقامجويى دعوت مىكند .\r\nدگر بار به آنها نشان مىدهد كه زندگى دنيا ناپايدار است ، و آرامش و اطمينان جز در سايه ايمان به خدا حاصل نمىشود .\r\nو سرانجام دست مردم را مىگيرد و به اعماق تاريخ مىكشاند و سرگذشت دردناك اقوام ياغى و سركش گذشته و آنهايى كه حق را پوشاندند يا مردم را از حق بازداشتند بطور مشخص نشان مىدهد ، و با تهديد كردن كفار با تعبيراتى تكان دهنده سوره را پايان مىبخشد .\r\nبنا بر اين سوره رعد ، از عقايد و ايمان ، شروع مىشود و به اعمال و برنامه‌هاى انسانسازى پايان مىيابد .\r\n","description":"","footnote":"","page_name":" 106 ","page_number":106},
  {"content":"\r\n\r\n[ سوره الرعد ‹ 13 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nالمر تِلْكَ آياتُ الْكِتابِ وَالَّذِي أُنْزِلَ إِلَيْكَ مِنْ رَبِّكَ الْحَقُّ وَلكِنَّ أَكْثَرَ النَّاسِ لا يُؤْمِنُونَ ‹ 1 › اللَّه الَّذِي رَفَعَ السَّماواتِ بِغَيْرِ عَمَدٍ تَرَوْنَها ثُمَّ اسْتَوى عَلَى الْعَرْشِ وَسَخَّرَ الشَّمْسَ وَالْقَمَرَ كُلٌّ يَجْرِي لأَجَلٍ مُسَمًّى يُدَبِّرُ الأَمْرَ يُفَصِّلُ الآياتِ لَعَلَّكُمْ بِلِقاءِ رَبِّكُمْ تُوقِنُونَ ‹ 2 › وَهُوَ الَّذِي مَدَّ الأَرْضَ وَجَعَلَ فِيها رَواسِيَ وَأَنْهاراً وَمِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ يُغْشِي اللَّيْلَ النَّهارَ إِنَّ فِي ذلِكَ لآياتٍ لِقَوْمٍ يَتَفَكَّرُونَ ‹ 3 › وَفِي الأَرْضِ قِطَعٌ مُتَجاوِراتٌ وَجَنَّاتٌ مِنْ أَعْنابٍ وَزَرْعٌ وَنَخِيلٌ صِنْوانٌ وَغَيْرُ صِنْوانٍ يُسْقى بِماءٍ واحِدٍ وَنُفَضِّلُ بَعْضَها عَلى بَعْضٍ فِي الأُكُلِ إِنَّ فِي ذلِكَ لآياتٍ لِقَوْمٍ يَعْقِلُونَ ‹ 4 ›\r\n\r\nترجمه :\r\nبنام خداوند بخشنده بخشايشگر 1 - المر - اينها آيات كتاب ( آسمانى ) است ، و آنچه از طرف پروردگار بر تو نازل شده حق است ولى اكثر مردم ايمان نمىآورند .\r\n2 - خدا همان كسى است كه آسمان را - بدون ستونى كه قابل رؤيت باشد - آفريد سپس\r\n","description":"","footnote":"","page_name":" 107 ","page_number":107},
  {"content":"\r\nبر عرش استيلا يافت ( و زمام تدبير جهان را بدست گرفت ) و خورشيد و ماه را مسخر ساخت كه هر كدام تا زمان معينى حركت دارند كارها را او تدبير مىكند آيات را ( براى شما ) تشريح مىنمايد تا به لقاى پروردگارتان يقين پيدا كنيد 3 - و او كسى است كه زمين را گسترد و در آن كوه‌ها و نهرهايى قرار داد و از تمام ميوه‌ها در آن دو جفت آفريد ( پرده سياه ) شب را بر روز مىپوشاند ، در اينها آياتى است براى آنها كه تفكر مىكنند .\r\n4 - و در روى زمين قطعاتى در كنار هم قرار دارد كه با هم متفاوتند و باغهايى از انگور ، و زراعت ، و نخلها ، كه گاهى بر يك پايه مىرويند و گاهى بر دو پايه ، همه آنها از يك آب سيراب مىشوند و با اينحال بعضى از آنها را از جهت ميوه بر ديگرى برترى مىدهيم ، در اينها نشانه هايى است براى آنها كه عقل خويش را به كار مىگيرند .\r\n\r\nتفسير : نشانه‌هاى خدا در آسمان و زمين و جهان گياهان\r\nبار ديگر به حروف مقطعه قرآن كه در 29 سوره آمده است ، در آغاز اين سوره برخورد مىكنيم ، منتها حروف مقطعه اى كه در اينجا ذكر شده ، در واقع تركيبى است از « الم » كه در آغاز چند سوره آمده و « الر » كه در آغاز چند سوره ديگر بيان شده ، و در واقع اين سوره تنها سوره اى است كه در آغاز آن « * ( المر ) * » ديده مىشود ، و از آنجا كه به نظر مىرسد حروف مقطعه آغاز هر سوره پيوند مستقيمى با محتواى آن سوره دارد ، محتمل است اين تركيب كه در آغاز سوره رعد است اشاره به اين باشد كه محتواى سوره « رعد » جامع محتواى هر دو گروه از سوره هايى است كه با « الم » و « الر » آغاز مىشود ، و اتفاقا دقت در محتواى اين سوره‌ها اين موضوع را تاييد مىكند .\r\nدرباره تفسير حروف مقطعه قرآن تا كنون در آغاز سوره‌هاى بقره و آل\r\n","description":"","footnote":"","page_name":" 108 ","page_number":108},
  {"content":"\r\nعمران و اعراف ، بحثهاى مشروحى داشته‌ايم ، كه نيازى به تكرار آنها نمىبينيم .\r\nبه هر حال نخستين آيه اين سوره از عظمت قرآن سخن مىگويد :\r\n« اينها آيات كتاب بزرگ آسمانى است » ( * ( تِلْكَ آياتُ الْكِتابِ ) * ) ( 1 ) « و آنچه از پروردگارت بر تو نازل شده است حق است » ( * ( وَالَّذِي أُنْزِلَ إِلَيْكَ مِنْ رَبِّكَ الْحَقُّ ) * ) .\r\nو جاى هيچگونه شك و ترديد در آن ديده نمىشود ، چرا كه بيان كننده حقايق عينى جهان آفرينش و روابط آن با انسانها مىباشد .\r\nحقى است كه با باطل آميخته نشده و به همين دليل نشانه‌هاى حقانيتش از چهره اش هويدا است ، و نياز به استدلال بيشترى ندارد .\r\n« اما با اين همه ، مردم بو الهوس و نادان كه اكثريت را تشكيل مىدهند به اين آيات ايمان نمىآورند » ( * ( وَلكِنَّ أَكْثَرَ النَّاسِ لا يُؤْمِنُونَ ) * ) .\r\nچرا كه اگر انسان را به حال خودش وا گذارند و پيروى معلمى پاكدل را كه در مسير زندگى ، هدايت و تربيتش كند نپذيرد و هم چنان در پيروى از هوسها آزاد باشد ، غالبا راه را گم كرده ، به بيراهه مىرود .\r\nاما اگر مربيان الهى و هاديان راه حق ، امام و پيشواى آنها باشند و او خود را در اختيارشان بگذارد ، اكثريت به راه حق مىروند .\r\nسپس به تشريح قسمت مهمى از دلائل توحيد و نشانه‌هاى خدا در جهان آفرينش مىپردازد ، و انسان خاكى را در پهنه آسمانها به گردش وا مىدارد ، و اين كرات با عظمت و نظام و حركت و اسرار آن را به او نشان مىدهد ، تا به قدرت بىپايان و حكمت بىانتهايش پى برد ، و چه زيبا مىگويد :\r\n\r\n","description":"","footnote":"\r\n( 1 ) همانگونه كه در گذشته گفتيم انتخاب اسم اشاره بعيد ( تلك ) بجاى اسم اشاره قريب ( هذه ) كنايه اى است از عظمت آيات قرآن و رفعت و بلند پايه بودن آن .\r\n","page_name":" 109 ","page_number":109},
  {"content":"\r\n« خدا همان كسى است كه آسمانها را چنان كه مىبينيد بدون ستون بر پا داشت » يا « آنها را با ستونهاى نامرئى برافراشت » ( * ( اللَّه الَّذِي رَفَعَ السَّماواتِ بِغَيْرِ عَمَدٍ تَرَوْنَها ) * ) ( 1 ) براى جمله « * ( بِغَيْرِ عَمَدٍ تَرَوْنَها ) * » دو تفسير گفته‌اند : نخست اينكه « همانگونه كه مىبينيد آسمان ، بىستون است » ( گويى در اصل چنين بوده ، ترونها به غير عمد ) ديگر اينكه « ترونها » ، صفت براى « عمد » بوده باشد كه معنيش چنين است ، آسمانها را بدون ستونى كه مرئى باشد ، برافراشته است ، كه لازمه آن وجود ستونى براى آسمان است ، اما ستونى نامرئى ! .\r\nو اين همان است كه از امام على بن موسى الرضا ( ع ) در حديث حسين بن خالد آمده است ، او مىگويد از امام ابى الحسن الرضا ( ع ) پرسيدم ، اينكه خداوند فرموده وَالسَّماءِ ذاتِ الْحُبُكِ ( سوگند به آسمان كه داراى راههاست ) يعنى چه ، فرمود : اين آسمان راههايى به سوى زمين دارد . . . حسين بن خالد مىگويد عرض كردم چگونه مىتواند راه ارتباطى با زمين داشته باشد در حالى كه خداوند مىفرمايد آسمانها بىستون است ، امام فرمود :\r\nسبحان اللَّه ، أ ليس اللَّه يقول * ( بِغَيْرِ عَمَدٍ تَرَوْنَها ) * ؟ قلت بلى ، فقال ثم عمد و لكن لا ترونها :\r\n« عجيب است ، آيا خداوند نمىفرمايد بدون ستونى كه قابل مشاهده باشد ؟ من عرض كردم آرى ، فرمود : پس ستونهايى هست و ليكن شما آن را نمىبينيد » ( 2 ) .\r\n\r\n","description":"","footnote":"\r\n( 1 ) عمد ( بر وزن صمد ) و عمد ( بر وزن دهل ) هر دو جمع عمود به معنى ستون است ، هر چند از نظر ادبى اولى را جمع و دومى را اسم جمع دانسته‌اند ( مجمع البيان ذيل آيه ) .\r\n( 2 ) اين حديث را در تفسير برهان از تفسير على بن ابراهيم و همچنين از تفسير عياشى نقل كرده است ( برهان جلد 2 صفحه 278 ) .\r\n","page_name":" 110 ","page_number":110},
  {"content":"\r\nاين آيه با توجه به حديثى كه در تفسير آن وارد شده است ، پرده از روى يك حقيقت علمى برداشته كه در زمان نزول آيات ، بر كسى آشكار نبود ، چرا كه در آن زمان هيئت بطلميوس با قدرت هر چه تمامتر ، بر محافل علمى جهان و بر افكار مردم حكومت مىكرد ، و طبق آن آسمانها به صورت كراتى تو در تو همانند طبقات پياز روى هم قرار داشتند و طبعا هيچكدام معلق و بىستون نبود ، بلكه هر كدام بر ديگرى تكيه داشت ، ولى حدود هزار سال بعد از نزول اين آيات ، علم و دانش بشر به اينجا رسيد كه افلاك پوست پيازى ، به كلى موهوم است و آنچه واقعيت دارد ، اين است كه كرات آسمان هر كدام در مدار و جايگاه خود ، معلق و ثابتند ، بىآنكه تكيه گاهى داشته باشند ، و تنها چيزى كه آنها را در جاى خود ثابت مىدارد ، تعادل قوه جاذبه و دافعه است كه يكى ارتباط با جرم اين كرات دارد و ديگرى مربوط به حركت آنهاست .\r\nاين تعادل جاذبه و دافعه به صورت يك ستون نامرئى ، كرات آسمان را در جاى خود نگه داشته است .\r\nحديثى كه از امير مؤمنان على ع در اين زمينه نقل شده بسيار جالب است ، طبق اين حديث امام فرمود :\r\nهذه النجوم التي فى السماء مدائن مثل المدائن الذى فى الارض مربوطة كل مدينة الى عمود من نور ( 1 ) .\r\n: « اين ستارگانى كه در آسمانند ، شهرهايى هستند همچون شهرهاى روى زمين كه هر شهرى با شهر ديگر ( هر ستاره اى با ستاره ديگر ) با ستونى از نور مربوط است » .\r\nآيا تعبيرى روشنتر و رساتر از « ستون نامرئى » يا « ستونى از نور » در افق ادبيات آن روز براى ذكر امواج جاذبه و تعادل آن با نيروى دافعه پيدا\r\n\r\n","description":"","footnote":"\r\n( 1 ) سفينة البحار جلد 2 صفحه 574 نقل از تفسير على بن ابراهيم قمى .\r\n","page_name":" 111 ","page_number":111},
  {"content":"\r\nمىشد ؟ ( 1 ) سپس مىفرمايد : « خداوند بعد از آفرينش اين آسمانهاى بىستون كه نشانه بارز عظمت و قدرت بىانتهاى او است ، بر عرش استيلا يافت ، يعنى حكومت عالم هستى را بدست گرفت » ( * ( ثُمَّ اسْتَوى عَلَى الْعَرْشِ ) * ) درباره معنى « عرش » و تسلط خداوند بر آن در سوره اعراف ذيل آيه 54 به قدر كافى بحث شده است ( 2 ) .\r\nبعد از بيان آفرينش آسمانها و حكومت پروردگار بر آنها ، سخن از تسخير خورشيد و ماه مىگويد : « او كسى است كه خورشيد و ماه را مسخر و فرمانبردار و خدمتگزار ساخت » ( * ( وَسَخَّرَ الشَّمْسَ وَالْقَمَرَ ) * ) .\r\nچه تسخيرى از اين بالاتر كه همه اينها سر بر فرمان او هستند ، و خدمتگزار انسانها و همه موجودات زنده‌اند . نور مىپاشند ، جهانى را روشن مىسازند ، بستر موجودات را گرم نگه مىدارند ، موجودات زنده را پرورش مىدهند ، در درياها جزر و مد مىآفرينند و خلاصه سرچشمه همه حركتها و بركتها هستند .\r\nاما اين نظام جهان ماده جاودانى و ابدى نيست ، « و هر كدام از اين خورشيد و ماه تا سرآمد مشخصى كه براى آنها تعيين شده است در مسير خود به حركت ادامه مىدهند » ( * ( كُلٌّ يَجْرِي لأَجَلٍ مُسَمًّى ) * ) .\r\nو به دنبال آن مىافزايد كه اين حركات و گردشها و آمد و شدها و دگرگونيها بىحساب و كتاب نيست و بدون نتيجه و فائده نمىباشد بلكه « اوست كه همه كارها را تدبير مىكند » ، و براى هر حركتى حسابى ، و براى هر حسابى هدفى در نظر گرفته است ( * ( يُدَبِّرُ الأَمْرَ ) * ) .\r\n\r\n","description":"","footnote":"\r\n( 1 ) براى توضيح بيشتر به كتاب « قرآن و آخرين پيامبر » صفحه 166 به بعد مراجعه فرمائيد .\r\n( 2 ) به جلد ششم تفسير نمونه صفحه 204 مراجعه فرمائيد .\r\n","page_name":" 112 ","page_number":112},
  {"content":"\r\n« او آيات خويش را براى شما برمىشمرد و ريزه كاريهاى آنها را شرح مىدهد تا به لقاى پروردگار و سراى ديگر ايمان پيدا كنيد » ( * ( يُفَصِّلُ الآياتِ لَعَلَّكُمْ بِلِقاءِ رَبِّكُمْ تُوقِنُونَ ) * ) .\r\nبه دنبال آيه قبل كه انسان را به آسمانها مىبرد و آيات الهى را در عالم بالا نشان مىدهد دومين آيه از آيات توحيدى اين سوره ، انسان را به مطالعه زمين و كوه‌ها و نهرها و انواع ميوه‌ها و طلوع و غروب خورشيد دعوت مىكند ، تا بينديشد كه محل آسايش و آرامش او در آغاز چه بوده و چگونه به اين صورت در آمده است .\r\nمىگويد : « او كسى است كه زمين را گسترش داد » ( * ( وَهُوَ الَّذِي مَدَّ الأَرْضَ ) * ) .\r\nآن چنان آن را گسترد كه براى زندگى انسان و پرورش گياهان و جانداران آماده باشد ، گودالها و سراشيبىهاى تند و خطرناك را بوسيله فرسايش كوه‌ها و تبديل سنگها به خاك پر كرد ، و آنها را مسطح و قابل زندگى ساخت ، در حالى كه چينخوردگيهاى نخستين آن چنان بودند كه اجازه زندگى به انسان نمىدادند .\r\nاين احتمال نيز در اين جمله وجود دارد كه منظور از « * ( مَدَّ الأَرْضَ ) * » اشاره به همان مطلبى باشد كه دانشمندان زمينشناسى مىگويند كه تمام زمين در آغاز زير آب پوشيده بود ، سپس آبها در گودالها قرار گرفت و خشكيها تدريجا از آب سر بر آوردند و روز به روز گسترده شدند ، تا به صورت كنونى در آمدند .\r\nپس از آن به مساله پيدايش كوه‌ها اشاره مىكند و مىفرمايد : « خداوند در زمين كوه‌ها قرار داد » ( * ( وَجَعَلَ فِيها رَواسِيَ ) * ) .\r\nهمان كوه هايى كه در آيات ديگر قرآن « اوتاد » ( ميخهاى ) زمين معرفى\r\n","description":"","footnote":"","page_name":" 113 ","page_number":113},
  {"content":"\r\nشده شايد به دليل اينكه كوه‌ها از زير به هم پنجه افكنده‌اند و همچون زرهى تمام سطح زمين را پوشانده كه هم فشارهاى داخلى را از درون خنثى كنند و هم نيروى فوق العاده جاذبه ماه و جزر و مد را از بيرون ، و به اين ترتيب ، تزلزل و اضطراب و زلزله‌هاى مداوم را از ميان ببرند و كره زمين را در آرامش براى زندگى انسانها نگه دارند .\r\nذكر كوه‌ها بعد از ذكر گسترش زمين گويا اشاره به آن است كه نه زمين آن چنان گسترده است كه هيچ پستى و بلندى در آن نباشد كه در اين صورت هرگز بارانها و آبها روى آن قرار نمىگرفت و يا همه جا تبديل به باتلاق مىگشت و طوفانها دائما بر سطح آن جريان داشت ، ولى با آفرينش كوه‌ها از هر دو جهت امن و امان شد .\r\nو نه تمامش كوه و دره است كه قابل زندگى نباشد ، و در مجموع تركيبى است از مناطق مسطح و صاف و كوه‌ها و دره‌ها كه بهترين تركيب را براى زندگى بشر و ساير موجودات زنده تشكيل مىدهد . سپس به آبها و نهرهايى كه در روى زمين ، جريان دارد اشاره كرده مىگويد : « و در آن نهرهايى قرار داد » ( * ( وَأَنْهاراً ) * ) .\r\nسيستم آبيارى زمين بوسيله كوه‌ها ، و ارتباط كوه‌ها با نهرها ، بسيار جالب است ، زيرا بسيارى از كوه‌هاى روى زمين ، آبهايى را كه به صورت برف در آمده در قله خود يا در شكافهاى دره هايشان ذخيره مىكنند كه تدريجا آب مىشوند و به حكم قانون جاذبه از مناطق مرتفعتر به سوى مناطق پست و گسترده روان مىگردند و بىآنكه نياز به نيروى ديگرى باشد در تمام مدت سال به طور طبيعى بسيارى از زمينها را آبيارى و سيراب مىكنند .\r\nاگر شيب ملايم زمينها نبود ، و اگر آبها به اين صورت در كوه‌ها ذخيره نمىشد ، آبيارى اغلب مناطق خشك امكان پذير نبود ، و يا اگر امكان داشت هزينه\r\n","description":"","footnote":"","page_name":" 114 ","page_number":114},
  {"content":"\r\nفوق العاده زيادى لازم داشت .\r\nبعد از آن به ذكر مواد غذايى و ميوه هايى كه از زمين و آب و تابش آفتاب به وجود مىآيد و بهترين وسيله براى تغذيه انسان است پرداخته ، مىگويد :\r\n« و از تمام ميوه‌ها دو جفت در زمين قرار داد » ( * ( وَمِنْ كُلِّ الثَّمَراتِ جَعَلَ فِيها زَوْجَيْنِ اثْنَيْنِ ) * ) . اشاره به اينكه ميوه‌ها موجودات زنده اى هستند كه داراى نطفه‌هاى نر و ماده مىباشند كه از طريق تلقيح ، بارور مىشوند .\r\nاگر « لينه » دانشمند و گياه شناس معروف سوئدى در اواسط قرن 18 ميلادى موفق به كشف اين مساله شد كه زوجيت در جهان گياهان تقريبا يك قانون عمومى و همگانى است و گياهان نيز همچون حيوانات از طريق آميزش نطفه نر و ماده ، بارور مىشوند و ميوه مىدهند ، قرآن مجيد در يكهزار و يكصد سال قبل از آن ، اين حقيقت را فاش ساخت ، و اين خود يكى از معجزات علمى قرآن مجيد است كه بيانگر عظمت اين كتاب بزرگ آسمانى مىباشد .\r\nشكى نيست كه قبل از « لينه » بسيارى از دانشمندان اجمالا به وجود نر و ماده در بعضى از گياهان پى برده بودند ، حتى مردم عادى مىدانستند كه مثلا اگر نخل را بر ندهند يعنى از نطفه نر روى قسمتهاى ماده گياه نپاشند ثمر نخواهد داد ، اما هيچكس بدرستى نمىدانست كه اين يك قانون تقريبا همگانى است ، تا اينكه « لينه » موفق به كشف آن شد ، ولى همانگونه كه گفتيم قرآن قرنها قبل از وى ، از روى آن پرده برداشته بود .\r\nو از آنجا كه زندگى انسان و همه موجودات زنده و مخصوصا گياهان و ميوه‌ها بدون نظام دقيق شب و روز امكان پذير نيست در قسمت ديگر اين آيه از اين موضوع سخن به ميان آورده ، مىگويد : خداوند بوسيله شب ، روز را مىپوشاند و پرده بر آن مىافكند « ( * ( يُغْشِي اللَّيْلَ النَّهارَ ) * ) .\r\n","description":"","footnote":"","page_name":" 115 ","page_number":115},
  {"content":"\r\nچرا كه اگر پرده تاريك آرامبخش شب نباشد ، نور مداوم آفتاب ، همه گياهان را مىسوزاند و اثرى از ميوه‌ها و بطور كلى از موجودات زنده بر صفحه زمين باقى نمىماند .\r\nبا اينكه در كره ماه ، روز ، دائمى نيست ، اما همين مقدار كه طول روزها به مقدار پانزده شبانه روز كره زمين است ، حرارت در وسط روز در كره ماه آن قدر بالا مىرود كه اگر آب و مايع ديگرى در آنجا باشد به نقطه جوشش و بالاتر از آن مىرسد و هيچ موجود زنده اى را كه در زمين مىشناسيم ، تاب تحمل آن گرما را در شرائط عادى ندارد .\r\nو در پايان آيه مىفرمايد : « در اين موضوعات كه گفته شد ، آيات و نشانه هايى است براى آنهايى كه تفكر مىكنند » ( * ( إِنَّ فِي ذلِكَ لآياتٍ لِقَوْمٍ يَتَفَكَّرُونَ ) * ) .\r\nآنها كه در اين نظام بديع و شگرف ، مىانديشند ، در نظام نور و ظلمت ، در نظام كرات آسمانى و گردش آنها و در نظام نور افشانى خورشيد و ماه و خدمتگزارى آنان نسبت به انسانها ، و در نظام گسترش زمين و اسرار پيدايش كوه‌ها و نهرها و گياهان و ميوه‌ها ، آرى آنها در اين آيات قدرت لا يزال و حكمت بىپايان آفريدگار را به روشنى مىبينند .\r\nدر آخرين آيه مورد بحث ، به يك سلسله نكات جالب زمينشناسى و گياه شناسى كه هر كدام نشانه نظام حساب شده آفرينش است اشاره كرده ، نخست مىفرمايد :\r\n« در زمين قطعات مختلفى وجود دارد كه در كنار هم و در همسايگى يكديگرند » ( * ( وَفِي الأَرْضِ قِطَعٌ مُتَجاوِراتٌ ) * ) ( 1 ) .\r\nبا اينكه اين قطعات همه با يكديگر متصل و مربوطند ، هر كدام ساختمان\r\n\r\n","description":"","footnote":"\r\n( 1 ) « متجاور » از ماده « جار » ، به معنى همسايه و نزديك است ، ولى هنگامى كه مىفرمايد : قطع متجاورات ، مفهومش اين است كه قطعه‌هاى مختلفى هستند كه در كنار هم قرار دارند و الا اگر همه آنها يكسان بودند تعبير قطعه‌هاى مجاور معنى نداشت .\r\n","page_name":" 116 ","page_number":116},
  {"content":"\r\nو استعدادى مخصوص به خود دارند ، بعضى محكم ، بعضى نرم ، بعضى شور ، بعضى شيرين و هر كدام استعداد براى پرورش نوع خاصى از گياهان و درختان ميوه و زراعت را دارد ، چرا كه نيازهاى انسان و جانداران زمينى بسيار زياد و متفاوت است ، گويى هر قطعه از زمين ماموريت بر آوردن يكى از اين نيازها را دارد ، و اگر همه يك نواخت بودند ، و يا استعدادها به صورت صحيحى در ميان قطعات زمين تقسيم نشده بود ، انسان گرفتار چه كمبودهايى از نظر مواد غذايى و دارويى و ساير نيازمنديها مىشد ، اما با تقسيم حساب شده اين ماموريت و بخشيدن استعداد پرورش آن به قطعات مختلف زمين همه اين نيازمنديها به طور كامل بر طرف مىگردد .\r\nديگر اينكه « در همين زمين باغها و درختانى وجود دارد از انواع انگور و زراعتها و نخلها » ( * ( وَجَنَّاتٌ مِنْ أَعْنابٍ وَزَرْعٌ وَنَخِيلٌ ) * ) ( 1 ) .\r\nو عجب اينكه اين درختان و انواع مختلف آنها ، « گاهى از يك پايه و ساقه مىرويند و گاه از پايه‌هاى مختلف » ( * ( صِنْوانٌ وَغَيْرُ صِنْوانٍ ) * ) ( 2 ) .\r\n« صنوان » جمع « صنو » در اصل به معنى شاخه اى است كه از تنه اصلى درخت بيرون مىآيد و بنا بر اين صنوان به معنى شاخه‌هاى مختلفى است كه از يك تنه بيرون مىآيد .\r\nجالب اينكه گاه مىشود كه هر يك از اين شاخه‌ها ، نوع خاصى از ميوه را تحويل مىدهد ، ممكن است اين جمله اشاره به مساله استعداد درختان براى پيوند باشد\r\n\r\n","description":"","footnote":"\r\n( 1 ) اعناب جمع عنب و نخيل جمع نخل است ، و شايد ذكر صيغه جمع در اينجا اشاره به انواع مختلف انگور و خرما است كه هر يك از اين دو ميوه شايد صدها نوع در عالم خود داشته باشد با خواص و طعم و رنگ متفاوت .\r\n( 2 ) براى « صنو » معنى ديگرى ذكر كرده‌اند و آن « شبيه » است ، ولى به نظر مىرسد كه اين معنى از معنى اول كه در بالا ذكر كرديم گرفته شده است .\r\n","page_name":" 117 ","page_number":117},
  {"content":"\r\nكه گاه بر يك پايه چند پيوند مختلف مىزنند و هر كدام از اين پيوندها رشد كرده و نوع خاصى از ميوه را به ما تحويل مىدهد ، خاك يكى ، و ريشه و ساقه يكى ، اما ميوه و محصولش مختلف و متفاوت است ! و عجيبتر اينكه ، « همه آنها از يك آب سيراب مىشوند » ( * ( يُسْقى بِماءٍ واحِدٍ ) * ) .\r\nو با اين همه ، « بعضى از اين درختان را بر بعض ديگر از نظر ميوه برترى مىدهيم » ( * ( وَنُفَضِّلُ بَعْضَها عَلى بَعْضٍ فِي الأُكُلِ ) * ) .\r\nحتى بسيار ديده‌ايم كه در يك درخت يا در يك شاخه ، ميوه هايى از يك جنس وجود دارد كه طعمها و رنگهاى متفاوت دارند ، و در جهان گلها بسيار ديده شده است كه يك بوته گل و حتى يك شاخه ، گلهايى به رنگهاى كاملا مختلف عرضه مىكند .\r\nاين چه آزمايشگاه و لابراتوار اسرار آميزى در شاخه درختان به كار گذارده شده است كه از مواد كاملا يكسان ، تركيبات كاملا مختلف توليد مىكند كه هر يك بخشى از نيازمندى انسان را بر طرف مىسازد .\r\nآيا هر يك از اين اسرار دليل بر وجود يك مبدء حكيم و عالم كه اين نظام را رهبرى كند نيست .\r\nاينجاست كه در پايان آيه مىفرمايد : « در اين امور نشانه هايى است از عظمت خدا براى آنها كه تعقل و انديشه مىكنند » ( * ( إِنَّ فِي ذلِكَ لآياتٍ لِقَوْمٍ يَعْقِلُونَ ) * ) .\r\n\r\nنكته‌ها\r\n\r\n1 - در نخستين آيه مورد بحث ،\r\nدر ابتدا اشاره به اسرار آفرينش و توحيد شده بود ، ولى در پايان آيه مىخوانيم * ( يُفَصِّلُ الآياتِ لَعَلَّكُمْ بِلِقاءِ رَبِّكُمْ تُوقِنُونَ ) * :\r\n","description":"","footnote":"","page_name":" 118 ","page_number":118},
  {"content":"\r\n« خداوند آيات خويش را براى شما تشريح مىكند تا به قيامت و معاد ايمان بياوريد » اين سؤال پيش مىآيد كه چه رابطه اى بين مساله توحيد و معاد است كه يكى به عنوان نتيجه ديگرى ذكر شده است ؟ ! .\r\nپاسخ اين سؤال با توجه به اين نكته روشن مىشود كه اولا قدرت خداوند بر ايجاد اين جهان ، دليل بر قدرت او بر اعاده آن است ، همانگونه كه در آيه 29 سوره اعراف مىخوانيم كَما بَدَأَكُمْ تَعُودُونَ : « همانگونه كه شما را در آغاز آفريد باز مىگرداند » و يا در اواخر سوره يس مىخوانيم : « آيا خدايى كه آسمانها و زمين را آفريد قدرت ايجاد مثل آن را ندارد » .\r\nثانيا همانگونه كه در بحثهاى معاد گفته‌ايم ، اگر عالم آخرت نباشد ، آفرينش اين جهان ، بيهوده خواهد بود ، چرا كه اين زندگى به تنهايى نمىتواند هدفى براى آفرينش اين جهان پهناور باشد قرآن مجيد ضمن آيات مربوط به معاد ( سوره واقعه آيه 62 ) مىگويد : وَلَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ :\r\n« شما كه اين جهان را ديده‌ايد چگونه متذكر نمىشويد كه حتما جهانى بعد از آن خواهد بود » ( 1 ) .\r\n\r\n2 - معجزات علمى قرآن .\r\nدر قرآن مجيد ، آيات فراوانى است كه پرده از روى يك سلسله اسرار علمى كه در آن زمان از چشم دانشمندان پنهان بوده ، برداشته ، كه اين خود نشانه اى از اعجاز و عظمت قرآن است و محققانى كه در باره اعجاز قرآن بحث كرده‌اند ، غالبا به قسمتى از اين آيات اشاره نموده‌اند .\r\nيكى از اين آيات آيه اى است كه در بالا ذكر شد كه درباره زوجيت گياهان بحث مىكند ، همانگونه كه گفتيم مساله زوجيت در جهان گياهان به صورت يك\r\n\r\n","description":"","footnote":"\r\n( 1 ) براى توضيح بيشتر به كتاب « معاد و جهان پس از مرگ » مراجعه فرمائيد .\r\n","page_name":" 119 ","page_number":119},
  {"content":"\r\nقضيه جزئى براى بشر از قديم الايام شناخته شده بود ، اما به عنوان يك قانون كلى و همگانى ، نخستين بار در اروپا در اواسط قرن هيجدهم بوسيله دانشمند ايتاليايى « لينه » پرده از روى آن برداشته شد ، اما قرآن براى مسلمانان از هزار سال حتى بيشتر خبر داده بود .\r\nاين موضوع در سوره لقمان آيه 10 نيز آمده است : وَأَنْزَلْنا مِنَ السَّماءِ ماءً فَأَنْبَتْنا فِيها مِنْ كُلِّ زَوْجٍ كَرِيمٍ : « از آسمان آبى فرستاديم و بوسيله آن در زمين از هر زوج گياه مفيد رويانديم » .\r\nدر بعضى از آيات ديگر نيز اشاره به اين موضوع شده است .\r\n\r\n3 - تسخير خورشيد و ماه .\r\nدر آيات فوق خوانديم كه خداوند خورشيد و ماه را مسخر كرده است ، آيات فراوانى در قرآن مجيد داريم كه مىگويد كرات آسمانى و موجودات زمينى و شب و روز و مانند آن ، همه مسخر انسانند ، در يك مورد مىخوانيم : « خداوند نهرها را مسخر شما كرد » وَسَخَّرَ لَكُمُ الأَنْهارَ ( ابراهيم - 32 ) .\r\nو در مورد ديگر مىفرمايد : « كشتى را مسخر شما ساخت » وَسَخَّرَ لَكُمُ الْفُلْكَ ( ابراهيم - 32 ) و در جاى ديگر « شب و روز را براى شما تسخير كرد » سَخَّرَ لَكُمُ اللَّيْلَ وَالنَّهارَ ( نحل - 12 ) .\r\nو در جاى ديگر « خورشيد و ماه را مسخر شما ساخت » وَسَخَّرَ لَكُمُ الشَّمْسَ وَالْقَمَرَ ( ابراهيم - 33 ) و در جاى ديگر « دريا را به تسخير شما در آورد تا گوشت تازه از آن استفاده كنيد » وَهُوَ الَّذِي سَخَّرَ الْبَحْرَ لِتَأْكُلُوا مِنْه لَحْماً طَرِيًّا ( نحل - 14 ) .\r\nو در جاى ديگر مىفرمايد : « آيا نمىبينى خداوند همه آنچه را روى زمين است مسخر شما ساخت » ؟ أَ لَمْ تَرَ أَنَّ اللَّه سَخَّرَ لَكُمْ ما فِي الأَرْضِ ( حج - 65 ) .\r\n","description":"","footnote":"","page_name":" 120 ","page_number":120},
  {"content":"\r\nو بالآخره در جاى ديگر مىخوانيم : « خداوند آنچه را در آسمانها و زمين است ، همگى را مسخر شما ساخت » وَسَخَّرَ لَكُمْ ما فِي السَّماواتِ وَما فِي الأَرْضِ جَمِيعاً مِنْه ( جاثيه - 13 ) .\r\nاز مجموع اين آيات به خوبى استفاده مىشود كه اولا انسان تكامل يافته - ترين موجود اين جهان است ، و از نظر جهانبينى اسلام آن قدر به او ارزش و مقام داده شده است كه همه موجودات ديگر را مسخر اين انسان ساخته ، انسانى كه « خليفة اللَّه » است و قلبش جايگاه نور خدا ! .\r\nثانيا روشن مىشود كه « تسخير » در اين آيات به اين معنى نيست كه انسان اين موجودات را همگى تحت فرمان خود در مىآورد ، بلكه همين اندازه كه در مسير منافع و خدمت او حركت دارند و فى المثل كرات آسمانى براى او نور افشانى مىكنند يا فوائد ديگرى دارند در تسخير او هستند .\r\nهيچ مكتبى اينقدر براى انسان ارزش و الا قائل نشده ، و در هيچ فلسفه اى انسان اين همه موقعيت و شخصيت ندارد ، و اين از ويژگيهاى مكتب اسلام است ، كه ارزش وجودى انسان را تا اين حد بالا مىبرد ، كه آگاهى از آن اثر عميق تربيتى دارد ، چرا كه وقتى انسان فكر كند كه خدا اينهمه عظمت به او داده است ، و ابر و باد و ماه و خورشيد و فلك همه در كارند و همگى سرگشته و فرمانبردار و خدمتكار اويند ، چنين انسانى تن به غفلت و پستى نمىدهد و خود را اسير شهوات و برده ثروت و مقام و « زر » و « زور » نمىسازد ، زنجيرها را در هم مىشكند و به اوج آسمانها پرواز مىكند .\r\nچگونه مىتوان گفت خورشيد و ماه مسخر انسان نيستند ، در حالى كه با نور افشانى خود ، صحنه حيات انسان را روشن و گرم و آماده مىسازند ، كه اگر نور خورشيد نباشد هيچگونه جنبش و حركتى در كره زمين وجود نخواهد داشت ، و از سوى ديگر بوسيله جاذبه خود ، حركت زمين را در مدارش تنظيم مىكند\r\n","description":"","footnote":"","page_name":" 121 ","page_number":121},
  {"content":"\r\nو جزر و مد ، در درياها با همكارى ماه مىآفريند ، كه خود سرچشمه بركات و منافع فراوانى است .\r\nكشتيها ، درياها ، نهرها ، شبها و روزها ، هر كدام به نحوى به انسان خدمت مىكنند ، و در طريق منافع او در حركتند .\r\nدقت در اين تسخيرها و نظام حساب شده آنها ، دليل روشنى است بر عظمت و قدرت و حكمت آفريدگار .\r\n","description":"","footnote":"","page_name":" 122 ","page_number":122},
  {"content":"\r\n\r\n[ سوره الرعد ‹ 13 › : آيات 5 تا 6 
  ]\r\nوَ إِنْ تَعْجَبْ فَعَجَبٌ قَوْلُهُمْ أَ إِذا كُنَّا تُراباً أَ إِنَّا لَفِي خَلْقٍ جَدِيدٍ أُولئِكَ الَّذِينَ كَفَرُوا بِرَبِّهِمْ وَأُولئِكَ الأَغْلالُ فِي أَعْناقِهِمْ وَأُولئِكَ أَصْحابُ النَّارِ هُمْ فِيها خالِدُونَ ‹ 5 › وَيَسْتَعْجِلُونَكَ بِالسَّيِّئَةِ قَبْلَ الْحَسَنَةِ وَقَدْ خَلَتْ مِنْ قَبْلِهِمُ الْمَثُلاتُ وَإِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ وَإِنَّ رَبَّكَ لَشَدِيدُ الْعِقابِ ‹ 6 ›\r\n\r\nترجمه :\r\n5 - و اگر مىخواهى ( از چيزى ) تعجب كنى عجيب گفتار آنها است كه مىگويند آيا هنگامى كه خاك شديم ( بار ديگر زنده مىشويم و ) به خلقت جديدى باز مىگرديم ؟ ! آنها كسانى هستند كه به پروردگارشان كافر شده‌اند و آن غل و زنجيرهاست در گردنشان ، و آنها اصحاب آتشند و جاودانه در آن خواهند ماند ! .\r\n6 - آنها پيش از حسنه ( و رحمت ) از تو تقاضاى تعجيل سيئه ( و عذاب ) مىكنند با اينكه قبل از آنها بلاهاى عبرتانگيز نازل شده ، و پروردگار تو نسبت به مردم با اينكه ظلم مىكنند داراى مغفرت است و هم پروردگارت عذاب شديد دارد .\r\n\r\nتفسير :\r\n\r\nتعجب كفار از معاد .\r\nبعد از بحثى كه پيرامون نشانه‌هاى عظمت خداوند در آيات قبل گذشت ، در نخستين آيه مورد بحث به مساله « معاد » مىپردازد ، و با ارتباط و پيوستگى خاصى كه ميان مساله مبدء و معاد است ، اين بحث را تحكيم مىبخشد و مىگويد :\r\n« اگر مىخواهى تعجب كنى از اين گفتار آنها تعجب كن كه مىگويند آيا هنگامى كه خاك شديم بار ديگر آفرينش تازه اى پيدا خواهيم كرد » ؟ ! ( * ( وَإِنْ تَعْجَبْ\r\n","description":"","footnote":"","page_name":" 123 ","page_number":123},
  {"content":"\r\n* ( فَعَجَبٌ قَوْلُهُمْ أَ إِذا كُنَّا تُراباً أَ إِنَّا لَفِي خَلْقٍ جَدِيدٍ ) * ) ( 1 ) .\r\nاين همان تعجبى است كه همه اقوام جاهلى از مساله معاد داشتند ، و آفرينش و حيات جديد را بعد از مرگ محال مىپنداشتند ، در حالى كه در آيات گذشته و ساير آيات قرآن به اين مساله به خوبى پاسخ گفته شده است و آن اينكه چه فرقى ميان آغاز خلقت و تجديد خلقت است ؟ همان كسى كه قادر بود در آغاز آنها را بيافريند قادر است بار ديگر جامه هستى و حيات را در اندامشان بپوشاند ، گويا اينها آغاز خلقت خويش را فراموش كرده‌اند كه در تجديد آن بحث و گفتگو مىكنند .\r\nسپس وضع فعلى و سرنوشت آينده اين گروه را در سه جمله بيان مىكند :\r\nابتدا مىگويد : « اينها كسانى هستند كه به پروردگارشان كافر شدند » ( * ( أُولئِكَ الَّذِينَ كَفَرُوا بِرَبِّهِمْ ) * ) .\r\nچرا كه اگر خداوند و ربوبيت او را قبول داشتند ، هرگز در قدرت او در مساله معاد و تجديد حيات انسان ترديد نمىكردند ، بنا بر اين خرابى كار آنها در معاد ، مولود خرابى كارشان در توحيد و ربوبيت خدا است .\r\nديگر اينكه بر اثر كفر و بىايمانى و خارج شدن از زير پرچم آزادگى توحيد ، خود را گرفتار غلها و زنجيرها كرده‌اند ، و زنجيرهاى بت پرستى ، هواپرستى ، ماده پرستى و جهل و خرافات را با دست خود بر گردن خويش نهاده اند\r\n\r\n","description":"","footnote":"\r\n( 1 ) جمله « * ( إِنْ تَعْجَبْ فَعَجَبٌ قَوْلُهُمْ ) * » در حقيقت به اين معنى است كه اگر مىخواهى از چيزى تعجب كنى ، از گفتار آنها تعجب نما ، كه بسيار جاى شگفتى است و در حقيقت « * ( فَعَجَبٌ قَوْلُهُمْ ) * » جزاى جمله شرطيه است ، اين احتمال نيز در معنى جمله فوق داده شده كه مفهومش اين است « اگر تعجب از بت پرستى آنها مىكنى ، تنها بتپرستيشان مايه تعجب نيست بلكه انكار كردن معاد از ناحيه آنها نيز مايه تعجب است » ولى معنى اول صحيحتر به نظر مىرسد .\r\n","page_name":" 124 ","page_number":124},
  {"content":"\r\n« و اين غلهاست در گردنهايشان » ( * ( وَأُولئِكَ الأَغْلالُ فِي أَعْناقِهِمْ ) * ) .\r\n« چنين افرادى با اين وضع و اين موقعيت ، مسلما اصحاب دوزخند ، و جاودانه در آن خواهند ماند » و جز اين نتيجه و انتظارى در باره آنان نيست ( * ( وَأُولئِكَ أَصْحابُ النَّارِ هُمْ فِيها خالِدُونَ ) * ) .\r\nدر آيه بعد ، به يكى ديگر از سخنان غير منطقى مشركان پرداخته و مىگويد : « آنها به جاى اينكه از خداوند به وسيله تو تقاضاى رحمت كنند ، درخواست تعجيل عذاب و كيفر و مجازات مىنمايند » ( * ( وَيَسْتَعْجِلُونَكَ بِالسَّيِّئَةِ قَبْلَ الْحَسَنَةِ ) * ) .\r\nچرا اين قوم اينقدر لجوج و جاهلند ؟ چرا آنها نمىگويند اگر راست مىگويى رحمت خدا را چنين و چنان بر ما نازل بگردان ، بلكه مىگويند اگر سخن تو راست است ، عذاب خدا را بر ما فرو فرست ! .\r\nآيا آنها فكر مىكنند مجازات الهى دروغ است ؟ « با اينكه در گذشته عذابهايى بر امتهاى سركش پيشين نازل گرديد » كه اخبار آن بر صفحات تاريخ و در دل زمين ثبت است ( * ( وَقَدْ خَلَتْ مِنْ قَبْلِهِمُ الْمَثُلاتُ ) * ) . ( 1 )\r\nسپس اضافه مىكند : « خداوند ، هم در برابر زشتيها و ستمهاى مردم ، داراى مغفرت است و هم داراى كيفر شديد است » ( * ( وَإِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ وَإِنَّ رَبَّكَ لَشَدِيدُ الْعِقابِ ) * ) .\r\nهرگز شدت مجازات او مانع رحمت عامش نخواهد بود ، همانگونه كه رحمت عام او نبايد اين اشتباه را پيش آورد كه او به ظالمان فرصت مىدهد كه هر چه بخواهند بكنند ، چرا كه در چنين مواردى شديد العقاب است ، و دستيابى به آثار هر يك از اين دو صفت پروردگار يعنى « ذو مغفرة » و « شديد العقاب »\r\n\r\n","description":"","footnote":"\r\n( 1 ) مثلات جمع « مثله » ( بفتح ميم و ضم ث ) به معنى بلاها و كيفرهايى است كه بر امتهاى پيشين وارد شد آن چنان كه « ضرب المثل » گرديد .\r\n","page_name":" 125 ","page_number":125},
  {"content":"\r\nبه زمينه هايى كه در وجود خود انسان است بستگى دارد .\r\n\r\nنكته‌ها :\r\n\r\n1 - تعجب از آفرينش جديد چرا ؟\r\nاز آيات مختلف قرآن استفاده مىشود كه يكى از مشكلات پيامبران در مقابل اقوام مشرك اثبات مساله « معاد جسمانى » بوده است زيرا آنها هميشه از اين موضوع تعجب مىكردند كه چگونه انسان بعد از خاك شدن بار ديگر به حيات و زندگى باز مىگردد ، و همين تعبير كه در آيات مورد بحث ديديم ( * ( أَ إِذا كُنَّا تُراباً أَ إِنَّا لَفِي خَلْقٍ جَدِيدٍ ) * ) با مختصر تفاوتى در هفت مورد ديگر از آيات قرآن ديده مىشود ( مؤمنون - 35 ، مؤمنون - 82 ، نمل - 67 ، صافات - 16 و 53 ، ق - 3 ، واقعه - 47 ) .\r\nو از اين روشن مىشود كه اين اشكال از نظر آنها بسيار مهم بوده است كه همه جا روى آن تكيه مىكردند ، ولى قرآن مجيد در عبارات بسيار كوتاهى ، جواب قاطع به آنها مىدهد ، مثلا : در آيه 29 سوره اعراف با جمله كَما بَدَأَكُمْ تَعُودُونَ كه چند كلمه بيشتر نيست به اين موضوع پاسخ دندانشكن مىدهد ، و مىگويد : « همانگونه كه در آغاز شما را آفريد باز مىگرديد » و در جاى ديگر مىگويد : وَهُوَ أَهْوَنُ عَلَيْه : « باز گشت شما حتى از آغاز ساده تر و آسانتر است » ( روم - 27 ) چرا كه در آغاز هيچ نبوديد و اكنون استخوان پوسيده يا خاك شده اى لا اقل از شما موجود است .\r\nو در بعضى از موارد دست مردم را مىگيرد و به مطالعه عظمت و قدرت خدا در آفرينش اين زمين و آسمان پهناور وا مىدارد كه « آيا آن كس كه قدرت دارد اين همه كرات و كهكشانها و ثوابت و سيارات را بيافريند قادر بر اعاده خلقت\r\n","description":"","footnote":"","page_name":" 126 ","page_number":126},
  {"content":"\r\nنيست « ؟ ! ( يس - 8 ) .\r\n\r\n2 - آيا خداوند ستمگران را مىبخشد ؟ .\r\nدر آيات فوق خوانديم كه پروردگار نسبت به مردم با ظلمى كه دارند ، داراى مغفرت و آمرزش است ، مسلما منظور اين نيست كه خداوند ظالمى را كه بر ظلمش اصرار دارد مشمول عفو مىكند ، بلكه مىخواهند به ظالمان نيز امكان بازگشت و اصلاح خويش را به اين وسيله بدهد ، و الا مشمول جمله دوم كه مىگويد پروردگار تو « شديد العقاب » است خواهد بود .\r\nضمنا از اين آيه استفاده مىشود كه گناهان كبيره ( از جمله ظلم ) نيز قابل بخشش است ( منتها با تمام شرائطش ) اين آيه و مانند آن به گفتار نادرستى كه از قديم از « معتزله » نقل شده كه مىگفتند گناهان كبيره هرگز بخشيده نخواهد شد پاسخ قاطع مىدهد .\r\nو در هر حال ، ذكر « مغفرت وسيع » پروردگار و « عقاب شديد » او در واقع براى قرار دادن همگان در خط ميانه « خوف » و « رجاء » است كه عامل مهم تربيت انسان مىباشد ، نه هرگز از رحمت خدا مايوس شوند ، هر چند جرمشان سنگين باشد ، و نه هرگز از مجازات او خود را در امان بدانند هر چند گناهشان خفيف باشد .\r\nو لذا در حديثى از پيامبر ص مىخوانيم\r\nلو لا عفو اللَّه و تجاوزه ما هنا احدا العيش ، و لو لا وعيد اللَّه و عقابه لا تكل كل واحد :\r\n« اگر عفو و بخشش خدا نبود ، هرگز زندگى در كام كسى گوارا نمىشد و اگر تهديدهاى الهى و مجازاتش نبود ، هر كسى تكيه به رحمت او مىكرد و هر چه مىخواست انجام مىداد » ( 1 ) .\r\nو از اينجا روشن مىشود آنها كه به هنگام انجام گناهان ، مغرورانه مىگويند :\r\n\r\n","description":"","footnote":"\r\n( 1 ) مجمع البيان صفحه 278 ج 5 و 6 ذيل آيه - تفسير قرطبى جلد 6 صفحه 3514 .\r\n","page_name":" 127 ","page_number":127},
  {"content":"\r\nخدا كريم است ، در واقع به كرم خدا تكيه نكرده‌اند آنها دروغ مىگويند و در واقع بىاعتنا به كيفر پروردگارند .\r\n\r\n[ سوره الرعد ‹ 13 › : آيه 7 
  ]\r\nوَ يَقُولُ الَّذِينَ كَفَرُوا لَوْ لا أُنْزِلَ عَلَيْه آيَةٌ مِنْ رَبِّه إِنَّما أَنْتَ مُنْذِرٌ وَلِكُلِّ قَوْمٍ هادٍ ‹ 7 ›\r\n\r\nترجمه :\r\n7 - و آنها كه كافر شدند مىگويند چرا آيت ( و اعجازى ) از پروردگارش بر او نازل نشده ؟\r\nتو تنها بيم دهنده اى ، و براى هر گروهى هدايت كننده اى است ( و اينها همه بهانه است نه جستجوى حقيقت ) .\r\n\r\nتفسير :\r\n\r\nباز هم بهانه جويى ! .\r\nپس از آنكه در آيات گذشته اشاراتى به مساله « توحيد » ، و اشاره اى به مساله « معاد » شد ، در آيه مورد بحث به يكى از ايرادات مشركان لجوج در زمينه « نبوت » مىپردازد ، و مىگويد : « كافران مىگويند : چرا معجزه و نشانه اى از پروردگارش بر او نازل نشده است » ( * ( وَيَقُولُ الَّذِينَ كَفَرُوا لَوْ لا أُنْزِلَ عَلَيْه آيَةٌ مِنْ رَبِّه ) * ) .\r\nواضح است كه يكى از وظائف پيامبر ص ، ارائه معجزات به عنوان سند حقانيت و پيوندش با وحى الهى است ، و مردم حقيقتجو به هنگام شك و ترديد در دعوت نبوت اين حق را دارند كه مطالبه اعجاز كنند ، مگر اينكه دلائل نبوت از طريق ديگر آشكار باشد .\r\nولى بايد به يك نكته دقيقا توجه داشت كه مخالفان انبياء ، همواره داراى حسن نيت نبودند ، يعنى معجزات را براى يافتن حق نمىخواستند ، بلكه به عنوان لجاجت و عدم تسليم در برابر حق هر زمان پيشنهاد معجزه و خارق عادت عجيب و\r\n","description":"","footnote":"","page_name":" 128 ","page_number":128},
  {"content":"\r\nغريبى مىكردند .\r\nاين گونه معجزات كه معجزات اقتراحى ناميده مىشود هرگز براى كشف حقيقت نبوده ، و به همين دليل پيامبران هرگز در برابر آن تسليم نمىشدند ، در حقيقت اين دسته از كافران لجوج فكر مىكردند كه پيامبر ص ادعا مىكند من قادر بر انجام همه چيزم و خارقالعاده گر مىباشم ! و در اينجا نشسته‌ام كه هر كس پيشنهاد هر امر خارق العاده اى كند براى او انجام دهم ! .\r\nولى پيامبران با ذكر اين حقيقت كه معجزات بدست خدا است و به فرمان او انجام مىگيرد و ما وظيفه تعليم و تربيت مردم را داريم ، دست رد بر سينه اين گونه افراد مىزدند .\r\nلذا در آيه مورد بحث مىخوانيم كه به دنبال اين سخن مىفرمايد : اى پيامبر « تو فقط بيم دهنده اى و براى هر قوم و ملتى هادى و رهنمايى است » ( * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * ) .\r\n\r\nدر اينجا دو سؤال پيش مىآيد :\r\n\r\n1 - جمله « * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * » چگونه مىتواند پاسخ كافران نسبت به تقاضاى معجزه بوده باشد .\r\nجواب اين سؤال با توجه به آنچه در بالا گفتيم روشن است زيرا پيامبر ، يك خارقالعاده گر نيست كه به درخواست هر كس و براى هر مقصد و هر منظور دست به اعجاز بزند ، وظيفه او در درجه اول انذار يعنى بيم دادن به آنها كه در بيراهه مىروند و دعوت به صراط مستقيم است البته هر گاه براى تكميل اين انذار و آوردن گمراهان به صراط مستقيم نياز به اعجازى باشد ، مسلما پيامبر كوتاهى نخواهد كرد ، ولى در برابر لجوجانى كه در اين مسير نيستند هرگز چنين وظيفه اى ندارد .\r\n","description":"","footnote":"","page_name":" 129 ","page_number":129},
  {"content":"\r\nدر واقع قرآن مىگويد : اين كافران وظيفه اصلى پيامبر را فراموش كرده‌اند كه مساله انذار و دعوت به سوى خدا است و چنين پنداشته‌اند كه وظيفه اصلى او اعجازگرى است .\r\n\r\n2 - منظور از جمله « * ( لِكُلِّ قَوْمٍ هادٍ ) * » چيست ؟\r\nجمعى از مفسران گفته‌اند كه اين هر دو صفت « منذر » و « هادى » به پيامبر بر مىگردد و در واقع جمله چنين بوده است انت منذر و هاد لكل قوم : « تو بيم دهنده و هدايت كننده براى هر جمعيتى هستى » .\r\nولى اين تفسير خلاف ظاهر آيه فوق است ، چرا كه « واو » جمله « * ( لِكُلِّ قَوْمٍ هادٍ ) * » را از « * ( إِنَّما أَنْتَ مُنْذِرٌ ) * » جدا كرده است ، آرى اگر كلمه « هاد » ، قبل از « * ( لِكُلِّ قَوْمٍ ) * » بود اين معنى كاملا قابل قبول بود ولى چنين نيست .\r\nديگر اينكه هدف اين بوده است كه دو قسم دعوت كننده به سوى حق را بيان كند : اول دعوت كننده اى كه كارش انذار است ، و ديگر دعوت كننده اى كه كارش هدايت است .\r\nحتما سؤال خواهيد كرد كه ميان « انذار » و « هدايت » چه تفاوت است ؟ .\r\nدر پاسخ مىگوئيم كه انذار براى آن است كه گمراهان از بيراهه به راه آيند ، و در متن صراط مستقيم جاى گيرند ولى هدايت براى اين است كه مردم را پس از آمدن به راه به پيش ببرد .\r\nدر حقيقت « منذر » همچون « علت محدثه » و ايجاد كننده است ، و هادى به منزله « علت مبقيه » و نگهدارنده و پيش برنده ، و اين همان چيزى است كه ما از آن تعبير به « رسول » و « امام » مىكنيم ، رسول ، تاسيس شريعت مىكند و امام حافظ و نگهبان شريعت است ( شك نيست كه هدايت كننده بر شخص پيامبر در موارد ديگر اطلاق شده اما به قرينه ذكر منذر در آيه فوق مىفهميم كه منظور از هدايت كننده كسى است كه راه پيامبر را ادامه مىدهد و حافظ و نگهبان\r\n","description":"","footnote":"","page_name":" 130 ","page_number":130},
  {"content":"\r\nشريعت او است ) .\r\nروايات متعددى كه از پيامبر ص در كتب شيعه و اهل تسنن نقل شده كه فرمود : « من منذرم و على هادى است » اين تفسير را كاملا تاييد مىكند به عنوان نمونه به چند روايت از آنها اشاره مىكنيم :\r\n1 - « فخر رازى » در ذيل همين آيه در تفسير اين جمله از « ابن عباس » چنين نقل مىكند :\r\nوضع رسول اللَّه يده على صدره فقال انا المنذر ، ثم اوما الى منكب على ( ع ) و قال انت الهادى بك يهتدى المهتدون من بعدى :\r\n« پيامبر دستش را بر سينه خود گذاشت و فرمود : منم منذر ! سپس به شانه على اشاره كرد و فرمود تويى هادى ! و بوسيله تو بعد از من هدايت يافتگان هدايت مىشوند » ( 1 ) .\r\nاين روايت را دانشمند معروف اهل تسنن علامه ابن كثير در تفسير خود ، و همچنين علامه ابن صباغ مالكى در « فصول المهمه » و گنجى شافعى در « كفاية الطالب » و طبرى در تفسير خود و ابو حيان اندلسى در كتاب تفسيرش به نام « بحر المحيط » و همچنين علامه نيشابورى در تفسير خويش و گروه ديگرى نقل كرده‌اند .\r\n2 - حموينى كه از علماى معروف اهل تسنن است در كتاب « فرائد السمطين » از ابو هريره اسلمى چنين نقل مىكند : ان المراد بالهادى على ( ع ) .\r\n3 - ميرغياث الدين نويسنده كتاب « حبيب السير » در جلد دوم كتاب خود صفحه 12 چنين مىنويسد ، قد ثبت بطرق متعدده انه لما نزل قوله تعالى * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * قال لعلى انا المنذر و انت الهادى بك يا على يهتدى المهتدون من بعدى « به طرق متعددى نقل شده هنگامى كه آيه »\r\n\r\n","description":"","footnote":"\r\n( 1 ) تفسير كبير فخر رازى جلد 19 صفحه 14 .\r\n","page_name":" 131 ","page_number":131},
  {"content":"\r\n* ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * « نازل شد پيامبر ص به على ع فرمود من منذرم و تو هادى اى على ! بوسيله تو هدايت يافته گان هدايت مىشوند » .\r\nآلوسى در « روح المعانى » و شبلنجى در « نور الأبصار » و شيخ سليمان قندوزى در « ينابيع الموده » نيز اين حديث را به همان عبارت يا نزديك به آن نقل كرده‌اند .\r\nگر چه راوى اين حديث در غالب طرق آن ابن عباس است ، ولى منحصر به ابن عباس نيست ، بلكه از ابو هريره ( طبق نقل حموينى ) و از خود على ع ( طبق نقل ثعلبى ) نيز روايت شده است ، آنجا كه فرمود\r\nالمنذر النبى و الهادى رجل من بنى هاشم يعنى نفسه :\r\n« منذر پيامبر است و هدايت كننده مردى از بنى هاشم است كه منظور حضرت خود او بود » ( 1 ) .\r\nگر چه در اين احاديث تصريح به مساله ولايت و خلافت بلافصل نشده است ولى با توجه به اينكه هدايت به معنى وسيع كلمه منحصر به على ع نبود بلكه همه علماى راستين و ياران خاص پيامبر ص اين برنامه را انجام مىدادند ، معلوم مىشود معرفى على ع به عنوان هادى به خاطر امتياز و خصوصيتى است كه او داشته است ، او برترين مصداق هادى بوده و چنين مطلبى جدا از ولايت و خلافت پيامبر ص نخواهد بود .\r\n\r\n","description":"","footnote":"\r\n( 1 ) براى توضيح بيشتر به كتاب نفيس احقاق الحق جلد 3 صفحه 87 به بعد و كتب مختلف تفسير اهل تسنن و شيعه مراجعه شود .\r\n","page_name":" 132 ","page_number":132},
  {"content":"\r\n\r\n[ سوره الرعد ‹ 13 › : آيات 8 تا 10 
  ]\r\nاللَّه يَعْلَمُ ما تَحْمِلُ كُلُّ أُنْثى وَما تَغِيضُ الأَرْحامُ وَما تَزْدادُ وَكُلُّ شَيْءٍ عِنْدَه بِمِقْدارٍ ‹ 8 › عالِمُ الْغَيْبِ وَالشَّهادَةِ الْكَبِيرُ الْمُتَعالِ ‹ 9 › سَواءٌ مِنْكُمْ مَنْ أَسَرَّ الْقَوْلَ وَمَنْ جَهَرَ بِه وَمَنْ هُوَ مُسْتَخْفٍ بِاللَّيْلِ وَسارِبٌ بِالنَّهارِ ‹ 10 ›\r\n\r\nترجمه :\r\n8 - خدا از جنينهايى كه هر انسان يا حيوان ماده اى حمل مىكند آگاه است ، و نيز از آنچه رحمها كم مىكنند ( و پيش از موعد مقرر مىزايند ) و هم از آنچه افزون مىكنند ، و هر چيز نزد او مقدار معينى دارد .\r\n9 - او از غيب و شهود آگاه است و بزرگ و متعالى است .\r\n10 - براى او تفاوت نمىكند كسانى كه پنهانى سخن بگويند يا آشكار سازند ، و آنها كه شبانگاه مخفيانه حركت مىكنند يا در روشنايى روز .\r\n\r\nتفسير : علم بىپايان خدا .\r\nدر اين بخش از آيات قسمتى از صفات پروردگار را مىخوانيم كه هم ، بحث توحيد را تكميل مىكند و هم بحثهاى معاد را .\r\nسخن از علم وسيع پروردگار و آگاهى او بر همه چيز است ، همان علمى كه سرچشمه نظام آفرينش و شگفتيهاى خلقت و دلائل توحيد است ، همان علمى كه پايه معاد و دادگاه بزرگ قيامت است ، و در اين آيات روى هر دو قسمت ( علم به نظام آفرينش و علم به اعمال بندگان ) تكيه شده است .\r\nنخست مىگويد « خداوند از جنينهايى كه هر زن يا هر حيوان ماده حمل\r\n","description":"","footnote":"","page_name":" 133 ","page_number":133},
  {"content":"\r\nمىكند آگاه است « ( * ( اللَّه يَعْلَمُ ما تَحْمِلُ كُلُّ أُنْثى ) * ) .\r\n« و همچنين آنچه را كه رحمها كم مىكنند و قبل از موعد مقرر بيرون مىريزند » مىداند ( * ( وَما تَغِيضُ الأَرْحامُ ) * ) ( 1 ) .\r\nو « همچنين از آنچه از موعد مقرر افزون نگاه مىدارند نيز با خبر است » ( * ( وَما تَزْدادُ ) * ) .\r\nدر تفسير سه جمله بالا در ميان مفسران گفتگو بسيار است :\r\nبعضى همانگونه كه در بالا گفتيم آن را اشاره بصورتهاى سه گانه حمل دانسته‌اند ، كه گاهى به موعد مقرر متولد مىشود و گاهى قبل از موقع ( گويى زمان لازم را در خود فرو برده است ) و گاهى بعد از موعد مقرر تولد مىيابد ، خداوند همه اينها را مىداند و از تاريخ تولد جنين و لحظه آن بىكم و كاست آگاه است ، و اين از امورى است كه هيچكس و هيچ دستگاهى دقيقا نمىتواند آن را مشخص كند ، اين علم مخصوص ذات پاك پروردگار است و دليل آن هم روشن است چرا كه استعداد رحمها و جنينها كاملا متفاوت مىباشد ، و هيچكس از اين تفاوتها دقيقا آگاه نيست .\r\nبعضى ديگر گفته‌اند كه جمله‌هاى سه گانه بالا اشاره به سه حالت مختلف از اعمال « رحم » در ايام باردارى است : جمله اول اشاره به خود جنين است كه رحم آن را حفظ مىكند ، و جمله دوم اشاره به خون حيض است كه در آن مىريزد و جذب جنين مىگردد ، و آن را ميمكد و در خود فرو مىبرد ، و جمله سوم اشاره به خونهاى اضافى است كه در ايام حمل ، احيانا به خارج ريخته مىشود و يا\r\n\r\n","description":"","footnote":"\r\n( 1 ) تغيض از ماده غيض در اصل به معنى فرو بردن مايع و فروكش كردن آن است ، و به همين جهت به معنى نقصان و فساد نيز آمده است « غيض » به مكانى گفته مىشود كه آب در آن مىايستد و آن را مىبلعد ليلة غائضة به معنى شب تاريك است ( گويى همه نورها را بلعيده و فرو برده است ) .\r\n","page_name":" 134 ","page_number":134},
  {"content":"\r\nبه هنگام تولد و بعد از آن دفع مىگردد ( 1 ) .\r\nاحتمالات ديگرى نيز در تفسير آيه داده‌اند كه در عين حال هيچيك از آنها با يكديگر تضاد ندارد ، و ممكن است آيه فوق اشاره به مجموع اين تفاسير باشد ، هر چند ظاهر همان تفسير اول است ، زيرا جمله « تحمل » ، حمل جنين را مىرساند و جمله‌هاى « تغيض » و « تزداد » به قرينه آن اشاره به كم و زيادى دوران حمل است .\r\nدر حديثى كه در كافى از امام باقر ع يا امام صادق ع در تفسير اين آيه نقل شده چنين مىخوانيم :\r\nالغيض كل حمل دون تسعة اشهر ، و ما تزداد كل شىء يزداد على تسعة اشهر :\r\n« غيض هر حملى است كه كمتر از 9 ماه متولد شود و ما تزداد هر چيزى است كه از 9 ماه افزون شود » .\r\nدر دنباله حديث مىفرمايد\r\nو كلما رأت المرأة الدم الخالص فى حملها فانها تزداد و بعدد الايام التي زاد فيها فى حملها من الدم :\r\n« هر زمان زن ، خون خالص در حال حمل ببيند به تعداد ايام آن ، بر دوران حملش افزوده مىشود » ! ( 2 ) .\r\nسپس قرآن اضافه مىكند : « هر چيز در نزد خدا به مقدار و ميزان ثابت و معين است » ( * ( وَكُلُّ شَيْءٍ عِنْدَه بِمِقْدارٍ ) * ) .\r\nتا تصور نشود كه اين كم و زيادها بىحساب و بىدليل است ، بلكه ساعت و ثانيه و لحظه آن حساب دارد ، همانگونه كه اجزاى جنين و خون رحم ، همه\r\n\r\n","description":"","footnote":"\r\n( 1 ) در تفسير الميزان ضمن تاييد اين تفسير براى آيه فوق ، مىفرمايد : بعضى از روايات ائمه اهل بيت ( ع ) اين تفسير را تاييد مىكند و آنچه از ابن عباس نقل شده نيز احتمالا بر همين معنى منطبق است ، ولى دقت در رواياتى كه در تفسير نور الثقلين در ذيل اين آيه از ائمه اهل بيت ( ع ) نقل شده نشان مىدهد كه بيشتر اشاره به همان معنى اول كه ما در متن اختيار كرديم دارد .\r\n( 2 ) طبق نقل نور الثقلين جلد 2 صفحه 485 .\r\n","page_name":" 135 ","page_number":135},
  {"content":"\r\nداراى حساب و كتاب است .\r\nآيه بعد در حقيقت دليلى است بر آنچه در آيه قبل بيان شد ، مىگويد :\r\n« خداوند غيب و شهود ( پنهان و آشكار ) را مىداند » ( * ( عالِمُ الْغَيْبِ وَالشَّهادَةِ ) * ) .\r\nو آگاهى او از غيب و شهود به اين دليل است كه « او بزرگ است و متعالى و مسلط بر هر چيز » و به همين دليل در همه جا حضور دارد ، و چيزى از ديدگان علم او پنهان نيست ( * ( الْكَبِيرُ الْمُتَعالِ ) * ) .\r\nو براى تكميل اين بحث و تاكيد بر علم بىپايان او اضافه مىكند ، « براى خداوند هيچ تفاوتى ندارد كسانى كه سخن خود را مكتوم دارند ، و يا آنها كه آشكار كنند » او همه را مىداند و مىشنود ( * ( سَواءٌ مِنْكُمْ مَنْ أَسَرَّ الْقَوْلَ وَمَنْ جَهَرَ بِه ) * ) .\r\n« و نيز براى او تفاوت نمىكند ، كسانى كه مخفيانه در دل شب و در ميان پرده‌هاى ظلمت گام برمىدارند و آنها كه آشكارا در روز روشن به دنبال كار خويش مىروند » ( * ( وَمَنْ هُوَ مُسْتَخْفٍ بِاللَّيْلِ وَسارِبٌ بِالنَّهارِ ) * ) ( 1 ) .\r\nاصولا براى كسى كه در همه جا حضور دارد ، نور و ظلمت ، تاريكى و روشنى ، غيب و شهود مفهومى ندارد ، او به طور يكسان از همه اينها آگاه و با خبر است .\r\n\r\nنكته‌ها :\r\n\r\n1 - قرآن و جنين شناسى .\r\nدر قرآن مجيد كرارا به مساله جنين و عجائب و شگفتيها و نظاماتش به عنوان\r\n\r\n","description":"","footnote":"\r\n( 1 ) « سارب » از ماده « سرب » ( بر وزن ضرر ) در اصل به معنى آب جارى است ، و سپس به انسانى كه دنبال كارى در حركت است گفته شده .\r\n","page_name":" 136 ","page_number":136},
  {"content":"\r\nيك دليل بر توحيد و خداشناسى و علم بىپايان حق اشاره شده است ، البته جنين شناسى به عنوان يك علم ، بسيار تازه و جوان است ، در گذشته اطلاعات محدودى دانشمندان درباره جنين و مراحل مختلف آن داشتند ، ولى با پيشرفت علم و دانش ، جهش فوق العاده اى در اين علم پيدا شد ، و اسرار و شگفتيهاى فراوانى از اين عالم خاموش و بىسر و صدا براى ما مكشوف گشت ، بطورى كه مىتوان گفت : يك دنيا درس توحيد و خداشناسى در آفرينش جنين و مراحل تحول و تكامل آن نهفته است .\r\nچه كسى مىتواند به موجودى كه از دسترس همگان بيرون است و به تعبير قرآن در ظلمات ثلاث قرار گرفته و زندگانيش فوق العاده ظريف و دقيق است ، رسيدگى كند و به مقدار لازم مواد غذايى در اختيار او بگذارد ، و در تمام مراحل هدايتش كند .\r\nدر آيات فوق هنگامى كه مىگويد : خداوند مىداند هر حيوان ماده اى چه در عالم رحم دارد مفهومش اين نيست كه تنها از جنسيت آن ( يعنى نر و ماده بودن ) آگاه است ، بلكه از تمام مشخصات ، استعدادها ذوقها ، و نيروهايى كه بالقوه در آن نهفته شده آگاه است ، امورى كه هيچكس با هيچ وسيله اى نمىتواند از آن آگاهى يابد .\r\nبنا بر اين وجود اين نظامات حساب شده در جنين و رهبرى آن در مسير تكامل دقيق و پيچيده اش جز از يك مبدء عالم و قادر ممكن نيست .\r\n\r\n2 - همه چيز اندازه دارد .\r\nدر آيات مختلفى از قرآن مجيد ، مىخوانيم كه هر چيزى محدود به حدى است كه از آن حد تجاوز نميكند ، در سوره طلاق آيه 3 مىفرمايد قَدْ جَعَلَ اللَّه لِكُلِّ شَيْءٍ قَدْراً : « خدا براى هر چيز مقدار و اندازه اى قرار داده است » و در سوره حجر آيه 21 مىخوانيم وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ\r\n","description":"","footnote":"","page_name":" 137 ","page_number":137},
  {"content":"\r\nمَعْلُومٍ : « هر چيزى خزائنش نزد ما است و جز به مقدار معين آن را نازل نمىكنيم » در آيات مورد بحث نيز خوانديم : * ( وَكُلُّ شَيْءٍ عِنْدَه بِمِقْدارٍ ) * .\r\nاينها همه اشاره به آن است كه هيچ چيز در اين عالم بىحساب نيست ، حتى موجوداتى را كه گاهى در جهان طبيعت ، ما بىحساب و كتاب فرض مىكنيم همه آنها دقيقا حساب و كتاب دارند ، چه ما بدانيم يا ندانيم ، و اصولا حكيم بودن خداوند ، نيز مفهومى جز اين ندارد ، كه همه چيز در آفرينش او برنامه و حد و اندازه دارد .\r\nآنچه را از اسرار آفرينش امروز بوسيله علوم دريافته‌ايم ، اين حقيقت را كاملا تاكيد مىكند مثلا خون انسان كه حياتىترين ماده وجودى او است ، و عهده دار رساندن تمام مواد لازم به تمام ياخته‌هاى بدن انسان است از بيست و چند ماده تركيب يافته ، نسبت اين مواد و اندازه و كيفيت هر يك بقدرى دقيق است كه با كمترين تغيير سلامت انسان به خطر مىافتد و به همين دليل براى شناخت نارساييهاى بدن فورا به سراغ آزمايش خون و اندازه گيرى مواد قندى و چربى و اوره و آهن و ساير اجزاء تركيبيش مىروند و از كمى و زيادى اين اجزاء فورا به علل نارساييهاى بدن و بيماريها پى مىبرند .\r\nتنها خون انسان نيست كه تركيبى اين چنين دقيق دارد ، اين دقت و محاسبه در سراسر عالم هستى موجود است .\r\nضمنا با توجه به اين نكته روشن مىشود كه آنچه را گاهى ما بىنظمىها و نابسامانيهاى عالم هستى مىپنداريم در واقع مربوط به نارسايى علم و دانش ما است ، و يك موحد و خداپرست راستين هيچگاه نمىتواند چنين تصورى در باره عالم داشته باشد ، و پيشرفت تدريجى علوم گواه اين واقعيت است .\r\nو نيز اين درس را مىتوانيم بياموزيم كه جامعه انسانيت كه جزئى از مجموعه نظام هستى است اگر بخواهد سالم زندگى كند بايد اين اصل ( * ( كُلُّ شَيْءٍ عِنْدَه بِمِقْدارٍ ) * ) بر سراسر آن حكومت داشته باشد ، از هر گونه افراط و تفريط و كارهايى\r\n","description":"","footnote":"","page_name":" 138 ","page_number":138},
  {"content":"\r\nكه حساب و كتاب در آن نيست بپرهيزد ، و در تمام نهادهاى اجتماعى حساب و كتاب را حاكم سازد .\r\n\r\n3 - براى خداوند غيب و شهود يكسان است .\r\nدر آيات مورد بحث ، بر اين موضوع تكيه شده كه غيب و شهود در پيشگاه خدا روشن است ، اساسا غيب و شهود دو مفهوم نسبى است كه در مورد موجودى كه علم و هستيش محدود است به كار مىرود ، فى المثل ما داراى حواسى هستيم آنچه در شعاع ديد و شنوايى و ساير حواس ما قرار دارد براى ما « شهود » است ، و آنچه از حوزه ديد و شنيد ما بيرون است نسبت به ما غيب محسوب مىشود ، و اگر فرضا قدرت ديد ما نامحدود بود و به داخل و باطن اشياء و ذرات عالم نفوذ مىكرد ، همه چيز براى ما شهود بود .\r\nو از آنجا كه همه چيز غير از ذات پاك خداوند محدود است ، براى همه آنها غيب و شهود وجود دارد ، ولى ذات خدا چون نامحدود است و همه جا حضور دارد بنا بر اين همه چيز براى او شهود است و غيب در باره ذات پاكش مفهوم ندارد ، و اگر مىگوئيم خداوند عالم الغيب و الشهادة مىباشد معنيش اين است آنچه براى ما غيب يا شهادت محسوب مىشود براى او يكسان و شهادت است .\r\nفرض كنيد ما به كف دست خود در روشنايى نگاه كنيم ، آيا ممكن است از آنچه در آن است بىخبر باشيم ؟ عالم هستى در برابر علم خداوند بمراتب از اين واضح و آشكارتر است .\r\n\r\n4 - آثار تربيتى توجه به علم خدا .\r\nهنگامى كه در آيات فوق مىخوانيم خداوند سخنان پنهانى و آشكار و رفت و آمدهاى روزانه و شبانه و حركات شما را يكسان مىداند ، و در پيشگاه علم او همه آشكار است ، هر گاه به اين حقيقت : راستى ايمان داشته باشيم و نظارت دائمى او را بر خود احساس كنيم دگرگونى عميقى در روح و فكر و گفتار و كردار ما\r\n","description":"","footnote":"","page_name":" 139 ","page_number":139},
  {"content":"\r\nپيدا مىشود .\r\nدر روايتى كه از امام صادق ع نقل شده در پاسخ سؤال كسى كه مىپرسد برنامه زندگانى شما چيست ؟ امورى را مىفرمايد ، از جمله اينكه :\r\nعلمت ان اللَّه مطلع على فاستحييت :\r\n« يكى از برنامه‌هاى من اين است كه دانستم خداوند از تمام كارهاى من آگاه و با خبر است و لذا از نافرمانى او حيا و شرم دارم » ! .\r\nدر تاريخ اسلام و زندگى روزانه مسلمانان متعهد ، جلوه‌هاى فراوانى از اين حقيقت را مشاهده مىكنيم .\r\nمىگويند پدر و فرزندى وارد باغى شدند ، پدر به قصد چيدن ميوه بدون اجازه صاحب باغ به بالاى درختى رفت ، فرزندش كه نوجوان با معرفتى بود صدا زد پدر پائين بيا ، پدر متوحش شد و خود را جمع كرد و فورا پائين آمد ، پرسيد نفهميدم چه كسى بود كه مرا مىديد ، گفت : كسى از بالاى سرت ! نگاه به بالا كرد چيزى نديد ، گفت منظورم خدا است كه ما فوق و محيط بر همه ما است ، چگونه ممكن است از نگاه كردن انسانى وحشت داشته باشى اما از اينكه خدا ترا در هر حال مىبيند ، وحشت نمىكنى ؟ اين چه ايمانى است ؟ !\r\n","description":"","footnote":"","page_name":" 140 ","page_number":140},
  {"content":"\r\n\r\n[ سوره الرعد ‹ 13 › : آيه 11 
  ]\r\nلَه مُعَقِّباتٌ مِنْ بَيْنِ يَدَيْه وَمِنْ خَلْفِه يَحْفَظُونَه مِنْ أَمْرِ اللَّه إِنَّ اللَّه لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ وَإِذا أَرادَ اللَّه بِقَوْمٍ سُوْءاً فَلا مَرَدَّ لَه وَما لَهُمْ مِنْ دُونِه مِنْ والٍ ‹ 11 ›\r\n\r\nترجمه :\r\n11 - براى انسان مامورانى است كه پى در پى ، از پيش رو ، و از پشت سرش او را از حوادث ( غير حتمى ) حفظ مىكنند ، ( اما ) خداوند سرنوشت هيچ قوم ( و ملتى ) را تغيير نمىدهد مگر آنكه آنها خود را تغيير دهند ، و هنگامى كه خدا اراده سويى به قومى ( بخاطر اعمالشان ) كند هيچ چيز مانع آن نخواهد شد ، و جز خدا سرپرستى نخواهند داشت .\r\n\r\nتفسير : محافظان غيبى !\r\nدر آيات گذشته خوانديم كه خدا به حكم عالم الغيب و الشهادة بودن ، از پنهان و آشكار مردم با خبر و همه جا حاضر و ناظر است .\r\nدر آيه مورد بحث اضافه مىكند كه خداوند علاوه بر اين حافظ و نگاهبان بندگان خود نيز مىباشد : « براى انسان مامورانى است كه پى در پى از پيش رو ، و پشت سر او قرار مىگيرند و او را از حوادث حفظ مىكنند » ( * ( لَه مُعَقِّباتٌ مِنْ بَيْنِ يَدَيْه وَمِنْ خَلْفِه يَحْفَظُونَه مِنْ أَمْرِ اللَّه ) * ) ( 1 )\r\n\r\n","description":"","footnote":"\r\n( 1 ) در اينكه ضمير « له » به چه كسى بر مىگردد در ميان مفسران گفتگو است ، مشهور و معروف همان است كه در بالا گفتيم يعنى به انسان بر مىگردد كه در آيات قبل به او اشاره شده است ، بعضى احتمال داده‌اند كه به پيامبر يا به خدا برگردد ولى اين دو احتمال با ذيل آيه سازگار نيست ( دقت كنيد ) .\r\n","page_name":" 141 ","page_number":141},
  {"content":"\r\nاما براى اينكه كسى اشتباه نكند كه اين حفظ و نگاهبانى بىقيد و شرط است و انسان مىتواند خود را به پرتگاهها بيفكند و دست به هر ندانم كارى بزند و يا مرتكب هر گونه گناهى كه مستوجب مجازات و عذاب است بشود و باز انتظار داشته باشد كه خدا و ماموران او حافظ وى باشند اضافه مىكند كه : « خداوند سرنوشت هيچ قوم و ملتى را تغيير نمىدهد مگر اينكه آنها تغييراتى در خود ايجاد كنند » ! ( * ( إِنَّ اللَّه لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ) * ) .\r\nو باز براى اينكه اين اشتباه پيش نيايد كه با وجود ماموران الهى كه عهده دار حفظ انسان هستند ، مساله مجازات و بلاهاى الهى چه معنى دارد ، در پايان آيه اضافه مىكند كه « هر گاه خداوند به قوم و جمعيتى اراده سوء و بدى كند هيچ راه دفاع و بازگشت ندارد » ( * ( وَإِذا أَرادَ اللَّه بِقَوْمٍ سُوْءاً فَلا مَرَدَّ لَه ) * ) .\r\n« و هيچكس غير خدا نمىتواند والى و ناصر و ياور آنها باشد » ( * ( وَما لَهُمْ مِنْ دُونِه مِنْ والٍ ) * ) .\r\nبه همين دليل هنگامى كه فرمان خدا به عذاب و مجازات يا نابودى قوم و ملتى صادر شود ، حافظان و نگهبانان دور مىشوند و انسان را تسليم حوادث مىكنند !\r\n\r\nنكته‌ها :\r\n\r\n1 - معقبات چيست ؟\r\n« معقبات » چنان كه طبرسى در مجمع البيان و بعضى ديگر از مفسران بزرگ گفته‌اند جمع « معقبه » است و آن هم به نوبه خود جمع « معقب » مىباشد و به معنى گروهى است كه پى در پى و به طور متناوب به دنبال كارى مىروند .\r\nظاهر اين آيه آن است كه خداوند به گروهى از فرشتگان ، ماموريت داده كه در شب و روز به طور متناوب به سراغ انسان بيايند و از پيش رو و پشت سر\r\n","description":"","footnote":"","page_name":" 142 ","page_number":142},
  {"content":"\r\nنگاهبان و حافظ او باشند .\r\nبدون ترديد انسان در زندگى خود در معرض آفات و بلاهاى زيادى است ، حوادثى از درون و برون ، انواع بيماريها ، ميكربها ، انواع حادثه‌ها و خطراتى كه از زمين و آسمان مىجوشد ، انسان را احاطه كرده‌اند ، مخصوصا به هنگام كودكى كه آگاهى انسان از اوضاع اطراف خود بسيار ناچيز است و هيچگونه تجربه اى ندارد ، در هر گامى خطرى در كمين او نشسته است ، و گاه انسان تعجب مىكند كه كودك چگونه از لابلاى اينهمه حوادث جان به سلامت مىبرد و بزرگ مىشود ، مخصوصا در خانواده هايى كه پدران و مادران چندان آگاهى از مسائل ندارند و يا امكاناتى در اختيار آنها نيست مانند كودكانى كه در روستاها بزرگ مىشوند و در ميان انبوه محروميتها ، عوامل بيمارى و خطرات قرار دارند .\r\nاگر براستى در اين مسائل بينديشيم احساس مىكنيم كه نيروى محافظى هست كه ما را در برابر حوادث حفظ مىكند و همچون سپرى از پيش رو و پشت سر محافظ و نگهدار ما است .\r\nدر بسيارى از مواقع ، حوادث خطرناك براى انسان پيش مىآيد و او معجزه آسا از آنها رهايى مىيابد بطورى كه احساس مىكند همه اينها تصادف نيست بلكه نيروى محافظى از او نگهبانى مىكند .\r\nدر روايات متعددى كه از پيشوايان اسلام نقل شده نيز روى اين تاكيد شده است ، از جمله :\r\nدر روايتى از امام باقر ع مىخوانيم كه در تفسير آيه فوق فرمود :\r\nيحفظ بامر اللَّه من ان يقع فى ركى او يقع عليه حائط او يصيبه شىء حتى اذ جاء القدر خلوا بينه و بينه يدفعونه الى المقادير و هما ملكان يحفظانه بالليل و ملكان من نهار يتعاقبانه\r\nيعنى : « به فرمان خدا انسان را حفظ مىكند از اينكه در چاهى سقوط كند يا ديوارى بر او بيفتد يا حادثه ديگرى براى او پيش بيايد\r\n","description":"","footnote":"","page_name":" 143 ","page_number":143},
  {"content":"\r\nتا زمانى كه مقدرات حتمى فرا رسد در اين هنگام آنها كنار مىروند و او را تسليم حوادث مىكنند ، آنها دو فرشته‌اند كه انسان را در شب حفظ مىكنند و دو فرشته‌اند كه در روز كه به طور متناوب به اين وظيفه مىپردازند » ( 1 ) .\r\nدر حديثى ديگر از امام صادق ع مىخوانيم :\r\nما من عبد الا و معه ملكان يحفظانه فاذا جاء الامر من عند اللَّه خليا بينه و بين امر اللَّه :\r\n« هيچ بنده اى نيست مگر اينكه دو فرشته با او هستند و او را محافظت مىكنند ، اما هنگامى كه فرمان قطعى خداوند فرا رسد ، او را تسليم حوادث مىكنند » ( 2 ) ( بنا بر اين آنها تنها او را از حوادثى كه به فرمان خدا قطعيت نيافته حفظ مىكنند ) .\r\nدر نهج البلاغه نيز مىخوانيم كه امير مؤمنان على ع فرمود :\r\nان مع كل انسان ملكين يحفظانه فاذا جاء القدر خليا بينه و بينه :\r\n« با هر انسانى دو فرشته است كه او را حفظ مىكنند ، اما هنگامى كه مقدرات حتمى فرا رسد او را رها مىسازند » ( 3 ) همچنين در خطبه اول نهج البلاغه در توصيف فرشتگان و گروه‌هاى مختلف آنها مىخوانيم :\r\nو منهم الحفظة لعباده :\r\n« گروهى از آنها حافظان بندگان اويند » البته عدم آگاهى از وجود اين فرشتگان از طريق حس يا از طريق علوم و دانشهاى طبيعى هرگز نمىتواند دليل بر نفى آنها باشد چرا كه اين منحصر به مورد بحث ما نيست ، قرآن مجيد و همچنين مذاهب ديگر خبر از امور فراوانى كه ما وراء حس انسان است داده‌اند كه بشر از طرق عادى نمىتواند از آنها آگاهى يابد .\r\nاز اين گذشته همانگونه كه در بالا گفتيم ما در زندگى روزانه خود ، نشانه‌هاى واضحى از وجود چنين نيروى محافظى مىبينيم و احساس مىكنيم كه در برابر\r\n\r\n","description":"","footnote":"\r\n( 1 ) و ( 2 ) تفسير برهان جلد 2 صفحه 283 .\r\n( 3 ) نهج البلاغه كلمات قصار جمله 201 .\r\n","page_name":" 144 ","page_number":144},
  {"content":"\r\nبسيارى از حوادث مرگبار بطور اعجاز آميزى نجات مىيابيم كه تفسير و توجيه همه آنها از طريق عادى و يا حمل بر تصادف مشكل است ، ( و من خود بعضى نمونه‌هاى آن را در زندگى ديده‌ام كه راستى حيرتآور بوده ، حتى براى شخص ديرباورى مثل من دليلى بوده است براى وجود آن محافظ نامرئى ! )\r\n\r\n2 - هميشه تغييرات از خود ما است ! ( يك قانون كلى ) .\r\nجمله * ( إِنَّ اللَّه لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ) * كه در دو مورد از قرآن با تفاوت مختصرى آمده است ، يك قانون كلى و عمومى را بيان مىكند ، قانونى سرنوشتساز و حركت آفرين و هشدار دهنده ! اين قانون كه يكى از پايه‌هاى اساسى جهان بينى و جامعه شناسى در اسلام است ، به ما مىگويد مقدرات شما قبل از هر چيز و هر كس در دست خود شما است ، و هر گونه تغيير و دگرگونى در خوشبختى و بدبختى اقوام در درجه اول به خود آنها بازگشت مىكند ، شانس و طالع و اقبال و تصادف و تاثير اوضاع فلكى و مانند اينها هيچكدام پايه ندارد ، آنچه اساس و پايه است اين است كه ملتى خود بخواهد سربلند و سرفراز و پيروز و پيشرو باشد ، و يا به عكس خودش تن به ذلت و زبونى و شكست در دهد ، حتى لطف خداوند ، يا مجازات او ، بىمقدمه ، دامان هيچ ملتى را نخواهد گرفت ، بلكه اين اراده و خواست ملتها ، و تغييرات درونى آنهاست كه آنها را مستحق لطف يا مستوجب عذاب خدا مىسازد .\r\nبه تعبير ديگر : اين اصل قرآنى كه يكى از مهمترين برنامه‌هاى اجتماعى اسلام را بيان مىكند به ما مىگويد هر گونه تغييرات برونى متكى به تغييرات درونى ملتها و اقوام است ، و هر گونه پيروزى و شكستى كه به قومى رسيد از همين جا سرچشمه مىگيرد ، بنا بر اين آنها كه هميشه براى تبرئه خويش به دنبال « عوامل برونى » مىگردند ، و قدرتهاى سلطه گر و استعمار كننده را همواره عامل بدبختى خود مىشمارند ، سخت در اشتباهند ، چرا كه اگر اين قدرتهاى جهنمى پايگاهى\r\n","description":"","footnote":"","page_name":" 145 ","page_number":145},
  {"content":"\r\nدر درون يك جامعه نداشته باشند ، كارى از آنان ساخته نيست .\r\nمهم آن است كه پايگاههاى سلطه گران و استعمار كنندگان و جباران را در درون جامعه خود در هم بكوبيم ، تا آنها هيچگونه راهى براى نفوذ نداشته باشند .\r\nآنها بمنزله شيطانند ، و مىدانيم شيطان به گفته قرآن بر كسانى كه عباد اللَّه مخلصين هستند راه ندارد ، او تنها بر كسانى چيره مىشود كه پايگاهى در درون وجود خود براى شيطان ساخته‌اند .\r\nاين اصل قرآنى مىگويد : براى پايان دادن به بدبختيها و ناكاميها بايد دست به انقلابى از درون بزنيم ، يك انقلاب فكرى و فرهنگى ، يك انقلاب ايمانى و اخلاقى ، و به هنگام گرفتارى در چنگال بدبختيها بايد فورا به جستجوى نقطه‌هاى ضعف خويشتن بپردازيم ، و آنها را با آب توبه و بازگشت به سوى حق از دامان روح و جان خود بشوئيم ، تولدى تازه پيدا كنيم و نور و حركتى جديد ، تا در پرتو آن بتوانيم ناكاميها و شكستها را به پيروزى مبدل سازيم ، نه اينكه اين نقطه‌هاى ضعف كه عوامل شكست است در زير پوششهاى خود خواهى مكتوم بماند و به جستجوى عوامل شكست در بيرون جامعه خود در بيراهه‌ها سرگردان بمانيم ! تا كنون كتابها يا مقالات زيادى در باره عوامل پيروزى مسلمانان نخستين ، و عوامل عقبنشينى مسلمين قرون بعد ، نوشته شده است ، كه بسيارى از بحثهاى آنان به كاوش در سنگلاخ و بيراهه مىماند ، اگر بخواهيم از اصل فوق كه از سرچشمه وحى به ما رسيده الهام بگيريم بايد هم آن پيروزى و هم آن شكست و ناكامى را در تغييرات فكرى و عقيدتى و اخلاقى و برنامه‌هاى عملى مسلمانان جستجو كنيم و نه غير آن ، در انقلابهاى معاصر از جمله انقلاب ملت ما ( مسلمانان ايران ) انقلاب الجزائر ، انقلاب افغانستان ، و مانند آن به وضوح حاكميت اين اصل\r\n","description":"","footnote":"","page_name":" 146 ","page_number":146},
  {"content":"\r\nقرآنى را مشاهده مىكنيم . يعنى بىاينكه دولتهاى استعمارى و ابرقدرتهاى سلطه گر روش خود را تغيير دهند ، هنگامى كه ما از درون دگرگون شديم همه چيز دگرگون شد .\r\nو به هر حال اين درسى است براى امروز و فردا ، و فرداهاى ديگر ، براى همه مسلمانها ، و همه نسلهاى آينده ! و مىبينيم تنها رهبرانى پيروز و موفق شدند كه ملت خود را بر اساس اين اصل رهبرى كردند و دگرگون ساختند ، تاريخ اسلام و تاريخ معاصر مملو است از شواهدى بر اين اصل اساسى و جاودانى كه ذكر آنها ما را از روش بحثمان در اين تفسير دور مىسازد .\r\n","description":"","footnote":"","page_name":" 147 ","page_number":147},
  {"content":"\r\n\r\n[ سوره الرعد ‹ 13 › : آيات 12 تا 15 
  ]\r\nهُوَ الَّذِي يُرِيكُمُ الْبَرْقَ خَوْفاً وَطَمَعاً وَيُنْشِئُ السَّحابَ الثِّقالَ ‹ 12 › وَيُسَبِّحُ الرَّعْدُ بِحَمْدِه وَالْمَلائِكَةُ مِنْ خِيفَتِه وَيُرْسِلُ الصَّواعِقَ فَيُصِيبُ بِها مَنْ يَشاءُ وَهُمْ يُجادِلُونَ فِي اللَّه وَهُوَ شَدِيدُ الْمِحالِ ‹ 13 › لَه دَعْوَةُ الْحَقِّ وَالَّذِينَ يَدْعُونَ مِنْ دُونِه لا يَسْتَجِيبُونَ لَهُمْ بِشَيْءٍ إِلَّا كَباسِطِ كَفَّيْه إِلَى الْماءِ لِيَبْلُغَ فاه وَما هُوَ بِبالِغِه وَما دُعاءُ الْكافِرِينَ إِلَّا فِي ضَلالٍ ‹ 14 › وَلِلَّه يَسْجُدُ مَنْ فِي السَّماواتِ وَالأَرْضِ طَوْعاً وَكَرْهاً وَظِلالُهُمْ بِالْغُدُوِّ وَالآصالِ ‹ 15 ›\r\n\r\nترجمه :\r\n12 - او كسى است كه برق را به شما نشان مىدهد كه هم مايه ترس است هم اميد و ابرهاى سنگين بار ايجاد مىكند .\r\n13 - و رعد تسبيح و حمد او مىگويد ، و ( نيز ) فرشتگان از ترس او ، و صاعقه‌ها را مىفرستد و هر كس را بخواهد گرفتار آن مىسازد در حالى كه آنها ( با مشاهده اينهمه آيات خدا باز هم ) در باره خدا به مجادله مشغولند ، و او قدرتى بىانتها ( و مجازاتى دردناك ) دارد .\r\n14 - دعوت حق از آن او است و كسانى كه ( مشركان ) غير از خدا مىخوانند به دعوت آنها پاسخ نمىگويند ، آنها همچون كسى هستند كه كفهاى خود را به سوى آب مىگشايد تا آب بدهانش برسد و هرگز نخواهد رسيد ، و دعاى كافران جز در ضلال ( و گمراهى ) نيست ! 15 - همه آنها كه در آسمانها و زمين هستند از روى اطاعت يا اكراه و همچنين سايه‌هاى آنها - هر صبح و عصر - براى خدا سجده مىكنند .\r\n","description":"","footnote":"","page_name":" 148 ","page_number":148},
  {"content":"\r\n\r\nتفسير :\r\n\r\nبخش ديگرى از نشانه‌هاى عظمت او .\r\nقرآن در اينجا بار ديگر به آيات توحيد و نشانه‌هاى عظمت خدا و اسرار آفرينش مىپردازد و با انگشت گذاشتن روى قسمتهاى مختلفى از پديده‌هاى طبيعى و اشاره‌هاى كوتاه و پر معنى به اسرار و خواص آنها ، رابطه بندگان را با خدا نزديكتر كرده ، نور ايمان و معرفت را در قلبهايشان مىپاشد .\r\nنخست به برق ( برقى كه در ميان قطعات ابر پيدا مىشود ) اشاره كرده مىگويد : « او كسى است كه برق را كه مايه » ترس « و » طمع « مىباشد به شما ارائه مىدهد » ! ( * ( هُوَ الَّذِي يُرِيكُمُ الْبَرْقَ خَوْفاً وَطَمَعاً ) * ) .\r\nاز يك سو شعاع درخشانش چشمها را خيره مىكند و صداى رعبانگيز رعد كه از آن برمىخيزد گاهى شما را به وحشت مىاندازد ، و ترس و اضطراب از خطرات آتشسوزى ناشى از آن مخصوصا براى آنها كه در بيابانها زندگى مىكنند و يا از آن عبور دارند ، آنان را آزار مىدهد .\r\nاما از آنجا كه غالبا همراه آن رگبارهايى به وجود مىآيد و تشنه كامان بيابان را آب زلالى مىبخشد و درختان و زراعت را سيراب مىكند ، آنها را به اميد و طمع مىكشاند ، و در ميان اين بيم و اميد ، لحظات حساسى را مىگذرانند .\r\nسپس اضافه مىكند : « او كسى است كه ابرهاى سنگين و پربار ايجاد مىكند » كه قادر به آبيارى زمينهاى تشنه‌اند ( * ( وَيُنْشِئُ السَّحابَ الثِّقالَ ) * ) .\r\n\r\nبركات رعد و برق\r\nمىدانيم از نظر علمى پيدايش برق به خاطر آنست كه دو قطعه ابر با الكتريسته‌هاى مختلف ( مثبت و منفى ) به هم نزديك مىشوند و درست همانند\r\n","description":"","footnote":"","page_name":" 149 ","page_number":149},
  {"content":"\r\nسر دو سيم برق كه به هنگام نزديكى جرقه مىزند آنها نيز جرقه عظيمى ايجاد كرده و به اصطلاح تخليه الكتريكى مىشوند .\r\nاگر جرقه‌هاى كوچكى كه از سر دو سيم در برابر چشم ما آشكار مىشود ، صداى خفيفى دارند ، در عوض صداى جرقه آسمانى برق به خاطر گسترش ابر و بالا بودن ميزان الكتريسته بقدرى شديد است كه « رعد » را به وجود مىآورد .\r\nو هر گاه قطعه ابرى كه داراى الكتريسته مثبت است به زمين كه هميشه الكتريسته منفى دارد نزديك شود ، جرقه در ميان زمين و ابر ايجاد مىشود ، كه آن را « صاعقه » مىگويند ، و خطرناك بودنش به همين دليل است كه يك سر آن ، زمين و نقطه‌هاى مرتفعى است كه به اصطلاح نوك اين سيم را تشكيل مىدهد ، حتى يك انسان در يك بيابان ممكن است عملا تبديل به نوك اين سيم منفى شود و درست جرقه وحشتناكى بر سر او فرود آيد و در يك لحظه كوتاه تبديل به خاكستر شود ، و نيز به همين دليل است كه به هنگام رعد و برق در بيابانها بايد فورا به كنار درخت يا ديوار يا كوه و يا هر نقطه مرتفعى پناه برد ، و يا در گودالى دراز كشيد .\r\nبه هر حال برق كه از نظر بعضى شايد شوخى طبيعت محسوب مىشود ، با اكتشافات علمى روز ثابت شده كه فوائد و بركات فراوانى دارد كه ذيلا به سه قسمت آن اشاره مىشود .\r\n1 - آبيارى - برقها معمولا حرارات فوق العاده زياد گاه در حدود 15 هزار درجه سانتيگراد ! توليد مىكنند ، و اين حرارت كافى است كه مقدار زيادى از هواى اطراف را بسوزاند و در نتيجه فشار هوا فورا كم شود ، و مىدانيم در فشار كم ، ابرها مىبارند ، و به همين دليل ، غالبا متعاقب جهش برق رگبارهايى شروع مىشود و دانه‌هاى درشت باران فرو مىريزند ، و از اينرو برق در واقع يكى از وظائفش آبيارى است .\r\n2 - سمپاشى به هنگامى كه برق با آن حرارتش آشكار مىشود قطرات باران\r\n","description":"","footnote":"","page_name":" 150 ","page_number":150},
  {"content":"\r\nبا مقدارى اكسيژن اضافى تركيب مىشوند و آب سنگين يعنى آب اكسيژنه ‹ 2 2 › ايجاد مىكنند و مىدانيم آب اكسيژنه يكى از آثارش كشتن ميكربها است ، و به همين جهت در مصارف طبى براى شستشوى زخمها به كار مىرود ، اين قطرات آب اكسيژنه هنگامى كه بر زمينها مىبارد ، تخم آفات و بيماريهاى گياهى را از ميان مىبرد ، و سمپاشى خوبى از آنها مىكند و به همين جهت گفته‌اند هر سال كه رعد و برق كم باشد آفات گياهى بيشتر است ! .\r\n3 - تغذيه و كودرسانى - قطرات باران كه بر اثر برق و حرارت شديد و تركيب ، يك حالت اسيد كربنى پيدا مىكند كه به هنگام پاشيده شدن بر زمينها و تركيب با آنها يك نوع كود مؤثر گياهى مىسازد .\r\nو گياهان از اين طريق تغذيه مىشوند .\r\nبعضى از دانشمندان گفته‌اند مقدار كودى كه در طى سال از مجموع برقهاى آسمان در كره زمين به وجود مىآيد دهها مليون تن است ! كه رقم فوق العاده بالايى مىباشد .\r\nبنا بر اين مىبينيم همين پديده ظاهرا پيش پا افتاده و بىخاصيت طبيعت چقدر پربار و پربركت است ، هم آبيارى مىكند ، هم سمپاشى مىكند ، و هم تغذيه ، و اين نمونه كوچكى از اسرار شگرف و پردامنه عالم هستى است كه رهنمون روشنى بر مساله خداشناسى مىتواند باشد .\r\nاينها همه از يك سو بركات برق است ، و از سوى ديگر آتش سوزيهايى كه از يك نوع آن ( صاعقه ) به وجود مىآيد گاهى ممكن است انسان يا انسانها يا درختانى را بسوزاند . هر چند اين امر كم و نادر است ، و قابل اجتناب ، ولى مىتواند عامل خوف و ترس شود ، و به اين ترتيب ، آنچه در آيه فوق خوانديم كه برق هم مايه ترس است و هم اميد ، ممكن است اشاره به مجموع اين امور باشد .\r\nو نيز ممكن است جمله « * ( وَيُنْشِئُ السَّحابَ الثِّقالَ ) * » كه در آخر آيه\r\n","description":"","footnote":"","page_name":" 151 ","page_number":151},
  {"content":"\r\nفوق آمده ، ارتباط با همين خاصيت برق داشته باشد كه ابرها را سنگين بار از دانه‌هاى پر پشت باران مىسازد !\r\nآيه بعد به صداى « رعد » مىپردازد كه از برق هرگز جدا نيست و مىفرمايد :\r\n« رعد تسبيح و حمد خدا مىگويد » ( * ( وَيُسَبِّحُ الرَّعْدُ بِحَمْدِه ) * ) آرى اين صداى پرطنين جهان طبيعت كه ضرب المثل در عظمت صوت است ، از آنجا كه توام با پديده برق مىباشد و هر دو در خدمت يك هدف هستند و خدمات پر ارزش و حساب شده اى دارند كه در بالا به آن اشاره شد عملا تسبيح خدا مىگويد و به تعبير ديگر : « رعد » زبان گوياى « برق » است ، كه حكايت از نظام آفرينش و عظمت خالق مىكند .\r\nاين همان چيزى است كه ما نام آن را زبانحال مىگذاريم : يك كتاب پرمحتوا ، يك قصيده غرا ، يك تابلو زيبا و دلانگيز ، يك ساختمان محكم و منظم و حساب شده ، با زبان حال خود از علم و دانش و مهارت و ذوق نويسنده و گوينده و نقاش و معمار سخن مىگويند ، آنها را مدح مىكنند ، و مىستايند .\r\nذرات اين عالم هستى كه همه اسرار آميزند و نظام بسيار دقيق و حساب شده اى دارند ، همگى از پاكى خداوند و منزه بودن او از هر گونه عيب و نقص ، سخن مىگويند ، ( آيا « تسبيح » چيزى جز تنزيه و پاك دانستن مىباشد ؟ ) و همگى از قدرت و علم و حكمت او خبر مىدهند ( آيا « حمد » چيزى جز بيان صفات كمال است ؟ ) . ( 1 )\r\nاين احتمال را نيز جمعى از فلاسفه داده‌اند كه تمام ذرات اين جهان هر يك\r\n\r\n","description":"","footnote":"\r\n( 1 ) توضيح بيشتر درباره « تسبيح و تقديس » موجودات را در ذيل آيه شريفه * ( وَإِنْ مِنْ شَيْءٍ إِلَّا يُسَبِّحُ بِحَمْدِه وَلكِنْ لا تَفْقَهُونَ تَسْبِيحَهُمْ ) * « ( اسراء - 44 ) بخواست خدا خواهد آمد .\r\n","page_name":" 152 ","page_number":152},
  {"content":"\r\nبراى خود نوعى از عقل و شعور دارند و از روى همين عقل و شعور ، تسبيح و تقديس خدا مىكنند ، نه تنها با زبان حال و حكايت كردن وجودشان از وجود خدا ، بلكه با زبان قال نيز او را مىستايند .\r\nنه تنها صداى رعد و يا ساير اجزاى جهان ماده ، تسبيح او مىگويند كه « همگى فرشتگان نيز از ترس و خشيت خدا ، به تسبيح او مشغولند » ( * ( وَالْمَلائِكَةُ مِنْ خِيفَتِه ) * ) ( 1 ) .\r\nآنها از اين مىترسند كه در انجام فرمان پروردگار و مسئوليتهايى كه در نظام هستى بر عهده آنها گذارده شده كوتاهى كنند و گرفتار مجازات الهى شوند ، و مىدانيم هميشه وظيفه‌ها و تكاليف براى آنها كه احساس مسئوليت مىكنند ترس آفرين است ، ترسى سازنده كه شخص را به تلاش و حركت وا مىدارد .\r\nو براى توضيح بيشتر در زمينه رعد و برق اشاره به صاعقه‌ها مىكند و مىفرمايد :\r\n« خداوند صاعقه‌ها را مىفرستد و به هر كس بخواهد بوسيله آن آسيب مىرساند » ( * ( وَيُرْسِلُ الصَّواعِقَ فَيُصِيبُ بِها مَنْ يَشاءُ ) * ) .\r\nولى با اين همه ، و با مشاهده آيات عظمت پروردگار در عالم آفرينش در پهنه زمين و آسمان ، در گياهان و درختان و رعد و برق و مانند آنها ، و با كوچكى و حقارت قدرت انسان در برابر حوادث ، حتى در برابر يك جرقه آسمانى باز هم گروهى از بىخبران در باره خدا به مجادله و ستيز برمىخيزند « ( * ( وَهُمْ يُجادِلُونَ فِي اللَّه ) * ) .\r\nدر حالى كه خداوند قدرتى بىانتها ، و مجازاتى دردناك و كيفرى سخت دارد ( * ( وَهُوَ شَدِيدُ الْمِحالِ ) * ) .\r\n\r\n","description":"","footnote":"\r\n( 1 ) شيخ طوسى در تفسير تبيان مىفرمايد : تفاوت « خيفه » و « خوف » در اين است كه « خيفة » بيان حالت را مىكند و « خوف » مصدر است ، يعنى اولى به معنى حالت ترس است و دومى به معنى ترسيدن .\r\n","page_name":" 153 ","page_number":153},
  {"content":"\r\n« محال » در اصل از « حيله » و « حيله » به معنى هر نوع چاره انديشى پنهانى و غير آشكار است ( نه به معنى چاره جويىهاى مخرب كه در زبان فارسى به آن مشهور شده است ) و مسلم است كسى كه توانايى بر چاره انديشى آن هم با قدرت و شدت دارد كسى است كه هم از نظر توانايى فوق العاده است و هم از نظر علم و حكمت ، و به همين دليل بر دشمنانش مسلط و پيروز مىباشد ، و كسى را ياراى فرار از حوزه قدرت او نيست ، به همين جهت مفسران هر يك « * ( شَدِيدُ الْمِحالِ ) * » را طورى تفسير كرده‌اند كه همه در واقع از معنى بالا ريشه گرفته است ، بعضى آن را به معنى شديد القوه ، بعضى شديد العذاب ، بعضى شديد القدرة ، بعضى شديد الاخذ و مانند آن تفسير نموده‌اند ( 1 ) .\r\nآخرين آيه مورد بحث به دو مطلب اشاره مىكند :\r\nنخست اينكه « دعوت حق از آن خداست » ( * ( لَه دَعْوَةُ الْحَقِّ ) * ) .\r\nيعنى هر گاه او را بخوانيم مىشنود ، و اجابت مىكند ، هم آگاهى از دعاى بندگان دارد و هم قدرت بر انجام خواسته‌هاى آنها ، و به همين دليل خواندن او و تقاضاى از ذات مقدسش حق است نه باطل و بىاساس .\r\nديگر اينكه خواندن بتها و تقاضاى از آنها دعوت و دعاى باطل است ، زيرا « كسانى را كه مشركان غير از خداوند مىخوانند و براى انجام خواسته هايشان به آنها پناه مىبرند هرگز به آنان پاسخ نمىگويند دعايشان را اجابت نمىكنند » ( * ( وَالَّذِينَ يَدْعُونَ مِنْ دُونِه لا يَسْتَجِيبُونَ لَهُمْ بِشَيْءٍ ) * ) .\r\nآرى اين چنين است دعوت باطل چرا كه پندار و خيالى بيش نيست و هر گونه\r\n\r\n","description":"","footnote":"\r\n( 1 ) بعضى « محال » را از ماده « حيله » ندانسته‌اند ، بلكه از ماده « محل » و « ماحل » كه به معنى مكر و جدال و تصميم بر مجازات و كيفر مىباشد گرفته‌اند ، ولى آنچه در متن گفتيم صحيحتر به نظر مىرسد ، هر چند هر دو معنى تقريبا قريب الافق است .\r\n","page_name":" 154 ","page_number":154},
  {"content":"\r\nعلم و قدرتى براى بتها قائل باشند كاملا موهوم و بىپايه و بىاساس است .\r\nمگر « حق » چيزى جز عينيت و واقعيت و مايه خير و بركت ، و « باطل » چيزى جز پندار و توهم و مايه شر و فساد مىباشد ؟ سپس - همانگونه كه روش قرآن است - براى مجسم ساختن اين موضوع عقلانى مثال حسى زيبا و رسايى بيان مىكند و مىگويد :\r\n« آنها كه غير خدا را مىخوانند به كسى مىمانند كه بر كنار آبى كه سطح آن از دسترس او دور است نشسته و به آن اشاره مىكند ، به اين اميد كه آب به دهان او برسد و هرگز نمىرسد » چه خواب و پندار بيهوده اى ؟ ! ( * ( إِلَّا كَباسِطِ كَفَّيْه إِلَى الْماءِ لِيَبْلُغَ فاه وَما هُوَ بِبالِغِه ) * ) .\r\nآيا مىتوان در كنار چاه نشست و دست به سوى آب دراز كرد و با اشاره ، آب را به دهان فرستاد ؟ اين كار جز از يك انسان ساده لوح و ديوانه سر مىزند ؟\r\nاين احتمال نيز در تفسير جمله فوق وجود دارد كه بتپرستان را به كسى تشبيه مىكند كه كف دستان خود را كاملا صاف و افقى گرفته وارد آب مىكند ، و انتظار دارد آب در دست او بند شود ، در حالى كه به محض اينكه دست را از آب بيرون آورد قطرات آب از لابلاى انگشتان و كف دست او بيرون مىريزد و چيزى باقى نمىماند .\r\nتفسير سومى نيز براى اين جمله كرده‌اند و آن اينكه بتپرستان كه براى حل مشكلاتشان به سراغ بتها مىروند مانند كسى هستند كه مىخواهد آب را در مشت خود نگاه دارد آيا هيچگاه آب را مىتوان در مشت نگاه داشت ؟ و اين از ضرب المثل معروفى در ميان عرب گرفته شده كه وقتى مىخواهند براى كسى كه كوشش بيهوده مىكند مثالى بزنند مىگويند هو كقابض الماء باليد : « او مانند كسى است كه مىخواهد آب را با دست خود بگيرد » .\r\nشاعر عرب نيز مىگويد :\r\n\r\nفاصبحت فيما كان بينى و بينها\r\nمن الود مثل قابض الماء باليد\r\n\r\n","description":"","footnote":"","page_name":" 155 ","page_number":155},
  {"content":"\r\n: « كار من به جايى رسيد كه براى حفظ محبت ميان خود و او مانند كسى بودم كه مىخواست آب را در دست نگاهدارد » ( 1 ) .\r\nولى تفسير اول از همه روشنتر به نظر مىرسد ! و در پايان آيه براى تاكيد اين سخن مىگويد « درخواست كافران از بتها چيزى جز گام برداشتن در گمراهى نيست » ( * ( وَما دُعاءُ الْكافِرِينَ إِلَّا فِي ضَلالٍ ) * ) .\r\nچه ضلالتى از اين بالاتر كه انسان سعى و كوشش خود را در بيراهه اى كه هرگز او را به مقصد نمىرساند به كار برد ، خسته و ناتوان شود اما نتيجه و بهره اى نگيرد .\r\nدر آخرين آيه مورد بحث براى اينكه نشان دهد بتپرستان چگونه از كاروان عالم هستى جدا گشته و تك و تنها در بيراهه‌ها سرگردان شده‌اند چنين مىفرمايد :\r\n« همه كسانى كه در آسمانها و زمين هستند از روى اطاعت و تسليم و يا از روى كراهت و همچنين سايه‌هاى آنها ، هر صبح و شام ، براى خدا سجده مىكنند » ( * ( وَلِلَّه يَسْجُدُ مَنْ فِي السَّماواتِ وَالأَرْضِ طَوْعاً وَكَرْهاً وَظِلالُهُمْ بِالْغُدُوِّ وَالآصالِ ) * ) .\r\n\r\nنكته‌ها\r\n\r\n1 - منظور از سجده موجودات چيست -\r\nسجده در اين گونه موارد به معنى خضوع و نهايت تواضع و تسليم است ، يعنى همه فرشتگان و انسانها و همه صاحبان عقل و انديشه براى خدا متواضعند و در برابر فرمان او خاضع مىباشند ، منتهى گروهى سجده و خضوعشان تنها جنبه تكوينى دارد ، يعنى در برابر قوانين عالم هستى و آفرينش خاضعند ، ولى گروهى علاوه بر سجود تكوينى سجود تشريعى\r\n\r\n","description":"","footnote":"\r\n( 1 ) تفسير قرطبى جلد 5 صفحه 3529 .\r\n","page_name":" 156 ","page_number":156},
  {"content":"\r\nنيز دارند يعنى با ميل و اراده خود در برابر خداوند سجده مىكنند ، مثلا همين كه مىبينيم جسم و جان آنها تسليم قوانين حيات و مرگ و نمو و رشد و سلامت و بيمارى و مانند آن است اين حالت تسليم و خضوع در برابر قوانين آفرينش در حقيقت يك نوع سجود تكوينى از ناحيه آنها است .\r\n2 - تعبير به « * ( طَوْعاً وَكَرْهاً ) * » ممكن است اشاره به اين باشد كه مؤمنان از روى ميل و رغبت در پيشگاه پروردگار به سجده مىافتند و خضوع مىكنند ، اما غير مؤمنان هر چند حاضر به چنين سجده اى نيستند تمام ذرات وجودشان از نظر قوانين آفرينش تسليم فرمان خدا است چه بخواهند و چه نخواهند .\r\nضمنا بايد توجه داشت كه « كره » ( بر وزن جرم ) به معنى كراهتى است كه از درون انسان سرچشمه مىگيرد و « كره » ( بر وزن شرح ) به معنى كراهتى است كه عامل بيرونى داشته باشد و در مورد بحث چون غير مؤمنان تحت تاثير عوامل بيرون ذاتى مقهور قوانين آفرينش هستند « كره » ( بر وزن شرح ) به كار رفته است .\r\nاين احتمال نيز در تفسير « * ( طَوْعاً وَكَرْهاً ) * » داده شده است كه منظور از طوعا جرياناتى از جهان آفرينش است كه موافق ميل فطرى و طبيعى يك موجود است ( مانند ميل طبيعى موجود زنده براى زنده ماندن ) و منظور از « كرها » تمايلى است كه از خارج تحميل بر يك موجود مىشود مانند مرگ يك موجود زنده بر اثر هجوم ميكربها و يا عوامل ديگر .\r\n3 - « ظلال » جمع « ظل » به معنى سايه است ، ذكر اين كلمه در آيه فوق نشان مىدهد كه منظور از سجود تنها سجود تشريعى نيست ، زيرا سايه‌هاى موجودات از خود اراده و اختيارى ندارند ، بلكه تسليم قوانين تابش نور مىباشند ، و بنا بر اين سجده آنها ، تكوينى ، يعنى تسليم در مقابل قوانين خلقت است .\r\nالبته ذكر كلمه « ظلال » ( سايه‌ها ) دليل بر اين نيست كه همه آنها كه در آسمان\r\n","description":"","footnote":"","page_name":" 157 ","page_number":157},
  {"content":"\r\nو زمين هستند ، وجودشان مادى است و داراى سايه‌اند ، بلكه تنها اشاره به آن دسته از موجوداتى است كه سايه دارند ، مثل اينكه گفته مىشود ، علماء شهر و فرزندانشان در فلان مجلس شركت كردند ، يعنى فرزندان كسانى كه فرزند داشتند ، و از اين جمله هرگز استفاده نمىشود كه همه علماى شهر ، صاحب فرزندند ( دقت كنيد ) .\r\nبه هر حال سايه گر چه يك امر عدمى بيش نيست كه همان فقدان نور است ولى چون از هر طرف ، وجود نور آن را احاطه كرده ، براى خود موجوديت و آثارى دارد ، و تصريح به اين كلمه در آيه فوق شايد براى تاكيد است كه حتى سايه‌هاى موجودات هم در پيشگاه خداوند خاضعند .\r\n4 - « آصال » جمع « اصل » ( بر وزن دهل ) و آن نيز جمع « اصيل » است ، كه از ماده « اصل » گرفته شده و به معنى آخر روز است ، از اين نظر كه اصل و پايه شب محسوب مىشود ! و « غدو » جمع « غداة » به معنى اول روز است ( و گاهى به معنى مصدرى نيز استعمال شده است ) .\r\nگر چه سجده و خضوع موجودات عالم هستى در برابر فرمان خدا مخصوص صبح و عصر نيست بلكه هميشگى و در همه ساعات است ، ولى ذكر اين دو موقع يا به عنوان كنايه از دوام اين موضوع است ، مثل اينكه مىگوئيم فلان كس هر صبح و شام مشغول تحصيل علم است ، يعنى هميشه تحصيل علم مىكند ، و يا به خاطر آن است كه در جمله قبل ، سخن از سايه‌هاى موجودات به ميان آمده و سايه‌ها بيش از هر وقت در اول و آخر روز خود را نشان مىدهند ،\r\n","description":"","footnote":"","page_name":" 158 ","page_number":158},
  {"content":"\r\n\r\n[ سوره الرعد ‹ 13 › : آيه 16 
  ]\r\nقُلْ مَنْ رَبُّ السَّماواتِ وَالأَرْضِ قُلِ اللَّه قُلْ أَ فَاتَّخَذْتُمْ مِنْ دُونِه أَوْلِياءَ لا يَمْلِكُونَ لأَنْفُسِهِمْ نَفْعاً وَلا ضَرًّا قُلْ هَلْ يَسْتَوِي الأَعْمى وَالْبَصِيرُ أَمْ هَلْ تَسْتَوِي الظُّلُماتُ وَالنُّورُ أَمْ جَعَلُوا لِلَّه شُرَكاءَ خَلَقُوا كَخَلْقِه فَتَشابَه الْخَلْقُ عَلَيْهِمْ قُلِ اللَّه خالِقُ كُلِّ شَيْءٍ وَهُوَ الْواحِدُ الْقَهَّارُ ‹ 16 ›\r\n\r\nترجمه :\r\n16 - بگو چه كسى پروردگار آسمانها و زمين است ؟ بگو « اللَّه » ! ( سپس ) بگو آيا اوليا ( و خدايانى ) غير از او براى خود برگزيده‌ايد كه ( حتى ) مالك سود و زيان خود نيستند ( تا چه رسد به شما ) بگو آيا نابينا و بينا يكسان است ؟ يا ظلمتها و نور برابرند ؟\r\nآيا آنها شريكانى براى خدا قرار دادند بخاطر اينكه آنان همانند خدا آفرينشى داشتند و اين آفرينشها بر آنها مشتبه شد ؟ ! بگو خدا خالق همه چيز است و او است يكتا و پيروز !\r\n\r\nتفسير : بت پرستى چرا ؟\r\nاز آنجا كه در آيات گذشته بحثهاى فراوانى درباره شناخت وجود خدا بود در اين آيه به بحث پيرامون اشتباه مشركان و بتپرستان مىپردازد و از چند طريق اين بحث را تعقيب مىكند .\r\nنخست روى سخن را به پيامبر كرده ، مىگويد : « از آنها بپرس پروردگار و مدبر آسمانها و زمين كيست » ( * ( قُلْ مَنْ رَبُّ السَّماواتِ وَالأَرْضِ ) * ) .\r\nسپس بىآنكه پيامبر در انتظار پاسخ آنها بنشيند دستور مىدهد كه خود پاسخ اين سؤال را بده ، و « بگو اللَّه » ( * ( قُلِ اللَّه ) * ) .\r\n","description":"","footnote":"","page_name":" 159 ","page_number":159},
  {"content":"\r\nسپس آنها را با اين جمله مورد سرزنش و ملامت قرار مىدهد كه « به آنها بگو آيا غير خدا را اولياء و تكيه گاه و معبود خود قرار داده‌ايد ؟ با اينكه اين بتها حتى نسبت به خودشان مالك سود و زيانى نيستند » ؟ ! ( * ( قُلْ أَ فَاتَّخَذْتُمْ مِنْ دُونِه أَوْلِياءَ لا يَمْلِكُونَ لأَنْفُسِهِمْ نَفْعاً وَلا ضَرًّا ) * ) .\r\nدر حقيقت نخست از طريق « ربوبيت خدا » و اينكه او مالك و مدبر عالم است و هر خير و نيكى از ناحيه اوست و توانايى بر دفع هر شر و بدى دارد بحث مىكند يعنى هنگامى كه شما قبول داريد خالق و پروردگار اوست بنا بر اين هر چه مىخواهيد بايد از او بخواهيد نه از بتها كه آنها قادر بر حل هيچ مشكلى درباره شما نيستند .\r\nو ديگر بار مطلب را از اين فراتر مىبرد و مىفرمايد آنها حتى مالك سود و زيان خود نيستند ، تا چه رسد به شما ، با اين حال چه گرهى را مىتوانند براى شما بگشايند كه به سراغ پرستش آنها مىرويد ، آنها در كار خودشان بيچاره هستند با اين حال چه انتظارى از آنها داريد .\r\nسپس با ذكر دو مثال روشن و صريح وضع افراد « موحد » و « مشرك » را مشخص مىكند :\r\nنخست مىگويد : « بگو آيا نابينا و بينا يكسان است » ؟ ( * ( قُلْ هَلْ يَسْتَوِي الأَعْمى وَالْبَصِيرُ ) * ) .\r\nهمانگونه كه نابينا و بينا يكسان نيست ، همچنين كافر و مؤمن ، يكسان نيستند ، و بتها را نمىتوان در كنار « اللَّه » قرار داد .\r\nديگر اينكه « آيا ظلمات و نور يكسانند » ! ! ( * ( أَمْ هَلْ تَسْتَوِي الظُّلُماتُ وَالنُّورُ ) * ) .\r\nظلمتى كه كانون انحراف و گمراهى و اشتباه و خطر است ، با نورى كه راهنما و حياتبخش است ، چگونه مىتوان آن دو را با هم يكسان دانست و چگونه مىتوان\r\n","description":"","footnote":"","page_name":" 160 ","page_number":160},
  {"content":"\r\nبتها را كه ظلمات محضند در كنار « خدا » كه نور مطلق عالم هستى است ، قرار داد ، چه مناسبتى ايمان و توحيد كه نور روح و جان است ، با شرك و بتپرستى كه مايه ظلمت و تاريكى روان است دارد ؟\r\nسپس از راه ديگرى بطلان عقيده مشركان را مدللتر مىسازد و مىگويد :\r\n« آنها كه براى خدا شركائى قرار دادند آيا به خاطر آنست كه اين شريكان دست به آفرينش و خلقت زدند و اين خلقتها براى آنها مشتبه شد ، و گمان كردند كه بتها نيز همانند خدا مستحق عبادتند » زيرا آنها همان مىكنند كه خدا مىكند ! ( * ( أَمْ جَعَلُوا لِلَّه شُرَكاءَ خَلَقُوا كَخَلْقِه فَتَشابَه الْخَلْقُ عَلَيْهِمْ ) * ) .\r\nدر حالى كه چنين نيست و حتى بتپرستان نيز چنين عقيده اى درباره بتها ندارند ، آنها نيز خدا را خالق همه چيز مىدانند و عالم خلقت را در بست مربوط به او مىشمارند .\r\nو لذا بلافاصله مىفرمايد : « بگو خدا خالق همه چيز است و او است يگانه و پيروز » ( * ( قُلِ اللَّه خالِقُ كُلِّ شَيْءٍ وَهُوَ الْواحِدُ الْقَهَّارُ ) * ) .\r\n\r\nنكته‌ها :\r\n\r\n1 - خالقيت و ربوبيت با معبوديت مرتبط است .\r\nاز آيه فوق اولا اين نكته استفاده مىشود آن كس كه خالق است ، رب و مدبر است ، چرا كه خلقت يك امر دائمى است ، چنان نيست كه خداوند موجودات را بيافريند و كنار بنشيند ، بلكه فيض هستى به طور دائم از طرف خدا صادر مىشود و هر موجودى لحظه به لحظه از ذات پاكش هستى مىگيرد ، بنا بر اين برنامه آفرينش و تدبير عالم هستى همچون آغاز خلقت همه بدست خدا است ، و به همين دليل مالك سود و زيان او است ، و غير او هر چه دارند از اوست با اين وصف آيا غير اللَّه شايسته عبوديت مىباشد ؟ !\r\n","description":"","footnote":"","page_name":" 161 ","page_number":161},
  {"content":"\r\n\r\n2 - چگونه سؤال و جواب را هر دو خودش مىگويد ؟\r\nبا توجه به آيه فوق اين سؤال پيش مىآيد كه چگونه خداوند به پيغمبرش فرمان مىدهد از مشركان سؤال كند كه پروردگار زمين و آسمان كيست ؟ و بعدا بدون اينكه منتظر پاسخ آنها باشد ، به پيامبرش دستور مىدهد ، او جواب اين سؤال را بگويد ؟ و باز بلافاصله بدنبال آن مشركان را به باد سرزنش مىگيرد كه چرا بتها را پرستش مىكنيد ؟ اين چه رسم سؤال و جواب است ؟\r\nولى با توجه به يك نكته پاسخ اين سؤال روشن مىشود و آن اينكه گاهى جواب يك سؤال بقدرى روشن است كه نياز به اين ندارد كه در انتظار پاسخ از طرف بنشينيم مثل اينكه از طرف مقابل سؤال مىكنيم الان شب است يا روز ، و بلافاصله خودمان جواب مىگوئيم : مسلما شب است ، و اين كنايه لطيفى است از اينكه مطلب بقدرى روشن است كه نياز به انتظار كشيدن براى پاسخ ندارد .\r\nبه علاوه مشركان ! خالقيت را مخصوص خداوند مىدانستند ، هرگز نمىگفتند بتها آفريننده زمين و آسمانند ، بلكه عقيده داشتند كه آنها شفيعانند ، و قادر بر رسانيدن سود يا ضرر به انسان ، و به همين دليل معتقد بودند بايد آنها را عبادت كرد ! .\r\nولى از آنجا كه « خالقيت » از « ربوبيت » ( تدبير و اداره عالم هستى ) جدا نيست مىتوان مشركان را به اين سخن ملزم ساخت و گفت : شما كه خالقيت را مخصوص خدا مىدانيد بايد ربوبيت را هم مخصوص او بدانيد ، و به دنبال آن عبادت هم مخصوص او است .\r\n\r\n3 - هم چشم بينا و هم نور آفتاب لازم است .\r\nذكر دو مثال « نابينا و بينا » و ظلمات و نور « ، گويا اشاره به اين حقيقت است كه براى مشاهده يك واقعيت عينى دو چيز لازم است هم چشم بينا ، و هم اشعه نور ، كه با نفى هر يك از اين دو مشاهده صورت نمىگيرد ، اكنون بايد فكر كرد\r\n","description":"","footnote":"","page_name":" 162 ","page_number":162},
  {"content":"\r\nچگونه است حال كسانى كه از هر دو محرومند هم از بينايى هم از نور كه مشركان مصداق واقعى آنند ، هم چشم عقلشان كور است و هم محيط زندگيشان را ظلمت كفر و بتپرستى فرا گرفته و به همين دليل در بيراهه‌ها و پرتگاهها سرگردانند ، به عكس مؤمنان كه با ديده حقبين و برنامه روشن و استمداد از نور وحى و تعليمات انبياء مسير زندگى خود را به روشنى پيدا كرده‌اند .\r\n\r\n4 - آيا خالقيت خدا نسبت به همه چيز دليل بر جبر است ؟\r\nجمعى از طرفداران مكتب جبر به جمله * ( اللَّه خالِقُ كُلِّ شَيْءٍ ) * در آيه فوق براى اثبات مقصد خود استدلال كرده‌اند و گفته‌اند كلمه كل شىء آن چنان وسيع است كه اعمال بندگان را نيز شامل مىشود پس آفريننده كارهاى ما نيز خدا است يعنى ما از خود اختيار نداريم ! اين سخن را از دو راه مىتوان پاسخ گفت ، نخست اينكه جمله‌هاى ديگر اين آيه اين سخن را كاملا نفى مىكند ، زيرا بتپرستان را شديدا مورد ملامت و سرزنش قرار مىدهد اگر واقعا ما در اعمالمان اختيارى نداريم توبيخ و سرزنش براى چيست ؟ اگر خدا خواسته بتپرست باشيم ، ديگر چرا او را سرزنش مىكند ؟ و چرا براى هدايت و تغيير مسيرش استدلال مىكند ؟ اينها همه دليل بر اين است كه مردم در انتخاب راه خود آزاد و مختارند .\r\nديگر اينكه خالقيت بالذات در همه چيز مخصوص خدا است ، اما اين منافات با مختار بودن ما در افعالمان ندارد چرا كه قدرت ما و عقل و شعور ما و حتى اختيار و آزادى اراده ما همه از ناحيه او است ، بنا بر اين از يك نظر هم او خالق است ( نسبت به همه چيز و حتى افعال ما ) و هم ما فاعل مختاريم ، و اين دو در طول هم است ، نه در عرض هم ، او آفريننده همه وسائل فعل است و ما استفاده كننده از اين وسائل در راه خير يا شر .\r\nاين درست به آن مىماند كه كسى كارخانه برق يا تاسيسات لوله كشى آب\r\n","description":"","footnote":"","page_name":" 163 ","page_number":163},
  {"content":"\r\nرا آماده ساخته و همه را در اختيار ما قرار داده است ، مسلما ما هر گونه استفاده اى از آن برق و اين آب كنيم ، بدون كمك او امكان پذير نبوده و نيست ، ولى با اين حال تصميم نهايى با خود ما است كه از اين برق ، اطاق عمل جراحى را براى بيمار مشرف به مرگى روشن سازيم ، يا يك مجلس و كانون فساد و آلودگى ، يا بوسيله آن آب رفع عطش تشنه كامى كنيم و گلى پرورش دهيم و يا در پى خانه بيگناهى بريزيم و ديوار او را ويران سازيم .\r\n\r\n[ سوره الرعد ‹ 13 › : آيه 17 
  ]\r\nأَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها فَاحْتَمَلَ السَّيْلُ زَبَداً رابِياً وَمِمَّا يُوقِدُونَ عَلَيْه فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُه كَذلِكَ يَضْرِبُ اللَّه الْحَقَّ وَالْباطِلَ فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ كَذلِكَ يَضْرِبُ اللَّه الأَمْثالَ ‹ 17 ›\r\n\r\nترجمه :\r\n17 - خداوند از آسمان آبى فرستاد و از هر دره و رودخانه اى به اندازه آنها سيلابى جارى شد ، سپس سيل بر روى خود كفى حمل كرد - و از آنچه ( در كوره‌ها ) براى بدست آوردن زينت آلات يا وسائل زندگى آتش روى آن روشن مىكنند نيز كفهايى مانند آن به وجود مىآيد - اما كفها به بيرون پرتاب مىشوند ولى آنچه به مردم سود مىرساند ( آب يا فلز خالص ) در زمين مىماند خداوند اينچنين مثال مىزند .\r\n\r\nتفسير : ترسيم دقيقى از منظره حق و باطل .\r\nاز آنجا كه روش قرآن ، به عنوان يك كتاب تعليم و تربيت ، متكى به مسائل عينى است ، براى نزديك ساختن مفاهيم پيچيده به ذهن انگشت روى مثلهاى حسى جالب و زيبا در زندگى روزمره مردم مىگذارد ، در اينجا نيز براى مجسم ساختن\r\n","description":"","footnote":"","page_name":" 164 ","page_number":164},
  {"content":"\r\nحقايقى كه در آيات گذشته پيرامون توحيد و شرك ، ايمان و كفر و حق و باطل گذشت ، مثل بسيار رسايى بيان مىكند .\r\nنخست مىگويد : « خداوند از آسمان آبى را فرو فرستاده است » ( * ( أَنْزَلَ مِنَ السَّماءِ ماءً ) * ) .\r\nآبى حياتبخش و زندگى آفرين ، و سرچشمه نمو و حركت :\r\n« و در اين هنگام دره‌ها و گودالها و نهرهاى روى زمين هر كدام به اندازه گنجايش و وسعت خود بخشى از اين آب را پذيرا مىشوند » ( * ( فَسالَتْ أَوْدِيَةٌ بِقَدَرِها ) * ) .\r\nجويبارهاى كوچك دست به دست هم مىدهند و نهرهايى به وجود مىآورند ، نهرها به هم مىپيوندند و سيلاب عظيمى از دامنه كوهسار سرازير مىگردد ، آبها از سر و دوش هم بالا مىروند و هر چه را بر سر راه خود ببينند برمىدارند و مرتبا بر يكديگر كوبيده مىشوند ، در اين هنگام كفها از لابلاى امواج ظاهر مىشوند ، آن چنان كه قرآن مىگويد « سيلاب ، كفهايى را بر بالاى خود حمل مىكند » ( * ( فَاحْتَمَلَ السَّيْلُ زَبَداً رابِياً ) * ) .\r\n« رابى » از ماده « ربو » ( بر وزن غلو ) به معنى بلندى و برترى است و ربا كه به معنى سود يا پول اضافى يا جنس ديگر است نيز از همين ماده و به همين معنى است ، چون اضافه و زيادى را مىرساند .\r\nپيدايش كفها منحصر به نزول باران نيست بلكه « در فلزاتى كه بوسيله آتش ذوب مىشوند تا از آن زينت آلات يا وسائل زندگى بسازند آنها نيز كفهايى همانند كفهاى آب دارند » ( * ( وَمِمَّا يُوقِدُونَ عَلَيْه فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُه ) * ) ( 1 ) .\r\n\r\n","description":"","footnote":"\r\n( 1 ) ترجمه تحت اللفظى جمله فوق چنين است : « از آنچه آتش بر روى آن روشن مىكنند براى بدست آوردن زينت يا متاع كفهايى همانند كفهاى آب حاصل مىشود » و اين تعبير اشاره به كورهايى است براى ذوب فلزات كه هم آتش در زير مواد فلزى وجود دارد و هم در روى آن ، به اين معنى كه يك طبقه آتش در زير است و سپس روى آن سنگهايى را كه مواد كافى دارد مىريزند و مجددا روى آن آتش مىريزند : و اين بهترين نوع كوره است كه از هر طرف آتش ، مواد قابل ذوب را احاطه كرده است .\r\n","page_name":" 165 ","page_number":165},
  {"content":"\r\nبعد از بيان اين مثال كه به صورت وسيع و گسترده ، نه تنها در مورد آب ، كه در مورد همه فلزات ، چه آنها كه زينتى هستند و چه آنها كه وسائل زندگى را از آن مىسازند ، بيان مىكند به سراغ نتيجه گيرى مىرود ، و چنين مىفرمايد :\r\n« اين گونه خداوند براى حق و باطل ، مثال مىزند » ( * ( كَذلِكَ يَضْرِبُ اللَّه الْحَقَّ وَالْباطِلَ ) * ) .\r\nسپس به شرح آن مىپردازد و مىگويد : « اما كفها به كنار مىروند و اما آبى كه براى مردم مفيد و سودمند است در زمين مىماند » ( * ( فَأَمَّا الزَّبَدُ فَيَذْهَبُ جُفاءً وَأَمَّا ما يَنْفَعُ النَّاسَ فَيَمْكُثُ فِي الأَرْضِ ) * ) .\r\nكفهاى بيهوده و بلند آواز و ميان تهى كه هميشه بالانشين هستند اما هنرى ندارند بايد به كنارى ريخته شوند و اما آب خاموش و بىسر و صداى متواضع و مفيد و سودمند مىماند و اگر روى زمين هم نماند در اعماق زمين نفوذ مىكند و چيزى نمىگذرد كه به صورت چشمه سارها و قناتها و چاهها سر از زمين برمىدارد ، تشنه كامان را سيراب مىكند ، درختان را بارور ، و گلها را شكفته و ميوه‌ها را رسيده ، و به همه چيز سر و سامان مىدهد .\r\nو در پايان آيه براى تاكيد بيشتر و دعوت به مطالعه دقيقتر روى اين مثال مىفرمايد : « اين چنين خداوند مثالهايى مىزند » ( * ( كَذلِكَ يَضْرِبُ اللَّه الأَمْثالَ ) * ) .\r\n\r\nنكته‌ها\r\n\r\n[ 1 - راه شناخت حق و باطل : 
  ]\r\nدر اين مثال پر معنى كه با الفاظ و عبارات موزونى ادا شده و منظره حق و باطل را به عاليترين صورتى ترسيم كرده حقايق فراوانى نهفته است كه در اينجا به قسمتى از آن اشاره مىكنيم :\r\n1 - شناخت حق و باطل كه همان شناخت واقعيتها از پندارها است ، گاهى براى انسان چنان مشكل و پيچيده مىشود ، كه حتما بايد سراغ نشانه رفت و از\r\n","description":"","footnote":"","page_name":" 166 ","page_number":166},
  {"content":"\r\nنشانه‌ها ، حقايق را از اوهام ، و حق را از باطل شناخت .\r\nقرآن در مثال بالا اين نشانه‌ها را چنين بيان كرده است :\r\nالف - « حق هميشه مفيد و سودمند است ، همچون آب زلال كه مايه حيات و زندگى است ، اما باطل بىفايده و بيهوده است ، نه كفهاى روى آب هرگز كسى را سيراب مىكنند و درختى را مىرويانند ، و نه كفهايى كه در كوره‌هاى ذوب فلزات ظاهر مىشود . مىتوان از آنها زينتى و يا وسيله اى براى زندگى ساخت ، و اگر هم مصرفى داشته باشند ، مصارف بسيار پست و بىارزشند كه به حساب نمىآيند ، همانند صرف كردن خاشاك براى سوزاندن :\r\nباطل همواره مستكبر ، بالانشين ، پرسروصدا ، پر قال و غوغا ولى تو خالى و بىمحتوا است ، اما حق متواضع ، كم سر و صدا ، اهل عمل و پر محتوا و سنگين وزن است ( 1 ) .\r\nج - حق هميشه متكى به نفس است ، اما باطل از آبروى حق مدد مىگيرد و سعى مىكند خود را به لباس او در آورد و از حيثيت او استفاده كند ، همانگونه كه « هر دروغى از راست فروغ مىگيرد » ، كه اگر سخن راستى در جهان نبود ، كسى هرگز دروغى را باور نمىكرد ، و اگر جنس خالصى در جهان نبود ، كسى فريب جنس قلابى را نمىخورد ، بنا بر اين حتى فروغ زودگذر باطل و آبروى و حيثيت موقت او به بركت حق است ، اما حق همه جا متكى به خويشتن است و آبرو و اثر خويش !\r\n\r\n2 - زبد چيست ؟\r\n« زبد » معناى كفهاى روى آب و يا هر گونه كف مىباشد و مىدانيم آب\r\n\r\n","description":"","footnote":"\r\n( 1 ) على ( ع ) در وصف خود و دشمنانش همچون اصحاب جنگ جمل مىفرمايد :\r\nو قد ارعدوا و ابرقوا و مع هذين الامرين الفشل و لسنا نرعد حتى نوقع و لا نسيل حتى نمطر :\r\n« آنها رعد و برقى نشان دادند ، اما پايانش جز سستى و ناتوانى نبود ، ولى ما به عكس تا كارى انجام ندهيم رعد و برقى نداريم و يا نباريم سيلاب خروشان به راه نمىاندازيم » ! ( برنامه ما عمل است نه سخن ) ( نهج البلاغه خطبه 9 ) .\r\n","page_name":" 167 ","page_number":167},
  {"content":"\r\nزلال كمتر كف به روى آن آشكار مىگردد چرا كه كفها به خاطر آلوده شدن آب به اجسام خارجى مىباشد ، و از اينجا روشن مىشود كه اگر حق به صفا و پاكى اصلى باقى بماند هرگز كفهاى باطل اطراف آن آشكار نمىگردد ، اما هنگامى كه حق بر اثر برخورد به محيطهاى آلوده رنگ محيط را به خود گرفت ، و حقيقت با خرافه ، و درستى يا نادرستى و پاكى يا ناپاكى آميخته شد ، كفهاى باطل در كنار آن آشكار مىشوند .\r\nاين همان چيزى است كه على ع در نهج البلاغه به آن اشاره فرموده آنجا كه مىگويد :\r\nلو ان الباطل خلص من مزاج الحق لم يخف على المرتادين و لو ان الحق خلص من لبس الباطل انقطعت عنه السن المعاندين :\r\n« اگر باطل از آميزش با حق خالص شود ، بر حقجويان مخفى نخواهد ماند ، و اگر حق از آميزش باطل رهايى يابد ، زبان بدگويان از آن قطع خواهد شد » ! ( 1 ) .\r\nبعضى از مفسران گفته‌اند كه در آيه فوق در حقيقت سه تشبيه است « نزول آيات قرآن » از آسمان وحى تشبيه به نزول قطرات حياتبخش باران شده ، « دلهاى انسانها تشبيه به زمينها و دره‌ها كه هر كدام به اندازه وسعت وجودشان بهره مىگيرند ، و » وسوسه‌هاى شيطانى « به كفهاى آلوده روى آب تشبيه شده است ، كه اين كفها از آب پيدا نشده ، بلكه از آلودگى محل ريزش آب پيدا مىشود و به همين جهت وسوسه‌هاى نفس و شيطان از تعليمات الهى نيست ، بلكه از آلودگى قلب انسان است ، و به هر حال سرانجام ، اين وسوسه‌ها از دل مؤمنان بر طرف مىگردد و آب زلال وحى كه موجب هدايت و حيات انسانهاست باقى مىماند !\r\n\r\n3 - هميشه بهره‌ها به ميزان آمادگيهاست و لياقتهاست !\r\nاز اين آيه ضمنا استفاده مىشود كه در مبدء فيض الهى هيچگونه بخل و محدوديت و ممنوعيت نيست ، همانگونه كه ابرهاى آسمان بدون قيد و شرط ، همه جا باران مىپاشند ، و اين قطعه‌هاى مختلف زمين و دره‌ها هستند كه هر كدام\r\n\r\n","description":"","footnote":"\r\n( 1 ) نهج البلاغه خطبه 50 .\r\n","page_name":" 168 ","page_number":168},
  {"content":"\r\nبه مقدار وسعت وجود خويش از آن بهره مىگيرند ، زمين كوچكتر بهره اش كمتر و زمين وسيعتر سهمش بيشتر است ، و همين گونه است قلوب و ارواح آدميان در برابر فيض خدا !\r\n\r\n4 - باطل دنبال بازار آشفته مىگردد !\r\nهنگامى كه سيلاب وارد دشت و صحراى صاف مىگردد و جوش و خروش آب فرو مىنشيند اجسامى كه با آب مخلوط شده بودند تدريجا ته نشين مىكنند و كفها از ميان مىروند و آب زلال چهره اصلى خود را آشكار مىسازد ، و به همين ترتيب باطل به سراغ بازار آشفته مىرود ، تا از آن بهره گيرد ، اما هنگامى كه آرامش پيدا شد و هر كسى به جاى خويشتن نشست ، و معيارها و ضابطه‌ها در جامعه آشكار گشت ، باطل جايى براى خود نمىبيند و به سرعت كنار مىرود !\r\n\r\n5 - باطل تنها در يك لباس ظاهر نمىشود .\r\nيكى از خصائص باطل اين است كه هر « لمحه به شكلى و هر لحظه به لباس ديگرى در مىآيد » ، تا اگر او را در يك لباس شناختند ، در لباس ديگر بتواند چهره خود را پنهان سازد ، در آيه فوق نيز اشاره ظريفى به اين مساله شده است ، آنجا كه مىگويد : كفها نه تنها بر آب ظاهر مىگردند در هر كوره اى و هر بوته اى كه فلزات ذوب مىشوند كفهاى تازه به شكل جديد و در لباس تازه اى آشكار مىشوند ، و به تعبير ديگر حق و باطل همه جا وجود دارد ، همانگونه كه كفها در هر مايعى به شكل مناسب خود آشكار مىشود .\r\nبنا بر اين بايد هرگز فريب تنوع صورتها را نخوريم و در هر كجا منتظر باشيم كه باطل را با صفات ويژه اش - كه صفات آنها همه جا يكسان است و در بالا اشاره شد - بشناسيم و آنها را كنار بزنيم .\r\n\r\n6 - بقاى هر موجود بسته به ميزان سود رسانى او است !\r\nدر آيه فوق مىخوانيم آنچه به مردم سود مىرساند باقى و بر قرار مىماند\r\n","description":"","footnote":"","page_name":" 169 ","page_number":169},
  {"content":"\r\n( * ( وَأَمَّا ما يَنْفَعُ النَّاسَ فَيَمْكُثُ فِي الأَرْضِ ) * ) .\r\nنه تنها آب كه مايه حيات است ميماند و كفها از ميان مىروند ، بلكه در فلزات چه آنها كه براى « حليه » و زينتند و چه آنها كه براى تهيه « متاع » و وسائل زندگى ، در آنجا نيز فلز خالص كه مفيد و سودمند يا شفاف و زيبا است ميماند و كفها را بدور مىافكنند .\r\nو به همين ترتيب انسانها ، گروه‌ها ، مكتبها ، و برنامه‌ها به همان اندازه كه مفيد و سودمندند ، حق بقاء و حيات دارند ، و اگر مىبينيم انسان مكتب باطلى مدتى سر پا مىماند اين به خاطر آن مقدار از حقى است كه به آن آميخته شده كه به همان نسبت حق حيات پيدا كرده است ! .\r\n\r\n7 - چگونه حق ، باطل را بيرون مىريزد .\r\nكلمه « جفاء » كه به معنى پرتاب شدن و به بيرون پريدن است ، نكته لطيفى در بردارد و آن اينكه باطل به جايى مىرسد كه قدرت نگهدارى خويش را ندارد ، و در اين لحظه از متن جامعه به خارج پرتاب مىگردد ، و اين در همان حال است كه حق به جوشش مىآيد ، هنگامى كه حق به خروش افتاد ، باطل همچون كفهاى روى ديك كه به خارج پرتاب مىشود بيرون مىافتد و اين خود دليلى است بر اينكه حق هميشه بايد بجوشد و بخروشد تا باطل را از خود دور سازد . !\r\n\r\n8 - باطل در بقاى خود مديون حق است .\r\nهمانگونه كه در تفسير آيه گفتيم ، اگر آبى نباشد هرگز كف نمىتواند به حيات خود مستقلا ادامه دهد ، همين گونه اگر حق نبود ، باطل هم فروغى نداشت ، اگر افراد درستكار نبودند كسى تحت تاثير افراد خائن واقع نمىشد و فريب آنها را نمىخورد ، پس همين جولان و فروغ كاذب باطل مديون بهره بردارى از فروغ حق است ( كان دروغ از راست مىگيرد فروغ ! ) .\r\n","description":"","footnote":"","page_name":" 170 ","page_number":170},
  {"content":"\r\n\r\n9 - مبارزه حق و باطل هميشگى است .\r\nقرآن در اينجا براى مجسم ساختن حق و باطل مثالى گفته كه مخصوص به زمان و مكان معينى نيست صحنه اى است كه همه سال در نقاط مختلف جهان در مقابل چشم انسانها مجسم مىشود ، و اين نشان مىدهد كه پيكار حق و باطل يك پيكار موقت و موضعى نيست ، اين رگ رگ آب شيرين و شور همواره بر خلايق تا نفخ صور جريان دارد مگر آن زمانى كه جهان و انسانها به صورت يك جامعه ايده آل ( همچون جامعه عصر قيام مهدى ع ) در آيد كه پايان اين مبارزه اعلام گردد ، لشگر حق پيروز و بساط باطل برچيده شود ، و بشريت وارد مرحله تازه اى از تاريخ خود گردد ، و تا زمانى كه اين مرحله تاريخى فرا نرسد بايد همه جا در انتظار برخورد حق و باطل بود ، و موضعگيرى لازم را در اين ميان در برابر باطل نشان داشت .\r\n\r\n10 - زندگى در پرتو تلاش و جهاد .\r\nمثال زيباى فوق اين اصل اساسى زندگى انسانها را نيز روشن مىسازد كه حيات بدون جهاد ، و بقاء و سربلندى بدون تلاش ممكن نيست ، چرا كه مىگويد ، آنچه را مردم براى تهيه وسائل زندگى ( ضروريات زندگى ) و يا زينت ( رفاه زندگى ) به درون كوره‌ها مىفرستند ، همواره زبد و كفهايى دارد ، و براى بدست آوردن اين دو ( وسائل ضرورى و وسائل رفاهى - * ( ابْتِغاءَ حِلْيَةٍ أَوْ مَتاعٍ ) * ) بايد مواد اصلى را كه در طبيعت به صورت خالص يافت نمىشود و همواره آميخته با اشياء ديگر است در زير فشار آتش در كوره قرار داد ، و آنها را تصفيه و پاكسازى كرد ، تا فلز خالص و پاك از آن بيرون آيد و اين كار جز در سايه تلاش و كوشش و مجاهده انجام نمىشود .\r\nاصولا طبيعت زندگى دنيا اين است كه در كنار گلها ، خارها و در كنار نوشها ، نيشها ، و پيروزيها در لابلاى سختيها و مشكلات قرار دارد ، و از قديم\r\n","description":"","footnote":"","page_name":" 171 ","page_number":171},
  {"content":"\r\nگفته‌اند « گنجها در ويرانه‌ها است ، و در بالاى هر گنجى اژدهاى خطرناكى خفته است » آيا آن ويرانه و اين اژدها چيزى جز همان انبوه مشكلات كه در بدست آوردن هر موفقيتى وجود دارد مىباشد .\r\nدر داستانهاى ايرانى خودمان نيز رستم براى رسيدن به پيروزيش مجبور بود از هفت خوان بگذرد كه هر كدام اشاره به نوعى از انبوه مشكلات بوده كه در مسير هر فعاليت مثبتى است .\r\nبه هر حال قرآن اين حقيقت را كه بدون تحمل رنجها انسان به هيچ موفقيتى نائل نمىشود بارها به عبارات مختلف بيان داشته است .\r\nدر آيه 214 سوره بقره مىخوانيم أَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ مَسَّتْهُمُ الْبَأْساءُ وَالضَّرَّاءُ وَزُلْزِلُوا حَتَّى يَقُولَ الرَّسُولُ وَالَّذِينَ آمَنُوا مَعَه مَتى نَصْرُ اللَّه أَلا إِنَّ نَصْرَ اللَّه قَرِيبٌ : « آيا گمان كرديد كه به همين سادگى داخل بهشت مىشويد در حالى كه هنوز نمونه اى از سرنوشت پيشينيان براى شما پيش نيامده است ، همانها كه در انبوه پريشانيها و ناراحتيها گرفتار شدند و آن چنان كارد به استخوانشان رسيد و به لرزه افتادند كه پيامبرشان و آنها كه با او ايمان آورده بودند صدا زدند ، يارى خدا كجاست ؟\r\nدر اين لحظات بسيار سخت و دردناك يارى الهى به سراغ آنها آمد و به آنها گفته شد ، نصرت الهى نزديك است « !\r\n\r\nمثلهاى قرآن .\r\nنقش مثال در توضيح و تفسير مباحث ، نقش انكارناپذيرى است ، و به همين دليل در هيچ علمى بىنياز از ذكر مثال براى اثبات حقايق و روشن ساختن و نزديك نمودن آنها به ذهن نداريم ، گاه مىشود يك مثال بجا كه درست هماهنگ و منطبق با مقصود است ، مطلب را از آسمان به زمين مىآورد ، و براى همه قابل فهم مىسازد .\r\n","description":"","footnote":"","page_name":" 172 ","page_number":172},
  {"content":"\r\nروى هم رفته مىتوان گفت : مثال در مباحث مختلف علمى و تربيتى و اجتماعى و اخلاقى و غير آن ، نقشهاى مؤثر زير را دارد :\r\n\r\n1 - مثال ، مسائل را حسى مىكند -\r\nاز آنجا كه انس انسان بيشتر با محسوسات است و حقايق پيچيده عقلى از دسترس افكار نسبتا دور تر است ، مثالهاى حسى آنها را از فاصله دور دست نزديك مىآورد و در آستانه حس قرار مىدهد ، و درك آن را دلچسب و شيرين و اطمينان بخش مىسازد .\r\n\r\n2 - مثال ، راه را نزديك مىكند -\r\nگاه مىشود كه براى اثبات يك مساله عميق منطقى و عقلانى بايد انسان به استدلالات مختلفى متوسل گردد كه باز هم ابهام اطراف آن را گرفته است ، ولى ذكر يك مثال روشن و كاملا هماهنگ با مقصود چنان راه را نزديك مىسازد كه ، تاثير استدلالها را افزايش مىدهد و از ضرورت استدلالات متعدد مىكاهد .\r\n\r\n3 - مثال ، مسائل را همگانى ميسازد -\r\nبسيارى از مباحث علمى است كه در شكل اصليش تنها براى خواص قابل فهم است ، و توده مردم استفاده چندانى از آن نمىبرند ، ولى هنگامى كه با مثال آميخته ، و به اين وسيله قابل فهم گردد ، مردم در هر حد و پايه اى از علم و دانش باشند ، از آن بهره مىگيرند ، بنا بر اين مثالها به عنوان يك وسيله تعميم علم و فرهنگ ، كار برد غير قابل انكارى دارند .\r\n\r\n4 - مثال ، درجه اطمينان به مسائل را بالا مىبرد -\r\nكليات عقلى هر قدر مستدل و منطقى باشند ما دام كه در ذهن هستند اطمينان كافى نمىآفرينند ، چرا كه انسان همواره اطمينان را در عينيت جستجو مىكند ، مثال به مسائل ذهنى عينيت مىبخشد ، و كار برد آنها را در عالم خارج روشن مىسازد ، و به همين دليل در ميزان باور و پذيرش و اطمينان نسبت به يك مساله اثر مىگذارد .\r\n\r\n5 - مثال ، لجوجان را خاموش مىسازد -\r\nبسيار مىشود كه ذكر كليات مسائل به صورت مستدل و منطقى براى خاموش كردن يك فرد لجوج كافى نيست\r\n","description":"","footnote":"","page_name":" 173 ","page_number":173},
  {"content":"\r\nو او هم چنان دست و پا مىزند ، اما هنگامى كه مساله در قالب مثال ريخته شود راه را چنان بر او مىبندد كه ديگر مجال بهانه گيرى براى او باقى نمىماند .\r\nبد نيست براى همين موضوع « مثالهايى » مطرح كنيم ! تا معلوم شود نقش مثال تا چه اندازه مؤثر است .\r\nدر قرآن مجيد مىخوانيم كه خداوند در برابر كسانى كه در مورد آفرينش حضرت مسيح ع تنها از مادر ايراد مىكردند ، كه مگر ممكن است انسانى بدون پدر متولد شود ، مىفرمايد : إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ : « مثل عيسى در نزد خدا همانند آدم است كه او را از خاك آفريد » ( آل عمران - 59 ) .\r\nدرست دقت كنيد ما هر قدر بخواهيم در برابر افراد لجوج بگوئيم كه اين كار در برابر قدرت بىپايان خدا كار ساده اى است باز ممكن است بهانه گيرى كنند ، اما هنگامى كه به آنها بگوئيم آيا قبول داريد كه آدم و انسان نخستين از از خاك آفريده شده است ؟ خداوندى كه چنين قدرتى دارد چگونه نمىتواند انسان را از بشرى بدون پدر متولد سازد ؟\r\nو در مورد منافقانى كه چند صباحى در سايه نفاق خود زندگى ظاهرا آرامى دارند قرآن مجيد مثال زيبايى دارد و آنها را به مسافرى تشبيه مىكند كه در يك بيابان تاريك در شب ظلمانى گرفتار رعد و برق و طوفان و باران شده است ، آن چنان سرگردان است كه راه به جايى ندارد ، تنها هنگامى كه برق آسمان ظاهر مىشود ، فضاى بيابان چند لحظه روشن مىگردد و او تصميم مىگيرد به سويى حركت كند بلكه راه را بيابد ، اما به سرعت برق خاموش مىشود و او هم چنان سرگردان باقى ميماند ! آيا براى ترسيم حال يك منافق سرگردان كه با استفاده از روح نفاق و عمل\r\n","description":"","footnote":"","page_name":" 174 ","page_number":174},
  {"content":"\r\nمنافقانه خود مىخواهد به زندگيش ادامه دهد تعبيرى از اين جالبتر مىشود ؟\r\n( سوره بقره - 20 ) .\r\nو يا اينكه هنگامى كه به افراد مىگوئيم در راه خدا انفاق كنيد ، خداوند انفاق شما را چندين برابر پاداش مىدهد ، ممكن است افراد عادى نتوانند كاملا مفهوم اين سخن را درك كنند ، اما هنگامى كه گفته شود انفاق همانند بذرى است كه در زمين افشانده مىشود كه از آن هفت خوشه مىرويد و در هر خوشه اى ممكن است ، يكصد دانه بوده باشد ، مساله كاملا قابل درك مىگردد مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّه كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ ( بقره - 261 ) .\r\nغالبا مىگوئيم اعمال ريايى بيهوده است و نتيجه اى از آن عائد انسان نمىشود ، ممكن است اين سخن براى عده اى سنگين بيايد كه چگونه يك عمل سودمند مانند بناى يك بيمارستان و مدرسه اگر چه به قصد تظاهر و رياكارى باشد در پيشگاه خدا بىارزش است ولى قرآن با ذكر يك مثال كاملا آن را دلچسب و مفهوم مىسازد و مىگويد فَمَثَلُه كَمَثَلِ صَفْوانٍ عَلَيْه تُرابٌ فَأَصابَه وابِلٌ فَتَرَكَه صَلْداً :\r\n« عمل اين گونه اشخاص همانند قطعه سنگى است كه مقدارى خاك روى آن ريخته باشند و در آن بذرى بيفشانند ، هنگامى كه باران مىبارد به جاى اينكه اين بذر بارور شود آن را همراه خاكهاى سطحى روى سنگ مىشويد و به كنارى مىريزد ، اين چنين است حال اعمال ريايى و بىريشه ! ( بقره - 264 ) .\r\nراه دور نرويم در همين مثال مورد بحث در باره مبارزه حق و باطل چقدر اين مساله خوب مجسم شده و به طور دقيق ترسيم يافته ، مقدمات ، نتيجه‌ها ، صفات ويژگيها و آثار هر يك از حق و باطل در همين مثال منعكس است ، آن چنان كه براى همگان قابل فهم و اطمينان بخش و براى لجوجان ساكت كننده ، و از همه گذشته زحمت بحثهاى طولانى و مفصل را از دوش برمىدارد .\r\n","description":"","footnote":"","page_name":" 175 ","page_number":175},
  {"content":"\r\nدر يكى از روايات مىخوانيم كه يكى از ماديها ( زنادقه ) خدمت امام صادق ع رسيد و عرض كرد خداوند مىفرمايد « هر زمان كه پوست تن دوزخيان از شدت آتش بسوزد ما پوست ديگرى بر آنها مىپوشانيم تا طعم عذاب را به خوبى بچشند » گناه آن پوست ديگر چيست كه آن هم مجازات شود ؟ ! امام فرمود : آن پوست هم عين پوست اول است و هم غير آن ، سؤال كننده قانع نشد و از اين پاسخ نتوانست چيزى بفهمد ، ولى امام ع با ذكر يك مثال گويا آن چنان مساله را روشن ساخت كه جايى براى گفتگو باقى نماند ، فرمود :\r\nملاحظه كن يك خشت پوسيده و فرسوده را خرد مىكنى و سپس همان خاك را گل كرده و در قالب مىريزى و يك خشت نو از آن مىسازى ، اين همان خشت اول است و از يك نظر غير آن ( 1 ) .\r\nاما در اينجا ذكر يك نكته كاملا ضرورى است و آن اينكه مثال با اين همه نقشهاى ارزنده و مؤثرش در صورتى مىتواند نقش اساسى خود را ايفا كند كه كاملا موافق و هماهنگ با مطلبى باشد كه مثال براى آن انتخاب شده است ، و الا گمراه كننده و مخرب خواهد بود ، يعنى به همان نسبت كه يك مثال درست و هماهنگ مفيد و مؤثر است ، يك مثال انحرافى مخرب و ويرانگر و گمراه كننده مىباشد .\r\nو به همين دليل منافقان و بد انديشان هميشه براى گمراه ساختن مردم و اغفال ساده دلان از مثالهاى انحرافى استفاده مىكنند ، و براى دروغ خود از فروغ مثال كمك مىگيرند ، و بايد به دقت مراقب اين گونه مثلهاى انحرافى و سوء استفاده از مثال باشيم .\r\n\r\n","description":"","footnote":"\r\n( 1 ) شرح اين حديث را در جلد 3 تفسير نمونه صفحه 428 كه به نقل از مجالس شيخ و احتجاج طبرسى ، آورده‌ايم مطالعه فرمائيد .\r\n","page_name":" 176 ","page_number":176},
  {"content":"\r\n\r\n[ سوره الرعد ‹ 13 › : آيه 18 
  ]\r\nلِلَّذِينَ اسْتَجابُوا لِرَبِّهِمُ الْحُسْنى وَالَّذِينَ لَمْ يَسْتَجِيبُوا لَه لَوْ أَنَّ لَهُمْ ما فِي الأَرْضِ جَمِيعاً وَمِثْلَه مَعَه لافْتَدَوْا بِه أُولئِكَ لَهُمْ سُوءُ الْحِسابِ وَمَأْواهُمْ جَهَنَّمُ وَبِئْسَ الْمِهادُ ‹ 18 ›\r\n\r\nترجمه :\r\n18 - براى آنها كه اجابت دعوت پروردگارشان را كردند ( سرانجام و پاداش و ) نتيجه نيك است ، و آنها كه اجابت دعوت او را نكردند ( آن چنان در وحشت عذاب الهى فرو مىروند كه ) اگر تمام آنچه روى زمين است ، و همانندش ، از آن آنها باشد همگى را براى رهايى از عذاب مىدهند ( ولى از آنها پذيرفته نخواهد شد ) براى آنها حساب بدى است و جايگاهشان جهنم و چه بد جايگاهى است !\r\n\r\nتفسير : آنها كه دعوت حق را اجابت كردند .\r\nپس از بيان چهره حق و باطل در ضمن يك مثال رسا و بليغ در آيات گذشته ، در اينجا اشاره به سرنوشت كسانى مىشود كه دعوت حق را اجابت كردند و به آن گرويدند و هم كسانى كه از حق روگردان شده ، به باطل روى آوردند .\r\nنخست مىگويد : « براى كسانى كه اجابت دعوت پروردگارشان كردند ، پاداش نيك و نتيجه سودمند و عاقبت محمود است » ( * ( لِلَّذِينَ اسْتَجابُوا لِرَبِّهِمُ الْحُسْنى ) * ) « حسنى » ( نيكى ) معنى وسيعى دارد كه هر خير و سعادتى را شامل مىشود ، از خصلتهاى نيك و فضائل اخلاقى گرفته تا زندگى اجتماعى پاك و پاكيزه و پيروزى بر دشمن و بهشت جاودان .\r\nسپس مىافزايد « و آنها كه اجابت اين دعوت پروردگار را نكردند ، سرنوشتشان بقدرى شوم و رقتبارست كه اگر تمام روى زمين و حتى همانندش مال آنها باشد حاضرند همه اينها را براى نجات از آن سرنوشت شوم بدهند » و تازه\r\n","description":"","footnote":"","page_name":" 177 ","page_number":177},
  {"content":"\r\nاز آنها پذيرفته نخواهد شد ( * ( وَالَّذِينَ لَمْ يَسْتَجِيبُوا لَه لَوْ أَنَّ لَهُمْ ما فِي الأَرْضِ جَمِيعاً وَمِثْلَه مَعَه لَافْتَدَوْا بِه ) * ) .\r\nبراى ترسيم عظمت عذاب و كيفر آنها ، تعبيرى از اين رساتر نمىشود كه يك انسان مالك همه روى زمين ، بلكه دو برابر آن باشد ، و همه را بدهد تا خود را رهايى بخشد ، و سودى نداشته باشد .\r\nاين جمله در حقيقت اشاره به اين است كه آخرين آرزوى يك انسان كه برتر از آن تصور نمىشود ، اين است كه مالك تمام روى زمين شود ، ولى شدت مجازات ستمگران و مخالفان دعوت حق در آن حد و پايه است كه حاضرند اين آخرين هدف دنيوى بلكه برتر و بالاتر از آن را هم فدا كنند و آزاد شوند ، و تازه به فرض كه از آنها پذيرفته مىشد تنها نجات از عذاب بود اما از پاداشهاى فوق العاده عظيم اجابت كنندگان دعوت حق خبرى نبود .\r\nو از اينجا روشن مىشود كه تعبير * ( وَمِثْلَه مَعَه ) * تنها به اين معنى نيست كه همانند مجموع كره زمين را بر آن بيفزايد بلكه منظور آن است كه هر قدر بيش از آن هم مالك باشند حاضرند براى رهايى خود بدهند ، دليل آن هم روشن است چرا كه انسان همه چيز را براى خودش مىخواهد هنگامى كه خودش غرق عذاب باشد ، مالكيت همه دنيا براى او چه سودى دارد ؟\r\nو به دنبال اين بدبختى ( عدم پذيرش همه آنچه در زمين است در برابر نجات او ) اشاره به بدبختى ديگر آنها كرده مىگويد ؟ « آنها داراى حساب سخت و بدى هستند » ( * ( أُولئِكَ لَهُمْ سُوءُ الْحِسابِ ) * ) .\r\nدر اينكه منظور از سوء الحساب چيست ؟ مفسران تعبيرات گوناگونى دارند ، بعضى معتقدند كه منظور حساب دقيق و بدون كمترين گذشت است ، زيرا سوء الحساب به معنى ظلم و ستم درباره خداوند عادل هيچ مفهومى ندارد .\r\nحديثى كه از امام صادق ع نقل شده نيز اين تفسير را تاييد مىكند ، در\r\n","description":"","footnote":"","page_name":" 178 ","page_number":178},
  {"content":"\r\nاين حديث مىخوانيم كه امام به يكى از ياران خود فرمود : چرا فلان كس از تو شكايت دارد ؟ عرض كرد : شكايتش به خاطر اين است كه من حقم را تا آخر از او گرفتم ، هنگامى كه امام اين سخن را شنيد به حالت غضبناك نشست ، سپس فرمود :\r\nكانك اذ استقصيت حقك لم تسئ ا رأيت ما حكى اللَّه عز و جل : وَيَخافُونَ سُوءَ الْحِسابِ ) * ، ا تراهم يخافون اللَّه ان يجور عليهم لا و اللَّه ما خافوا الا الاستقصاء فسماه اللَّه عز و جل سوء الحساب فمن استقصى فقد اسائه :\r\n« گويا گمان مىكنى اگر تا آخرين مرحله حقت را بگيرى بدى نكردى ، اين چنين نيست ، آيا سخن خدا را نديده اى كه مىفرمايد : وَيَخافُونَ سُوءَ الْحِسابِ ( بدكاران از بدى حساب مىترسند ) آيا تو فكر مىكنى كه آنها از اين مىترسند كه خدا بر آنها ستم كند ؟ نه به خدا سوگند ، آنها از اين مىترسند كه خدا حساب آنها را دقيقا و تا آخرين مرحله برسد ، خداوند نام اين را سوء حساب نهاده است و بنا بر اين هر كسى زياد دقت و سختگيرى در كشيدن حساب بكند بد حسابى كرده است » ( 1 ) .\r\nبعضى ديگر گفته‌اند كه منظور از « سوء الحساب » آنست كه محاسبه آنها توام با سرزنش و توبيخ و مانند آن است ، كه علاوه بر وحشت از اصل حساب آنها را رنج مىدهد .\r\nبعضى ديگر نيز گفته‌اند منظور از « سوء الحساب » ، سوء الجزاء است ، اين يعنى پاداش بدى براى آنهاست ، اين درست به آن ميماند كه مىگوئيم فلان كس حسابش پاك است و يا فلان كس حسابش تيره و تاريك است ، يعنى نتيجه حساب آنها خوب يا بد است ، و يا اينكه مىگوئيم « حساب فلان كس را كف دست او بگذار ! » ، يعنى بر طبق كارش مجازاتش كن .\r\n\r\n","description":"","footnote":"\r\n( 1 ) تفسير برهان جلد 2 صفحه 288 ( گر چه اين حديث در تفسير آيه 21 اين سوره آمده است ، ولى روشن است كه كلمه سوء الحساب را بطور كلى و در همه جا معنى مىكند ) .\r\n","page_name":" 179 ","page_number":179},
  {"content":"\r\nاين تفسيرهاى سه گانه در عين حال با همديگر منافاتى هم ندارند ، و ممكن است همه آنها از آيه استفاده شود ، يعنى اين گونه اشخاص هم محاسبه سخت و دقيقى را پس مىدهند ، و هم در حال محاسبه مورد توبيخ و سرزنش قرار مىگيرند و هم كيفر آنها بعد از حساب بدون كم و كاست به آنان داده مىشود .\r\nدر پايان آيه به سومين مجازات و يا نتيجه نهايى مجازات آنان اشاره كرده مىفرمايد : جايگاه آنان دوزخ و چه بد جايگاهى است ؟ ( * ( وَمَأْواهُمْ جَهَنَّمُ وَبِئْسَ الْمِهادُ ) * ) .\r\n« مهاد » در اصل از ماده مهد به معنى آماده و مهيا كردن است و به معنى بستر ، كه انسان به هنگام استراحت و آرامش از آن استفاده مىكند ، نيز آمده است ، چرا كه آن را آماده و مهيا براى استراحت كردن مىسازد ، ذكر اين كلمه اشاره به آن است كه اين گونه طغيانگران به جاى اينكه در بستر استراحت بيارمند بايد روى شعله‌هاى آتش سوزان قرار گيرند ! .\r\n\r\nنكته :\r\nاز آيات قرآن به خوبى استفاده مىشود كه مردم در قيامت به دو گروه تقسيم مىشوند ، گروهى هستند كه خداوند حساب آنها را به آسانى و سهولت رسيدگى مىكند و هيچگونه سختگيرى در موردشان نخواهد كرد فَأَمَّا مَنْ أُوتِيَ كِتابَه بِيَمِينِه فَسَوْفَ يُحاسَبُ حِساباً يَسِيراً ( سوره انشقاق - 8 ) و به عكس كسانى هستند كه با « شدت » به حساب آنها رسيدگى مىشود و ذره و مثقال آن مورد دقت قرار مىگيرد چنان كه در باره بعضى از بلاد كه مردم آن سركش و گنهكار بودند مىفرمايد فَحاسَبْناها حِساباً شَدِيداً وَعَذَّبْناها عَذاباً نُكْراً ( طلاق - 8 ) و يا در آيه مورد بحث كه تعبير به « سوء الحساب » شده .\r\n","description":"","footnote":"","page_name":" 180 ","page_number":180},
  {"content":"\r\nاين به خاطر آن است كه عده اى در زندگى دنيا و رسيدگى به حساب ديگران فوق العاده سختگيرند و به اصطلاح مو را از ماست مىكشند ، سعى دارند حق خود را تا آخرين دينار به هر قيمتى شده بگيرند ، و به هنگامى كه خطايى از ديگرى سر زده ، تا آخرين حد ممكن او را مجازات كنند ، اينها كسانى هستند كه در زندگى كمترين گذشت ، حتى در مورد زن و فرزند و برادر و دوستان ندارند ، و از آنجا كه زندگى جهان ديگر بازتاب و انعكاس از زندگى اين جهان است ، خداوند نيز در حساب آنها چنان سختگيرى مىكند كه بايد در برابر هر كارى كه كرده‌اند جوابگو باشند بىآنكه كمترين گذشتى درباره آنها شود .\r\nاما به عكس كسانى هستند آسانگير و پر گذشت و بزرگوار ، مخصوصا به هنگامى كه در برابر دوست و آشنا و يا كسانى كه بر آنها حق دارند و يا افراد ضعيف قرار مىگيرند ، آن قدر بزرگوارند كه سعى مىكنند در بسيارى از موارد خود را به تغافل زنند و گناهان بعضى را ناديده بگيرند ، البته گناهانى كه نسبت به آنها جنبه شخصى دارد ، خداوند در مورد اين گونه اشخاص آسان مىگيرد و آنها را مشمول عفو بىپايان و رحمت وسيع خود قرار مىدهد ، و با حساب يسير و آسان آنها را محاسبه مىكند و اين درسى است بزرگ براى همه انسانها مخصوصا كسانى كه مصدر كارى هستند و با گروه زيادى سر و كار دارند .\r\n","description":"","footnote":"","page_name":" 181 ","page_number":181},
  {"content":"\r\n\r\n[ سوره الرعد ‹ 13 › : آيات 19 تا 24 
  ]\r\nأَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمى إِنَّما يَتَذَكَّرُ أُولُوا الأَلْبابِ ‹ 19 › الَّذِينَ يُوفُونَ بِعَهْدِ اللَّه وَلا يَنْقُضُونَ الْمِيثاقَ ‹ 20 › وَالَّذِينَ يَصِلُونَ ما أَمَرَ اللَّه بِه أَنْ يُوصَلَ وَيَخْشَوْنَ رَبَّهُمْ وَيَخافُونَ سُوءَ الْحِسابِ ‹ 21 › وَالَّذِينَ صَبَرُوا ابْتِغاءَ وَجْه رَبِّهِمْ وَأَقامُوا الصَّلاةَ وَأَنْفَقُوا مِمَّا رَزَقْناهُمْ سِرًّا وَعَلانِيَةً وَيَدْرَؤُنَ بِالْحَسَنَةِ السَّيِّئَةَ أُولئِكَ لَهُمْ عُقْبَى الدَّارِ ‹ 22 › جَنَّاتُ عَدْنٍ يَدْخُلُونَها وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ ‹ 23 ›\r\nسَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ ‹ 24 ›\r\n\r\nترجمه :\r\n19 - آيا كسى كه مىداند آنچه از طرف پروردگارت بر تو نازل شده حق است همانند كسى است كه نابيناست ؟ ! تنها صاحبان انديشه متذكر مىشوند ! 20 - آنها كه به عهد الهى وفا مىكنند و پيمان را نمىشكنند .\r\n21 - و آنها كه پيوندهايى را كه خدا به آن امر كرده است برقرار مىدارند ، و از پروردگارشان مىترسند و از بدى حساب ( روز قيامت ) بيم دارند .\r\n22 - و آنها كه بخاطر ذات ( پاك ) پروردگارشان شكيبايى مىكنند ، و نماز را بر پا مىدارند ، و از آنچه به آنها روزى داده‌ايم ، در پنهان و آشكار ، انفاق مىكنند ، و با حسنات ، سيئات را از ميان مىبرند ، پايان نيك سراى ديگر از آن آنهاست .\r\n23 - باغهاى جاويدان بهشت كه وارد آن مىشوند و همچنين پدران و همسران و فرزندان صالح آنها ، و فرشتگان از هر درى بر آنان وارد مىگردند .\r\n","description":"","footnote":"","page_name":" 182 ","page_number":182},
  {"content":"\r\n24 - ( و به آنها مىگويند ) سلام بر شما بخاطر صبر و استقامتتان چه پايان خوب اين سرا نصيبتان شد ! .\r\n\r\nتفسير : درهاى هشتگانه بهشت و برنامه اولوا الالباب .\r\nدر آيات مورد بحث ، ترسيم و تجسمى از جزئيات برنامه‌هاى سازنده طرفداران حق به چشم مىخورد كه بحث آيات گذشته را تكميل مىنمايد .\r\nدر اولين آيه مورد بحث به صورت يك استفهام انكارى مىفرمايد : « آيا كسى كه مىداند آنچه از پروردگارت بر تو نازل شده حق است ، همانند كسى است كه نابينا است » ؟ ( * ( أَ فَمَنْ يَعْلَمُ أَنَّما أُنْزِلَ إِلَيْكَ مِنْ رَبِّكَ الْحَقُّ كَمَنْ هُوَ أَعْمى ) * ) .\r\nچه تعبير جالبى ؟ نمىگويد : آيا كسى كه مىداند كه اين قرآن بر حق است مانند كسى است كه نمىداند ، بلكه مىگويد آيا كسى كه اين را مىداند همانند اعمى است ؟ اين تعبير اشاره لطيفى است به اينكه ندانستن اين واقعيت به هيچوجه امكان پذير نيست مگر اينكه چشم دل انسان به كلى از كار افتاده باشد ، و گر نه چگونه ممكن است دارنده چشم بينا و سالم چهره آفتاب را نبيند و عظمت اين قرآن درست همانند نور آفتاب است .\r\nو لذا در پايان آيه اضافه مىكند : ، « تنها كسانى متذكر مىشوند كه اولوا الالباب و صاحبان مغز و انديشه‌اند » . ( * ( إِنَّما يَتَذَكَّرُ أُولُوا الأَلْبابِ ) * ) .\r\n« الباب » جمع « لب » به معنى « مغز » هر چيز است ، بنا بر اين نقطه مقابل « اولوا الباب افراد بى مغز و پوك و ميان تهى و بىمحتوا هستند .\r\nاين آيه به گفته بعضى از مفسران بزرگ با تاكيد هر چه بيشتر ، مردم را دعوت به فراگيرى علم و مبارزه با جهل مىكند ، چرا كه افراد فاقد علم را نابينا و اعمى شمرده است .\r\n","description":"","footnote":"","page_name":" 183 ","page_number":183},
  {"content":"\r\nسپس به عنوان تفسير « اولوا الالباب » ريز برنامه‌هاى طرفداران حق را بيان كرده و قبل از هر چيز انگشت روى مساله وفاى به عهد و ترك پيمانشكنى گذارده ، مىگويد : « آنها كسانى هستند كه به عهد الهى وفا مىكنند و پيمان را نمىشكنند » ( * ( الَّذِينَ يُوفُونَ بِعَهْدِ اللَّه وَلا يَنْقُضُونَ الْمِيثاقَ ) * ) .\r\nشك نيست كه عهد اللَّه ( عهد الهى ) معنى وسيعى دارد : هم شامل عهدهاى فطرى و پيمانهايى كه خدا به مقتضاى فطرت از انسان گرفته مىشود ( همانند فطرت توحيد و عشق به حق و عدالت و هم پيمانهاى عقلى يعنى آنچه را كه انسان با نيروى تفكر و انديشه و عقل از حقايق عالم هستى و مبدء و معاد درك مىكند ، هم پيمانهاى شرعى يعنى آنچه را كه پيامبر ص از مؤمنان در رابطه با اطاعت فرمانهاى خداوند و ترك معصيت و گناه پيمان گرفته همه را شامل مىگردد .\r\nو طبيعى است كه وفا به پيمانهايى كه انسان با ديگر انسانها مىبندد ، نيز در اين مجموعه وارد است ، چرا كه خدا فرمان داده كه اين پيمانها نيز محترم شمرده شود ، بلكه هم در پيمانهاى تشريعى داخل است و هم در پيمانهاى عقلى .\r\nدومين ماده برنامه آنها ، حفظ پيوندها و پاسدارى از آنهاست ، چنان كه مىفرمايد : « آنها كسانى هستند كه پيوندهايى را كه خداوند امر به حفظ آن كرده برقرار مىدارند » ( * ( وَالَّذِينَ يَصِلُونَ ما أَمَرَ اللَّه بِه أَنْ يُوصَلَ ) * ) .\r\nتعبيرى از اين وسيعتر در اين زمينه نمىتوان پيدا كرد ، چرا كه انسان ارتباطى با خدا ، ارتباطى با پيامبران و رهبران ، ارتباطى با ساير انسانها اعم از دوست و همسايه و خويشاوند و برادران دينى و همنوعان دارد ، و ارتباطى نيز با خودش ، دستور فوق مىگويد بايد همه اين پيوندها را محترم شمرد ، حق همه را ادا كرد ، و كارى كه منجر به قطع يكى از اين پيوندها مىشود انجام نداد .\r\nدر حقيقت انسان يك موجود منزوى و جدا و بريده از عالم هستى نيست بلكه\r\n","description":"","footnote":"","page_name":" 184 ","page_number":184},
  {"content":"\r\nسر تا پاى وجود او را پيوندها و علاقه‌ها و ارتباطها تشكيل مىدهد .\r\nاز يك سو با آفريننده اين دستگاه پيوند دارد كه اگر ارتباطش را از او قطع كند نابود مىشود همانگونه كه نور يك چراغ با قطع شدن خط ارتباطى آن با مبدء مولد برق .\r\nبنا بر اين همان طورى كه از نظر تكوينى پيوند با اين مبدء بزرگ دارد از نظر اطاعت فرمان و تشريع نيز بايد پيوند خود را بر قرار كند .\r\nاز سويى ديگر پيوندى با پيامبر و امام به عنوان رهبر و پيشوا دارد ، كه قطع آن او را در بيراهه‌ها سرگردان مىكند .\r\nاز سوى سوم پيوندى با تمام جامعه انسانيت و بخصوص با آنها كه حق بيشترى بر او دارند همانند پدر و مادر و خويشاوندان و دوستان و استاد و مربى .\r\nو از سوى چهارم پيوندى با نفس خويش دارد ، از نظر اينكه مامور به حفظ مصالح خويشتن و ترقى و تكامل آن شده است .\r\nبر قرار ساختن هر يك از اين پيوندها در واقع مصداق « * ( يَصِلُونَ ما أَمَرَ اللَّه بِه أَنْ يُوصَلَ ) * » است و قطع هر يك از اين پيوندها ، قطع « * ( ما أَمَرَ اللَّه بِه أَنْ يُوصَلَ ) * » است ، چرا كه خدا دستور وصل همه اين پيوندها را داده است .\r\nاز آنچه گفتيم ضمنا تفسير احاديثى كه در رابطه با اين آيه وارد شده است روشن مىشود كه گاهى آن را به اقوام و بستگان تفسير فرموده‌اند و گاهى به امام و پيشواى دين و گاهى به آل محمد و زمانى به همه افراد با ايمان ! مثلا در حديثى از امام صادق ع مىخوانيم كه از آن حضرت درباره تفسير « * ( الَّذِينَ يَصِلُونَ ما أَمَرَ اللَّه بِه أَنْ يُوصَلَ ) * » سؤال شد فقال قرابتك « فرمود : منظور خويشاوندان تو است » ( 1 ) .\r\nو نيز در حديث ديگرى از همان امام ع مىخوانيم كه فرمود :\r\nنزلت\r\n\r\n","description":"","footnote":"\r\n( 1 ) نور الثقلين جلد 2 صفحه 494 .\r\n","page_name":" 185 ","page_number":185},
  {"content":"\r\nفى رحم آل محمد و قد يكون فى قرابتك :\r\n« اين جمله در باره پيوند با آل محمد صادر شده است و گاهى در خويشاوندان و بستگان تو نيز هست » .\r\nجالب اينكه در پايان اين حديث مىخوانيم كه امام فرمود :\r\nفلا تكونن ممن يقول للشىء انه فى شىء واحد :\r\n« از كسانى مباش كه معنى آيات را منحصر به مصداق معينى بدانى » ( 1 ) .\r\nاين جمله اشاره روشنى به وسعت معانى آيات قرآن است كه مكرر خاطر - نشان كرده‌ايم باز در حديث سومى از همان پيشواى بزرگ مىخوانيم كه در تفسير اين آيه فرمود :\r\nهو صلة الامام فى كل سنة بما قل او كثر ثم قال و ما اريد بذلك الا تذكيتكم :\r\n« منظور برقرار ساختن پيوند با امام و پيشواى مسلمين در هر سال از طريق كمك مالى است ، كم باشد يا زياد ، سپس فرمود : منظور من با اين كار فقط اين است كه شما را پاك و پاكيزه كنم » ( 2 ) .\r\nسومين و چهارمين برنامه طرفداران حق آنست كه « آنها از پروردگارشان ، خشيت دارند و از بدى حساب در دادگاه قيامت مىترسند » ( * ( وَيَخْشَوْنَ رَبَّهُمْ وَيَخافُونَ سُوءَ الْحِسابِ ) * ) .\r\nدر اينكه ميان « خشيت » و « خوف » چه تفاوتى وجود دارد ، با اينكه هر دو نزديك به يكديگر است بعضى گفته‌اند : خشيت ، خوف است كه توام با احترام طرف و توام با علم و يقين باشد ، و لذا در قرآن اين حالت مخصوص دانشمندان شمرده شده است ، ، إِنَّما يَخْشَى اللَّه مِنْ عِبادِه الْعُلَماءُ :\r\n« از ميان بندگان خداوند ، تنها علما و دانشمندان از او خشيت دارند » ( فاطر - 28 ) .\r\nولى با توجه به موارد استعمال كلمه خشيت در قرآن كه در آيات بسيارى\r\n\r\n","description":"","footnote":"\r\n( 1 ) نور الثقلين جلد 2 صفحه 494 .\r\n( 2 ) نور الثقلين جلد 2 صفحه 495 .\r\n","page_name":" 186 ","page_number":186},
  {"content":"\r\nبه كار رفته است روشن مىشود كه درست به همان معنى خوف به كار رفته و به صورت مرادف با آن استعمال شده است .\r\nدر اينجا يك سؤال پيش مىآيد و آن اينكه آيا ترس از پروردگار چيزى جز ترس از حساب و مجازات او هست ، با اينحال چه تفاوتى ميان « * ( يَخْشَوْنَ رَبَّهُمْ ) * » و « * ( يَخافُونَ سُوءَ الْحِسابِ ) * » وجود دارد ؟\r\nپاسخ اين است كه ترس از خداوند الزاما هميشه به معنى ترس از مجازات و حساب او نيست ، بلكه عظمت مقام او و احساس سنگين بودن وظيفه بندگى ( حتى بدون توجه به مجازات و كيفر ) در دلهاى افراد با ايمان خود به خود ايجاد يك نوع حالت ترس و وحشت مىكند ، ترسى زائيده ايمان و آگاهى از عظمت خدا و احساس مسئوليت در برابر او ( آيه 28 فاطر ممكن است اشاره به همين معنى باشد ) .\r\nسؤال ديگرى كه در اينجا پيش مىآيد در رابطه با سوء الحساب است ، آيا براستى در قيامت به هنگام محاسبه اعمال افراد ، « بد حسابى » وجود دارد ؟ ! پاسخ اين سؤال را در چند آيه قبل كه عين اين كلمه به كار رفته بود ، بيان كرديم و گفتيم : منظور از آن رسيدگى دقيق و بدون گذشت و حساب كردن تمام جزئيات و به اصطلاح مو را از ماست كشيدن مىباشد ، و حديث جالبى نيز در همين زمينه وارد شده بود كه در آنجا بيان شد .\r\nو همانگونه كه در آنجا گفتيم اين احتمال نيز وجود دارد كه منظور از « * ( سُوءَ الْحِسابِ ) * » ، محاسبه توام با سرزنش و توبيخ باشد ، و بعضى سوء الحساب را به معنى سوء الجزاء يعنى پاداش بد تفسير كرده‌اند همانگونه كه مىگوئيم حساب فلان كس را كف دستش بگذار يعنى مجازاتش كن .\r\nاين احتمال را نيز داديم كه سوء الحساب ، يك مفهوم جامع داشته باشد و همه اين معانى را شامل شود .\r\n","description":"","footnote":"","page_name":" 187 ","page_number":187},
  {"content":"\r\n« پنجمين » برنامه آنها استقامت است ، در برابر تمام مشكلاتى كه در مسير اطاعت و ترك گناه و جهاد با دشمن و مبارزه با ظلم و فساد وجود دارد ( 1 ) آن هم صبر و استقامتى براى جلب خشنودى پروردگار ، و لذا مىفرمايد : آنها كسانى هستند كه بخاطر جلب رضايت پروردگارشان صبر و استقامت به خرج دادند ، ( * ( وَالَّذِينَ صَبَرُوا ابْتِغاءَ وَجْه رَبِّهِمْ ) * ) .\r\nكرارا مفهوم « صبر » را كه « استقامت به معنى وسيع كلمه » است ، يادآور شده‌ايم و اما تعبير به « * ( وَجْه رَبِّهِمْ ) * » يكى از دو معنى را مىرساند :\r\nنخست اينكه وجه در اين گونه موارد به معنى « عظمت » است ، همانگونه كه به « نظر » و « رأى » مهم گفته مىشود هذا وجه الرأى : « يعنى اين رأى مهمى است » و اين شايد به خاطر آنست كه « وجه » در اصل به معنى صورت است و صورت انسان مهمترين قسمت ظاهرى بدن او است ، زيرا اعضاى مهم گويايى و بينايى و شنوايى در آن قرار گرفته است .\r\nديگر اينكه « وجه رب » در اينجا به معنى « رضايت و خشنودى پروردگار » است ، يعنى آنها به خاطر جلب رضاى حق در برابر همه مشكلات صبر و استقامت بخرج مىدهند ، استعمال وجه در اين معنى ، به خاطر آن است كه انسان هنگامى كه مىخواهد جلب رضايت كسى را كند صورت او را به خود متوجه مىسازد ، ( بنا بر اين وجه در اينجا جنبه كنايى دارد ) .\r\nدر هر صورت اين جمله دليل روشنى است بر اينكه صبر و شكيبايى و بطور كلى هر گونه عمل خير در صورتى ارزش دارد كه « ابتغاء وجه اللَّه » و براى خدا باشد ، و اگر انگيزه‌هاى ديگرى از قبيل رياكارى و جلب توجه مردم كه او آدم با استقامت و نيكوكارى است ، و يا حتى براى ارضاى غرور خود ، كارى را انجام دهد\r\n\r\n","description":"","footnote":"\r\n( 1 ) صبر نه تنها در برابر « اطاعت » و « معصيت » و « مصيبت » لازم است ، بلكه در برابر نعمت هم نيز صبر بايد كرد يعنى آن چنان كه انسان را به غرور و مستى و بىبندبارى نكشد .\r\n","page_name":" 188 ","page_number":188},
  {"content":"\r\nبىارزش است .\r\nو به گفته بعضى از مفسران گاهى انسان در برابر حوادث ناگوار صبر مىكند تا مردم بگويند چقدر با استقامت است ؟ و گاهى از ترس اينكه نگويند چه آدم كمظرفيتى است ؟ و گاهى به خاطر اينكه دشمنان شماتتش نكنند ، و گاهى به خاطر اينكه مىداند بيتابى و جزع بيهوده است ، و گاهى به خاطر اينكه چهره مظلوميت به خود بگيرد ، و به يارى او برخيزند ، هيچيك از اين امور دليل بر كمال نفس انسانى نيست .\r\nاما هنگامى كه به خاطر اطاعت فرمان خدا و اينكه هر حادثه اى در زندگى رخ مىدهد دليل و حكمتى دارد صبر و استقامت به خرج مىدهد آن چنان كه عظمت حادثه را در هم مىشكند ، و از گشودن زبان به كفران و آنچه دليل به جزع است خوددارى مىكند ، اين همان صبرى است كه در آيه فوق به آن اشاره شده و « ابتغاء وجه اللَّه » محسوب مىشود . « ششمين » برنامه آنها اين است كه « آنها نماز را بر پا مىدارند » ( * ( وَأَقامُوا الصَّلاةَ ) * ) .\r\nگر چه اقامه نماز يكى از مصاديق وفاء بعهد اللَّه ، و حتى مصداق زنده اى براى حفظ پيوندهاى الهى و از يك نظر از مصاديق صبر و استقامت است ، ولى از آنجا كه اين مفاهيم كلى پاره اى از مصداقهاى بسيار مهم دارد كه در سرنوشت انسان فوق العاده مؤثر است ، در اين جمله و جمله‌هاى بعد روى آنها انگشت گذارده شده .\r\nچه چيز مهمتر از اين است كه انسان هر صبح و شام رابطه و پيوند خود را با خدا تجديد كند ، با او به راز و نياز بر خيزد و به ياد عظمت او و مسئوليتهاى خويش بيفتد ، و در پرتو اين كار ، گرد و غبار و زنگار گناه را از دل و جان بشويد ، و با پيوستن قطره وجود خود به اقيانوس بيكران هستى حق ، مايه بگيرد ، آرى نماز همه اين بركات و آثار را دارد .\r\n","description":"","footnote":"","page_name":" 189 ","page_number":189},
  {"content":"\r\nو به دنبال آن « هفتمين » برنامه حقجويان را با اين عبارت بيان مىكند « آنها كسانى هستند كه از آنچه به آنان روزى داده‌ايم در پنهان و آشكار انفاق مىكنند » ( * ( وَأَنْفَقُوا مِمَّا رَزَقْناهُمْ سِرًّا وَعَلانِيَةً ) * ) .\r\nتنها در اين آيه نيست كه مساله انفاق يا زكات ، به دنبال نماز قرار مىگيرد ، در بسيارى از آيات قرآن اين ترادف به چشم مىخورد ، چرا كه يكى پيوند انسان را با « خدا » و ديگرى پيوند او را با « خلق » محكم مىكند .\r\nدر اينجا توجه به جمله « * ( مِمَّا رَزَقْناهُمْ ) * » كه هر گونه موهبتى را اعم از مال ، علم ، قدرت ، موقعيت و نفوذ اجتماعى و غير آن را شامل مىشود لازم است ، چرا كه انفاق نبايد يك بعدى باشد بلكه در تمام ابعاد و همه مواهب انجام گيرد .\r\nتعبير به « * ( سِرًّا وَعَلانِيَةً ) * » ( پنهان و آشكار ) اشاره ديگرى به اين واقعيت است كه آنها در انفاقهاى خود به كيفيتهاى آن نيز نظر دارند ، چرا كه گاهى اگر انفاق پنهانى صورت گيرد بسيار مؤثرتر است ، و اين در مواردى است كه حفظ حيثيت طرف چنين ايجاب مىكند و يا نسبت به انفاق كننده كه مصون از ريا و نشان دادن عمل به ديگران باشد و گاه اگر آشكار انجام گيرد اثرش وسيعتر و بيشتر خواهد بود ، و اين در مواردى است كه باعث تشويق ديگران به اين كار خير و تاسى و اقتدا به او شود و يك عمل خير او سبب دهها يا صدها يا هزاران كار خير مشابه گردد .\r\nو از اينجا روشن مىشود كه قرآن در انجام يك عمل مثبت آن چنان باريك بين است كه تنها به اصل كار توجه نمىكند ، بلكه تاكيد دارد كه هم اصل عمل خير باشد و هم كيفيت انجام آن ( در مواردى كه يك كار ممكن است با كيفيات مختلفى انجام گيرد ) .\r\nبالآخره « هشتمين » و آخرين برنامه آنها اين است كه « آنها بوسيله » حسنات « ، » سيئات « خود را از ميان مىبرند » ( * ( وَيَدْرَؤُنَ بِالْحَسَنَةِ السَّيِّئَةَ ) * ) .\r\nبه اين معنى كه به هنگام ارتكاب يك گناه و لغزش ، تنها به پشيمان شدن\r\n","description":"","footnote":"","page_name":" 190 ","page_number":190},
  {"content":"\r\nو ندامت و استغفار قناعت نمىكنند ، بلكه عملا در مقام جبران بر مىآيند ، و هر اندازه گناه و لغزش آنها بزرگتر باشد به همان اندازه حسنات بيشترى انجام مىدهند ، تا وجود خود و جامعه را از لوث گناه با آب حسنات بشويند .\r\n« يدرؤن » از ماده « درأ » ( بر وزن زرع ) به معنى دفع كردن است .\r\nاين احتمال نيز در تفسير آيه وجود دارد كه آنها بدى را با بدى تلافى نميكنند ، بلكه سعى دارند اگر از كسى نسبت به آنها بدى برسد ، با انجام نيكى در حق وى ، او را شرمنده و وادار به تجديد نظر كنند ، همانگونه كه در آيه 35 سوره فصلت مىخوانيم : ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ : « بدى را به آنچه نكوتر است از خود دور ساز كه در اين هنگام كسى كه ميان تو و او دشمنى و عداوت است تغيير چهره مىدهد گويى دوست صميمى تو است » ! .\r\nدر عين حال هيچ مانعى ندارد كه آيه مورد بحث در صدد بيان هر دو معنى باشد .\r\nدر احاديث اسلامى نيز احاديثى به مضمون هر دو تفسير وارد شده است .\r\nدر حديثى از پيامبر ص مىخوانيم كه به معاذ بن جبل فرمود :\r\nاذا عملت سيئة فاعمل بجنبها حسنة تمحها :\r\n« هنگامى كه كار بدى كردى در كنار آن كار خوبى انجام ده كه آن را محو كند » ( 1 ) .\r\nو در نهج البلاغه مىخوانيم كه امير مؤمنان على ع فرمود :\r\nعاتب اخاك بالاحسان اليه و اردد شره بالانعام عليه :\r\n« برادرت را در برابر كار خلافى كه انجام داده است بوسيله نيكى سرزنش كن ، و شر او را از طريق انعام و احسان به او برگردان » ( 2 ) .\r\n\r\n","description":"","footnote":"\r\n( 1 ) مجمع البيان ذيل آيه مورد بحث .\r\n( 2 ) كلمات قصار نهج البلاغه جمله 158 .\r\n","page_name":" 191 ","page_number":191},
  {"content":"\r\nالبته بايد توجه داشت اين يك حكم اخلاقى و مخصوص به مواردى است كه اين گونه برنامه‌ها مؤثر واقع مىشود ، و گر نه اجراى حدود و كيفر بدكاران كه به عنوان يك قانون در قوانين اسلامى آمده است ، در همه كسانى كه مشمول آن هستند يكسان اجرا مىشود .\r\nو در پايان آيه پس از ذكر برنامه‌هاى مختلف گذشته ، اشاره به عاقبت كار « اولوا الالباب » و انديشمندان و طرفداران حق و عاملان به اين برنامه‌ها كرده مىفرمايد :\r\n« عاقبت نيك سراى ديگر از آن آنهاست » ( * ( أُولئِكَ لَهُمْ عُقْبَى الدَّارِ ) * ) ( 1 ) :\r\nآيه بعد توضيحى است براى اين سرانجام نيك و عاقبت خير مىگويد :\r\n« سرانجام كار آنها باغهاى جاويدان بهشت است كه هم خودشان وارد آن مىشوند و هم پدران و همسران و فرزندان صالح آنها » ( * ( جَنَّاتُ عَدْنٍ يَدْخُلُونَها وَمَنْ صَلَحَ مِنْ آبائِهِمْ وَأَزْواجِهِمْ وَذُرِّيَّاتِهِمْ ) * ) .\r\nو چيزى كه اين نعمتهاى بزرگ و بىپايان را تكميل مىسازد ، اين است كه « فرشتگان از هر درى بر آنها وارد مىشوند » ( * ( وَالْمَلائِكَةُ يَدْخُلُونَ عَلَيْهِمْ مِنْ كُلِّ بابٍ ) * ) .\r\nو به آنها مىگويند : « سلام بر شما بخاطر صبر و استقامتتان » ( * ( سَلامٌ عَلَيْكُمْ بِما صَبَرْتُمْ ) * ) .\r\nآن صبرها و استقامتهاى شما در راه انجام وظائف و مسئوليتها و تحمل شدائد و مصائب بود كه اين سلامت را به وجود آورد ، در اينجا در نهايت امنيت و آرامش خواهيد بود ، نه جنگ و نزاعى ، و نه خشونت و دعوايى ، همه جا امن و امان است ،\r\n\r\n","description":"","footnote":"\r\n( 1 ) « عقبى » به معنى عاقبت و پايان كار است خواه خير باشد يا شر ولى با توجه به قرينه حال و مقال منظور در آيه فوق عاقبت خير است .\r\n","page_name":" 192 ","page_number":192},
  {"content":"\r\nو همه چيز به روى شما لبخند مىزند و آرامش خالى از هر گونه پريشانى خاطر اينجاست ! .\r\nو در پايان مىفرمايد : « چه پايان نيك و چه عاقبت خوبى » ؟ ( * ( فَنِعْمَ عُقْبَى الدَّارِ ) * ) .\r\n\r\nنكته‌ها :\r\n\r\n1 - چرا تنها صبر ذكر شده است ؟\r\nجمله « * ( سَلامٌ عَلَيْكُمْ بِما صَبَرْتُمْ ) * » مىگويد درود فرشتگان به بهشتيان به اين گونه است كه مىگويند سلام بر شما باد به خاطر صبر و استقامتتان ، در حالى كه در آيات فوق به هشت قسمت از كارهاى نيك و برنامه‌هاى مهم آنها اشاره شده ولى در اين جمله تنها انگشت روى يكى از آن هشت برنامه گذارده و آن صبر است .\r\nنكته اين موضوع را از بيان زنده و پر مغز على ع مىتوان دريافت :\r\nان الصبر من الايمان كالرأس من الجسد و لا خير فى جسد لا رأس معه و لا فى ايمان لا صبر معه :\r\n« صبر نسبت به ايمان مانند سر است در مقابل تن ، تن بىسر بقايى ندارد و ايمان بدون صبر نيز ، ارزشى نخواهد داشت » ( 1 ) .\r\nدر حقيقت پشتوانه همه برنامه‌هاى سازنده فردى و اجتماعى ، همان شكيبايى و استقامت است و اگر آن نباشد هيچكدام از آنها به سامانى نمىرسد ، چرا كه در مسير هر كار مثبتى مشكلات و موانعى است كه جز با نيروى استقامت نمىتوان بر آنها پيروز شد ، نه وفاى عهد بدون استقامت و صبر ميسر است ، و نه حفظ پيوندهاى الهى ، و نه ترس از خدا و دادگاه قيامت ، و نه اقامه صلاة و انفاق از مواهب الهى ، و نه جبران خطاها بوسيله حسنات !\r\n\r\n","description":"","footnote":"\r\n( 1 ) نهج البلاغه كلمات قصار جمله 82 .\r\n","page_name":" 193 ","page_number":193},
  {"content":"\r\n\r\n2 - درهاى بهشت .\r\nهم از آيات قرآن و هم از روايات به خوبى استفاده مىشود كه بهشت درهايى دارد ، ولى اين تعدد درها نه به خاطر آن است كه عده وارد شوندگان به بهشت آن گونه‌اند كه اگر بخواهند از يك در وارد شوند توليد زحمت مىكند ، و نه از جهت آن است كه يك نوع تفاوت گروهى و طبقاتى وجود دارد ، كه هر گروهى موظفند از يك در وارد شوند ، و نه براى نزديكى و دورى راه است ، و نه به خاطر زيبايى و تنوع به خاطر كثرت درها ! اصولا درهاى بهشت همانند درهاى دنيا كه در مدخل باغها و قصرها و خانه‌ها مىگذارند نيست .\r\nبلكه اين درها اشاره به اعمال و كارهايى است كه سبب ورود به بهشت مىشوند ، و لذا در پاره اى از اخبار مىخوانيم كه « بهشت درهايى به نامهاى مختلف دارد ، از جمله : درى دارد كه به عنوان باب المجاهدين ! ( در مجاهدان ) ناميده مىشود ، و مجاهدان مسلح به همان سلاحى كه با آن جهاد كردند از آن در وارد بهشت مىشوند و فرشتگان به آنها خوش آمد مىگويند » ! ( 1 ) .\r\nاز امام باقر ع در حديثى مىخوانيم :\r\nو اعلموا ان للجنة ثمانية ابواب عرض كل باب منها مسيرة اربعين سنة :\r\n« بدانيد كه بهشت هشت در دارد كه عرض هر درى از آنها به اندازه چهل سال راه است » ! ( 2 ) .\r\nاين خود نشان مىدهد كه « در » در اين گونه موارد ، مفهومى وسيعتر از آنچه در تعبيرات روزانه گفته مىشود دارد .\r\nو جالب اينكه در قرآن مىخوانيم كه جهنم « هفت » در دارد ( لَها سَبْعَةُ أَبْوابٍ ) ( حجر - 44 ) و طبق روايات بهشت داراى « هشت » در است ، اشاره به اينكه طرق وصول به سعادت و بهشت جاويدان از طرق وصول به جهنم بيشتر است ،\r\n\r\n","description":"","footnote":"\r\n( 1 ) منهاج البراعه فى شرح نهج البلاغه جلد 3 ص 995 .\r\n( 2 ) خصال صدوق - ابواب الثمانية .\r\n","page_name":" 194 ","page_number":194},
  {"content":"\r\nو رحمت خدا بر غضب او پيشى مىگيرد « يا من سبقت رحمته غضبه » ( جوشن كبير ) .\r\nو جالبتر اينكه در مورد برنامه‌هاى « اولوا الالباب » در آيات فوق نيز اشاره به هشت برنامه شده بود كه هر كدام از آنها در واقع درى از درهاى بهشت و طريقى براى وصول به سعادت جاودان است .\r\n\r\n3 - بستگان بهشتيان به آنها ملحق مىشوند .\r\nنه تنها آيه فوق كه بعضى ديگر از آيات قرآن نيز صريحا اين مطلب را بيان مىكند كه در جمع بهشتيان ، پدران و همسران و فرزندان آنها كه صالح بوده‌اند وارد مىشوند ، و اين در حقيقت براى تكميل نعمتهاى الهى بر آنان است ، تا هيچ كمبودى حتى از نظر فراق افراد مورد علاقه خود نداشته باشند ، و از آنجا كه در آن سرا كه سراى نوين و متكاملى است همه چيز تازه و نو مىشود آنها نيز با چهره‌هاى تازه و نو و محبت و صميميتى داغتر و گرمتر وارد مىشوند ، محبتى كه ارزش نعمتهاى بهشتى را چند برابر مىكند .\r\nگر چه در آيه فوق تنها پدران و فرزندان و همسران ذكر شده‌اند ، ولى در واقع همه بستگان در اين جمع ، جمعند ، چرا كه حضور فرزندان و پدران بدون حضور برادران و خواهران و حتى ساير بستگان ممكن نيست ، و اين مطلب با كمى دقت روشن مىشود ، زيرا هر گاه كسى بهشتى باشد پدر صالح او نيز به او ملحق مىشود ، و از آنجا كه پدر صالح بهشتى است ، همه فرزندانش به او مىپيوندند و به اين ترتيب برادران به هم ملحق مىشوند . و با همين محاسبه ساير بستگان نيز در آن جمع حضور خواهند داشت ( دقت كنيد ) .\r\n\r\n4 - جنات عدن چيست ؟\r\n« جنات » به معنى باغها و « عدن » به معنى « توقف طولانى » است و در اينجا به معنى ابديت است ، و اينكه به « معدن » ، معدن مىگويند به خاطر توقف\r\n","description":"","footnote":"","page_name":" 195 ","page_number":195},
  {"content":"\r\nطولانى موادى در آن مكان است .\r\nاز آيات مختلف قرآن استفاده مىشود كه بهشت براى بهشتيان سراى ابدى و جاويدان است ، ولى همانگونه كه در ذيل آيه 72 سوره توبه گفتيم از پاره اى از آيات قرآن بر مىآيد كه جنات عدن محل خاصى است از بهشت . كه بر ساير باغهاى بهشت امتياز دارد ، و تنها سه گروه در آنجا ساكن مىشوند : « پيامبران » و « صديقان » يعنى ياران خاص آنها ، و « شهداء » ( 1 ) .\r\n\r\n5 - شستن آثار گناه .\r\nدر اينكه « حسنات » و « سيئات » اجمالا روى يكديگر اثر متقابل دارند شكى نيست ، و ما حتى نمونه‌هاى اين موضوع را در زندگى روزمره خود مىيابيم ، گاه مىشود كه انسان ساليان دراز زحمت مىكشد ، و با تحمل مشقت فراوان سرمايه اى مىاندوزد ، اما با يك ندانم كارى يا هوسبازى ، يا بىمبالاتى آن را از دست مىدهد ، اين چيزى جز نابود كردن حسنات مادى سابق نيست كه در قرآن از آن تعبير به « حبط » شده است .\r\nو گاه به عكس ، انسان مرتكب اشتباهات فراوانى مىشود ، و بار خسارتهاى سنگينى را بر اثر آنها بدوش مىكشد ، اما با يك عمل عاقلانه و حساب شده ، و يا مجاهده شجاعانه ، همه آنها را جبران مىنمايد ، چنان كه مثلا در مسير همين انقلاب اسلامى كه در عصر و زمان خود با آن مواجه بوديم كسانى را ديديم كه مرتكب گناهان فراوانى در نظام ظالم و جبار سابق شده بودند و به همين عنوان نيز در زندان بودند ، اما به هنگام بروز جنگ با دشمنان مملكت ، آنها را بخاطر تخصصهاى نظامىشان به ميدان دعوت كردند ، آنها نيز با شجاعت و فداكارى بىنظيرى ضربات مهلكى بر پيكر دشمن وارد ساختند ، و در اين ميان بعضى شهيد شدند ، و بعضى\r\n\r\n","description":"","footnote":"\r\n( 1 ) براى توضيح بيشتر به جلد 8 صفحه 38 مراجعه شود .\r\n","page_name":" 196 ","page_number":196},
  {"content":"\r\nماندند و در هر دو صورت گذشته خود را جبران نمودند .\r\nدر آيات مورد بحث كه مىفرمايد : * ( وَيَدْرَؤُنَ بِالْحَسَنَةِ السَّيِّئَةَ ) * ( انديشمندان با ايمان ، سيئات خود را با حسنات دفع مىكنند ) نيز به همين مطلب اشاره شده است .\r\nچرا كه انسان غير معصوم ، خواه ناخواه گرفتار لغزشهايى مىشود اما ، مهم آنست كه بعد از آن به فكر جبران باشد ، نه تنها آثار اجتماعى گناه را با اعمال خيرش بشويد بلكه آن تاريكى و ظلمتى كه از گناه بر قلب و روان آدمى مىنشيند آن را نيز با « حسنات » پاك كند ، و به نورانيت و صفاى فطرى بازگرداند .\r\nاين كار در لسان قرآن به عنوان « تكفير » ( پوشاندن ) و پاك كردن ناميده مىشود ( در جلد دوم تفسير نمونه صفحه 69 به بعد توضيحات ديگرى نيز در اين زمينه داده‌ايم ) .\r\nالبته همانگونه كه در تفسير آيات فوق گفتيم جمله و يدرؤن بالحسنة ممكن است اشاره به يك فضيلت اخلاقى مهم ديگر باشد و آن اينكه اولوا الالباب ، بدى ديگران را با بدى پاسخ نمىدهند ، و بجاى انتقام ، گرفتن ، نيكى مىكنند ، تا طرف ، خود شرمنده و شرمسار گردد و به سوى پاكى باز گردد و خويش را اصلاح كند .\r\n","description":"","footnote":"","page_name":" 197 ","page_number":197},
  {"content":"\r\n\r\n[ سوره الرعد ‹ 13 › : آيات 25 تا 26 
  ]\r\nوَ الَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه وَيَقْطَعُونَ ما أَمَرَ اللَّه بِه أَنْ يُوصَلَ وَيُفْسِدُونَ فِي الأَرْضِ أُولئِكَ لَهُمُ اللَّعْنَةُ وَلَهُمْ سُوءُ الدَّارِ ‹ 25 › اللَّه يَبْسُطُ الرِّزْقَ لِمَنْ يَشاءُ وَيَقْدِرُ وَفَرِحُوا بِالْحَياةِ الدُّنْيا وَمَا الْحَياةُ الدُّنْيا فِي الآخِرَةِ إِلَّا مَتاعٌ ‹ 26 ›\r\n\r\nترجمه :\r\n25 - و آنها كه عهد الهى را پس از محكم كردن مىشكنند ، و پيوندهايى را كه خدا دستور برقرارى آن را داده قطع مىكنند : و در روى زمين فساد مىنمايند ، لعنت براى آنهاست و بدى ( و مجازات ) سراى آخرت ! 26 - خدا روزى را براى هر كس بخواهد ( و شايسته بداند ) وسيع و براى هر كس بخواهد ( و مستحق ببيند ) تنگ قرار مىدهد ولى آنها به زندگى دنيا شاد ( و خوشحال ) شدند در حالى كه زندگى دنيا در برابر آخرت متاع ناچيزى است .\r\n\r\nتفسير : دنيا پرستان تبهكار !\r\nاز آنجا كه نيك و بد همواره با مقايسه يكديگر به خوبى روشن مىگردد پس از ذكر صفات « اولوا الالباب » و حقطلبان كه در آيات گذشته مشروحا آمد ، در قسمتى از آيات مورد بحث ، بخشى از صفات اصلى مفسدان و آنها كه عقل و انديشه واقعى خود را از دست داده‌اند بيان مىدارد ، و مىگويد :\r\n« و آنها كه عهد الهى را بعد از محكم كردن مىشكنند ، و پيوندهايى را كه خدا فرمان به برقرارى آن داده ، قطع مىكنند ، و در روى زمين افساد مىنمايند ، لعنت و مجازات سراى ديگر از آنهاست » ( * ( وَالَّذِينَ يَنْقُضُونَ عَهْدَ اللَّه مِنْ بَعْدِ\r\n","description":"","footnote":"","page_name":" 198 ","page_number":198},
  {"content":"\r\n* ( مِيثاقِه وَيَقْطَعُونَ ما أَمَرَ اللَّه بِه أَنْ يُوصَلَ وَيُفْسِدُونَ فِي الأَرْضِ أُولئِكَ لَهُمُ اللَّعْنَةُ وَلَهُمْ سُوءُ الدَّارِ ) * ) .\r\nو در حقيقت تمام مفاسد عقيدتى و علمى آنها در سه جمله فوق ، خلاصه شده است :\r\n1 - شكستن پيمانهاى الهى كه شامل پيمانهاى فطرى ، و پيمانهاى عقلى ، و پيمانهاى تشريعى مىشوند .\r\n2 - قطع رابطه‌ها : رابطه با خدا ، رابطه با رهبران الهى ، رابطه با خلق ، و رابطه با خويشتن 3 - آخرين قسمت كه ثمره دو قسمت قبل است ، فساد در روى زمين است .\r\nكسى كه پيمانهاى خدا را بشكند ، و پيوندها را از هر سو ببرد ، آيا كارى جز فساد انجام خواهد داد ؟ ! اين تلاشها و كوششها از ناحيه اين گروه به خاطر رسيدن به مقاصد مادى ، و يا حتى خيالى ، صورت مىگيرد ، و به جاى اينكه آنها را به هدف ارزنده اى نزديك كند ، دور مىسازد ، چرا كه لعنت به معنى دورى از رحمت خدا است ( 1 ) .\r\nجالب اينكه در اين آيه و آيه گذشته ، دار ( خانه و سرا ) به صورت مطلق آمده است ، اشاره به اينكه سراى واقعى در حقيقت ، سراى آخرت است چرا كه هر سراى ديگر « البته خلل مىگيرد » ! در آيه بعد اشاره به اين مىكند كه روزى و زيادى و كمى آن ، بدست خدا\r\n\r\n","description":"","footnote":"\r\n( 1 ) راغب در كتاب مفردات مىگويد : « لعن » به معنى طرد كردن و دور ساختن توأم با خشم است ، اين كلمه هنگامى كه به خدا در آخرت اضافه شود اشاره به عقوبت و كيفر است ، و در دنيا به معنى بريدن از قبول رحمت ، و اگر از ناحيه مردم باشد به معنى نفرين است .\r\n","page_name":" 199 ","page_number":199},
  {"content":"\r\nاست : « خداوند روزى را براى هر كس بخواهد وسيع ، و براى هر كس بخواهد تنگ قرار مىدهد » ( * ( اللَّه يَبْسُطُ الرِّزْقَ لِمَنْ يَشاءُ وَيَقْدِرُ ) * ) .\r\nاشاره به اينكه آنها كه به خاطر جلب در آمد بيشتر در روى زمين فساد مىكنند ، پيوندهاى خدايى را مىبرند ، و عهد الهى را مىشكنند تا در آمد و بهره بيشترى از زندگى مادى پيدا كنند ، توجه به اين حقيقت ندارند كه روزى و كم و زياد آن بدست خدا است .\r\nاين جمله علاوه بر اين مىتواند پاسخ به سؤالى كه صريحا در آيه ذكر نشده است ، باشد و آن اينكه بعد از بيان دو گروه حاميان حق و باطل ، در آيات قبل ، اين سؤال پيش مىآيد : چگونه خداوند همه اينها را از مواهب و روزيهاى خود برخوردار مىسازد ؟ ! .\r\nآيه در پاسخ اين سؤال مىگويد : روزى و كم و زياد آن دست خدا است ، و به هر صورت متاعى است زودگذر ، آنچه بايد روى آن حساب كرد ، همان سراى ديگر و سعادت ابدى است .\r\nولى به هر حال نكته مهم اين است كه « مشيت الهى » در زمينه روزيها اين نيست كه خدا بى حساب و بدون استفاده از اسباب ، به كسى روزى فراوان دهد و يا روزى او را كم كند ، بلكه مشيت او بر اين قرار گرفته است كه آن را در لابلاى اسباب اين جهان جستجو كند كه « ابى اللَّه ان يجرى الامور الا باسبابها » ! سپس اضافه مىكند كه « پيمانشكنان و مفسدان فى الارض ، تنها به زندگى دنيا خشنود و خوشحالند در حالى كه زندگى دنيا در برابر آخرت ، متاع ناچيزى بيش نيست » ( * ( وَفَرِحُوا بِالْحَياةِ الدُّنْيا وَمَا الْحَياةُ الدُّنْيا فِي الآخِرَةِ إِلَّا مَتاعٌ ) * ) .\r\nذكر « متاع » به صورت « نكره » براى بيان ناچيز بودن آنست ، همانگونه كه در فارسى مىگوئيم فلان موضوع « متاعى » بيش نيست ، يعنى متاعى بىارزش ! .\r\n","description":"","footnote":"","page_name":" 200 ","page_number":200},
  {"content":"\r\n\r\nنكته‌ها :\r\n\r\n1 - مفسد فى الارض كيست ؟\r\nفساد كه نقطه مقابل صلاح است ، به هر گونه تخريب و ويرانگرى گفته مىشود ، و به گفته « راغب » در « مفردات » ، الفساد خروج الشيء عن الاعتدال قليلا كان او كثيرا ، و يضاده الصلاح ، و يستعمل ذلك فى النفس و البدن و الاشياء الخارجة عن الاستقامة : « فساد هر گونه خارج شدن اشياء از حالت اعتدال است ، كم باشد يا زياد ، و نقطه مقابل آن صلاح است و اين در جان و بدن و اشيايى كه از حد اعتدال خارج مىشوند ، تصور مىشود » .\r\nبنا بر اين تمام نابسامانيهايى كه در كارها ايجاد مىگردد ، و همه افراط و تفريطها در كل مسائل فردى و اجتماعى ، مصداق فساد است « در قرآن مجيد نيز در بسيارى از موارد » فساد « و » صلاح « در برابر يكديگر قرار گرفته‌اند ، در سوره شعراء آيه 152 مىخوانيم الَّذِينَ يُفْسِدُونَ فِي الأَرْضِ وَلا يُصْلِحُونَ : « آنها كه در زمين فساد مىكنند و اصلاح نمىكنند » .\r\nدر سوره بقره آيه 220 مىفرمايد : وَاللَّه يَعْلَمُ الْمُفْسِدَ مِنَ الْمُصْلِحِ : « خداوند مفسدان را از مصلحان مىشناسد » .\r\nو در سوره اعراف آيه 142 مىخوانيم : وَأَصْلِحْ وَلا تَتَّبِعْ سَبِيلَ الْمُفْسِدِينَ :\r\n« اصلاح كن و راه مفسدان را پيروى مكن » .\r\nدر بعضى از موارد ايمان و عمل صالح را در برابر فساد قرار داده است ، أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ : « آيا آنها را كه ايمان و عمل صالح بجا آوردند همانند مفسدان فى الارض قرار دهيم » ( سوره ص آيه 27 ) .\r\nاز سوى ديگر در بسيارى از آيات قرآن ، « فساد » با كلمه « فى الارض » ، همراه ذكر شده كه نشان مىدهد ، نظر به جنبه‌هاى اجتماعى مساله است ، اين\r\n","description":"","footnote":"","page_name":" 201 ","page_number":201},
  {"content":"\r\nتعبير در بيست و چند مورد از قرآن به چشم مىخورد .\r\nو از سوى سوم « فساد و افساد » در آيات مختلف قرآن مجيد با گناهان ديگرى كه شايد غالبا جنبه مصداق دارد ذكر شده كه بعضى از اين گناهان فوق العاده بزرگ و بعضى از آن كوچكتر است مثلا :\r\nگاهى همرديف با جنگ با خدا و پيامبر آمده است مانند إِنَّما جَزاءُ الَّذِينَ يُحارِبُونَ اللَّه وَرَسُولَه وَيَسْعَوْنَ فِي الأَرْضِ فَساداً ( مائده - 33 ) .\r\nو گاهى همرديف با هلاك كردن حرث و نسل ( انسانها و زراعتها ) وَإِذا تَوَلَّى سَعى فِي الأَرْضِ لِيُفْسِدَ فِيها وَيُهْلِكَ الْحَرْثَ وَالنَّسْلَ ( بقره - 205 ) .\r\nو زمانى در كنار قطع پيوندهايى كه خدا به آن فرمان داده است مانند الَّذِينَ يَنْقُضُونَ عَهْدَ اللَّه مِنْ بَعْدِ مِيثاقِه وَيَقْطَعُونَ ما أَمَرَ اللَّه بِه أَنْ يُوصَلَ وَيُفْسِدُونَ فِي الأَرْضِ ( بقره - 27 ) .\r\nو گاه در كنار برترى جويى و سركشى قرار گرفته تِلْكَ الدَّارُ الآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الأَرْضِ وَلا فَساداً : « اين سراى آخرت است ، كه آن را براى كسانى قرار مىدهيم كه اراده برترى جويى در زمين و فساد ندارند » ( قصص - 83 ) .\r\nگاه « فرعون » را مفسد مىشمارد ، و بهنگام توبه كردن در حال غرق شدنش در نيل مىگويد : آلآنَ وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ : « هم اكنون ايمان مىآورى در حالى كه قبلا گناه كردى و از مفسدان بودى » ( يونس - 91 ) .\r\nو نيز اين كلمه ( فساد فى الارض ) گاه در مورد سرقت به كار رفته ، همانگونه كه در داستان برادران يوسف مىخوانيم كه پس از اتهامشان به سرقت گفتند :\r\nتَاللَّه لَقَدْ عَلِمْتُمْ ما جِئْنا لِنُفْسِدَ فِي الأَرْضِ وَما كُنَّا سارِقِينَ : « به خدا سوگند شما مىدانيد ما نيامده‌ايم كه در زمين مصر فساد كنيم و ما هرگز سارق نبوده‌ايم » ( يوسف - 73 ) .\r\nو گاه در مورد همرديف كمفروشى بيان شده همانگونه كه در داستان شعيب\r\n","description":"","footnote":"","page_name":" 202 ","page_number":202},
  {"content":"\r\nمىخوانيم وَلا تَبْخَسُوا النَّاسَ أَشْياءَهُمْ وَلا تَعْثَوْا فِي الأَرْضِ مُفْسِدِينَ : « كم فروشى نكنيد و حق مردم را كم نگذاريد و در زمين فساد نكنيد » ( هود - 85 ) .\r\nو بالآخره گاهى به معنى به هم ريختن نظام عالم هستى و جهان آفرينش آمده است لَوْ كانَ فِيهِما آلِهَةٌ إِلَّا اللَّه لَفَسَدَتا : « اگر در زمين و آسمان غير از خداوند يگانه » اللَّه « ، خدايان ديگرى بودند فاسد مىشدند » ( انبياء - 22 ) .\r\nاز مجموع اين آيات كه در سوره‌هاى مختلف قرآن آمده به خوبى استفاده مىشود كه فساد به طور كلى ، يا فساد فى الارض يك معنى بسيار وسيع دارد كه بزرگترين جنايات همچون جنايات فرعون و ساير جباران ، و كارهاى كمتر از آن را و حتى گناهان همچون كمفروشى و تقلب در معامله را شامل مىشود ، و البته با توجه به مفهوم وسيع فساد كه هر گونه خروج از حد اعتدال را شامل مىشود ، اين وسعت كاملا قابل درك است .\r\nو با توجه به اينكه مجازاتها بايد با ميزان جرم ، مطابقت داشته باشد روشن مىشود كه هر گروهى از اين « مفسدان » بايد يك نوع مجازات شوند و مجازات همه يك نواخت نيست .\r\nحتى در آيه 33 سوره مائده كه « مفسد فى الارض » با « محارب با خدا و پيامبر » همراه ذكر شده ، چهار نوع ، مجازات مىبينيم كه حتما حاكم شرع بايد در هر مورد مجازاتى را كه با مقدار جنايت متناسب است برگزيند ( كشتن - بدار آويختن - قطع ايدى و ارجل - و تبعيد ) فقهاى ما در بحث محارب و مفسد فى الارض شرائط و حدود اين مجازاتها را در كتب فقهى مشروحا بيان كرده‌اند ( 1 ) .\r\nو نيز براى ريشه كن كردن اين گونه مفاسد ، در هر مورد بايد به وسيله اى\r\n\r\n","description":"","footnote":"\r\n( 1 ) ما نيز در ذيل آيه 33 سوره مائده ( جلد 4 صفحه 358 به بعد ) شرح لازم را در اين زمينه بيان نموديم .\r\n","page_name":" 203 ","page_number":203},
  {"content":"\r\nمتشبث شد ، گاهى نخستين مرحله امر به معروف و نهى از منكر ، يعنى نصيحت و اندرز و تذكرات ، كافى است ، ولى زمانى هم فرا مىرسد كه بايد به آخرين درجه شدت عمل يعنى جنگ متوسل شد .\r\nضمنا تعبير به فساد فى الارض ما را به يك واقعيت در زندگى اجتماعى انسانها رهنمون مىشود و آن اينكه مفاسد اجتماعى ، معمولا موضعى نخواهند بود و در يك منطقه نمىتوان آنها را محصور ساخت ، بلكه در سطح اجتماع و در روى زمين گسترش پيدا مىكنند و از يك گروه به گروه ديگر سرايت خواهد كرد .\r\nاين نكته نيز از آيات قرآن به خوبى استفاده مىشود كه يكى از اهداف بزرگ بعثت پيامبران پايان دادن به هر گونه فساد در ارض ( به معنى وسيعش ) بوده است آن چنان كه از قول شعيب پيامبر بزرگ الهى مىخوانيم : إِنْ أُرِيدُ إِلَّا الإِصْلاحَ مَا اسْتَطَعْتُ او در برابر فساد آن قوم سركش مىگويد « تنها هدف من اين است كه تا آنجا كه در قدرت دارم به مبارزه با فساد بر خيزم و اصلاح كنم » ( هود - 88 ) .\r\n\r\n2 - روزى بدست خدا است اما ! . . .\r\nتنها آيات فوق نيست كه مىگويد كم و زياد روزى بدست خدا است ، از آيات مختلف ديگر قرآن نيز همين معنى ، به خوبى استفاده مىشود كه خدا روزى هر كس را بخواهد وسيع و روزى هر كس را بخواهد محدود مىسازد ، اما اين سخن به آن معنى نيست كه بعضى از جاهلان پنداشته‌اند كه بايد دست از فعاليت كشيد و در گوشه اى نشست تا خدا آنچه مقدر است برساند ، اين گونه افراد كه تفكر منفىشان دستاويز خوبى است براى آنها كه مذهب را « مخدر » مىدانند ، از دو نكته اساسى غافلند :\r\nنخست اينكه خواستن و مشيت و اراده الهى كه در اين آيات به آن اشاره شده يك مساله دلبخواه و بىحساب نيست ، بلكه همانگونه كه سابقا هم گفته ايم\r\n","description":"","footnote":"","page_name":" 204 ","page_number":204},
  {"content":"\r\nمشيت خداوند از حكمت او جدا نيست و هميشه روى حساب لياقتها و شايستگيها است .\r\nديگر اينكه : اين مساله به معنى نفى عالم اسباب نمىباشد ، چرا كه عالم اسباب يعنى جهان تكوين ، نيز خواست خدا و مشيت تكوينى خدا است ، و هيچگاه از مشيت تشريعى او جدا نخواهد بود .\r\nبه عبارت روشنتر اراده خدا در زمينه وسعت و تنگى روزى ، مشروط به شرائطى است كه بر زندگى انسانها حكمفرماست ، و تلاشها و كوششها و اخلاصها و فداكاريها ، و به عكس سستى و تنبلى و بخل و آلودگى نيتها ، نقش تعيين كننده اى در آن دارد ، به همين دليل قرآن مجيد كرارا انسان را در گرو سعى و كوشش و تلاش و فعاليت خود شمرده ، و بهره او را از زندگى به ميزان سعى و تلاشش مىداند .\r\nلذا در كتاب وسائل الشيعه در كتاب تجارت و كسب و كار بابى در زمينه تلاش و كوشش براى تحصيل رزق و روزى عنوان كرده و احاديث متعددى در اين زمينه بيان مىدارد ، نيز ابواب ديگرى در مذمت « بيكارى » ، « پرخوابى » ، « تنبلى » در طريق تحصيل نيازمنديهاى زندگى منعقد ساخته است .\r\nاز جمله در حديثى كه از امير مؤمنان ع در اين ابواب نقل شده مىخوانيم كه فرمود :\r\nان الاشياء لما ازدوجت ازدوج الكسل و العجز فنتجا بينهما الفقر\r\n: « هنگامى كه موجودات در آغاز با هم ازدواج كردند ، تنبلى و ناتوانى با هم پيمان زوجيت بستند و فرزندى از آنها بنام » فقر « متولد شد » ! ( 1 ) .\r\nو در حديثى ديگر از امام صادق ع مىخوانيم :\r\nلا تكسلوا فى طلب معايشكم فان آباءنا كانوا يركضون فيها و يطلبونها :\r\n« در طلب روزى و نيازهاى زندگى تنبلى نكنيد چرا كه پدران و نياكان ما به دنبال آن مىدويدند و آن را طلب مىكردند » ! ( 2 ) .\r\n\r\n","description":"","footnote":"\r\n( 1 ) و ( 2 ) وسائل الشيعه جلد 12 صفحه 38 .\r\n","page_name":" 205 ","page_number":205},
  {"content":"\r\nدر حديث ديگرى از امام باقر ع مىخوانيم :\r\nانى لابغض الرجل ان يكون كسلانا عن امر دنياه ، و من كسل عن امر دنياه فهو عن امر آخرته اكسل :\r\n« من مردى را كه در كار دنيايش تنبل باشد مبغوض مىدارم ، كسى كه در كار دنيا تنبل باشد ( با اينكه ثمره اش به زودى نصيب او مىشود ) در كار آخرتش تنبلتر است » ( 1 ) .\r\nو نيز از امام موسى بن جعفر ع نقل شده است كه فرمود :\r\nان اللَّه تعالى ليبغض العبد النوام ، ان اللَّه ليبغض العبد الفارغ :\r\n« خداوند بنده پر خواب را مبغوض مىشمرد ، خداوند انسان بىكار را دشمن مىدارد » ( 2 ) .\r\n\r\n","description":"","footnote":"\r\n( 1 ) و ( 2 ) وسائل جلد 12 صفحه 37 .\r\n","page_name":" 206 ","page_number":206},
  {"content":"\r\n\r\n[ سوره الرعد ‹ 13 › : آيات 27 تا 29 
  ]\r\nوَ يَقُولُ الَّذِينَ كَفَرُوا لَوْ لا أُنْزِلَ عَلَيْه آيَةٌ مِنْ رَبِّه قُلْ إِنَّ اللَّه يُضِلُّ مَنْ يَشاءُ وَيَهْدِي إِلَيْه مَنْ أَنابَ ‹ 27 › الَّذِينَ آمَنُوا وَتَطْمَئِنُّ قُلُوبُهُمْ بِذِكْرِ اللَّه أَلا بِذِكْرِ اللَّه تَطْمَئِنُّ الْقُلُوبُ ‹ 28 › الَّذِينَ آمَنُوا وَعَمِلُوا الصَّالِحاتِ طُوبى لَهُمْ وَحُسْنُ مَآبٍ ‹ 29 ›\r\n\r\nترجمه :\r\n27 - و آنها كه كافر شدند مىگويند چرا آيه ( و معجزه ) اى از پروردگارش بر او نازل نشده است ؟ بگو خداوند هر كس را بخواهد گمراه ، و هر كس را كه به سوى او باز گردد هدايت مىكند ( كمبود در معجزه نيست لجاجت آنها مانع است ) .\r\n28 - آنها كسانى هستند كه ايمان آورده‌اند و دلهايشان به ياد خدا مطمئن ( و آرام ) است ، آگاه باشيد با ياد خدا دلها آرامش مىيابد ! 29 - آنها كه ايمان آوردند ، و عمل صالح انجام دادند پاكيزه ترين ( زندگى ) نصيبشان است و بهترين سرانجامها .\r\n\r\nتفسير : ياد خدا مايه آرامش دلها است .\r\nاز آنجا كه در اين سوره بسيارى از بحثها پيرامون توحيد و معاد و رسالت پيامبر ص است ، نخستين آيه مورد بحث بار ديگر به سراغ مساله دعوت پيامبر\r\n","description":"","footnote":"","page_name":" 207 ","page_number":207},
  {"content":"\r\nاسلام مىرود و يكى از ايرادات منكران لجوج را بيان مىكند و مىگويد :\r\n« كافران مىگويند چرا معجزه اى از سوى پروردگارش بر او نازل نشده است » ( * ( وَيَقُولُ الَّذِينَ كَفَرُوا لَوْ لا أُنْزِلَ عَلَيْه آيَةٌ مِنْ رَبِّه ) * ) .\r\nجمله « يقول » فعل مضارع است و دليل بر اين است كه آنها اين ايراد را بارها تكرار مىكردند ، و با اينكه كرارا معجزاتى از پيامبر ديده بودند ( و وظيفه هر پيامبرى اين است كه دلائلى بر حقانيت خود از معجزات ارائه دهد ) باز هم بهانه مىگرفتند و معجزات گذشته را ناديده گرفته و تقاضاى معجزه جديد مورد نظر خودشان را داشتند .\r\nبه تعبير ديگر آنها و همه منكران لجوج پيوسته به دنبال « معجزات اقتراحى » مىروند انتظار دارند كه پيامبر به صورت يك « خارقالعاده گر » در گوشه اى بنشيند و هر يك از آنها از در وارد شوند ، و هر معجزه اى مايل هستند پيشنهاد كنند او هم بلافاصله به آنها ارائه دهد ، و تازه آنها اگر مايل نبودند ايمان نياورند ! .\r\nدر حالى كه مىدانيم وظيفه پيامبران در درجه اول تبليغ و تعليم و هشدار و انذار است و خارق عادات امورى استثنايى هستند كه به مقدار لازم و ضرورت ، آن هم به فرمان خدا ( نه به خواست پيامبر ) انجام مىگردد ، ولى كرارا در آيات قرآن مىخوانيم كه گروه هايى از معاندان بىآنكه اعتنايى به اين واقعيت داشته باشند ، پيوسته مزاحم پيامبران مىشدند و چنين درخواستهايى را داشتند .\r\nقرآن در پاسخ آنها مىگويد : « اى پيامبر به اينها بگو كه خداوند هر كه را بخواهد گمراه مىكند و هر كس كه به سوى او باز گردد مشمول هدايتش قرار مىدهد » ( * ( قُلْ إِنَّ اللَّه يُضِلُّ مَنْ يَشاءُ وَيَهْدِي إِلَيْه مَنْ أَنابَ ) * ) .\r\nاشاره به اينكه كمبود شما از ناحيه اعجاز نيست ، چرا كه به قدر كافى پيامبر ارائه معجزه كرده است ، كمبود شما از درون وجود خودتان است ، لجاجتها ،\r\n","description":"","footnote":"","page_name":" 208 ","page_number":208},
  {"content":"\r\nتعصبها ، جهالتها ، و گناهانى كه سد راه توفيق مىشود مانع از ايمان شما است .\r\nبنا بر اين به سوى خدا باز گرديد و انابه كنيد ، و پرده‌هاى جهل و غرور و خود خواهى را از مقابل چشم عقل و فكرتان كنار بزنيد تا جمال حق را به روشنى ببينيد ، چرا كه :\r\n\r\nجمال يار ندارد نقاب و پرده ولى\r\nغبار ره بنشان تا نظر توانى كرد !\r\n\r\nدر آيه بعد تفسير بسيار جالبى از « من اناب » ( آنها كه به سوى خدا بازگشته‌اند ) بيان مىكند : « اينان كسانى هستند كه ايمان آورده‌اند و دلهايشان به ذكر خدا مطمئن و آرام است » ( * ( الَّذِينَ آمَنُوا وَتَطْمَئِنُّ قُلُوبُهُمْ بِذِكْرِ اللَّه ) * ) .\r\nو بعد به عنوان يك قاعده كلى و اصل جاويدان و فراگير مىفرمود « آگاه باشيد با ياد خدا دلها آرامش مىگيرد » ( * ( أَلا بِذِكْرِ اللَّه تَطْمَئِنُّ الْقُلُوبُ ) * ) .\r\nو در آخرين آيه مورد بحث با ذكر سرنوشت و پايان كار افراد با ايمان مضمون آيات قبل را چنين تكميل مىكند : « آنهايى كه ايمان آوردند و عمل صالح انجام دادند بهترين زندگى براى آنهاست و سرانجام كارشان بهترين سرانجامها خواهد بود » ( * ( الَّذِينَ آمَنُوا وَعَمِلُوا الصَّالِحاتِ طُوبى لَهُمْ وَحُسْنُ مَآبٍ ) * ) .\r\nبسيارى از مفسران بزرگ كلمه « طوبى » را مؤنث « اطيب » دانسته‌اند كه مفهومش بهتر و پاكيزه تر يا بهترين و پاكيزه ترين است ، و با توجه به اينكه متعلق آن محذوف است مفهوم اين كلمه از هر نظر وسيع و نامحدود خواهد بود ، نتيجه اى كه با ذكر جمله « * ( طُوبى لَهُمْ ) * » همه نيكيها و پاكيها براى آنان پيش بينى شده است ، از همه چيز بهترينش : بهترين زندگى ، بهترين نعمتها ، بهترين آرامش ، بهترين دوستان ، و بهترين الطاف خاص پروردگار ، همه اينها در گرو ايمان و عمل صالح است ، و پاداشى است براى آنها كه از نظر عقيده ، محكم و از نظر عمل ، پاك و فعال و درستكار و خدمتگزارند .\r\n","description":"","footnote":"","page_name":" 209 ","page_number":209},
  {"content":"\r\nبنا بر اين تفسيرهاى متعددى كه جمعى از مفسران براى اين كلمه ذكر كرده‌اند تا آنجا كه در مجمع البيان ده معنى براى آن ذكر نموده همه در حقيقت مصداقهاى مختلف اين معنى وسيعند .\r\nدر روايات متعددى نيز مىخوانيم « طوبى » درختى است كه اصلش در خانه پيامبر يا على ع در بهشت مىباشد و شاخه‌هاى آن همه جا و بر سر همه مؤمنان و بر فراز همه خانه هايشان گسترده است ، كه در واقع ممكن است تجسمى از آن مقام رهبرى و پيشوايى آنان و پيوندهاى ناگسستنى ميان اين پيشوايان بزرگ و پيروانشان باشد كه ثمره آن ، آن همه نعمت گوناگون و متنوع است .\r\n( و اگر مىبينيم « طوبى » به صورت مؤنث ذكر شده ، نه « اطيب » كه مذكر است به خاطر آن است كه صفت براى حيات يا نعمت مىباشد كه هر دو مؤنث هستند ) .\r\n\r\nنكته‌ها :\r\n\r\n1 - چگونه دل با ياد خدا آرام مىگيرد ؟\r\nهميشه اضطراب و نگرانى يكى از بزرگترين بلاهاى زندگى انسانها بوده و هست ، و عوارض ناشى از آن در زندگى فردى و اجتماعى كاملا محسوس است .\r\nهميشه آرامش يكى از گمشده‌هاى مهم بشر بوده ، و به هر درى مىزند تا آن را پيدا كند ، و اگر تلاش و كوشش انسانها را در طول تاريخ براى پيدا كردن آرامش از طرق « صحيح » و « كاذب » جمع آورى كنيم خود كتاب بسيار قطورى را تشكيل مىدهد .\r\nبعضى از دانشمندان مىگويند : به هنگام بروز بعضى از بيماريهاى واگيردار همچون « و با » از هر ده نفر كه ظاهرا به علت و يا ميميرند اكثر آنها به علت نگرانى و ترس است و تنها اقليتى از آنها حقيقتا بخاطر ابتلاى به بيمارى و يا از بين مىروند !\r\n","description":"","footnote":"","page_name":" 210 ","page_number":210},
  {"content":"\r\nبه طور كلى « آرامش » و « دلهره » ، نقش بسيار مهمى در « سلامت » و « بيمارى » فرد و جامعه و سعادت و بدبختى انسانها دارد ، و چيزى نيست كه بتوان از آن به آسانى گذشت و به همين دليل تا كنون كتابهاى زيادى نوشته شده كه موضوع آنها فقط نگرانى و راه مبارزه با آن ، و طرز بدست آوردن آرامش است .\r\nتاريخ بشر پر است از صحنه‌هاى غمانگيزى كه انسان براى تحصيل آرامش به هر چيز دست انداخته و در هر وادى گام نهاده ، و تن به انواع اعتيادها داده است .\r\nولى قرآن با يك جمله كوتاه و پر مغز ، مطمئنترين و نزديكترين راه را نشان داده و مىگويد : « بدانيد كه ياد خدا آرامبخش دلها است » ! براى روشن شدن اين حقيقت قرآنى به توضيح زير توجه كنيد :\r\n\r\nعوامل نگرانى و پريشانى .\r\n1 - گاهى اضطراب و نگرانى به خاطر آينده تاريك و مبهمى است كه در برابر فكر انسان خودنمايى مىكند ، احتمال زوال نعمتها ، گرفتارى در چنگال دشمن ، ضعف و بيمارى و ناتوانى و درماندگى ، و احتياج ، همه اينها آدمى را رنج مىدهد ، اما ايمان به خداوند قادر متعال ، خداوند رحيم و مهربان ، خدايى كه همواره كفالت بندگان خويش را بر عهده دارد مىتواند اين گونه نگرانيها را از ميان ببرد و به او آرامش دهد كه تو در برابر حوادث آينده درمانده نيستى ، خدايى دارى توانا ، قادر و مهربان .\r\n2 - گاه گذشته تاريك زندگى فكر انسان را به خود مشغول مىدارد و همواره او را نگران مىسازد ، نگرانى از گناهانى كه انجام داده ، از كوتاهيها و لغزشها ، اما توجه به اينكه خداوند ، غفار ، توبه پذير و رحيم و غفور است ، به او آرامش مىدهد ، به او مىگويد : عذر تقصير به پيشگاهش بر ، از گذشته عذر خواهى كن و در مقام جبران براى ، كه او بخشنده است و جبران كردن ممكن .\r\n","description":"","footnote":"","page_name":" 211 ","page_number":211},
  {"content":"\r\n3 - ضعف و ناتوانى انسان در برابر عوامل طبيعى و گاه در مقابل انبوه دشمنان داخلى و خارجى ، او را نگران مىسازد كه من در برابر اينهمه دشمن نيرومند در ميدان جهاد چكنم ؟ و يا در مبارزات ديگر چه مىتوانم انجام دهم ؟\r\nاما هنگامى كه به ياد خدا مىافتد و متكى به قدرت و رحمت او مىشود ، قدرتى كه برترين قدرتها است و هيچ چيز در برابر آن ياراى مقاومت ندارد ، قلبش آرام مىگيرد ، با خود مىگويد آرى من تنها نيستم ، من در سايه خدا ، بىنهايت قدرت دارم ! .\r\nقهرمانيهاى مجاهدان راه خدا در جنگها ، چه در گذشته ، چه در حال ، و سلحشوريهاى اعجابانگيز و خيره كننده آنان ، حتى در آنجايى كه تك و تنها بوده‌اند ، بيانگر آرامشى است كه در سايه ايمان پيدا مىشود .\r\nهنگامى كه با چشم خود مىبينيم و با گوش مىشنويم كه افسر رشيدى پس از يك نبرد خيره كننده ، بينايى خود را به كلى از دست داده و با تنى مجروح به روى تخت بيمارستان افتاده اما با چنان آرامش خاطر و اطمينان سخن مىگويد كه گويى خراشى بر بدن او هم وارد نشده است ، به اعجاز آرامش در سايه ذكر خدا پى مىبريم ( 1 ) .\r\n4 - گاهى نيز ريشه نگرانيهاى آزار دهنده انسان ، احساس پوچى زندگى و بىهدف بودن آن است ولى آن كسى كه به خدا ايمان دارد ، و مسير تكاملى زندگى را به عنوان يك هدف بزرگ پذيرفته است ، و تمام برنامه‌ها و حوادث زندگى را در همين خط مىبيند ، نه از زندگى احساس پوچى مىكند ، و نه همچون افراد بىهدف و مردد ، سرگردان و مضطرب است .\r\n\r\n","description":"","footnote":"\r\n( 1 ) اين حادثه كه در جنگهاى اخير ايران و عراق ، جنگى كه از ناحيه دشمنان به كشور ما تحميل شده بود اتفاق افتاد نه تنها در يك مورد ، صدها و هزاران نمونه داشت كه بيانگر رشادتها و مجاهدتهاى مجاهدان بدر و ساير جنگهاى اسلامى بود .\r\n","page_name":" 212 ","page_number":212},
  {"content":"\r\n5 - عامل ديگر نگرانى آن است كه انسان گاهى براى رسيدن به يك هدف زحمت زيادى را متحمل مىشود ، اما كسى را نمىبيند كه براى زحمت او ارج نهد و قدردانى و تشكر كند ، اين ناسپاسى او را شديدا رنج مىدهد و در يك حالت اضطراب و نگرانى فرو مىبرد ، اما هنگامى كه احساس كند كسى از تمام تلاشها و كوششهايش آگاه است ، و به همه آنها ارج مىنهد و براى همه پاداش مىدهد ديگر چه جاى نگرانى و ناآرامى است ؟\r\n6 - سوء ظنها و توهمها و خيالات پوچ يكى ديگر از عوامل نگرانى است كه بسيارى از مردم در زندگى خود از آن رنج مىبرند ، ولى چگونه مىتوان انكار كرد كه توجه به خدا و لطف بىپايان او و دستور به حسن ظن كه وظيفه هر فرد با ايمانى است اين حالت رنجآور را از بين مىبرد و آرامش و اطمينان جاى آن را مىگيرد .\r\n7 - دنيا پرستى و دلباختگى در برابر زرق و برق زندگى مادى يكى از بزرگترين عوامل اضطراب و نگرانى انسانها بوده و هست ، تا آنجا كه گاهى عدم دستيابى به رنگ خاصى از لباس يا كفش و كلاه و يا يكى ديگر از هزاران وسائل زندگى ساعتها و يا روزها و هفته‌ها فكر دنيا پرستان را ناآرام و مشوش مىدارد .\r\nاما ايمان به خدا و توجه به آزادگى مؤمن كه هميشه با « زهد و پارسايى سازنده » و عدم اسارت در چنگال زرق و برق زندگى مادى همراه است به همه اين اضطرابها پايان مىدهد ، هنگامى كه روح انسان « علىوار » آن گونه وسعت يابد كه بگويد :\r\nدنيا كم هذه اهون عندى من ورقة فى فم جرادة تقضمها :\r\n« دنياى شما در نظر من بىارزشتر از برگ درختى است كه در دهان ملخى باشد كه آن را مىجود » ( 1 ) نرسيدن به يك وسيله مادى يا از دست دادن آن چگونه امكان دارد آرامش روح آدمى را بر هم زند و طوفانى از نگرانى در قلب و فكر او ايجاد كند .\r\n\r\n","description":"","footnote":"\r\n( 1 ) نهج البلاغه خطبه 224 .\r\n","page_name":" 213 ","page_number":213},
  {"content":"\r\n8 - يك عامل مهم ديگر براى نگرانى ترس و وحشت از مرگ است كه هميشه روح انسانها را آزار مىداده است و از آنجا كه امكان مرگ تنها در سنين بالا نيست بلكه در سنين ديگر مخصوصا به هنگام بيماريها ، جنگها ، ناامنيها وجود دارد ، اين نگرانى مىتواند عمومى باشد .\r\nولى اگر ما از نظر جهان بينى مرگ را به معنى فنا و نيستى و پايان همه چيز بدانيم ( همانگونه كه ماديون جهان مىپندارند ) اين اضطراب و نگرانى كاملا بجا است ، و بايد از چنين مرگى كه نقطه پايان همه آرزوها و موفقيتها و خواستهاى انسان است ترسيد ، اما هر گاه در سايه ايمان به خدا مرگ را دريچه اى به يك زندگى وسيعتر و والاتر بدانيم ، و گذشتن از گذرگاه مرگ را همچون عبور از دالان زندان و رسيدن به يك فضاى آزاد بشمريم ديگر اين نگرانى بىمعنى است ، بلكه چنين مرگى - هر گاه در مسير انجام وظيفه بوده باشد - دوست داشتنى و خواستنى است ، البته عوامل نگرانى منحصر به اينها نيست بلكه مىتوان عوامل فراوان ديگرى براى آن نيز شمرد ، ولى بايد قبول كرد كه بيشتر نگرانيها به يكى از عوامل فوق باز مىگردد .\r\nو هنگامى كه ديديم اين عوامل در برابر ايمان به خدا ذوب و بىرنگ و نابود مىگردد تصديق خواهيم كرد كه ياد خدا مايه آرامش دلها است ( * ( أَلا بِذِكْرِ اللَّه تَطْمَئِنُّ الْقُلُوبُ ) * ) ( 1 ) .\r\n\r\n1 - آيا آرامش با خوف خدا سازگار است ؟\r\nبعضى از مفسران در اينجا ايرادى مطرح كرده‌اند كه خلاصه اش اين است :\r\n\r\n","description":"","footnote":"\r\n( 1 ) براى توضيح بيشتر به كتاب « راه غلبه بر نگرانيها و نااميديها » مراجعه فرمائيد .\r\n","page_name":" 214 ","page_number":214},
  {"content":"\r\nما از يك طرف در آيه فوق مىخوانيم ياد خدا مايه آرامش دلها است ، و از طرفى ديگر در آيه 2 سوره انفال مىخوانيم إِنَّمَا الْمُؤْمِنُونَ الَّذِينَ إِذا ذُكِرَ اللَّه وَجِلَتْ قُلُوبُهُمْ : « مؤمنان كسانى هستند كه وقتى نام خدا برده مىشود قلبشان ترسان مىگردد » آيا اين دو با هم منافات ندارند ؟\r\nپاسخ سؤال اين است كه منظور از آرامش همان آرامش در برابر عوامل مادى است كه غالب مردم را نگران مىسازد كه نمونه‌هاى روشن آن در بالا ذكر شد ، ولى مسلما افراد با ايمان در برابر مسئوليتهاى خويش نمىتوانند نگران نباشند ، و به تعبير ديگر آنچه در آنها وجود ندارد نگرانيهاى ويرانگر است كه غالب نگرانيها را تشكيل مىدهد اما نگرانى سازنده كه انسان را به انجام وظيفه در برابر خدا و خلق و فعاليتهاى مثبت زندگى وا مىدارد در وجود آنها هست و بايد هم باشد ، و منظور از خوف از خدا نيز همين است ( 1 ) .\r\n\r\n3 - ذكر خدا چيست و چگونه است ؟\r\n« ذكر » همانگونه كه راغب در « مفردات » گفته است « گاهى به معنى حفظ مطالب و معارف آمده است با اين تفاوت كه كلمه » حفظ « به آغاز آن گفته مىشود و كلمه » ذكر « به ادامه آن ، و گاهى به معنى يادآورى چيزى به زبان يا به قلب است ، لذا گفته‌اند ذكر دو گونه است : « ذكر قلبى » و « ذكر زبانى » و هر يك از آنها دو گونه است يا پس از فراموشى است و يا بدون فراموشى » .\r\nو به هر حال منظور در آيه فوق از ذكر خدا كه مايه آرامش دلها است تنها اين نيست كه نام او را بر زبان آورد و مكرر تسبيح و تهليل و تكبير گويد ، بلكه منظور آن است كه با تمام قلب متوجه او و عظمتش و علم و آگاهيش و حاضر و ناظر بودنش گردد ، و اين توجه مبدأ حركت و فعاليت در وجود او به سوى جهاد و تلاش و نيكيها گردد و ميان او و گناه سد مستحكمى ايجاد كند ، اين است حقيقت « ذكر »\r\n\r\n","description":"","footnote":"\r\n( 1 ) در جلد 7 تفسير نمونه صفحه 86 نيز در اين باره توضيحاتى داده‌ايم .\r\n","page_name":" 215 ","page_number":215},
  {"content":"\r\nكه آن همه آثار و بركات در روايات اسلامى براى آن بيان شده است .\r\nدر حديث مىخوانيم كه از وصايايى كه پيامبر به على ع فرمود اين بود :\r\nيا على ثلاث لا تطيقها هذه الامة المواساة للاخ فى ماله و انصاف الناس من نفسه و ذكر اللَّه على كل حال ، و ليس هو سبحان اللَّه و الحمد للَّه و لا إله الا اللَّه و اللَّه اكبر و لكن اذا ورد على ما يحرم عليه خاف اللَّه عز و جل عنده و تركه :\r\nاى على سه كار است كه اين امت طاقت آن را ندارند ( و از همه كس ساخته نيست ) مواسات با برادران دينى در مال ، و حق مردم را از خويشتن دادن ، و ياد خدا در هر حال ، ولى ياد خدا ( تنها ) سبحان اللَّه و الحمد للَّه و لا إله الا اللَّه و اللَّه اكبر نيست ، بلكه ياد خدا آن است كه هنگامى كه انسان در برابر حرامى قرار مىگيرد از خدا بترسد و آن را ترك گويد » ( 1 ) .\r\nدر حديث ديگرى مىخوانيم على ع فرمود :\r\nالذكر ذكران : ذكر اللَّه عز و جل عند المصيبة و افضل من ذلك ذكر اللَّه عند ما حرم اللَّه عليك فيكون حاجزا : ذكر دو گونه است : ياد خدا كردن به هنگام مصيبت ( و شكيبايى و استقامت ورزيدن ) و از آن برتر آن است كه خدا را در برابر محرمات ياد كند و ميان او و حرام سدى ايجاد نمايد » ( 2 ) .\r\nو به همين دليل است كه در بعضى از روايات ذكر خداوند به عنوان يك سپر و وسيله دفاعى شمرده شده است ، در حديثى از امام صادق ع مىخوانيم كه روزى پيامبر رو به يارانش كرد و فرمود :\r\nاتخذوا جئنا فقالوا يا رسول اللَّه امن عدو قد اظلنا ؟ قال لا ، و لكن من النار قولوا سبحان اللَّه و الحمد للَّه و لا إله الا اللَّه و اللَّه اكبر :\r\n« سپرهايى براى خود فراهم كنيد عرض كردند اى رسول خدا ص آيا در برابر دشمنان كه اطراف ما را احاطه كرده و بر ما سايه افكنده‌اند ؟ فرمود نه ، از آتش\r\n\r\n","description":"","footnote":"\r\n( 1 و 2 ) سفينة البحار جلد 1 صفحه 484 .\r\n","page_name":" 216 ","page_number":216},
  {"content":"\r\n( دوزخ ) بگوئيد : سبحان اللَّه و الحمد للَّه و لا إله الا اللَّه و اللَّه اكبر ( خدا را به پاكى بستائيد و بر نعمتهايش شكر گوئيد و غير از او معبودى انتخاب نكنيد و او را از همه چيز برتر بدانيد ) ( 1 ) .\r\nو اگر مىبينيم در پاره اى از احاديث ، پيامبر به عنوان « ذكر اللَّه » معرفى شده ، نيز به خاطر آن است كه او مردم را به ياد خدا مىاندازد و تربيت مىكند .\r\nاز امام صادق ع در تفسير « * ( أَلا بِذِكْرِ اللَّه تَطْمَئِنُّ الْقُلُوبُ ) * » نقل شده است كه فرمود :\r\nبمحمد تطمئن القلوب و هو ذكر اللَّه و حجابه :\r\n« به وسيله محمد دلها آرامش مىپذيرد و او است ذكر خدا و حجاب او » ! .\r\n\r\n","description":"","footnote":"\r\n( 1 ) سفينة البحار جلد 1 صفحه 484 .\r\n","page_name":" 217 ","page_number":217},
  {"content":"\r\n\r\n[ سوره الرعد ‹ 13 › : آيات 30 تا 32 
  ]\r\nكَذلِكَ أَرْسَلْناكَ فِي أُمَّةٍ قَدْ خَلَتْ مِنْ قَبْلِها أُمَمٌ لِتَتْلُوَا عَلَيْهِمُ الَّذِي أَوْحَيْنا إِلَيْكَ وَهُمْ يَكْفُرُونَ بِالرَّحْمنِ قُلْ هُوَ رَبِّي لا إِله إِلَّا هُوَ عَلَيْه تَوَكَّلْتُ وَإِلَيْه مَتابِ ‹ 30 › وَلَوْ أَنَّ قُرْآناً سُيِّرَتْ بِه الْجِبالُ أَوْ قُطِّعَتْ بِه الأَرْضُ أَوْ كُلِّمَ بِه الْمَوْتى بَلْ لِلَّه الأَمْرُ جَمِيعاً أَ فَلَمْ يَيْأَسِ الَّذِينَ آمَنُوا أَنْ لَوْ يَشاءُ اللَّه لَهَدَى النَّاسَ جَمِيعاً وَلا يَزالُ الَّذِينَ كَفَرُوا تُصِيبُهُمْ بِما صَنَعُوا قارِعَةٌ أَوْ تَحُلُّ قَرِيباً مِنْ دارِهِمْ حَتَّى يَأْتِيَ وَعْدُ اللَّه إِنَّ اللَّه لا يُخْلِفُ الْمِيعادَ ‹ 31 › وَلَقَدِ اسْتُهْزِئَ بِرُسُلٍ مِنْ قَبْلِكَ فَأَمْلَيْتُ لِلَّذِينَ كَفَرُوا ثُمَّ أَخَذْتُهُمْ فَكَيْفَ كانَ عِقابِ ‹ 32 ›\r\n\r\nترجمه :\r\n30 - همانگونه ( كه پيامبران پيشين را فرستاديم ) تو را به ميان امتى فرستاديم كه پيش از آنها امتهاى ديگرى آمدند و رفتند ، تا آنچه را به تو وحى نموده‌ايم بر آنها بخوانى در حالى كه آنها به رحمان ( خداوندى كه رحمتش همگان را فرا گرفته ) كفر مىورزند بگو او پروردگار من است ، معبودى جز او نيست ، بر او توكل كردم و بازگشتم به سوى او است .\r\n31 - اگر بوسيله قرآن كوه‌ها به حركت در آيند و زمينها قطعه قطعه شوند ، و بوسيله آن با مردگان سخن گفته شود ( باز هم ايمان نخواهند آورد ! ) ولى همه آنها در اختيار خداست آيا آنها كه ايمان آورده‌اند نمىدانند كه اگر خدا بخواهد همه مردم را ( به اجبار ) هدايت مىكند ( اما هدايت اجبارى سودى ندارد ) و پيوسته مصائب كوبنده اى بر كافران - بخاطر اعمالشان - وارد مىشود و يا به نزديكى خانه آنها فرود مىآيد تا وعده ( نهايى ) خدا فرا رسد ، خداوند در وعده خود تخلف نمىكند .\r\n32 - ( تنها تو را استهزا نكردند ) پيامبران پيش از تو را نيز استهزا نمودند ، من به كافران مهلت دادم سپس آنها را گرفتم ديدى مجازات ( من ) چگونه بود ؟ !\r\n","description":"","footnote":"","page_name":" 218 ","page_number":218},
  {"content":"\r\n\r\nشان نزول :\r\nمفسران گفته‌اند كه آيه نخست در صلح حديبيه در سال ششم هجرت نازل شده است ، در آن هنگام كه مىخواستند صلح نامه را بنويسند ، پيامبر ص به على ع فرمود : بنويس « بسم اللَّه الرحمن الرحيم . . . » « سهيل بن عمرو » و ساير مشركان ، گفتند ما « رحمان » را نمىشناسيم ! تنها يك « رحمان » داريم و آن در يمامه است ( مقصودشان مسيلمه كذاب بود كه دعوى نبوت داشت ) بلكه بايد بنويسى « باسمك اللهم » همانگونه كه در زمان جاهليت مىنوشتند ، سپس پيامبر ص به على ع فرمود : بنويس « اين صلحنامه اى است كه محمد رسول اللَّه ص . . . » مشركان قريش گفتند : اگر تو رسول خدا بودى و ما با تو جنگ مىكرديم و راه خانه خدا را بر تو مىبستيم ، بسيار ستمكار بوديم ( دعوا در همين رسالت تو است ) و لكن بنويس اين صلحنامه محمد بن عبد اللَّه است ! . . .\r\nدر اين هنگام ياران پيامبر ص برآشفتند و گفتند : اجازه بده ما با اينها پيكار كنيم ، پيامبر ص فرمود : نه ، همانگونه كه اينها مىخواهند بنويس ، در اين هنگام آيه فوق نازل شد ، و در مورد لجاجت و بهانه گيرى و مخالفت آنها با نام « رحمان » كه از اوصاف قطعى خداوند است آنها را شديدا سرزنش كرد .\r\nاين شان نزول در صورتى صحيح است كه ما اين سوره را « مدنى » بدانيم تا با داستان صلح حديبيه سازگار باشد ، اما اگر - آن چنان كه مشهور است - « مكى » بدانيم نوبت به اين بحث نمىرسد .\r\nمگر اينكه شان نزول اين آيه را پاسخ به گفتار مشركان كه در سوره فرقان آمده است بدانيم كه در برابر دعوت پيامبر ص به سجده كردن براى رحمان ، گفتند ما رحمان را نمىشناسيم ( اسْجُدُوا لِلرَّحْمنِ قالُوا وَمَا الرَّحْمنُ - فرقان آيه 60 ) و در هر حال آيه فوق منهاى شان نزول مفهوم روشنى دارد كه در تفسير آن\r\n","description":"","footnote":"","page_name":" 219 ","page_number":219},
  {"content":"\r\nخواهيد خواند .\r\nدر مورد شان نزول آيه دوم نيز بعضى از مفسران بزرگ گفته‌اند كه در پاسخ جمعى از مشركان مكه نازل شده است ، كه در پشت خانه كعبه نشسته بودند و به دنبال پيامبر ص فرستادند ، پيامبر ص ( به اميد هدايت آنها ) نزد آنها آمد ، عرض كردند : اگر دوست دارى از تو پيروى كنيم اين كوه‌هاى مكه را بوسيله قرآنت عقب بران تا كمى اين زمين تنگ و محدود ما گسترش يابد ! و زمين را بشكاف و چشمه‌ها و نهرهايى در اينجا پديد آور تا درختان غرس كنيم ، و زراعت نمائيم ! تو به گمان خود كمتر از داود نيستى كه خداوند كوه‌ها را براى او مسخر كرده بود كه با او همصدا شده ، تسبيح خدا مىگفتند ، يا اينكه باد را مسخر ما گردان كه بر دوش آن سوار شويم و به شام رويم و مشكلات خود را حل كنيم و ما يحتاج را تهيه نمائيم و همان روز باز گرديم ! ، همان گونه كه مسخر سليمان بود ، تو به گمان خود از سليمان كمتر نيستى و نيز جدت « قصى » ( جد طايفه قريش ) يا هر كس ديگر از مردگان ما را مىخواهى زنده كن تا از او سؤال كنيم آيا آنچه تو مىگويى حق است يا باطل ، زيرا عيسى ع مردگان را زنده مىكرد و تو كمتر از عيسى نيستى ! در اين هنگام آيه دوم مورد بحث نازل شد و به آنها گوشزد كرد كه همه آنچه را مىگوئيد از سر لجاجت است نه براى ايمان آوردن ، و گر نه معجزه كافى براى ايمان آوردن ارائه شده است .\r\n\r\nتفسير : هر كار كنى اين لجوجان ايمان نمىآورند !\r\nبار ديگر در اين آيات به بحث نبوت بازمىگرديم ، آيات فوق قسمت ديگرى\r\n","description":"","footnote":"","page_name":" 220 ","page_number":220},
  {"content":"\r\nاز گفتگوهاى مشركان و پاسخ آنها را در زمينه نبوت بازگو مىكند :\r\nنخست مىگويد « همانگونه كه پيامبران پيشين را براى هدايت اقوام گذشته فرستاديم ترا نيز به ميان امتى فرستاديم كه قبل از آنها امتهاى ديگرى آمدند و رفتند » ( * ( كَذلِكَ أَرْسَلْناكَ فِي أُمَّةٍ قَدْ خَلَتْ مِنْ قَبْلِها أُمَمٌ ) * ) .\r\n« و هدف اين بود كه آنچه را بر تو وحى كرده‌ايم بر آنها بخوانى » ( * ( لِتَتْلُوَا عَلَيْهِمُ الَّذِي أَوْحَيْنا إِلَيْكَ ) * ) .\r\n« در حالى كه آنها به » رحمان « كفر مىورزند » ( به خداوندى كه رحمتش همگان را در بر گرفته و فيض گسترده و عامش كافر و مؤمن و گبر و ترسا را شامل شده است ) ( * ( وَهُمْ يَكْفُرُونَ بِالرَّحْمنِ ) * ) .\r\n« بگو اگر نمىدانيد ، رحمان آن خداوندى كه فيض و رحمتش عام است ، پروردگار من است » ( * ( قُلْ هُوَ رَبِّي ) * ) .\r\n« هيچ معبودى جز او نيست ، من بر او توكل كردم ، و بازگشتم به سوى او است » ( * ( لا إِله إِلَّا هُوَ عَلَيْه تَوَكَّلْتُ وَإِلَيْه مَتابِ ) * ) .\r\nسپس در پاسخ اين بهانه جويان كه به همه چيز ايراد مىگيرند مىفرمايد :\r\n« حتى اگر بوسيله قرآن كوه‌ها به حركت در آيند و زمينها ، قطعه قطعه شوند ، و بوسيله آن با مردگان صحبت شود باز هم ايمان نخواهند آورد ! » ( * ( وَلَوْ أَنَّ قُرْآناً سُيِّرَتْ بِه الْجِبالُ أَوْ قُطِّعَتْ بِه الأَرْضُ أَوْ كُلِّمَ بِه الْمَوْتى ) * ) .\r\n« ولى همه اين كارها در اختيار خدا است » و هر اندازه لازم بداند انجام مىدهد ( * ( بَلْ لِلَّه الأَمْرُ جَمِيعاً ) * ) .\r\nاما شما طالب حق نيستيد و اگر بوديد همان مقدار از نشانه‌هاى اعجاز كه از اين پيامبر ص صادر شده براى ايمان آوردن كاملا كافى بود ، اينها همه بهانه جويى است .\r\nسپس اضافه مىكند : « آيا كسانى كه ايمان آورده‌اند نمىدانند كه اگر\r\n","description":"","footnote":"","page_name":" 221 ","page_number":221},
  {"content":"\r\nخدا بخواهد همه مردم را بالاجبار هدايت مىكند « ( * ( أَ فَلَمْ يَيْأَسِ الَّذِينَ آمَنُوا أَنْ لَوْ يَشاءُ اللَّه لَهَدَى النَّاسَ جَمِيعاً ) * ) . ( 1 ) .\r\nاشاره به اينكه خداوند مىتواند از طريق يك اجبار درونى ، يا برونى ، حتى منكران لجوج را وادار به پذيرش ايمان كند ، چرا كه او بر همه چيز تواناست ، و هيچ كارى در برابر قدرتش ، مشكل نيست ، ولى هرگز او چنين نخواهد كرد ، چرا كه اين گونه ايمان اجبارى بىارزش و فاقد معنويت و تكاملى است كه انسان به آن نياز دارد .\r\nبعد اضافه مىكند كه « در عين حال كافران همواره مورد هجوم مصائب كوبنده اى بخاطر اعمالشان هستند » كه اين مصائب به صورت بلاهاى مختلف و همچنين جنگهاى كوبنده مجاهدان اسلام بر آنها فرود مىآيد * ( وَلا يَزالُ الَّذِينَ كَفَرُوا تُصِيبُهُمْ بِما صَنَعُوا قارِعَةٌ ) * ) .\r\nو اگر اين مصائب در خانه آنان فرود نيايد ، به نزديكى خانه آنها وارد مىشود « ( * ( أَوْ تَحُلُّ قَرِيباً مِنْ دارِهِمْ ) * ) .\r\nتا عبرت بگيرند و تكانى بخورند و به سوى خدا باز گردند .\r\nو اين هشدارها هم چنان ادامه خواهد يافت ، تا فرمان نهايى خدا فرا رسد « ( * ( حَتَّى يَأْتِيَ وَعْدُ اللَّه ) * ) .\r\n\r\n","description":"","footnote":"\r\n( 1 ) * ( أَ فَلَمْ يَيْأَسِ ) * از ماده ياس به معنى نوميدى است ، ولى بسيارى از مفسران گفته‌اند كه در اينجا به معنى علم است ، اما بنا به گفته « كسانى » ( طبق نقل فخر رازى ) هيچگاه ديده نشده است كه « يئست » به معنى « علمت » بوده باشد و از گفتار راغب در مفردات چنين برمىآيد كه ياس در اينجا به همان معنى معروف آن است ولى لازمه هر ياسى علم به عدم تحقيق آن موضوع است بنا بر اين ثبوت ياس آنها لازمه اش علم آنهاست . ولى اين گفتار راغب نتيجه اش اين مىشود كه ياس در اينجا به معنى علم به وجود نباشد بلكه به معنى علم به عدم باشد كه با مفهوم آيه سازگار نيست ، بنا بر اين حق همانست كه مشهور مفسران گفته‌اند و شواهدى از سخن عرب نيز بر آن آورده‌اند ، نمونه اين شواهد را فخر رازى در تفسيرش آورده است ( دقت كنيد ) .\r\n","page_name":" 222 ","page_number":222},
  {"content":"\r\nاين فرمان نهايى ممكن است اشاره به مرگ ، يا روز قيامت باشد و يا به گفته بعضى « فتح مكه » كه آخرين قدرت دشمن را در هم شكست .\r\nو به هر حال وعده خدا قطعى است ، « و خداوند هيچگاه از وعده خود تخلف نخواهد كرد » ( * ( إِنَّ اللَّه لا يُخْلِفُ الْمِيعادَ ) * ) .\r\nآخرين آيه مورد بحث روى سخن را به پيامبر ص كرده مىگويد : تنها تو نيستى كه با تقاضاهاى گوناگون و پيشنهاد معجزات اقتراحى از طرف اين گروه كافر به استهزاء و سخريه كشيده شده اى ، اين يك سابقه طولانى در تاريخ انبياء دارد « و بسيارى از رسولان پيش از تو نيز مورد استهزاء واقع شدند » ( * ( وَلَقَدِ اسْتُهْزِئَ بِرُسُلٍ مِنْ قَبْلِكَ ) * ) .\r\nولى ما اين كافران را فورا مجازات نكرديم ، « بلكه به آنها مهلت داديم » ( * ( فَأَمْلَيْتُ لِلَّذِينَ كَفَرُوا ) * ) .\r\nشايد بيدار شوند و شايد به راه حق بازگردند و يا حد اقل اتمام حجت كافى بر آنها بشود . چرا كه اگر آنها بدكار و گنهكارند مهربانى خداوند و لطف و كرم و حكمت او جايى نرفته است ! ولى به هر حال اين مهلت و تاخير به آن معنى نيست كه مجازات و كيفر آنان فراموش شود ، لذا « پس از اين مهلت آنها را گرفتيم و ديدى چگونه آنها را مجازات كرديم » ؟ ! اين سرنوشت در انتظار قوم لجوج تو نيز هست ( * ( ثُمَّ أَخَذْتُهُمْ فَكَيْفَ كانَ عِقابِ ) * ) .\r\n\r\nنكته‌ها :\r\n\r\n1 - چرا روى كلمه « رحمان » تكيه شده است ؟\r\nآيات فوق و شان نزولى كه در باره آن ذكر شده نشان مىدهد كه كفار\r\n","description":"","footnote":"","page_name":" 223 ","page_number":223},
  {"content":"\r\nقريش توصيف خداوند را به رحمان ، نمىپسنديدند و چون چنين چيزى در ميان آنها معمول نبود آن را به باد استهزاء گرفتند ، در حالى كه آيات فوق تاكيد و اصرار بر آن دارد ، چرا كه لطف خاصى در اين كلمه نهفته است ، زيرا مىدانيم صفت رحمانيت خداوند اشاره به لطف عام او است كه دوست و دشمن را فرا مىگيرد ، و مؤمن و كافر مشمول آن است ، در برابر صفت رحيميت كه اشاره به رحمت خاص ايزدى در مورد بندگان صالح و مؤمنان است .\r\nيعنى شما چگونه به خدايى كه منبع لطف و كرم است و حتى دشمنان خويش را مشمول لطف و رحمتش قرار مىدهد ايمان نمىآوريد ، اين نهايت نادانى شما است .\r\n\r\n2 - چرا پيامبر تسليم درخواست معجزات نشد ؟\r\nباز در اينجا به گفتار كسانى برخورد مىكنيم كه مىپندارند پيامبر اسلام جز قرآن معجزه اى نداشت و از آياتى شبيه آيات فوق كمك مىگيرند ، چرا كه ظاهر اين آيات مىگويد پيامبر در برابر درخواست معجزات مختلف از قبيل عقب راندن كوه‌هاى مكه و شكافتن زمين آنجا و آشكار شدن نهرها و زنده كردن مردگان و سخن گفتن با آنها ، دست رد به سينه تقاضا كنندگان زد .\r\nولى بارها گفته‌ايم اعجاز تنها براى نشان دادن چهره حقيقت است ، براى آنها كه حقيقت طلب مىباشند ، نه اينكه پيامبر ص به صورت يك معجزه گر درآيد و هر كس هر عملى پيشنهاد كرد انجام دهد و تازه حاضر به قبول آن نباشند .\r\nاين گونه درخواست معجزه ( معجزات اقتراحى ) تنها از ناحيه افراد لجوج و سبك مغزى انجام مىگرفت كه حاضر به قبول هيچ حقى نبودند .\r\nو اتفاقا نشانه‌هاى اين امر در آيات فوق به خوبى به چشم مىخورد ، چرا كه در آخرين آيه مورد بحث ديديم كه سخن از استهزاى پيامبر ص به ميان آمده ، يعنى آنها نمىخواستند چهره حق را ببينند ، بلكه با اين پيشنهادها مىخواستند\r\n","description":"","footnote":"","page_name":" 224 ","page_number":224},
  {"content":"\r\nپيامبر ص را استهزاء كنند ! .\r\nبه علاوه از شان نزولهايى كه در آغاز اين آيات خوانديم استفاده مىشود كه آنها به پيامبر پيشنهاد كرده بودند يكى از اجداد و نياكانشان را زنده كند تا از او بپرسند آيا او بر حق است يا باطل ؟ در حالى كه اگر پيامبر اقدام به چنين معجزه اى ( زنده كردن مردگان ) كند ، ديگر جاى اين نيست كه آنها سؤال كنند پيامبر بر حق است يا بر باطل ؟ اين نشان مىدهد كه آنها افراد متعصب لجوج و معاندى بودند كه هدفشان جستجوگرى از حق نبود ، هميشه پيشنهادهاى غريب و عجيبى مىكردند و تازه آخر كار هم ايمان نمىآوردند ( در ذيل آيه 90 سوره اسراء به خواست خداوند باز هم در اين باره توضيح خواهيم داد ) .\r\n\r\n3 - قارعه چيست ؟\r\n« قارعه » از ماده « قرع » بىمعنى كوبيدن است ، و بنا بر اين قارعه يعنى كوبنده و در اينجا اشاره به امورى است كه آدمى را مىكوبد و هشدار مىدهد و اگر آماده بيدار شدن باشد بيدار مىكند .\r\nدر حقيقت قارعه معنى وسيعى دارد كه هر گونه مصيبت شخصى ، يا جمعى ، و مشكلات و حوادث دردناك را شامل مىشود .\r\nلذا بعضى از مفسران آن را به معنى جنگها و خشكساليها و كشته شدن و اسير شدن دانسته‌اند ، در حالى كه بعضى ديگر آن را تنها اشاره به جنگهايى گرفته‌اند كه در صدر اسلام تحت عنوان « سريه » واقع مىشد و آن جنگهايى بود كه پيامبر ص شخصا در آن شركت نداشت ، بلكه ماموريت را به اصحاب و ياران خود مىداد ، ولى مسلم است كه قارعه اختصاص به هيچ يك از اين امور ندارد و همه را فرا مىگيرد .\r\nجالب اينكه در آيات فوق مىخوانيم اين حوادث كوبنده يا به خود آنها مىرسد يا در نزديكى خانه آنها پياده مىشود ، يعنى اگر خود آنها هم مبتلى\r\n","description":"","footnote":"","page_name":" 225 ","page_number":225},
  {"content":"\r\nبه اين حوادث هشدار دهنده نشوند ، در همسايگى ، يا نزديكى آنها واقع مىگردد ، آيا براى بيدار شدن آنها كافى نيست .\r\n\r\n[ سوره الرعد ‹ 13 › : آيات 33 تا 34 
  ]\r\nأَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ وَجَعَلُوا لِلَّه شُرَكاءَ قُلْ سَمُّوهُمْ أَمْ تُنَبِّئُونَه بِما لا يَعْلَمُ فِي الأَرْضِ أَمْ بِظاهِرٍ مِنَ الْقَوْلِ بَلْ زُيِّنَ لِلَّذِينَ كَفَرُوا مَكْرُهُمْ وَصُدُّوا عَنِ السَّبِيلِ وَمَنْ يُضْلِلِ اللَّه فَما لَه مِنْ هادٍ ‹ 33 › لَهُمْ عَذابٌ فِي الْحَياةِ الدُّنْيا وَلَعَذابُ الآخِرَةِ أَشَقُّ وَما لَهُمْ مِنَ اللَّه مِنْ واقٍ ‹ 34 ›\r\n\r\nترجمه :\r\n33 - آيا كسى كه بالاى سر همه ايستاده ( و حافظ و نگهبان و مراقب همه است ) و اعمال همه را مىبيند ( همچون كسى است كه هيچيك از اين صفات را ندارد ) آنان براى خدا شريكانى قرار دادند ، بگو آنها را نام ببريد ! آيا به او چيزى را خبر مىدهيد كه از وجود آن در روى زمين بى خبر است ؟ يا سخنان ظاهرى ( و تو خالى ) مىگوئيد ، ( نه ، شريكى براى خدا وجود ندارد ) بلكه در نظر كافران دروغهايشان زينت داده شده ( و بر اثر ناپاكى درون ، چنين مىپندارند كه واقعيتى دارد ) و آنها از راه ( خدا ) بازداشته شده‌اند و هر كس را خدا گمراه كند راهنمايى نخواهد داشت .\r\n34 - براى آنها عذاب ( دردناكى ) در دنياست ، و عذاب آخرت سختتر است ، و در برابر خدا هيچ كس نمىتواند آنها را نگه دارد .\r\n\r\nتفسير : چگونه خدا را با بتها قرين مىسازيد ؟ !\r\nدر اين آيات بار ديگر به بحث در باره توحيد و شرك باز مىگردد و مردم را\r\n","description":"","footnote":"","page_name":" 226 ","page_number":226},
  {"content":"\r\nبا اين دليل روشن مخاطب مىسازد كه « آيا كسى كه حافظ همه چيز در پهنه جهان هستى است و همه را زير پوشش تدبير خود قرار داده و از اعمال همه كس آگاه و با خبر است ، همچون كسى است كه هيچيك از اين صفات در او نيست » ؟ ! ( * ( أَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ ) * ) ( 1 ) .\r\nدر حقيقت جمله فوق به وضوح مىگويد احاطه او چنان است كه گويى خداوند بالاى سر همه ايستاده ، آنچه را كه انجام مىدهند مىبيند و مىداند و حساب مىكشد و پاداش و كيفر مىدهد و تدبير و تصرف مىكند ، بنا بر اين كلمه « قائم » معنى وسيعى دارد كه همه اين امور را شامل مىشود گرچه گروهى از مفسران ، هر يك آن را در يك بعد خلاصه كرده‌اند .\r\nسپس به عنوان تكميل بحث گذشته و مقدمه اى براى بحث آينده مىفرمايد :\r\n« آنها براى خدا شريكهايى قرار دادند » ( * ( وَجَعَلُوا لِلَّه شُرَكاءَ ) * ) .\r\nبلا فاصله از چند طريق به آنها پاسخ مىدهد .\r\nنخست مىگويد : « اين شريكها را نام ببريد » ( * ( قُلْ سَمُّوهُمْ ) * ) .\r\nمنظور از نام بردن يا اين است كه آنها حتى بىارزشتر از آن هستند كه نام و نشانى داشته باشند ، يعنى چگونه يك عده موجودات بىنام و نشان و بىارزش را در رديف پروردگار قادر متعال قرار مىدهيد ؟\r\nو يا اينكه منظور اين است ، صفات آنها را بيان كنيد ببينيم آيا شايسته عبوديت هستند ، در باره اللَّه مىگوئيم او خالق ، رازق ، حياتبخش ، عالم و قادر و بزرگ است ، آيا اين صفات را مىتوانيد در مورد بتها به كار بريد ، يا به عكس اگر بخواهيم از آنها نام ببريم بايد بگوئيم بتهايى از سنگ و چوب و بىحركت ،\r\n\r\n","description":"","footnote":"\r\n( 1 ) در حقيقت جمله فوق مشتمل بر مبتدا است و خبر آن محذوف مىباشد ، در تقدير چنين بوده « ا فمن هو قائم على كل نفس بما كسبت كمن ليس كذلك » يعنى آيا كسى كه داراى اين صفت است همچون كسى است كه فاقد آن است .\r\n","page_name":" 227 ","page_number":227},
  {"content":"\r\nفاقد عقل و شعور ، نيازمند به عبادت كننده گان خود و خلاصه فاقد همه چيز ! ، اين دو را چگونه مىتوان همسان قرار داد ؟ آيا اين شرم آور نيست ؟\r\nو يا اينكه منظور آنست كه كارهاى آنها را بر شمريد ، آيا تا كنون زيانى به كسى رسانيده‌اند و يا سود و منفعتى ؟ مشكلى را گشوده‌اند يا گرهى در كار كسى زده‌اند ؟ با اين حال كدام عقل اجازه مىدهد كه آنها را در رديف خدايى قرار دهند كه همه بركات و نعمتها و سود و زيانها و پاداش و كيفرها از او است .\r\nالبته هيچ مانعى ندارد كه همه اين معانى در جمله سموهم ( آنها را نام ببريد ) جمع باشد ! .\r\nدوم اينكه چگونه چنين شريكى وجود دارد در حالى كه خداوند كه به پندار شما شريك آنهاست از وجودشان هيچگونه اطلاعى ندارد با اينكه علمش همه جهان را در برگرفته « آيا به او خبر مىدهيد از چيزى كه وجود آن را در زمين نميداند » ( * ( أَمْ تُنَبِّئُونَه بِما لا يَعْلَمُ فِي الأَرْضِ ) * ) .\r\nاين تعبير در حقيقت بهترين راه براى كوبيدن سخن واهى طرف است ، و به اين ميماند كه شخصى به شما مىگويد ديشب فلان كس در خانه تو ميهمان بوده است و شما در پاسخ مىگوئيد تو از ميهمانى خبر مىدهى كه من از آن بىاطلاعم ! ، يعنى آيا ممكن است كسى ميهمان من باشد و من بىخبر و تو از آن آگاه باشى ؟\r\nسوم اينكه : خود شما هم در واقع در دل ، ايمان به چنين چيزى نداريد ، « تنها به يك سخن ظاهرى تو خالى كه در آن هيچ مفهوم صحيحى نهفته نيست قناعت كرده‌ايد » ( * ( أَمْ بِظاهِرٍ مِنَ الْقَوْلِ ) * ) .\r\nبه همين دليل اين مشركان هنگامى كه در تنگناهاى سخت زندگى قرار مىگيرند به سراغ « اللَّه » مىروند چرا كه در دل مىدانند كارى از بتها ساخته نيست ، همانگونه كه خداوند حال آنها را به هنگامى كه سوار كشتى مىشوند و طوفان سخت آنها را احاطه مىكند و تنها به خدا رو مىآورند در آيه 65 سوره عنكبوت\r\n","description":"","footnote":"","page_name":" 228 ","page_number":228},
  {"content":"\r\nبيان فرموده است .\r\nچهارم اينكه : اين مشركان درك صحيح و درستى ندارند ، و چون پيرو هوى و هوس و تقليدهاى كوركورانه‌اند ، قادر به قضاوت عاقلانه و صحيح نيستند ، و به همين دليل به اين گمراهى و ضلالت كشيده شده‌اند ، « اينها مكر و توطئه هايشان در برابر پيامبر ص و مؤمنان و دروغ و تهمت و تزويرها در نظرشان ( به خاطر ناپاكى درون ) زينت داده شده است » ، تا جايى كه اين موجودات بىارزش و بىنام و نشان را شريك خدا دانسته‌اند ( * ( بَلْ زُيِّنَ لِلَّذِينَ كَفَرُوا مَكْرُهُمْ وَصُدُّوا عَنِ السَّبِيلِ ) * ) .\r\n« و كسى را كه خدا گمراه سازد ، هيچكس توانايى هدايت او را نخواهد داشت » ( * ( وَمَنْ يُضْلِلِ اللَّه فَما لَه مِنْ هادٍ ) * ) .\r\nبارها گفته‌ايم اين ضلالت به معنى اجبار نيست ، و مساله دل بخواهى و بىحساب نمىباشد ، بلكه اضلال الهى به معنى عكس العمل كارهاى نادرست و غلط خود انسان است كه او را به گمراهيها مىكشاند ، و از آنجا كه اين خاصيت را خدا در اين گونه اعمال قرار داده ، به خدا نسبت داده مىشود .\r\nو در آخرين آيه مورد بحث به مجازاتهاى دردناك آنها در دنيا و آخرت كه طبعا شامل شكست و ناكامى و سيه روزى و آبروريزى و غير آن مىشود ، اشاره كرده چنين مىگويد : « براى آنها در زندگى دنيا مجازاتى است و مجازات آخرت سختتر و شديدتر است » ( لَهُمْ عَذابٌ فِي الْحَياةِ الدُّنْيا وَلَعَذابُ الآخِرَةِ أَشَقُّ ) .\r\nچرا كه دائمى و هميشگى و جسمانى و روحانى و توأم با انواع ناراحتيها است :\r\nو اگر گمان كنند راه فرار و وسيله دفاعى در برابر آن دارند ، سخت در اشتباهند چرا كه « هيچ چيز در برابر خداوند نمىتواند از آنها دفاع كند » ( وَما لَهُمْ مِنَ اللَّه مِنْ واقٍ ) .\r\n","description":"","footnote":"","page_name":" 229 ","page_number":229},
  {"content":"\r\n\r\n[ سوره الرعد ‹ 13 › : آيه 35 
  ]\r\nمَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الأَنْهارُ أُكُلُها دائِمٌ وَظِلُّها تِلْكَ عُقْبَى الَّذِينَ اتَّقَوْا وَعُقْبَى الْكافِرِينَ النَّارُ ‹ 35 ›\r\n\r\nترجمه :\r\n35 - بهشتى كه به پرهيزگاران وعده داده شده است نهرهاى آب از زير درختانش جارى است ، ميوه‌هاى آن هميشگى و سايه هايش دائمى است ، اين سرانجام كسانى است كه پرهيزگارى پيشه كردند و سرانجام كافران ، آتش است !\r\n\r\nتفسير :\r\nبا توجه به تناوب آيات اين سوره در زمينه بيان توحيد و معاد و ساير معارف اسلامى بار ديگر در اين آيه سخن از معاد و مخصوصا از نعمتهاى بهشتى و كيفرهاى دوزخى به ميان آمده است .\r\nنخست مىگويد : « مثل باغهاى بهشت كه به پرهيزگاران وعده داده شده است باغهايى است كه آبهاى جارى از زير درختان آنها مىگذرد » ( * ( مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الأَنْهارُ ) * ) ( 1 ) .\r\nتعبير به « مثل » ، شايد اشاره به اين نكته باشد كه باغها و ساير نعمتهاى سراى ديگر براى ساكنان اين جهان محدود كه در برابر عالم پس از مرگ فوق العاده كوچك است ، قابل توصيف با هيچ بيانى نيست ، تنها مثل و شبحى از آن را مىتوان براى مردم اين جهان ترسيم كرد ، همانگونه كه اگر بچه اى كه در عالم جنين است ، عقل و هوش مىداشت ، هرگز نمىشد نعمتهاى اين دنيا را براى او توضيح داد ، جز با مثالهاى ناقص و كمرنگ !\r\n\r\n","description":"","footnote":"\r\n( 1 ) در تركيب اين جمله در ميان مفسران گفتگو است بعضى « مثل » را مبتدا دانسته‌اند و « تجرى » را خبر آن ، و بعضى « مثل » را مبتدا و خبر آن را محذوف دانسته و تقديرش چنين است فيما نقص عليكم مثل الجنة : « از چيزهايى كه براى شما بازگو مىكنيم مثل بهشت است » .\r\n","page_name":" 230 ","page_number":230},
  {"content":"\r\nدومين وصف باغهاى بهشت اين است كه « ميوه‌هاى آن دائمى و هميشگى است » ( * ( أُكُلُها دائِمٌ ) * ) .\r\nنه همچون ميوه‌هاى اين جهان كه فصلى است و هر كدام در فصل خاصى آشكار مىشود بلكه گاهى بر اثر آفت و بلا ممكن است در يك سال اصلا نباشد ، اما ميوه‌هاى بهشتى نه آفتى دارد ، و نه فصلى و موسمى است ، بلكه همچون ايمان مؤمنان راستين دائم و پابرجا است .\r\nو همچنين « سايه آنها نيز هميشگى است » ( * ( وَظِلُّها ) * ) .\r\nنه همچون سايه‌هاى درختان دنيا كه ممكن است در آغاز صبح كه آفتاب از يك سو مىتابد سايه پرپشتى در سطح باغ باشد ، اما به هنگام ظهر كه آفتاب عمودى مىتابد سايه‌ها كم مىشود ، و يا در فصل بهار و تابستان كه درختان پر برگند وجود دارد و در فصل خزان و زمستان كه درختان برهنه مىشوند از بين ميرود ( البته نمونه‌هاى كوچكى از درختان هميشه بهار كه هميشه ميوه و گل مىدهند در محيط دنيا در مناطقى كه سرماى خزان و زمستان نيست ديده مىشوند ) .\r\nخلاصه ، سايه‌هاى بهشتى همچون همه نعمتهايش جاودانى است و از اين روشن مىشود كه باغهاى بهشت خزان ندارند ، و نيز از آن معلوم مىشود كه تابش نور آفتاب يا همانند آن در بهشت هست ، و الا تعبير به سايه در آنجا كه شعاع نور نباشد مفهومى ندارد ، و اينكه در آيه 13 سوره دهر مىخوانيم لا يَرَوْنَ فِيها شَمْساً وَلا زَمْهَرِيراً ممكن است اشاره به اعتدال هوا باشد چرا كه سوزش آفتاب و همچنين سرماى سخت در بهشت نيست ، نه اينكه اصلا آفتاب نمىدرخشد .\r\nخاموش شدن كره آفتاب نيز دليل از ميان رفتن ابدى آن نيست ، چرا كه قرآن مىگويد : در قيامت زمين و آسمان ، تبديل به زمين و آسمان ديگرى ( نوتر و وسيعتر ) مىشوند .\r\nو اگر گفته شود جايى كه آفتاب سوزندگى ندارد ، سايه براى چيست ؟\r\n","description":"","footnote":"","page_name":" 231 ","page_number":231},
  {"content":"\r\nدر پاسخ مىگوئيم لطف سايه تنها به اين نيست كه از سوزش آفتاب جلوگيرى كند بلكه رطوبت مطبوع متصاعد از برگها كه توأم با اكسيژن نشاط بخش است لطافت و طراوت خاصى به سايه مىدهد ، و لذا هيچگاه سايه درخت همچون سايه سقف اطاق خشك و بىروح نيست .\r\nو در پايان آيه بعد از بيان اين اوصاف سه گانه بهشت مىگويد : « اين است سرانجام پرهيزگاران ولى سرانجام كافران آتش است » ! ( * ( تِلْكَ عُقْبَى الَّذِينَ اتَّقَوْا وَعُقْبَى الْكافِرِينَ النَّارُ ) * ) .\r\nدر اين تعبير زيبا ، نعمتهاى بهشتى با لطافت و به تفصيل بيان شده ، اما در مورد دوزخيان در يك جمله كوتاه ، و خشك و خشن مىگويد عاقبت كارشان جهنم است !\r\n\r\n[ سوره الرعد ‹ 13 › : آيه 36 
  ]\r\nوَ الَّذِينَ آتَيْناهُمُ الْكِتابَ يَفْرَحُونَ بِما أُنْزِلَ إِلَيْكَ وَمِنَ الأَحْزابِ مَنْ يُنْكِرُ بَعْضَه قُلْ إِنَّما أُمِرْتُ أَنْ أَعْبُدَ اللَّه وَلا أُشْرِكَ بِه إِلَيْه أَدْعُوا وَإِلَيْه مَآبِ ‹ 36 ›\r\n\r\nترجمه :\r\n36 - و آنها كه كتاب آسمانى در اختيارشان قرار داده‌ايم از آنچه بر تو نازل شده خوشحالند ، و بعضى از احزاب ( و گروه‌ها ) قسمتى از آن را انكار مىكنند ، بگو من مامورم كه اللَّه را بپرستم و شريكى براى او قائل نشوم ، به سوى او دعوت مىكنم و بازگشت ( همگان ) به سوى او است .\r\n\r\nتفسير : خدا پرستان و احزاب !\r\nدر اين آيه اشاره به عكس العمل متفاوت مردم در برابر نزول آيات قرآن شده است كه افراد حقيقتجو و حقطلب چگونه در برابر آنچه بر پيامبر نازل مىشد تسليم و خوشحال بودند و معاندان و افراد لجوج به مخالفت برمىخاستند .\r\n","description":"","footnote":"","page_name":" 232 ","page_number":232},
  {"content":"\r\nنخست مىگويد : « آنها كه كتاب آسمانى در اختيارشان قرار داده‌ايم از آنچه بر تو نازل مىشود خوشحالند » ( * ( وَالَّذِينَ آتَيْناهُمُ الْكِتابَ يَفْرَحُونَ بِما أُنْزِلَ إِلَيْكَ ) * ) .\r\nبا توجه به اينكه تعبير « * ( آتَيْناهُمُ الْكِتابَ ) * » و شبيه آن در سراسر قرآن معمولا به يهود و نصارى و مانند آنها از پيروان مذاهب آسمانى اطلاق شده ، شكى باقى نمىماند كه در اينجا نيز اشاره به آنها است ، يعنى حقطلبان يهود و نصارى و مانند آنها از نزول اين آيات بر تو خوشحال و خشنودند ، چرا كه از يك سو آن را هماهنگ با نشانه هايى كه در دست دارند مىبينند و از سوى ديگر مايه آزادى و نجات آنها از شر خرافات و عالم نمايان يهود و مسيحيت و امثال آنها كه آنان را به قيد و بند كشيده ، و از آزادى فكرى و تكامل انسانى محروم داشته بودند .\r\nو اينكه بعضى از مفسران بزرگ گفته‌اند منظور از * ( الَّذِينَ آتَيْناهُمُ الْكِتابَ ) * اصحاب و ياران محمد ص است ، بسيار بعيد به نظر مىرسد ، چرا كه اين تعبير در باره مسلمانان معمول نيست ، به علاوه با جمله * ( بِما أُنْزِلَ إِلَيْكَ ) * سازگار نمىباشد ( 1 ) .\r\nو اينكه سوره رعد مكى است هيچ منافاتى با آنچه گفته شد ندارد ، زيرا گر چه مركز اصلى يهود ، مدينه و خيبر ، و مركز اصلى مسيحيان ، نجران و مانند آن بود ، ولى بدون شك به مكه رفت و آمد داشتند و افكار و فرهنگ و معتقدات آنها ، كم و بيش در مكه منعكس بود ، و به همين دليل مردم مكه به خاطر نشانه هايى كه آنها از آخرين پيامبر الهى مىدادند در انتظار ظهور چنين پيامبرى بودند ( داستان ورقة بن نوفل و امثال آن معروف است ) .\r\nدر بعضى ديگر از آيات قرآن نيز شواهدى بر اين موضوع داريم كه مؤمنان\r\n\r\n","description":"","footnote":"\r\n( 1 ) چرا كه لازمه اين سخن آن است كه « ما انزل اليك » همان « الكتاب » بوده باشد چون هر دو اشاره به قرآن است ، در حالى كه از قرينه مقابله استفاده مىشود كه منظور از « كتاب » غير از « ما انزل اليك » است .\r\n","page_name":" 233 ","page_number":233},
  {"content":"\r\nراستين از اهل كتاب از نزول آيات قرآن بر پيامبر ص خوشحال بودند ، در آيه 52 سوره قصص چنين مىخوانيم الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ :\r\n« آنهايى كه پيش از آن كتاب آسمانى در اختيارشان قرار داده بوديم به اين قرآن ايمان مىآورند » .\r\nسپس اضافه مىكند : « ولى جمعى از احزاب قسمتى از آياتى را كه بر تو نازل شده است انكار مىكنند » ( * ( وَمِنَ الأَحْزابِ مَنْ يُنْكِرُ بَعْضَه ) * ) .\r\nمنظور از اين گروه همان جمعيت از يهود و نصارى بوده‌اند كه تعصبهاى قومى و مذهبى و مانند آن بر آنها غلبه داشته ، و به همين جهت قرآن از آنها به اهل كتاب تعبير نكرده چرا كه آنها تسليم در برابر كتب آسمانى خودشان نيز نبودند ، بلكه آنها در حقيقت « احزاب » و گروه هايى بودند كه تنها خط حزبى خودشان را دنبال مىكردند ، اين گروه آنچه را با سليقه و ميل و پيش داوريشان هماهنگ نبود منكر مىشدند .\r\nاين احتمال نيز داده شده كه « احزاب » اشاره به مشركان بوده باشد چرا كه در سوره احزاب نيز با همين تعبير از آنها ياد شده است ، آنها در حقيقت آئين و مذهبى نداشتند بلكه احزاب و گروه‌هاى پراكنده اى بودند كه مخالفت با قرآن و اسلام آنها را متحد ساخته بود .\r\nمرحوم طبرسى مفسر بزرگ و بعضى ديگر از مفسران از ابن عباس چنين نقل كرده‌اند كه آيه فوق اشاره به انكار بتپرستان نسبت به توصيف خداوند به صفت « رحمان » است كه اهل كتاب مخصوصا يهود به خاطر آشنايى به اين توصيف از وجود كلمه « رحمان » در آيات قرآن اظهار خوشحالى مىكردند و مشركان مكه كه با اين وصف ، ناآشنا بودند ، آن را به سخريه مىگرفتند .\r\nدر پايان آيه به پيامبر ص دستور مىدهد كه به مخالفت و لجاجت اين و آن اعتنا مكن بلكه در خط اصيل و صراط مستقيم خود بايست و « بگو من تنها مامورم\r\n","description":"","footnote":"","page_name":" 234 ","page_number":234},
  {"content":"\r\nكه اللَّه و خداى يگانه يكتا را بپرستم و هيچ شريكى براى او قائل نشوم ، فقط به سوى او دعوت مىكنم و بازگشت من و همگان به سوى او است « ( * ( قُلْ إِنَّما أُمِرْتُ أَنْ أَعْبُدَ اللَّه وَلا أُشْرِكَ بِه إِلَيْه أَدْعُوا وَإِلَيْه مَآبِ ) * ) .\r\nاشاره به اينكه موحد راستين و خداپرست حقيقى جز تسليم در برابر همه فرمانهاى خدا هيچ خط و برنامه اى ندارد ، او در برابر همه آنچه از سوى خدا نازل مىگردد ، تسليم است و تبعض در ميان آنها قائل نمىشود كه آنچه را با ميلش سازگار است بپذيرد و آنچه مخالف ميل اوست انكار كند .\r\n\r\nنكته : ايمان و همبستگىهاى حزبى .\r\nدر آيه فوق ديديم كه چگونه خداوند از مؤمنان راستين يهود و نصارى تعبير به اهل كتاب كرده و از آنهايى كه تابع تعصبات و هوسهاى خويش بودند ، تعبير به احزاب ، اين منحصر به تاريخ صدر اسلام و قوم يهود و نصاراى معاصر پيامبر ص نيست ، هميشه ، تفاوت ميان مؤمنان حقيقى و مدعيان ايمان همين است كه مؤمنان راستين ، تسليم محض در برابر فرمانهاى حقند ، و در ميان آنها تفاوت و تبعيضى قائل نمىشوند ، يعنى ميل و خواست خود را تحت الشعاع آنها قرار مىدهند ، و نام اهل كتاب و اهل ايمان تنها شايسته آنها است .\r\nاما آنها كه مصداق « نُؤْمِنُ بِبَعْضٍ وَنَكْفُرُ بِبَعْضٍ » هستند ، يعنى هر چه را با خط فكرى و اميال شخصى و هوسهايشان هماهنگ است مىپذيرند و هر چه را نيست انكار مىكنند ، يا هر چه به سودشان است قبول دارند و هر چه بر خلاف منافع شخصى آنهاست انكار مىكنند ، اينها نه مسلمانند و نه مؤمن راستين ، بلكه احزابى هستند كه مقاصد خود را در دين جستجو مىكنند و لذا در تعليمات اسلام و احكام آن هميشه تبعيض قائل مىشوند .\r\n","description":"","footnote":"","page_name":" 235 ","page_number":235},
  {"content":"\r\n\r\n[ سوره الرعد ‹ 13 › : آيات 37 تا 40 
  ]\r\nوَ كَذلِكَ أَنْزَلْناه حُكْماً عَرَبِيًّا وَلَئِنِ اتَّبَعْتَ أَهْواءَهُمْ بَعْدَ ما جاءَكَ مِنَ الْعِلْمِ ما لَكَ مِنَ اللَّه مِنْ وَلِيٍّ وَلا واقٍ ‹ 37 › وَلَقَدْ أَرْسَلْنا رُسُلًا مِنْ قَبْلِكَ وَجَعَلْنا لَهُمْ أَزْواجاً وَذُرِّيَّةً وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه لِكُلِّ أَجَلٍ كِتابٌ ‹ 38 › يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ ‹ 39 › وَإِنْ ما نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِنَّما عَلَيْكَ الْبَلاغُ وَعَلَيْنَا الْحِسابُ ‹ 40 ›\r\n\r\nترجمه :\r\n37 - همانگونه ( كه به پيامبران پيشين كتاب آسمانى داديم ) بر تو نيز فرمان روشن و صريحى نازل كرديم ، و اگر از هوسهاى آنها - بعد از آنكه آگاهى براى تو آمده - پيروى كنى هيچكس از تو در برابر خدا حمايت و جلوگيرى نخواهد كرد .\r\n38 - و ما قبل از تو رسولانى فرستاديم و براى آنها همسران و فرزندانى قرار داديم ، و هيچ رسولى نمىتوانست ( از پيش خود ) معجزه اى بياورد ، مگر به فرمان خدا ، هر زمانى كتابى دارد ( و براى هر كارى موعدى مقرر است ) .\r\n39 - خداوند هر چه را بخواهد « محو » و هر چه را بخواهد « اثبات » مىكند ، و « ام الكتاب » نزد او است .\r\n40 - و اگر پاره اى از مجازاتها را كه به آنها وعده داده‌ايم به تو نشان دهيم يا ( پيش از فرا رسيدن اين مجازاتها ) تو را بميرانيم ، در هر حال تو فقط مامور ابلاغ هستى و حساب ( آنها ) بر ماست !\r\n","description":"","footnote":"","page_name":" 236 ","page_number":236},
  {"content":"\r\n\r\nتفسير :\r\n\r\nحوادث « قطعى » و « قابل تغيير » .\r\nاين آيات هم چنان مسائل مربوط به نبوت را دنبال مىكند .\r\nدر نخستين آيه مىفرمايد : « همانگونه كه بر اهل كتاب و پيامبران پيشين كتاب آسمانى فرستاديم اين قرآن را نيز بر تو نازل كرديم در حالى كه مشتمل بر احكام روشن و آشكار است » ( * ( وَكَذلِكَ أَنْزَلْناه حُكْماً عَرَبِيًّا ) * ) .\r\n« عربى » همانگونه كه راغب در مفردات - مىگويد : به معنى سخن فصيح و روشن است ( الفصيح البين من الكلام ) و لذا هنگامى كه گفته مىشود « امرأة عروبة » مفهومش اين است زنى كه از عفت و پاكدامنى خود آگاه باشد ، سپس اضافه مىكند قوله * ( حُكْماً عَرَبِيًّا ) * قيل معناه مفصحا يحق الحق و يبطل الباطل « اينكه خداوند فرموده حكما عربيا مفهومش اين است كه سخنى است روشن و آشكار كه حق را ثابت و باطل را روشن مىسازد » .\r\nاين احتمال نيز داده شده است كه « عربى » در اينجا به معنى « شريف » است ، چرا كه اين كلمه به همين معنى نيز در لغت آمده است .\r\nو به اين ترتيب منظور از توصيف قرآن به اين صفت اين است كه احكامش واضح و آشكار و جاى سوء استفاده و تعبيرهاى مختلف ندارد .\r\nو لذا بدنبال همين تعبير در آيات ديگرى روى مساله استقامت و عدم اعوجاج و يا علم و آگاهى تكيه شده است ، در آيه 28 سوره زمر مىخوانيم قُرْآناً عَرَبِيًّا غَيْرَ ذِي عِوَجٍ : « اين قرآنى است آشكار و خالى از هر گونه كجى و اعوجاج » و در آيه 3 سوره فصلت مىخوانيم : كِتابٌ فُصِّلَتْ آياتُه قُرْآناً عَرَبِيًّا لِقَوْمٍ يَعْلَمُونَ :\r\n« اين كتابى است كه آياتش تشريح شده و قرآنى است روشن و آشكار براى آنها كه مىخواهند بدانند » و به اين ترتيب جمله قبل و بعد ، در اين آيه ، تاييد مىكند\r\n","description":"","footnote":"","page_name":" 237 ","page_number":237},
  {"content":"\r\nكه منظور از عربيت ، همان فصاحت و روشنى بيان و خالى بودن از پيچ و خم است .\r\nاين تعبير در هفت سوره از سوره‌هاى قرآن آمده است ، ولى در چند مورد نيز « لِسانٌ عَرَبِيٌّ مُبِينٌ » يا مانند آن ذكر شده است كه آن نيز ممكن است به همين معنى ، يعنى روشنى بيان و خالى بودن از ابهام ، بوده باشد .\r\nالبته در اين مورد خاص ممكن است اشاره به زبان عربى نيز باشد ، چرا كه خداوند هر پيامبرى را به زبان قوم خود مبعوث مىكرد ، تا براى نخستين بار قوم و ملت خويش را هدايت كند ، سپس دامنه اين انقلاب را به نقاط ديگر گسترش دهد .\r\nبعد با لحنى تهديدآميز و قاطع ، پيامبر ص را مخاطب ساخته ، مىگويد :\r\n« اگر از هوا و هوسهاى آنها بعد از آنكه حقيقت بر تو آشكار شد پيروى كنى به كيفر الهى مجازات خواهى شد و هيچكس در برابر خدا قدرت حمايت از تو و نگهداريت را نخواهد داشت » ( * ( وَلَئِنِ اتَّبَعْتَ أَهْواءَهُمْ بَعْدَ ما جاءَكَ مِنَ الْعِلْمِ ما لَكَ مِنَ اللَّه مِنْ وَلِيٍّ وَلا واقٍ ) * ) .\r\nگر چه احتمال انحراف ، مسلما در پيامبر ص با آن مقام عصمت و معرفت و آگاهى وجود نداشته ، اما اين تعبير اولا روشن مىسازد كه خدا با هيچكس ارتباط خصوصى و به اصطلاح خويشاوندى ندارد ، و حتى اگر پيامبر ، مقامش و الا است به خاطر تسليم و عبوديت و ايمان و استقامت او است ، ثانيا تاكيدى است براى ديگران ، زيرا جايى كه پيامبر ص در صورت انحراف از مسير حق و گرايش به خط باطل ، مصونيتى از مجازات الهى نداشته باشد حساب ديگران آشكار است ، اين درست به آن ميماند كه شخصى فرزند درستكار خود را مخاطب مىسازد و مىگويد :\r\n« اگر دست از پا خطا كنى مجازاتت مىكنم تا ديگران حساب خويش را برسند » .\r\nاين نكته نيز لازم به يادآورى است كه « ولى » ( سرپرست و حافظ ) و « واق » ( نگهدارنده ) گر چه از نظر معنى شبيهند ولى اين تفاوت را دارند كه يكى جنبه اثباتى را بيان مىكند و ديگرى جنبه نفى را ، يكى به معنى نصرت و يارى\r\n","description":"","footnote":"","page_name":" 238 ","page_number":238},
  {"content":"\r\nاست و ديگرى به معنى دفاع و نگهدارى .\r\nآيه بعد در حقيقت پاسخى است به ايرادات مختلفى كه دشمنان پيامبر ص داشتند :\r\nاز جمله اينكه : گروهى مىگفتند مگر پيامبر ممكن است از جنس بشر باشد ، و همسر اختيار كند و فرزندانى داشته باشد ، آيه فوق به آنها پاسخ مىگويد :\r\n« اين امر تازه اى نيست ما پيش از تو پيامبران بسيارى فرستاديم و براى آنها همسران و فرزندان قرار داديم » ( * ( وَلَقَدْ أَرْسَلْنا رُسُلًا مِنْ قَبْلِكَ وَجَعَلْنا لَهُمْ أَزْواجاً وَذُرِّيَّةً ) * ) ( 1 ) .\r\nايراد آنها نشان مىدهد كه يا از تاريخ انبياء بىخبرند و يا خود را به نادانى و بىخبرى مىزنند ، و گرنه اين ايراد را نمىكردند .\r\nديگر اينكه آنها انتظار دارند كه هر معجزه اى را پيشنهاد مىكنند و هر چه هوا و هوسشان اقتضا مىكند انجام دهى ( چه ايمان بياورند يا نياورند ) ولى آنها بايد بدانند : « هيچ پيامبرى نمىتواند معجزه اى جز به فرمان خداوند بياورد » ( * ( وَما كانَ لِرَسُولٍ أَنْ يَأْتِيَ بِآيَةٍ إِلَّا بِإِذْنِ اللَّه ) * ) .\r\nسومين ايراد اين بود كه چرا پيامبر اسلام ص آمده و احكامى از تورات يا انجيل را دگرگون ساخته ، مگر نه اين است كه اينها كتب آسمانى است و از طرف خدا نازل شده ؟ مگر ممكن است خداوند فرمان خود را نقض كند ؟ ( اين ايراد مخصوصا با آنچه از يهود معروف است كه معتقد به عدم امكان نسخ احكام بودند كاملا هماهنگ است ) .\r\n\r\n","description":"","footnote":"\r\n( 1 ) بعضى از مفسرين شان نزولى براى آيه فوق ذكر كرده و گفته‌اند پاسخى است به ايراد كسانى كه به تعدد همسران پيامبر ايراد مىگرفتند در حالى كه سوره رعد ظاهرا مكى است و در مكه تعدد همسر مطرح نبود .\r\n","page_name":" 239 ","page_number":239},
  {"content":"\r\nآيه فوق در آخرين جمله خود به آنها پاسخ مىگويد كه « براى هر زمانى حكم و قانونى مقرر شده » ( تا بشريت به مرحله بلوغ نهايى برسد و آخرين فرمان صادر شود ) ( * ( لِكُلِّ أَجَلٍ كِتابٌ ) * ) .\r\nبنا بر اين جاى تعجب نيست كه يك روز تورات را نازل كند ، و روز ديگر انجيل را ، و سپس قرآن را ، چرا كه بشريت در زندگى متحول و متكامل خود ، نياز به برنامه‌هاى متفاوت و گوناگونى دارد .\r\nاين احتمال نيز وجود دارد كه جمله * ( لِكُلِّ أَجَلٍ كِتابٌ ) * پاسخى بوده باشد به ايراد كسانى كه مىگفتند : اگر پيامبر راست مىگويد چرا مجازات و عذاب الهى ، مخالفانش را از پاى در نمىآورد ، قرآن به آنها پاسخ مىدهد كه هر چيزى زمانى دارد و بىحساب و كتاب نيست ، زمان مجازات نيز به موقع فرا مىرسد . ( 1 )\r\nآيه بعد به منزله تاكيد و استدلالى است بر آنچه در ذيل آيه قبل گفته شد و آن اينكه هر حادثه و هر حكم و فرمانى ، زمان معينى دارد كه گفته‌اند : ان الامور مرهونة باوقاتها و اگر مىبينى بعضى از كتب آسمانى جاى بعض ديگر را مىگيرند به خاطر آنست كه « خداوند هر چيزى را بخواهد محو مىكند همانگونه كه به مقتضاى اراده و حكمت خويش امورى را اثبات مىنمايد ، و كتاب اصلى و ام الكتاب نزد او است » ( * ( يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ ) * ) .\r\nسرانجام به عنوان تاكيد بيشتر در مورد مجازاتهايى كه پيامبر ص وعده مىداد و آنها انتظارش را مىكشيدند و حتى ايراد مىكردند كه چرا اين وعده هاى\r\n\r\n","description":"","footnote":"\r\n( 1 ) البته مطابق اين معنى بايد - همانگونه كه بعضى از مفسران گفته‌اند - قائل به تقديم و تاخير در جمله فوق شد و گفت در تقدير « لكل كتاب اجل » بوده است ( دقت كنيد ) .\r\n","page_name":" 240 ","page_number":240},
  {"content":"\r\nتو عملى نمىشود ، مىفرمايد : « و اگر پاره اى از آنچه را به آنها وعده داده‌ايم ( از پيروزى تو و شكست آنها و رهايى پيروان تو و اسارت پيروان آنها در دوران حياتت به تو نشان دهيم و يا ترا پيش از آنكه اين وعده‌ها تحقق پذيرد از دنيا ببريم در هر صورت وظيفه تو ابلاغ رسالت است و وظيفه ما گرفتن حساب از آنهاست » ( * ( وَإِنْ ما نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِنَّما عَلَيْكَ الْبَلاغُ وَعَلَيْنَا الْحِسابُ ) * ) .\r\n\r\nبه دو نكته مهم توجه فرمائيد :\r\n\r\n1 - لوح محو و اثبات و ام الكتاب .\r\nگر چه جمله « * ( يَمْحُوا اللَّه ما يَشاءُ وَيُثْبِتُ . . . ) * » در آيات فوق در زمينه نزول معجزات يا كتب آسمانى به پيامبران وارد شده ولى يك قانون كلى و شامل را بيان مىكند كه در منابع مختلف اسلامى نيز به آن اشاره شده است ، و آن اينكه :\r\nتحقق موجودات و حوادث مختلف جهان دو مرحله دارد : يكى مرحله قطعيت كه هيچگونه دگرگونى در آن راه ندارد ( و در آيه فوق از آن اشاره به * ( أُمُّ الْكِتابِ ) * « كتاب مادر » شده است ) و ديگرى مرحله غير قطعى به تعبير ديگر « مشروط » است كه در اين مرحله دگرگونى در آن راه دارد ، و از آن تعبير به مرحله محو و اثبات مىشود .\r\nگاهى نيز از اين دو ، تعبير به « لوح محفوظ » و « لوح محو و اثبات » مىشود ، گويى در يكى از اين دو لوح ، آنچه نوشته شده است به هيچوجه دگرگونى در آن راه ندارد و كاملا محفوظ است و اما ديگرى ممكن است ، چيزى در آن نوشته شود و سپس محو گردد و بجاى آن چيز ديگرى نوشته شود .\r\nو اما حقيقت امر اين است كه گاهى يك حادثه را با اسباب و علل ناقصه آن در نظر مىگيريم مثلا سم كشنده اى را كه مقتضاى طبيعتش نابود كردن يك انسان\r\n","description":"","footnote":"","page_name":" 241 ","page_number":241},
  {"content":"\r\nاست مورد توجه قرار مىدهيم و مىگوئيم هر كس آن را بخورد ميميرد ، بىخبر از اينكه اين سم يك « ضد سم » هم دارد كه اگر پشت سر آن بخورند اثرش را خنثى مىكند ( البته ممكن است بىخبر هم نباشيم اما نخواهيم يا موقعيت اقتضا نكند كه سخنى از ضد سم بگوئيم ) .\r\nملاحظه مىكنيد در اينجا اين حادثه يعنى « مرگ به خاطر خوردن سم » جنبه قطعى ندارد و به اصطلاح جاى آن « لوح محو و اثبات » است كه تغيير و دگرگونى با توجه به حوادث ديگر در آن راه دارد .\r\nولى اگر حادثه را با علت تامه اش ، يعنى وجود مقتضى ، و اجتماع همه شرائط و از ميان رفتن همه موانع ، در نظر بگيريم ( در مثال بالا ، سم را با نخوردن ضد سم توأم در نظر بگيريم ) در اينجا ديگر حادثه قطعى است و به اصطلاح جايش در لوح محفوظ و ام الكتاب است ، و هيچگونه دگرگونى در آن راه ندارد .\r\nاين سخن را به نوع ديگر مىتوان بيان كرد و آن اينكه علم خداوند داراى دو مرحله است « علم به مقتضيات و علل ناقصه » و « علم به علل تامه » آنچه مربوط به مرحله دوم است ، تعبير از آن ام الكتاب و لوح محفوظ مىشود و آنچه مربوط به مرحله اول است تعبير به لوح محو و اثبات مىگردد ( و گر نه لوحى در گوشه اى از آسمان گذارده نشده است كه چيزى روى آن بنويسند يا محو كنند و چيز ديگرى در آن ثبت نمايند ) .\r\nو از اينجا به سؤالات بسيارى كه از مطالعه در منابع اسلامى به وجود مىآيد پاسخ گفته مىشود : زيرا گاهى در روايات و يا در بعضى از آيات قرآن مىخوانيم :\r\nفلان كار موجب فلان اثر و نتيجه مىشود ، اما ما گاهى چنان نتيجه اى را در آن نمىبينيم .\r\nاين به خاطر آن است كه تحقق آن نتيجه ، داراى شرائط و يا موانعى بوده است كه بر اثر فقدان شرط يا وجود مانع ، تحقق نيافته است .\r\n","description":"","footnote":"","page_name":" 242 ","page_number":242},
  {"content":"\r\nو نيز روايات بسيارى كه در زمينه لوح محفوظ و لوح محو و اثبات و علم پيامبران و امامان وارد شده با توجه به توضيح بالا كاملا حل مىشود كه به عنوان نمونه چند قسمت را ذيلا مىآوريم :\r\n1 - از امير مؤمنان على ع نقل شده كه از پيامبر خدا ص درباره آيه فوق سؤال كرد ، پيامبر فرمود :\r\nلاقرن عينيك بتفسيرها و لاقرن عين امتى بعدى بتفسيرها ، الصدقة على وجهها و بر الوالدين و اصطناع المعروف يحول الشقاء سعادة ، و يزيد فى العمر ، و يقى مصارع السوء :\r\n« من چشمان تو را به تفسير اين آيه روشن ميسازم و همچنين چشمان امتم را بعد از من ، : كمك به نيازمندان هر گاه به صورت صحيح انجام گيرد و نيكى به پدر و مادر و انجام هر كار خير ، شقاوت را به سعادت مبدل مىكند ، و عمر را طولانى و از خطرات جلوگيرى مىنمايد » ( 1 ) .\r\nاشاره به اينكه سعادت و شقاوت يك امر حتمى و اجتناب ناپذير نيست ، حتى اگر انسان كارهايى انجام داده باشد كه در صف اشقياء قرار گيرد ، اما مىتواند با تغيير موضع خود و روى آوردن به نيكيها و مخصوصا كمك و خدمت به خلق خدا سرنوشت خود را دگرگون سازد ، چرا كه جاى اين امور ، لوح محو و اثبات است ، نه ام الكتاب .\r\nبايد توجه داشت كه آنچه در حديث فوق آمده ، قسمتى از مفهوم آيه است كه به عنوان يك مثال روشن بيان شده است .\r\n2 - از امام باقر ع چنين نقل شده كه فرمود :\r\nمن الامور امور محتومة كائنة لا محالة ، و من الامور امور موقوفة عند اللَّه ، يقدم فيها ما يشاء و يمحو ما يشاء و يثبت منها ما يشاء . . . :\r\n« قسمتى از حوادث حتمى است كه حتما تحقق مىپذيرد ، و قسمت ديگرى مشروط به شرائطى است در نزد خدا كه هر كدام را صلاح بداند مقدم\r\n\r\n","description":"","footnote":"\r\n( 1 ) الميزان جلد 11 صفحه 419 .\r\n","page_name":" 243 ","page_number":243},
  {"content":"\r\nمىدارد و هر كدام را اراده كند محو مىكند ، و هر كدام را اراده كند اثبات مىنمايد » ( 1 ) .\r\nو نيز از امام على بن الحسين زين العابدين ع مىخوانيم كه مىفرمود :\r\nلو لا آية فى كتاب اللَّه لحدثتكم بما كان و ما يكون الى يوم القيامة ، فقلت له اية آية فقال قال اللَّه ، * ( يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ ) *\r\n« اگر يك آيه در قرآن نبود من از حوادث گذشته و آينده تا روز قيامت به شما خبر مىدادم ! ، روايت كننده حديث مىگويد عرض كردم كدام آيه ؟ فرمود : خداوند مىفرمايد * ( يَمْحُوا اللَّه ما يَشاءُ وَيُثْبِتُ وَعِنْدَه أُمُّ الْكِتابِ ) * » ( 2 ) .\r\nو اين حديث دليل بر آن است كه حد اقل قسمتى از علوم پيشوايان بزرگ دين ، نسبت به حوادث مختلف مربوط به لوح محو و اثبات است ، و لوح محفوظ با تمام خصوصياتش مخصوص به خدا است و تنها قسمتى از آن را كه صلاح بداند به بندگان خاصش تعليم مىكند .\r\nدر دعاهاى شبهاى ماه مبارك رمضان نيز كرارا مىخوانيم و ان كنت من الاشقياء فامحنى من الاشقياء و اكتبنى من السعداء : « اگر من از شقاوتمندانم مرا از آنها حذف كن و در سعادتمندان بنويس ( يعنى توفيق اين كار را به من مرحمت كن ) .\r\nو به هر حال « محو و اثبات » به ترتيبى كه گفته شد معنى جامعى دارد كه هر گونه دگرگونى را بر اثر تغيير شرائط يا وجود موانع شامل مىشود و اينكه بعضى از مفسران انگشت روى يك مصداق خاص گذارده‌اند و مثلا گفته‌اند اين جمله اشاره به مساله محو گناهان بر اثر توبه و يا كم و زياد شدن روزى بر اثر تغيير شرائط و مانند آن است صحيح به نظر نمىرسد مگر اينكه منظور بيان يك مصداق باشد .\r\n\r\n","description":"","footnote":"\r\n( 1 ) الميزان جلد 11 صفحه 419 .\r\n( 2 ) نور الثقلين جلد 2 صفحه 512 .\r\n","page_name":" 244 ","page_number":244},
  {"content":"\r\n\r\n2 - بدا چيست ؟\r\nيكى از بحثهاى جنجالى كه در ميان شيعه و اهل تسنن به وجود آمده بحث در مساله « بدا » است .\r\nفخر رازى در تفسير خود در ذيل آيه مورد بحث مىگويد : « شيعه معتقدند كه » بدا « بر خدا جايز است و حقيقت بدا نزد آنها اين است كه شخص چيزى را معتقد باشد و سپس ظاهر شود كه واقع بر خلاف اعتقاد او است و براى اثبات اين مطلب به آيه * ( يَمْحُوا اللَّه ما يَشاءُ وَيُثْبِتُ ) * تمسك جسته‌اند . سپس فخر رازى اضافه مىكند اين عقيده باطل است زيرا علم خدا از لوازم ذات او است ، و آنچه چنين است تغيير و تبدل در آن محال است » .\r\nمتاسفانه عدم آگاهى از عقيده شيعه در زمينه مساله بداء ، سبب شده است كه بسيارى از برادران اهل تسنن اين گونه نسبتهاى ناروا را به شيعه بدهند ، توضيح اينكه :\r\n« بداء » در لغت به معنى آشكار شدن و وضوح كامل است ، و به معنى پشيمانى نيز آمده ، زيرا شخصى كه پشيمان مىشود حتما مطلب تازه اى براى او پيدا مىشود .\r\nبدون شك « بداء » به اين معنى در مورد خداوند معنى ندارد و هيچ آدم عاقل و دانايى ممكن نيست احتمال بدهد كه مطلبى بر خدا پوشيده باشد ، و سپس با گذشت زمان بر او آشكار گردد ، اصولا اين سخن كفر صريح و زننده اى است ، و لازمه آن نسبت دادن جهل و نادانى به ذات پاك خداوند است ، و ذات او را محل تغيير و حوادث دانستن ، حاشا كه شيعه اماميه چنين احتمالى را درباره ذات مقدس خدا بدهند .\r\nآنچه شيعه از معنى « بداء » اعتقاد دارد و روى آن اصرار و پافشارى مىكند و طبق آنچه در روايات اهل بيت ع آمده\r\nما عرف اللَّه حق معرفته من لم يعرفه\r\n","description":"","footnote":"","page_name":" 245 ","page_number":245},
  {"content":"\r\nبالبداء :\r\n« آن كس كه خدا را با » بداء « نشناسد او را درست نشناخته است » اين است كه :\r\nبسيار مىشود كه ما طبق ظواهر علل و اسباب ، احساس مىكنيم كه حادثه اى به وقوع خواهد پيوست و يا وقوع چنين حادثه اى به يكى از پيامبران خبر داده شده ، در حالى كه بعدا مىبينيم آن حادثه واقع نشد ، در اين هنگام مىگوئيم « بداء » حاصل شد ، يعنى آنچه را به حسب ظاهر ما واقع شدنى مىديديم و تحقق آن را قطعى مىپنداشتيم خلاف آن ظاهر شد .\r\nريشه و علت اصلى اين معنى همانست كه در بحث قبل گفته شد و آن اينكه گاهى آگاهى ما فقط از علل ناقصه است ، و شرائط و موانع را نمىبينيم و بر طبق آن قضاوت مىكنيم ، و بعد كه به فقدان شرط ، يا وجود برخورد كرديم و خلاف آنچه پيش بينى مىكرديم تحقق يافت متوجه اين مسائل مىشويم .\r\nهمچنين گاه پيامبر يا امام از « لوح محو و اثبات » آگاهى مىيابد كه طبعا قابل تغيير و دگرگونى است ، و گاهى با برخورد به موانع و فقدان شرائط تحقق نمىپذيرد .\r\nبراى روشن شدن اين حقيقت بايد مقايسه اى بين « نسخ » و « بداء » به عمل آيد : مىدانيم كه نسخ احكام از نظر همه مسلمانان جايز است ، يعنى ممكن است حكمى در شريعت نازل شود و مردم نيز چنان تصور كنند كه اين حكم هميشگى و ابدى است ، اما پس از مدتى نسخ آن حكم بوسيله شخص پيامبر ص اعلام گردد ، و حكم ديگرى جاى آن را بگيرد ( همانگونه كه در داستان تغيير قبله ، در تفسير و فقه و تاريخ خوانده‌ايم ) .\r\nاين در حقيقت يك نوع « بداء » است ، ولى معمولا در امور تشريعى و قوانين و احكام نام « نسخ » بر آن مىگذارند ، و نظير آن را در امور تكوينى « بداء » مىنامند .\r\n","description":"","footnote":"","page_name":" 246 ","page_number":246},
  {"content":"\r\nبه همين جهت گاهى گفته مىشود « نسخ در احكام يك نوع بداء است ، و بداء در امور تكوينى يك نوع نسخ است » .\r\nآيا هيچكس مىتواند چنين امر منطقى را انكار كند ؟ جز كسى كه فرق ميان علت تامه و علل ناقصه نمىگذارد و يا اينكه تحت تاثير تبليغات شوم ضد شيعه اهل بيت ع قرار گرفته و تعصباتش به او اجازه بررسى عقائد شيعه را در كتابهاى خود شيعه نمىدهد ، عجب اينكه فخر رازى با اينكه مساله « بداء » را در مورد شيعه در ذيل آيه * ( يَمْحُوا اللَّه ما يَشاءُ وَيُثْبِتُ ) * آورده است ، هيچ توجه نكرده كه بداء چيزى جز همين « محو و اثبات » نيست ، و با تعصب مخصوصش سخت به شيعه تاخته است كه چرا آنها قائل به « بداء » هستند .\r\nاجازه بدهيد از نمونه هايى كه همه آن را پذيرفته‌اند ياد كنيم :\r\n1 - در داستان « يونس » مىخوانيم كه نافرمانى قومش سبب شد كه مجازات الهى به سراغ آنها بيايد و اين پيامبر بزرگ هم كه آنها را قابل هدايت نمىديد و مستحق عذاب مىدانست آنان را ترك گفت ، اما ناگهان ( بدا واقع شد ) يكى از دانشمندان قوم كه آثار عذاب را مشاهده كرد ، آنان را جمع نمود و به توبه دعوت كرد ، همگى پذيرفتند و مجازاتى كه نشانه هايش ظاهر شده بود بر طرف شد ( فَلَوْ لا كانَتْ قَرْيَةٌ آمَنَتْ فَنَفَعَها إِيمانُها إِلَّا قَوْمَ يُونُسَ لَمَّا آمَنُوا كَشَفْنا عَنْهُمْ عَذابَ الْخِزْيِ فِي الْحَياةِ الدُّنْيا وَمَتَّعْناهُمْ إِلى حِينٍ ) ( يونس آيه 98 ) .\r\n2 - در تواريخ اسلامى نيز آمده كه حضرت مسيح ع درباره عروسى خبر داد كه او در همان شب زفاف ميميرد ، ولى عروس بر خلاف پيش بينى مسيح ع سالم ماند ! ، هنگامى كه از وى جريان را پرسيدند فرمود : آيا صدقه اى در اين راه داده‌ايد ؟ گفتند : آرى ، فرمود ، صدقه بلاهاى مبرم را دفع مىكند ! ( 1 ) .\r\n\r\n","description":"","footnote":"\r\n( 1 ) بحار الانوار - چاپ قديم جلد 2 صفحه 131 - از امالى صدوق .\r\n","page_name":" 247 ","page_number":247},
  {"content":"\r\nدر حقيقت روح پاك مسيح ع بر اثر ارتباط با لوح محو و اثبات ، از حدوث چنين واقعه اى خبر داد ، در حالى كه اين حادثه مشروط بود ( مشروط به اينكه مانعى همچون « صدقه » بر سر راه آن حاصل نشود ) و چون به مانع برخورد كرد نتيجه چيز ديگر شد .\r\n3 - در داستان ابراهيم قهرمان بتشكن در قرآن مىخوانيم كه او مامور به ذبح اسماعيل شد و به دنبال اين ماموريت ، فرزندش را به قربانگاه برد ، اما هنگامى كه آمادگى خود را نشان داد « بداء » روى داد و آشكار شد كه اين امر يك امر امتحانى بوده است ، تا ميزان اطاعت و تسليم اين پيامبر بزرگ و فرزندش آزموده شود .\r\n4 - در سرگذشت موسى ع نيز ميخوانيم كه او نخست مامور شده بود كه سى روز قوم خود را ترك گويد و به وعده گاه الهى براى دريافت احكام تورات برود ، ولى بعدا اين مدت به مقدار ده روز ( براى آزمايش بنى اسرائيل ) تمديد شد .\r\nدر اينجا اين سؤال پيش مىآيد كه فائده اين بداءها چيست ؟\r\nپاسخ اين سؤال با توجه به آنچه در بالا ذكر شد ، ظاهرا پيچيده نيست ، چرا كه گاهى مسائل مهمى همانند آزمايش يك شخص يا يك قوم و ملت ، و يا تاثير توبه و بازگشت به سوى خدا ( همانگونه كه در داستان يونس آمده ) و يا تاثير صدقه و كمك به نيازمندان و انجام كارهاى نيك در بر طرف ساختن حوادث دردناك ، و مانند اينها ، ايجاب مىكند كه صحنه حوادث آينده قبلا طورى تنظيم شود ، سپس با دگرگونى شرائط طور ديگر ، تا مردم بدانند ، سرنوشتشان در دست خودشان است ، و با تغيير مسير و روش قادرند سرنوشت خود را تغيير دهند و اين بزرگترين فايده بداء است ( دقت كنيد ) .\r\nو اگر مىخوانيم كسى كه خدا را به بداء نشناخته است معرفت كامل او را ندارد ، اشاره به همين حقايق است .\r\n","description":"","footnote":"","page_name":" 248 ","page_number":248},
  {"content":"\r\nلذا در حديثى از امام صادق ع مىخوانيم كه فرمود :\r\nما بعث اللَّه عز و جل نبيا حتى ياخذ عليه ثلاث خصال الاقرار بالعبودية ، و خلع الانداد ، و ان اللَّه يقدم ما يشاء و يؤخر ما يشاء :\r\n« خداوند هيچ پيامبرى را نفرستاد مگر اينكه اين سه پيمان را از آنها گرفت : اقرار به بندگى پروردگار ، و نفى هر گونه شرك ، و اينكه خداوند هر چه را بخواهد مقدم مىدارد و هر چه را بخواهد تاخير مىاندازد » ( 1 ) .\r\nدر حقيقت اولين پيمان ، مربوط به اطاعت و تسليم در برابر خدا است و دومين پيمان مربوط به مبارزه با شرك . و سومين پيمان مربوط به مساله بداء است كه نتيجه اش آن است كه سرنوشت انسان به دست خود او است كه با تغيير دادن شرائط مىتواند خود را مشمول لطف يا عذاب خداوند قرار دهد .\r\nآخرين سخن اينكه روى جهات فوق دانشمندان شيعه گفته‌اند هنگامى كه « بداء » به خداوند نسبت داده مىشود بمعنى « ابداء » است يعنى آشكار ساختن چيزى كه قبلا ظاهر نبود و پيشبينى نمىشد .\r\nو اما نسبت دادن اين مطلب به شيعه كه آنها معتقدند خدا گاهى از كار خود پشيمان مىگردد يا از چيزى با خبر مىشود كه قبلا نمىدانست اين از بزرگترين جنايات و نابخشودنىترين تهمتها است .\r\nلذا از امامان نقل شده است كه فرمودند :\r\nمن زعم ان اللَّه عز و جل يبدو له فى شىء لم يعلمه امس فابرئوا منه :\r\n« كسى كه گمان كند براى خدا چيزى امروز آشكار مىشود كه ديروز نمىدانست از او تنفر و بيزارى بجوئيد » ( 2 ) .\r\n\r\n","description":"","footnote":"\r\n( 1 ) اصول كافى جلد 1 صفحه 114 - سفينة البحار جلد اول صفحه 61 .\r\n( 2 ) سفينة البحار جلد اول صفحه 61 .\r\n","page_name":" 249 ","page_number":249},
  {"content":"\r\n\r\n[ سوره الرعد ‹ 13 › : آيات 41 تا 43 
  ]\r\nأَ وَلَمْ يَرَوْا أَنَّا نَأْتِي الأَرْضَ نَنْقُصُها مِنْ أَطْرافِها وَاللَّه يَحْكُمُ لا مُعَقِّبَ لِحُكْمِه وَهُوَ سَرِيعُ الْحِسابِ ‹ 41 › وَقَدْ مَكَرَ الَّذِينَ مِنْ قَبْلِهِمْ فَلِلَّه الْمَكْرُ جَمِيعاً يَعْلَمُ ما تَكْسِبُ كُلُّ نَفْسٍ وَسَيَعْلَمُ الْكُفَّارُ لِمَنْ عُقْبَى الدَّارِ ‹ 42 › وَيَقُولُ الَّذِينَ كَفَرُوا لَسْتَ مُرْسَلًا قُلْ كَفى بِاللَّه شَهِيداً بَيْنِي وَبَيْنَكُمْ وَمَنْ عِنْدَه عِلْمُ الْكِتابِ ‹ 43 ›\r\n\r\nترجمه :\r\n41 - آيا نديدند كه ما پيوسته از اطراف ( و جوانب ) زمين كم مىكنيم ( جامعه‌ها ، تمدنها و دانشمندان تدريجا از ميان مىروند ) و خداوند حكومت مىكند و هيچكس را ياراى جلوگيرى يا رد احكام او نيست ، و او سريع الحساب است .\r\n42 - كسانى كه پيش از آنها طرحها و نقشه‌ها كشيدند ولى تمام طرحها و نقشه‌ها از آن خداست از كار هر كس آگاه است و به زودى كفار مىدانند سرانجام ( نيك و بد ) در سراى ديگر از آن كيست ! 43 - آنها كه كافر شدند مىگويند تو پيامبر نيستى ، بگو كافى است كه خداوند و كسانى كه علم كتاب ( و آگاهى بر قرآن ) نزد آنهاست گواه ( من ) باشند .\r\n\r\nتفسير :\r\n\r\nانسانها و جامعه‌ها از ميان مىروند و خدا مىماند .\r\nاز آنجا كه در آيات گذشته روى سخن با منكران رسالت پيامبر ص بود در اين آيات نيز همان بحث تعقيب شده است : و هدف اين است كه با هشدار و استدلال و خلاصه از طرق مختلف آنها را بر سر عقل آورده و به تفكر و سپس اصلاح وضع\r\n","description":"","footnote":"","page_name":" 250 ","page_number":250},
  {"content":"\r\nخويش وا دارد .\r\nنخست مىگويد : « اين مغروران لجوج آيا نديدند كه ما پيوسته از اطراف و جوانب زمين كم مىكنيم » ؟ ( * ( أَ وَلَمْ يَرَوْا أَنَّا نَأْتِي الأَرْضَ نَنْقُصُها مِنْ أَطْرافِها ) * ) .\r\nروشن است كه منظور از زمين در اينجا « اهل زمين » است ، يعنى آيا آنها به اين واقعيت نمىنگرند كه پيوسته اقوام و تمدنها و حكومتها در حال زوال و نابودى هستند ؟ اقوامى كه از آنها قويتر و نيرومندتر و سركشتر بودند ، همگى چهره به زير خاك كشيدند ، و حتى دانشمندان و بزرگان و علمايى كه قوام زمين به آنها بود آنها نيز چشم از جهان فرو بستند و به ابديت پيوستند .\r\nآيا اين قانون عمومى حيات كه درباره افراد ، و كل جامعه‌هاى بشرى و كوچك و بزرگ جارى و سارى است ، براى بيدار شدن آنها كافى نيست ، كه اين چند روز زندگى را ابدى نشمرند و به غفلت برگزار نكنند ؟ ! سپس اضافه مىكند : « حكومت و فرمان از آن خداست و هيچكس را ياراى رد احكام او يا جلوگيرى از فرمان او نيست » ( * ( وَاللَّه يَحْكُمُ لا مُعَقِّبَ لِحُكْمِه ) * ) .\r\n« و او سريع الحساب است » ( * ( وَهُوَ سَرِيعُ الْحِسابِ ) * ) .\r\nبنا بر اين از يك طرف قانون « فنا » را در پيشانى همه افراد و ملتها نوشته و از سوى ديگر كسى را توانايى اين نيست كه اين فرمان يا ساير فرمانهاى او را تغييرى دهد ، و از سوى سوم با سرعت به حساب بندگان رسيدگى مىكند و به اين ترتيب پاداش كيفر او قطعى است .\r\nدر روايات متعددى كه در تفسير « برهان » و « نور الثقلين » و ساير تفاسير :\r\nو منابع حديث آمده است آيه فوق به فقدان علما و دانشمندان تفسير شده است چرا كه فقدان آنها مايه نقصان زمين و كمبود جوامع انسانى است .\r\nمفسر بزرگ طبرسى در تفسير اين آيه از امام صادق ع چنين نقل مىكند :\r\nننقصها بذهاب علمائها ، و فقهائها و خيارها :\r\n« ما از زمين مىكاهيم با از ميان\r\n","description":"","footnote":"","page_name":" 251 ","page_number":251},
  {"content":"\r\nرفتن علما و فقها و اخيار و نيكان ( 1 ) .\r\nو در حديث ديگرى مىخوانيم كه « عبد اللَّه بن عمر » هنگامى كه امير مؤمنان على ع شهيد شد اين آيه را تلاوت كرد * ( أَنَّا نَأْتِي الأَرْضَ نَنْقُصُها مِنْ أَطْرافِها ) * ، سپس گفت يا امير المؤمنين لقد كنت الطرف الاكبر فى العلم ، اليوم نقص علم الاسلام و مضى ركن الايمان : « يعنى اى امير مؤمنان تو جانب بزرگ علم در جهان بودى و با شهادتت امروز علم اسلام بكاستى گرائيد و ستون ايمان از ميان رفت » ( 2 ) .\r\nالبته همانگونه كه گفتيم آيه معنى وسيعى دارد كه هر گونه نقصان و كمبود و از ميان رفتن افراد و جامعه‌ها و بطور كلى اهل زمين را شامل مىشود و هشدارى است به همه مردم اعم از بد و نيك حتى علما و دانشمندان كه اركان جوامع بشرى هستند و با از ميان رفتن يك تن آنها گاهى دنيايى به نقصان مىگرايد ، هشدارى است گويا و تكان دهنده .\r\nو اما اينكه بعضى از مفسران احتمال داده‌اند كه منظور از نقصان ارض كم شدن از سرزمينهاى كفار و افزوده شدن به بلاد مسلمين است ، با توجه به اينكه سوره در مكه نازل شده است ، صحيح به نظر نمىرسد ، زيرا در آن روز فتوحاتى نبود كه كفار با چشم خود ببينند و قرآن به آن اشاره كند .\r\nو اينكه بعضى از مفسران كه در علوم طبيعى غرقند ، آيه فوق را اشاره به كم شدن زمين از ناحيه قطبين و برآمدگى بيشتر از ناحيه استوايى دانسته‌اند آن هم بسيار بعيد به نظر مىرسد ، زيرا قرآن در آيه فوق هرگز در مقام بيان چنين چيزى نيست .\r\nدر آيه بعد همين بحث را ادامه مىدهد و مىگويد : تنها اين گروه نيستند\r\n\r\n","description":"","footnote":"\r\n( 1 و 2 ) تفسير برهان جلد 2 ص 301 .\r\n","page_name":" 252 ","page_number":252},
  {"content":"\r\nكه با توطئه‌ها و مكرها به مبارزه با تو برخاسته‌اند بلكه « آنها كه پيش از اين گروه بودند نيز چنين توطئه‌ها و مكرها داشتند » ( * ( وَقَدْ مَكَرَ الَّذِينَ مِنْ قَبْلِهِمْ ) * ) .\r\nاما نقشه هايشان نقش بر آب و توطئه هايشان به فرمان خدا خنثى شد ، چرا كه او از همه كس به اين مسائل آگاهتر است ، بلكه « تمام طرحها و نقشه‌ها از آن خدا است » ( * ( فَلِلَّه الْمَكْرُ جَمِيعاً ) * ) .\r\nاو است كه از كار و بار هر كس آگاه است و « مىداند هر كسى چه كارى مىكند » ( * ( يَعْلَمُ ما تَكْسِبُ كُلُّ نَفْسٍ ) * ) .\r\nو سپس با لحنى تهديد گونه آنها را از پايان كارشان بر حذر مىدارد و مىگويد :\r\n« كافران به زودى خواهند دانست كه پايان كار و سرانجام نيك و بد در سراى ديگر از آن كيست » ؟ ( * ( وَسَيَعْلَمُ الْكُفَّارُ لِمَنْ عُقْبَى الدَّارِ ) * ) .\r\nدر آخرين آيه مورد بحث ( همانگونه كه اين سوره در آغاز از نام قرآن و كتاب اللَّه شروع شده ) با تاكيد بيشترى روى معجزه بودن قرآن ، سوره رعد را پايان مىدهد ، و مىگويد : « اين كافران مىگويند تو پيامبر نيستى » ( * ( وَيَقُولُ الَّذِينَ كَفَرُوا لَسْتَ مُرْسَلًا ) * ) .\r\nهر روز بهانه اى مىتراشند ، هر زمان تقاضاى معجزه اى دارند و آخر كار هم باز مىگويند تو پيامبر نيستى ! در پاسخ آنها بگو « همين كافى است كه دو كس ميان من و شما گواه باشد يكى اللَّه و ديگرى كسانى كه علم كتاب و آگاهى از قرآن نزد آنها است » ! ( * ( قُلْ كَفى بِاللَّه شَهِيداً بَيْنِي وَبَيْنَكُمْ وَمَنْ عِنْدَه عِلْمُ الْكِتابِ ) * ) .\r\nهم خدا مىداند كه من فرستاده اويم ، و هم آنها كه از اين كتاب آسمانى من يعنى قرآن آگاهى كافى دارند ، آنها نيز به خوبى مىدانند كه اين كتاب ساخته و پرداخته مغز بشر نيست ، و جز از سوى خداى بزرگ امكان ندارد نازل\r\n","description":"","footnote":"","page_name":" 253 ","page_number":253},
  {"content":"\r\nشده باشد ، و اين تاكيدى است مجدد بر اعجاز قرآن از جنبه‌هاى مختلف كه ما شرح آن را در جاهاى ديگر مخصوصا در كتاب « قرآن و آخرين پيامبر » داده‌ايم .\r\nبنا بر آنچه در بالا گفتيم منظور از * ( مَنْ عِنْدَه عِلْمُ الْكِتابِ ) * ، آگاهان از محتواى قرآن مجيد است .\r\nولى بعضى از مفسران احتمال داده‌اند كه اشاره به دانشمندان اهل كتاب باشد ، همانها كه نشانه‌هاى پيامبر اسلام ص را در كتب آسمانى خويش خوانده بودند ، و از روى علاقه و آگاهى به او ايمان آوردند .\r\nولى تفسير اول صحيحتر به نظر مىرسد .\r\nدر بسيارى از روايات آمده است كه منظور از * ( مَنْ عِنْدَه عِلْمُ الْكِتابِ ) * على بن ابى طالب ع و ائمه هدى است ، كه در تفسير نور الثقلين و برهان اين روايات جمع آورى شده .\r\nاين روايات دليل بر انحصار نيست و همانگونه كه بارها گفته‌ايم اشاره به مصداق يا مصداقهاى تام و كامل است و در هر حال تفسير اول را كه ما انتخاب كرديم تاييد مىكند .\r\nسزاوار است در اينجا سخن را با روايتى كه از پيامبر ص نقل شده پايان دهيم .\r\nابو سعيد خدرى مىگويد از پيامبر درباره قالَ الَّذِي عِنْدَه عِلْمٌ مِنَ الْكِتابِ ( كه در داستان سليمان وارد شده است ) سؤال كردم فرمود :\r\nذاك وصى اخى سليمان بن داود :\r\n« او وصى و جانشين برادرم سليمان بود » عرض كردم * ( قُلْ كَفى بِاللَّه شَهِيداً بَيْنِي وَبَيْنَكُمْ وَمَنْ عِنْدَه عِلْمُ الْكِتابِ ) * از چه كسى سخن مىگويد و اشاره به كيست فرمود :\r\nذاك اخى على بن ابى طالب :\r\n« او برادرم على بن ابى طالب است » ( 1 ) !\r\n\r\n","description":"","footnote":"\r\n( 1 ) الميزان جلد 11 صفحه 427 .\r\n","page_name":" 254 ","page_number":254},
  {"content":"\r\nپروردگارا درهاى رحمتت را بر ما بگشا و از علم كتابت به ما ارزانى دار .\r\nبار الها ! آن چنان در پرتو آگاهى به قرآن قلب ما را روشن و فكر ما را توانا كن كه از تو ، به غير تو نپردازيم و هيچ چيز را به خواست تو مقدم نشمريم و در تنگناى اغراض شخصى و تنگنظرىها و خودبينىها گرفتار نشويم و در ميان بندگانت تفرقه نيندازيم و انقلاب اسلامى خود را به پرتگاه خطر نكشانيم و مصالح اسلام و قرآن و ملت مسلمان را بر همه چيز مقدم بشمريم .\r\nخداوندا ! آنها كه اين جنگ خانمانسوز و ويرانگر را كه حكام ظالم عراق به تحريك دشمنان اسلام بر ما تحميل كرده‌اند از خواب غفلت بيدار كن و اگر بيدار شدنى نيستند نابودشان فرما و به ما آن آگاهى در پرتو كتابت معرفى كن كه براى پيروزى بر دشمنان حق و عدالت از همه وسائل مشروع و ممكن استفاده كنيم - آمين يا رب العالمين .\r\n« پايان سوره رعد »\r\n","description":"","footnote":"","page_name":" 255 ","page_number":255},
  {"content":"\r\n","description":"","footnote":"","page_name":" 256 ","page_number":256},
  {"content":"\r\n\r\n‹ 14 › سوره ابراهيم داراى 52 آيه است كه در مكه نازل شده ( به استثناى آيات 28 و 29 كه طبق گفته بسيارى از مفسران در مدينه درباره كشتگان مشركان در بدر نازل گرديده است )\r\n","description":"","footnote":"","page_name":" 257 ","page_number":257},
  {"content":"\r\n","description":"","footnote":"","page_name":" 258 ","page_number":258},
  {"content":"\r\n\r\nمحتواى سوره\r\nچنان كه از نام سوره پيدا است ، قسمتى از آن درباره قهرمان توحيد ابراهيم بتشكن ( بخش نيايشهاى او ) نازل گرديده است .\r\nبخش ديگرى از اين سوره اشاره به تاريخ انبياى پيشين همچون نوح ، موسى ، و قوم عاد و ثمود ، و درسهاى عبرتى كه در آنها نهفته است مىباشد .\r\nمجموعه اينها بحثهاى فراوانى را كه در اين سوره در زمينه موعظه و اندرز و بشارت و انذار نازل گرديده تكميل مىنمايد .\r\nو همانگونه كه در غالب « سوره‌هاى مكى » مىخوانيم قسمت قابل ملاحظه اى نيز بحث از « مبدء » و « معاد » است ، كه با راسخ شدن ايمان به آنها در قلب انسان ، روح و جان و سپس گفتار و كردار او ، نور و روشنايى ديگرى پيدا مىكند و در مسير حق و اللَّه قرار مىگيرد .\r\nخلاصه اين سوره مجموعه اى است از بيان اعتقادات و اندرزها و موعظه‌ها و سرگذشتهاى عبرتانگيز اقوام پيشين و بيان هدف رسالت پيامبران و نزول كتب آسمانى .\r\n\r\nفضيلت اين سوره\r\nاز پيامبر اكرم ص نقل شده است كه فرمود :\r\nمن قرء سورة ابراهيم و الحجر اعطى من الاجر عشر حسنات بعدد من عبد الاصنام و بعدد من لم يعبدها :\r\n« كسى كه سوره » ابراهيم « و » حجر « را بخواند ، خداوند به تعداد هر يك از آنها كه بت مىپرستيدند و آنها كه بت نمىپرستيدند ، ده حسنه به او مىبخشد » ( 1 ) .\r\n\r\n","description":"","footnote":"\r\n( 1 ) مجمع البيان و نور الثقلين در آغاز اين سوره .\r\n","page_name":" 259 ","page_number":259},
  {"content":"\r\nهمانگونه كه بارها گفته‌ايم پاداشهايى كه درباره تلاوت سوره‌هاى قرآن وارد شده پاداشى است در برابر خواندن توأم با انديشه و سپس عمل ، و از آنجا كه در اين سوره و همچنين سوره حجر ، بحث از توحيد و شرك و شاخه‌ها و فروع آن به ميان آمده مسلما توجه و عمل به محتواى آنها چنان فضيلتى را نيز در بر خواهد داشت ، يعنى آدمى را به رنگ خود درمىآورد و شايسته چنان مقام و پاداشى مىكند .\r\n","description":"","footnote":"","page_name":" 260 ","page_number":260},
  {"content":"\r\n\r\n[ سوره إبراهيم ‹ 14 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nالر كِتابٌ أَنْزَلْناه إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ بِإِذْنِ رَبِّهِمْ إِلى صِراطِ الْعَزِيزِ الْحَمِيدِ ‹ 1 › اللَّه الَّذِي لَه ما فِي السَّماواتِ وَما فِي الأَرْضِ وَوَيْلٌ لِلْكافِرِينَ مِنْ عَذابٍ شَدِيدٍ ‹ 2 › الَّذِينَ يَسْتَحِبُّونَ الْحَياةَ الدُّنْيا عَلَى الآخِرَةِ وَيَصُدُّونَ عَنْ سَبِيلِ اللَّه وَيَبْغُونَها عِوَجاً أُولئِكَ فِي ضَلالٍ بَعِيدٍ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - الر - اين كتابى است كه بر تو نازل كرديم تا مردم را از تاريكيهاى ( شرك و ظلم و طغيان ) به سوى روشنايى ( ايمان و عدل و صلح ) به فرمان پروردگارشان درآورى ، به سوى راه خداوند عزيز و حميد .\r\n2 - همان خدايى كه آنچه در آسمانها و آنچه در زمين است از آن او است ، واى بر كافران از مجازات شديد .\r\n3 - همانها كه زندگى دنيا را بر آخرت ترجيح مىدهند و ( مردم را ) از راه اللَّه باز مىدارند و مىخواهند راه حق را منحرف سازند آنها در گمراهى دورى هستند !\r\n","description":"","footnote":"","page_name":" 261 ","page_number":261},
  {"content":"\r\n\r\nتفسير : بيرون آمدن از ظلمتها به نور !\r\nاين سوره همانند بعضى ديگر از سوره‌هاى قرآن با حروف مقطعه ( * ( الر ) * ) شروع شده است كه تفسير آن را در آغاز سوره‌هاى بقره ، آل عمران ، و اعراف بيان كرديم ، و نكته اى كه تذكر آن را در اينجا لازم مىدانيم اين است كه از 29 مورد از سوره‌هاى قرآن كه با حروف مقطعه آغاز شده است درست در 24 مورد از آنها بلافاصله سخن از قرآن مجيد به ميان آمده است كه نشان مىدهد پيوندى ميان اين دو يعنى حروف مقطعه و قرآن برقرار است ، و ممكن است اين پيوند همان باشد كه در آغاز سوره بقره گفتيم ، خداوند مىخواهد با اين بيان روشن كند كه اين كتاب بزرگ آسمانى با اين محتواى پر عظمت كه رهبرى همه انسانها را به عهده دارد از مواد ساده اى به نام « حروف الفبا » تشكيل يافته و اين نشانه اهميت اين اعجاز است ، كه برترين پديده را از ساده ترين پديده به وجود آورده ! .\r\nبه هر حال بعد از ذكر حروف الف لام راء ، مىفرمايد « اين كتابى است كه بر تو نازل كرديم به اين منظور كه مردم را از گمراهيها به سوى نور خارج كنى » ( * ( كِتابٌ أَنْزَلْناه إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ ) * ) .\r\nدر حقيقت تمام هدفهاى تربيتى و انسانى ، معنوى و مادى نزول قرآن ، در همين يك جمله جمع است : « بيرون ساختن از ظلمتها به نور » ! از ظلمت جهل به نور دانش ، از ظلمت كفر به نور ايمان ، از ظلمت ستمگرى و ظلم به نور عدالت ، از ظلمت فساد به نور صلاح ، از ظلمت گناه به نور پاكى و تقوى ، و از ظلمت پراكندگى و تفرقه و نفاق به نور وحدت .\r\nجالب اينكه « ظلمت » در اينجا ( مانند بعضى ديگر از سوره‌هاى قرآن\r\n","description":"","footnote":"","page_name":" 262 ","page_number":262},
  {"content":"\r\nبه صورت جمع آمده و « نور » به صورت مفرد ، اشاره به اينكه ، همه نيكيها و پاكيها و ايمان و تقوا و فضيلت در پرتو نور توحيد يك حالت وحدت و يگانگى به خود ميگيرند و همه با يكديگر مربوطند و متحد و در پرتو آن يك جامعه واحد و يك پارچه و پاك از هر نظر ساخته مىشود .\r\nاما ظلمت همه جا مايه پراكندگى و تفرقه صفوف است ، ستمگران ، بدكاران و آلودگان به گناه و منحرف حتى در مسيرهاى انحرافى خود غالبا وحدت ندارند و با هم در حال جنگند .\r\nو از آنجا كه سرچشمه همه نيكيها ، ذات پاك خداست ، و شرط اساسى درك توحيد ، توجه به همين واقعيت است بلافاصله اضافه مىكند : « همه اينها به اذن پروردگارشان ( پروردگار مردم ) مىباشد » ( * ( بِإِذْنِ رَبِّهِمْ ) * ) .\r\nسپس براى توضيح و تبيين بيشتر كه منظور از اين نور چيست ، مىفرمايد :\r\n« به سوى راه خداوند عزيز و حميد » ( * ( إِلى صِراطِ الْعَزِيزِ الْحَمِيدِ ) * ) ( 1 ) .\r\nخداوندى كه عزتش دليل قدرت او است ، چرا كه هيچكس توانايى غلبه بر او را ندارد ، و حميد بودنش نشانه مواهب و نعمتهاى بىپايان او مىباشد ، چرا كه حمد و ستايش هميشه در برابر نعمتها و موهبتها و زيبائيها است .\r\nدر آيه بعد به عنوان معرفى خداوند ، درسى از توحيد بيان كرده مىگويد :\r\n« همان خداوندى كه آنچه در آسمان و زمين است از آن او است » ( * ( اللَّه الَّذِي لَه ما فِي السَّماواتِ وَما فِي الأَرْضِ ) * ) ( 2 ) .\r\n\r\n","description":"","footnote":"\r\n( 1 ) * ( إِلى صِراطِ . . . ) * در واقع بدل است از * ( إِلَى النُّورِ ) * كه نتيجه اش اين مىشود منظور از هدايت به سوى نور همان هدايت به صراط عزيز حميد است . ضمنا * ( كِتابٌ أَنْزَلْناه ) * خبر است براى مبتداى محذوف و در اصل هذا كتاب انزلناه بوده است .\r\n( 2 ) اللَّه به كسر بدل از عزيز و حميد كه در آيه قبل آمده است مىباشد .\r\n","page_name":" 263 ","page_number":263},
  {"content":"\r\nچرا همه چيز از آن او است ، چون آفريننده همه موجودات او است ، و به همين دليل ، هم قادر و عزيز است و هم نعمت بخشنده و حميد .\r\nو در پايان آيه توجه به مساله معاد ( بعد از توجه به مبدء ) مىدهد ، و مىگويد : « واى بر كافران از عذاب شديد ، رستاخيز » ( * ( وَوَيْلٌ لِلْكافِرِينَ مِنْ عَذابٍ شَدِيدٍ ) * ) .\r\nو در آيه بعد بلافاصله كافران را معرفى مىكند و با ذكر ، سه قسمت از صفات آنها وضعشان را كاملا مشخص مىسازد بطورى كه هر كس در اولين برخورد بتواند آنها را بشناسد نخست مىگويد « آنها كسانى هستند كه زندگى پست اين جهان را بر زندگى آخرت مقدم مىشمرند » ( * ( الَّذِينَ يَسْتَحِبُّونَ الْحَياةَ الدُّنْيا عَلَى الآخِرَةِ ) * ) ( 1 ) .\r\nو به خاطر همين روحيه ، ايمان و حق و عدالت و شرف و آزادگى و سربلندى را كه از ويژگيهاى علاقه مندان زندگى جهان ديگر است فداى منافع پست و شهوات و هوسهاى خود مىسازند .\r\nسپس مىگويد : آنها به اين مقدار هم قانع نيستند بلكه علاوه بر گمراهى خودشان سعى در گمراه ساختن ديگران هم دارند : « آنها مردم را از راه خدا باز مىدارند » ( * ( وَيَصُدُّونَ عَنْ سَبِيلِ اللَّه ) * ) .\r\nدر حقيقت آنها در برابر راه ( اللَّه ) كه راه فطرت است ، و انسان مىتواند با پاى خود آن را بپيمايد سد و مانعهاى گوناگون ايجاد مىكنند ، هوسها را\r\n\r\n","description":"","footnote":"\r\n( 1 ) راغب در مفردات گويد معنى استحب الكفر على الايمان آن است كه كفر را بر ايمان مقدم بشمرند و حقيقت استحباب اين است كه انسان تلاش در محبت چيزى كند و هر گاه اين كلمه با على متعدى شود معنى مقدم داشتن را مىبخشد ، مانند * ( أَمَّا ثَمُودُ فَهَدَيْناهُمْ فَاسْتَحَبُّوا الْعَمى عَلَى الْهُدى ) * .\r\n","page_name":" 264 ","page_number":264},
  {"content":"\r\nزينت مىدهند ، مردم را تشويق به گناه مىنمايند ، و از درستى و پاكى مىترسانند .\r\nولى كار آنها تنها ايجاد سد و مانع در راه اللَّه نيست ، بلكه علاوه بر آن « سعى مىكنند آن را دگرگون نشان دهند » ( * ( وَيَبْغُونَها عِوَجاً ) * ) .\r\nدر واقع آنها با تمام قوا مىكوشند ديگران را همرنگ خود و هم مسلك خويش سازند به همين دليل سعى دارند راه مستقيم الهى را كج كنند ، و با افزودن خرافات ، و انواع تحريفها ، و ابداع سنتهاى زشت و كثيف به اين هدف برسند .\r\nروشن است « اين افراد با داشتن اين صفات و اعمال در گمراهى بسيار دورى هستند » ( * ( أُولئِكَ فِي ضَلالٍ بَعِيدٍ ) * ) .\r\nهمان گمراهى كه بازگشتشان به راه حق بر اثر بعد و دورى مسافت به آسانى امكان پذير نيست ولى اينها همه محصول اعمال خود آنها است ! .\r\n\r\nنكته‌ها :\r\n\r\n1 - تشبيه ايمان و راه خدا ، به نور\r\nبا توجه به اينكه « نور » لطيفترين موجود جهان ماده است ، و سرعت سير آن بالاترين سرعتها و بركت و آثار آن در جهان ماده بيش از هر چيز ديگر است ، به طورى كه مىتوان گفت : سرچشمه همه مواهب و بركات مادى نور است روشن مىشود كه تشبيه ايمان و گام نهادن در راه خدا ، به آن ، تا چه اندازه پر معنى است .\r\nنور مايه جمعيت ، و ظلمت عامل پراكندگى است ، نور نشانه زندگى و ظلمت نشانه مرگ است .\r\nو به همين دليل در قرآن مجيد امور بسيار پر ارزش به نور تشبيه شده است .\r\nاز جمله عمل صالح است : يَوْمَ تَرَى الْمُؤْمِنِينَ وَالْمُؤْمِناتِ يَسْعى نُورُهُمْ\r\n","description":"","footnote":"","page_name":" 265 ","page_number":265},
  {"content":"\r\nبَيْنَ أَيْدِيهِمْ وَبِأَيْمانِهِمْ : « روزى كه مردان و زنان با ايمان را مىبينى كه نورشان از پيش رو و سمت راست آنها حركت مىكند » ( حديد - 12 ) .\r\nايمان و توحيد مانند اللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ : « خداوند سرپرست كسانى است كه ايمان آورده‌اند كه آنها را از ظلمتها به نور هدايت مىكند » ( بقره - 257 ) .\r\nو نيز قرآن تشبيه به نور شده است آنجا كه مىفرمايد فَالَّذِينَ آمَنُوا بِه وَعَزَّرُوه وَنَصَرُوه وَاتَّبَعُوا النُّورَ الَّذِي أُنْزِلَ مَعَه أُولئِكَ هُمُ الْمُفْلِحُونَ :\r\n« آنها كه ايمان به پيامبر آوردند و او را گرامى داشتند و يارى كردند و از نورى كه بر او نازل شده است پيروى كردند آنها رستگارانند » ( اعراف - 157 ) و نيز آئين خدا و دين الهى به اين موجود پر بركت تشبيه گرديده ، مانند يُرِيدُونَ أَنْ يُطْفِؤُا نُورَ اللَّه بِأَفْواهِهِمْ . . . : « آنها مىخواهند نور خدا را با دهانشان خاموش سازند » ( توبه - 32 ) .\r\nو از همه بالاتر از ذات پاك خداوند كه برترين و والاترين وجود است بلكه هستى همگى پرتوى از وجود مقدس او است تعبير به نور شده است آنجا كه مىخوانيم : اللَّه نُورُ السَّماواتِ وَالأَرْضِ : « خداوند نور آسمانها و زمين است » ( نور - 35 ) .\r\nو از آنجا كه همه اين امور به يك واقعيت باز مىگردند چرا كه همه پرتوهايى از اللَّه ، و ايمان به او ، و گفته او ، و راه او ، مىباشند اين كلمه در اين موارد به صورت مفرد آمده است ، به عكس ظلمات كه همه جا عامل تفرقه و پراكندگى است و لذا به صورت جمع كه نشانه تعدد و تكثر است ذكر شده .\r\nو از آنجا كه ايمان به خدا و گام نهادن در طريق او ، هم باعث حركت است و هم موجب بيدارى ، و هم عامل اجتماع و وحدت و هم وسيله ترقى و پيشرفت ، اين تشبيه از هر نظر رسا و پر محتوا و آموزنده است .\r\n","description":"","footnote":"","page_name":" 266 ","page_number":266},
  {"content":"\r\n2 - تعبير به « لتخرج » در آيه نخست در واقع به دو نكته اشاره مىكند :\r\nنخست اينكه قرآن مجيد گرچه كتاب هدايت و نجات بشر است ولى نياز به مجرى و پياده كننده دارد ، بايد رهبرى همچون پيامبر باشد كه به وسيله آن گمگشتگان راه حقيقت را از ظلمات بدبختى به نور سعادت هدايت كند ، بنا بر اين حتى قرآن هم با آن عظمت بدون وجود رهبر و راهنما و مجرى و پياده كننده حل همه مشكلات را نخواهد كرد .\r\nديگر اينكه تعبير به خارج ساختن در واقع دليل بر حركت دادن توأم با دگرگونى و تحول است ، گويى مردم بىايمان در يك جو و محيط بسته و تاريك قرار دارند و پيامبر و رهبر دست آنها را مىگيرد و به جو وسيعتر و روشن وارد مىسازد .\r\n3 - جالب توجه اينكه آغاز اين سوره با مساله هدايت « مردم » از ظلمات به نور شروع شده و پايان آن هم با مساله ابلاغ و انذار « مردم » ختم گرديده است ، و اين نشان مىدهد كه هدف اصلى در هر حال خود مردم و سرنوشت آنها و هدايت آنهاست ، و در واقع ارسال پيامبران و انزال كتب آسمانى نيز همه براى وصول به همين هدف است .\r\n","description":"","footnote":"","page_name":" 267 ","page_number":267},
  {"content":"\r\n\r\n[ سوره إبراهيم ‹ 14 › : آيات 4 تا 7 
  ]\r\nوَ ما أَرْسَلْنا مِنْ رَسُولٍ إِلَّا بِلِسانِ قَوْمِه لِيُبَيِّنَ لَهُمْ فَيُضِلُّ اللَّه مَنْ يَشاءُ وَيَهْدِي مَنْ يَشاءُ وَهُوَ الْعَزِيزُ الْحَكِيمُ ‹ 4 › وَلَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ وَذَكِّرْهُمْ بِأَيَّامِ اللَّه إِنَّ فِي ذلِكَ لآياتٍ لِكُلِّ صَبَّارٍ شَكُورٍ ‹ 5 › وَإِذْ قالَ مُوسى لِقَوْمِه اذْكُرُوا نِعْمَةَ اللَّه عَلَيْكُمْ إِذْ أَنْجاكُمْ مِنْ آلِ فِرْعَوْنَ يَسُومُونَكُمْ سُوءَ الْعَذابِ وَيُذَبِّحُونَ أَبْناءَكُمْ وَيَسْتَحْيُونَ نِساءَكُمْ وَفِي ذلِكُمْ بَلاءٌ مِنْ رَبِّكُمْ عَظِيمٌ ‹ 6 › وَإِذْ تَأَذَّنَ رَبُّكُمْ لَئِنْ شَكَرْتُمْ لأَزِيدَنَّكُمْ وَلَئِنْ كَفَرْتُمْ إِنَّ عَذابِي لَشَدِيدٌ ‹ 7 ›\r\n\r\nترجمه :\r\n4 - ما هيچ پيامبرى را نفرستاديم مگر به زبان قومش تا ( حقايق را ) براى آنها آشكار سازد ، سپس خدا هر كس را بخواهد ( و مستحق بداند ) گمراه و هر كس را بخواهد ( و شايسته بداند ) هدايت مىكند ، و او توانا و حكيم است .\r\n5 - ما موسى را با آيات خود فرستاديم ( و دستور داديم ) قوم خود را از ظلمات به نور بيرون آر ، و ايام اللَّه را به آنها متذكر شو ، در اين ، نشانه هايى است براى هر صبر كننده شكرگزار .\r\n6 - و بخاطر بياور هنگامى را كه موسى به قومش گفت نعمت خدا را بر خود به ياد داشته باشيد ، زمانى كه شما را از ( چنگال ) آل فرعون رهايى بخشيد ، همانها كه شما را به بدترين وجهى عذاب مىكردند و پسرانتان را سر مىبريدند و زنانتان را ( براى خدمتكارى ) زنده مىگذاشتند ، و در اين ، آزمايش بزرگى از طرف پروردگارتان بود .\r\n7 - ( همچنين ) بخاطر بياوريد هنگامى را كه پروردگارتان اعلام داشت كه اگر شكر گزارى كنيد ( نعمت خود را ) بر شما خواهم افزود و اگر كفران كنيد مجازاتم شديد است ! .\r\n","description":"","footnote":"","page_name":" 268 ","page_number":268},
  {"content":"\r\n\r\nتفسير : روزهاى حساس زندگى\r\nدر آيات گذشته سخن از قرآن مجيد و اثرات حياتبخش آن بود ، در نخستين آيه مورد بحث نيز همين موضوع در بعد خاصى تعقيب شده و آن وحدت لسان پيامبران و كتب آسمانى آنها با زبان نخستين قومى است كه مبعوث به سوى آنها شده‌اند .\r\nمىفرمايد : « ما هيچ پيامبرى را نفرستاديم مگر به زبان قوم خودش » ( * ( وَما أَرْسَلْنا مِنْ رَسُولٍ إِلَّا بِلِسانِ قَوْمِه ) * ) .\r\nزيرا پيامبران در درجه اول با قوم خود ، همان ملتى كه از ميان آنها برخاسته‌اند ، تماس داشتند و نخستين شعاع وحى وسيله پيامبران بر آنها مىتابيد ، و نخستين ياران و ياوران آنها از ميان آنان برگزيده مىشدند ، بنا بر اين پيامبر بايد به زبان آنها و لغت آنها سخن بگويد « تا حقايق را به روشنى براى آنان آشكار سازد » ( * ( لِيُبَيِّنَ لَهُمْ ) * ) .\r\nدر حقيقت در اين جمله اشاره اى به اين نكته نيز هست كه دعوت پيامبران معمولا از طريق يك اثر مرموز و ناشناخته در قلوب پيروانشان منعكس نمىشد ، بلكه از طريق تبيين و روشنگرى و تعليم و تربيت با همان زبان معمولى و رائج صورت مىگرفته است .\r\nسپس اضافه مىكند بعد از تبيين دعوت الهى براى آنها « خداوند هر كس را بخواهد گمراه مىكند و هر كس را بخواهد هدايت مىنمايد » ( * ( فَيُضِلُّ اللَّه مَنْ يَشاءُ وَيَهْدِي مَنْ يَشاءُ ) * ) .\r\nاشاره به اينكه هدايت و ضلالت در نهايت امر ، كار پيامبران نيست ، كار آنها ابلاغ و تبيين است ، اين خدا است كه راهنمايى و هدايت واقعى بندگانش را در دست دارد .\r\n","description":"","footnote":"","page_name":" 269 ","page_number":269},
  {"content":"\r\nولى براى اينكه تصور نشود معنى اين سخن جبر و الزام و سلب آزادى بشر است ، بلافاصله اضافه مىكند : « او عزيز حكيم است » ( * ( وَهُوَ الْعَزِيزُ الْحَكِيمُ ) * ) به مقتضاى عزت و قدرتش ، بر هر چيز تواناست ، و هيچكس را تاب مقاومت در برابر اراده او نيست ، اما به مقتضاى حكمتش بىجهت و بىدليل كسى را هدايت و يا كسى را گمراه نمىسازد ، بلكه گامهاى نخستين با نهايت آزادى اراده در راه سير الى اللَّه از ناحيه بندگان برداشته مىشود و سپس نور هدايت و فيض حق بر قلب آنها مىتابد همانگونه كه در سوره عنكبوت آيه 69 كه وَالَّذِينَ جاهَدُوا فِينا لَنَهْدِيَنَّهُمْ سُبُلَنا : « آنها كه در راه ما مجاهده كردند بطور قطع آنها را هدايت به راههاى خويش خواهيم كرد » .\r\nهمچنين آنها كه با لجاجت و تعصب و دشمنى با حق و غوطه ور شدن در شهوات و آلوده شدن به ظلم و ستم ، شايستگى هدايت را از خود سلب كرده‌اند ، از فيض هدايت محروم ، و در وادى ضلالت ، گمراه مىشوند ، همانگونه كه مىفرمايد :\r\nكَذلِكَ يُضِلُّ اللَّه مَنْ هُوَ مُسْرِفٌ مُرْتابٌ : « اين چنين خداوند گمراه مىكند هر اسرافكار آلوده به شك و ترديد را » ( غافر - 34 ) .\r\nو نيز مىفرمايد : وَما يُضِلُّ بِه إِلَّا الْفاسِقِينَ : « خداوند با آن گمراه نمىكند مگر فاسقين را » ( بقره - 26 ) .\r\nو نيز مىفرمايد : وَيُضِلُّ اللَّه الظَّالِمِينَ : « خداوند ستمگران را گمراه مىسازد » ( ابراهيم - 27 ) .\r\nو به اين ترتيب سرچشمه هدايت و ضلالت بدست خود ماست .\r\nدر آيه بعد به يكى از نمونه‌هاى ارسال پيامبران در مقابل طاغوتهاى عصر خود به منظور خارج كردن آنان از ظلمتها به نور اشاره كرده مىفرمايد : « ما موسى را با آيات خود ( معجزات گوناگون ) فرستاديم و به او فرمان داديم كه\r\n","description":"","footnote":"","page_name":" 270 ","page_number":270},
  {"content":"\r\nقوم خودت را از ظلمات به نور هدايت كن ( * ( وَلَقَدْ أَرْسَلْنا مُوسى بِآياتِنا أَنْ أَخْرِجْ قَوْمَكَ مِنَ الظُّلُماتِ إِلَى النُّورِ ) * ) ( 1 ) .\r\nهمانگونه كه در نخستين آيه اين سوره خوانديم برنامه پيامبر اسلام ص نيز در بيرون آوردن مردم از ظلمات به سوى نور خلاصه مىشد و اين نشان مىدهد كه اين همه پيامبران و انبياى الهى بلكه همه رهبران معنوى انسانها است ، مگر بديها ، زشتيها ، گمراهيها ، انحرافها ، ظلم و ستمها ، استثمارها ، ذلتها و زبونيها ، فساد و آلودگيها چيزى جز ظلمت و تاريكى هست ؟ و مگر ايمان و توحيد ، پاكى و تقوا ، آزادگى و استقلال سربلندى و عزت چيزى جز نور و روشنايى مىباشد ، بنا بر اين درست قدر مشترك و جامع ميان همه دعوتهاى رهبران الهى است .\r\nسپس به يكى از ماموريتهاى بزرگ موسى اشاره كرده ، مىفرمايد :\r\n« تو موظفى كه ايام الهى و روزهاى خدا را به ياد قوم خود بياورى » ( * ( وَذَكِّرْهُمْ بِأَيَّامِ اللَّه ) * ) .\r\nمسلما همه روزها ، ايام الهى است ، همانگونه كه همه مكانها متعلق به خدا است ، اگر نقطه خاصى بنام بيت اللَّه ( خانه خدا ) ناميده شد دليل بر ويژگى آن است ، همچنين عنوان « ايام اللَّه » مسلما اشاره به روزهاى مخصوصى است كه امتياز و روشنايى و درخشش فوق العاده اى دارد .\r\nبه همين جهت مفسران در تفسير آن احتمالات مختلفى داده‌اند :\r\nبعضى گفته‌اند اشاره به روزهاى پيروزى پيامبران پيشين و امتهاى راستين آنها مىباشد ، و روزهايى كه انواع نعمتهاى الهى بر اثر شايستگيها شامل حال\r\n\r\n","description":"","footnote":"\r\n( 1 ) معجزات و خارق عادتهايى كه از موسى بن عمران آشكار شد و در آيه فوق با لفظ « آيات » به آن اشاره شده ، طبق آيه 101 سوره اسراء ، نه اعجاز مهم بوده است كه شرح آن در ذيل همان آيه بخواست خدا خواهد آمد .\r\n","page_name":" 271 ","page_number":271},
  {"content":"\r\nآنها مىباشد .\r\nو بعضى گفته‌اند اشاره به روزهايى است كه خداوند اقوام سركش را به زنجير عذاب مىكشيد و طاغوتها را با يك فرمان درو مىكرد ! و بعضى اشاره به هر دو قسمت دانسته‌اند .\r\nاما اصولا نمىتوان اين تعبير گويا و رسا را محدود ساخت ، ايام اللَّه ، تمام روزهايى است كه داراى عظمتى در تاريخ زندگى بشر است .\r\nهر روز كه يكى از فرمانهاى خدا در آن چنان درخشيده ، كه بقيه امور را تحت الشعاع خود قرار داده ، از ايام اللَّه است .\r\nهر روز كه فصل تازه اى در زندگى انسانها گشوده ، و درس عبرتى به آنها داده و ظهور و قيام پيامبرى در آن بوده ، يا طاغوت و فرعون گردنكشى در آن به قعر دره نيستى فرستاده شده ، خلاصه هر روز كه حق و عدالتى بر پا شده و ظلم و بدعتى خاموش گشته ، همه آنها از ايام اللَّه است .\r\nو چنان كه خواهيم ديد ، در روايات ائمه معصومين در تفسير اين آيه نيز انگشت روى روزهاى حساسى گذاشته شده است .\r\nدر پايان آيه مىفرمايد : « در اين سخن و در همه ايام اللَّه ، آيات و نشانه هايى است براى هر انسان شكيبا و پر استقامت و شكرگزار » ( * ( إِنَّ فِي ذلِكَ لآياتٍ لِكُلِّ صَبَّارٍ شَكُورٍ ) * ) .\r\n« صبار » و « شكور » هر دو صيغه مبالغه است كه يكى فزونى صبر و استقامت را مىرساند و ديگرى فزونى شكرگزارى نعمت ، اشاره به اينكه افراد با ايمان نه در مشكلات و روزهاى سخت دست و پاى خود را گم مىكنند ، و تسليم حوادث مىشوند ، و نه در روزهاى پيروزى و نعمت گرفتار غرور و غفلت مىگردند ، و ذكر اين دو بعد از اشاره به « ايام اللَّه » گويا ناظر به همين مطلب است .\r\n","description":"","footnote":"","page_name":" 272 ","page_number":272},
  {"content":"\r\nدر آيه بعد به يكى از آن ايام اللَّه و روزهاى درخشان و پربارى كه در تاريخ بنى اسرائيل وجود داشته و ذكر آن تذكرى براى مسلمانان است ، اشاره كرده مىگويد : « به خاطر بياوريد هنگامى را كه موسى به قوم خود گفت : نعمت خدا را متذكر شويد آن زمان كه شما را از چنگال آل فرعون رهايى بخشيد » ( * ( وَإِذْ قالَ مُوسى لِقَوْمِه اذْكُرُوا نِعْمَةَ اللَّه عَلَيْكُمْ إِذْ أَنْجاكُمْ مِنْ آلِ فِرْعَوْنَ ) * ) همان فرعونيان بيرحمى كه « بدترين عذاب را بر شما تحميل مىكردند ، پسرانتان را سر مىبريدند و زنانتان را براى خدمت و كنيزى زنده نگه مىداشتند » ( * ( يَسُومُونَكُمْ سُوءَ الْعَذابِ وَيُذَبِّحُونَ أَبْناءَكُمْ وَيَسْتَحْيُونَ نِساءَكُمْ ) * ) .\r\nو اين آزمايش بزرگى از پروردگارتان براى شما بود ( * ( وَفِي ذلِكُمْ بَلاءٌ مِنْ رَبِّكُمْ عَظِيمٌ ) * ) .\r\nچه روزى از اين پربركتتر كه شر جمعيت خودكامه و سنگدل و استعمارگرى را از سر شما كوتاه كرد ، همانها كه بزرگترين جنايت را در حق شما قائل مىشدند ، چه جنايتى از اين برتر كه پسران شما را همچون حيوانات سر مىبريدند ( توجه داشته باشيد كه قرآن تعبير به ذبح مىكند نه قتل ) و از اين مهمتر نواميس شما به صورت كنيزانى در چنگال دشمن بىآزرم بودند .\r\nنه تنها در مورد بنى اسرائيل كه در مورد همه اقوام و ملتها ، روز رسيدنشان به آزادى و استقلال و كوتاه شدن دست طاغوتها از ايام اللَّه است كه بايد همواره آن را به خاطر داشته باشند ، خاطره اى كه توجه به آن از ارتجاع و بازگشت به وضع گذشته آنها را حفظ مىكند .\r\nيسومونكم از ماده « سوم » ( بر وزن صوم ) در اصل به معنى دنبال چيزى رفتن و جستجوى آن نمودن است ، و به معنى تحميل كارى بر ديگرى نمودن نيز آمده است ( 1 ) بنا بر اين جمله * ( يَسُومُونَكُمْ سُوءَ الْعَذابِ ) * مفهومش اين است كه آنها\r\n\r\n","description":"","footnote":"\r\n( 1 ) به مفردات راغب و تفسير المنار ( جلد اول صفحه 308 ) و تفسير ابو الفتوح رازى جلد 7 صفحه 7 مراجعه شود .\r\n","page_name":" 273 ","page_number":273},
  {"content":"\r\nبدترين شكنجه‌ها و عذابها را بر شما بنى اسرائيل تحميل مىكردند .\r\nآيا اين درد كوچكى است كه نيروى فعال يك جمعيت را از ميان ببرند و زنان آنها را بدون سرپرست ، به صورت كنيزانى در چنگال يك مشت افراد ظالم و ستمگر باقى بگذارند ؟\r\nضمنا تعبير به فعل مضارع ( يسومون ) اشاره به اين است كه اين كار مدتها ادامه داشت ( 1 ) .\r\nاين نكته نيز قابل توجه است كه سر بريدن پسران و كنيزى زنان و دختران را بوسيله « واو » بر « * ( سُوءَ الْعَذابِ ) * » عطف مىكند ، در حالى كه خود از مصداقهاى سوء العذاب است ، و اين به خاطر اهميت اين دو عذاب بوده است ، و نشان مىدهد كه قوم جبار و ستمگر فرعون شكنجه‌ها و تحميلات ديگرى نيز بر بنى اسرائيل داشته‌اند ، اما از ميان همه اين دو شديدتر و سختتر بوده است .\r\nسپس اضافه مىكند كه اين را هم « به خاطر بياوريد كه پروردگار شما اعلام كرد اگر شكر نعمتهاى مرا بجا آوريد من بطور قطع نعمتهاى شما را افزون مىكنم و اگر كفران كنيد عذاب و مجازات من شديد است » ( * ( وَإِذْ تَأَذَّنَ رَبُّكُمْ لَئِنْ شَكَرْتُمْ لأَزِيدَنَّكُمْ وَلَئِنْ كَفَرْتُمْ إِنَّ عَذابِي لَشَدِيدٌ ) * ) ( 2 ) .\r\nاين آيه ممكن است دنباله كلام موسى به بنى اسرائيل باشد كه آنها را در برابر آن نجات و پيروزى و نعمتهاى فراوان دعوت به شكرگزارى كرد ، و وعده فزونى نعمت به آنها داد ، و در صورت كفران تهديد به عذاب نمود ، و نيز ممكن است يك جمله مستقل و خطاب به مسلمانان بوده باشد ، ولى به هر حال از نظر\r\n\r\n","description":"","footnote":"\r\n( 1 ) توجه داشته باشيد كه نظير اين آيه با كمى تفاوت در سوره بقره آيه 49 گذشت .\r\n( 2 ) تاذن از باب تفعل و به معنى اعلام با تاكيد است زيرا ماده افعال از آن ( ايذان ) به معنى اعلام است و چون به باب تفعل در آيد اضافه و تاكيد از آن استفاده مىشود .\r\n","page_name":" 274 ","page_number":274},
  {"content":"\r\nنتيجه چندان تفاوت ندارد ، زيرا اگر خطاب به بنى اسرائيل هم باشد به عنوان درسى سازنده براى ما در قرآن مجيد آمده است .\r\nجالب اينكه در مورد شكر با صراحت مىگويد لازيدنكم ( مسلما نعمتم را بر شما افزون خواهم كرد ) اما در مورد كفران نعمت نمىگويد شما را مجازات مىكنم بلكه تنها مىگويد « عذاب من شديد است » و اين تفاوت تعبير دليل بر نهايت لطف پروردگار است .\r\n\r\nنكته‌ها :\r\n\r\n1 - يادآورى ايام اللَّه\r\nهمانگونه كه در تفسير آيات فوق گفتيم اضافه « ايام » به « اللَّه » ، اشاره به روزهاى سرنوشتساز و مهم زندگى انسانها است كه به خاطر عظمتش به نام « اللَّه » اضافه شده است ، و نيز به خاطر اينكه يك نعمت بزرگ الهى شامل حال قوم و ملتى شايسته و يا يك مجازات بزرگ و دردناك الهى دامنگير ملتى سركش و طغيانگر شده است ، كه در هر دو صورت شايسته تذكر و يادآورى است .\r\nدر رواياتى كه از ائمه معصومين به ما رسيده « ايام اللَّه » به روزهاى گوناگونى تفسير شده است :\r\nدر حديثى از امام باقر ع مىخوانيم كه فرمود :\r\nايام اللَّه ، يوم يقوم القائم ع و يوم الكرة و يوم القيامه :\r\n« ايام اللَّه روز قيام مهدى موعود و روز رجعت و روز قيامت است » ( 1 ) .\r\nو در تفسير على بن ابراهيم آمده كه « ايام اللَّه » سه روز است ، روز قيام مهدى ع و روز مرگ و روز رستاخيز ( 2 ) .\r\n\r\n","description":"","footnote":"\r\n( 1 ) و ( 2 ) تفسير نور الثقلين جلد 2 صفحه 526 .\r\n","page_name":" 275 ","page_number":275},
  {"content":"\r\nدر حديث ديگرى از پيامبر ص مىخوانيم :\r\nايام اللَّه نعمائه و بلائه ببلائه سبحانه :\r\n« ايام اللَّه ( روزهاى ) نعمتهاى او و آزمايشهاى او بوسيله بلاهاى او است » ( 1 ) .\r\nهمانگونه كه بارها گفته‌ايم هرگز اين گونه احاديث دليل بر انحصار نيست ، بلكه بيان قسمتى از مصداقهاى روشن است .\r\nو به هر حال يادآورى روزهاى بزرگ ( اعم از روزهاى پيروزى يا روزهاى سخت و طاقتفرسا ) نقش مؤثرى در بيدارى و هشيارى ملتها دارد و با الهام از همين پيام آسمانى است كه ما خاطره روزهاى بزرگى را كه در تاريخ اسلام بوده همواره جاودان مىداريم ، و هر سال براى تجديد اين خاطره‌ها روزهاى معينى را اختصاص مىدهيم ، كه در آن به تاريخ گذشته باز مىگرديم و درسهاى مهمى از آن مىآموزيم ، درسهايى كه براى امروز ما فوق العاده مؤثر است .\r\nو نيز در تاريخ معاصر خود ، مخصوصا در تاريخ پرشكوه انقلاب اسلامى ايران روزهاى فوق العاده اى وجود دارد كه مصداق زنده « ايام اللَّه » است ، و بايد در هر سال خاطره آنها را زنده كرد كه آميخته با خاطره شهيدان ، رزمندگان ، مجاهدان و مبارزان بزرگ است ، و سپس از آنها الهام گرفت و ميراث بزرگشان را پاسدارى كرد .\r\nو بر همين اساس بايد اين روزهاى بزرگ در متن كتابهاى درسى در مدارس ما و در تعليم و تربيت فرزندان ما داخل گردد ، و وظيفه ذكرهم ( آنها را ياد آورى كن ) درباره نسلهاى آينده نيز پياده شود .\r\nدر قرآن مجيد نيز كرارا ايام اللَّه تذكر داده شده يعنى هم نسبت به بنى اسرائيل و هم نسبت به مسلمانها روزهاى نعمت و مجازات خاطر نشان گرديده .\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 526 .\r\n","page_name":" 276 ","page_number":276},
  {"content":"\r\n\r\n2 - راه و رسم جباران\r\nكرارا در آيات قرآن مىخوانيم كه فرعونيان پسران بنى اسرائيل را سر مىبريدند و زنان آنها را زنده نگه مىداشتند ، اين تنها كار فرعون و فرعونيان نبود ، بلكه در طول تاريخ شيوه هر استعمارگرى چنين بوده است كه قسمتى از نيروهاى فعال و پرخاشگر و پر مقاومت را نابود مىكردند ، و قسمت ديگرى را تضعيف كرده و در مسير منافع خود به كار مىانداختند ، كه بدون اين كار ادامه استعمار و استثمار براى آنها ممكن نبوده است .\r\nولى مهم اين است كه بدانيم گاهى حقيقتا پسران را نابود مىكنند ، ( همچون فرعونيان ) و گاهى از طريق مبتلا ساختن آنها به انواع اعتياد به مواد مخدر ، و مشروبات الكلى و غوطه ور ساختن آنها در فحشاء ، نيروى فعال آنها را از كار مىاندازند و از آنها مرده زنده نمايى مىسازند ، اين همان چيزى است كه مسلمانان بايد به دقت مراقب آن باشند كه اگر نسل جوان آنها با وسائل مختلف ، سرگرم شد و نيروى ايمان و قدرت جسمانى خود را از دست داد ، بايد بدانند كه اسارت و بردگى براى آنها قطعى است .\r\n\r\n3 - آزادى برترين نعمت\r\nجالب اينكه در آيات فوق پس از ذكر ايام اللَّه ، تنها روزى كه صريحا روى آن انگشت گذاشته شده است ، روز نجات بنى اسرائيل از چنگال فرعونيان است ( * ( إِذْ أَنْجاكُمْ مِنْ آلِ فِرْعَوْنَ ) * ) با اينكه در تاريخ بنى اسرائيل ، روزهاى بزرگى كه خداوند در پرتو هدايت موسى به آنها نعمتهاى بزرگ بخشيد ، فراوان بوده ، ولى ذكر « روز نجات » در آيات مورد بحث دليل بر اهميت فوق العاده آزادى و استقلال در سرنوشت ملتها است .\r\nآرى هيچ ملتى تا از وابستگى نرهد ، و از چنگال اسارت و استثمار آزاد\r\n","description":"","footnote":"","page_name":" 277 ","page_number":277},
  {"content":"\r\nنشود ، نبوغ و استعداد خود را هرگز ظاهر نخواهد ساخت ، و در راه اللَّه كه راه مبارزه با هر گونه شرك و ظلم و بيدادگرى است گام نخواهد گذاشت ، و به همين دليل رهبران بزرگ الهى ، نخستين كارشان اين بود كه ملتهاى اسير را از اسارت فكرى و فرهنگى و سياسى و اقتصادى آزاد سازند ، سپس روى آنها كار كنند و برنامه‌هاى توحيدى و انسانى پياده كنند .\r\n\r\n4 - شكر مايه فزونى نعمت و كفر موجب فنا است\r\nبدون شك خداوند در برابر نعمتهايى كه به ما مىبخشد نيازى به شكر ما ندارد ، و اگر دستور به شكرگزارى داده آن هم موجب نعمت ديگرى بر ما و يك مكتب عالى تربيتى است .\r\nمهم اين است كه ببينيم حقيقت شكر چيست ؟ تا روشن شود كه رابطه آن با افزونى نعمت از كجاست و چگونه مىتواند خود يك عامل تربيت بوده باشد .\r\nحقيقت شكر تنها تشكر زبانى يا گفتن « الحمد للَّه » و مانند آن نيست ، بلكه شكر داراى سه مرحله است نخستين مرحله آن است كه به دقت بينديشيم كه بخشنده نعمت كيست ؟ اين توجه و ايمان و آگاهى پايه اول شكر است ، و از آن كه بگذريم مرحله زبان فرا مىرسد ، ولى از آن بالاتر مرحله عمل است ، شكر عملى آن است كه درست بينديشيم كه هر نعمتى براى چه هدفى به ما داده شده است آن را در مورد خودش صرف كنيم كه اگر نكنيم كفران نعمت كرده‌ايم ، همانگونه كه بزرگان فرموده‌اند : الشكر صرف العبد جميع ما انعمه اللَّه تعالى فيما خلق لاجله .\r\nراستى چرا خدا به ما چشم داد ؟ و چرا نعمت شنوايى و گويايى بخشيد ؟\r\nآيا جز اين بوده كه عظمت او را در اين جهان ببينيم ، راه زندگى را بشناسيم و با اين وسائل در مسير تكامل گام برداريم ؟ حق را درك كنيم و از آن دفاع نمائيم و با\r\n","description":"","footnote":"","page_name":" 278 ","page_number":278},
  {"content":"\r\nباطل بجنگيم ، اگر اين نعمتهاى بزرگ خدا را در اين مسيرها مصرف كرديم ، شكر عملى او است ، و اگر وسيله اى شد براى طغيان و خودپرستى و غرور و غفلت و بيگانگى و دورى از خدا اين عين كفران است ، امام صادق ع مىفرمايد :\r\nادنى الشكر رؤية النعمة من اللَّه من غير علة يتعلق القلب بها دون اللَّه ، و الرضا بما اعطاه ، و ان لا تعصيه بنعمة و تخالفه بشىء من امره و نهيه بسبب من نعمته :\r\n« كمترين شكر اين است كه نعمت را از خدا بدانى ، بىآنكه قلب تو مشغول به آن نعمت شود ، و خدا را فراموش كنى ، و همچنين راضى بودن به نعمت او و اينكه نعمت خدا را وسيله عصيان او قرار ندهى ، و اوامر و نواهى او را با استفاده از نعمتهايش زير پا نگذارى » ( 1 ) .\r\nو از اينجا روشن مىشود كه شكر قدرت و علم و دانش و نيروى فكر و انديشه و نفوذ اجتماعى و مال و ثروت و سلامت و تندرستى هر كدام از چه راهى است ؟ و كفران آنها چگونه است ؟\r\nحديثى كه از امام صادق ع در تفسير نور الثقلين نقل شده نيز دليل روشنى بر اين تفسير است ، آنجا كه مىفرمايد :\r\nشكر النعمة اجتناب المحارم\r\n« شكر نعمت آنست كه از گناهان پرهيز شود » ( 2 ) .\r\nو نيز از اينجا رابطه ميان « شكر » و « فزونى نعمت » روشن مىشود ، چرا كه هر گاه انسانها نعمتهاى خدا را درست در همان هدفهاى واقعى نعمت صرف كردند ، عملا ثابت كرده‌اند كه شايسته و لايقند و اين لياقت و شايستگى سبب فيض بيشتر و موهبت افزونتر مىگردد .\r\nاصولا ما دو گونه شكر داريم ، « شكر تكوينى » و « شكر تشريعى » .\r\n\r\n","description":"","footnote":"\r\n( 1 ) سفينة البحار جلد اول صفحه 710 .\r\n( 2 ) نور الثقلين جلد 2 صفحه 529 .\r\n","page_name":" 279 ","page_number":279},
  {"content":"\r\n« شكر تكوينى » آن است كه يك موجود از مواهبى كه در اختيار دارد ، براى نمو و رشدش استفاده كند ، فى المثل باغبان مىبيند در فلان قسمت باغ درختان به خوبى رشد و نمو مىكنند و هر قدر از آنها پذيرايى بيشتر مىكند شكوفاتر مىشوند ، همين امر سبب مىشود كه باغبان همت بيشترى به تربيت آن بخش از باغ درختان بگمارد و مراقبت از آنها را به كاركنان خويش توصيه كند چرا كه آن درختان به زبانحال فرياد مىزنند اى باغبان ! ما لا يقيم ، ما شايسته‌ايم ، نعمتت را بر ما افزون كن ، و او هم به اين ندا پاسخ مثبت مىدهد .\r\nو اما در بخش ديگر از باغ درختانى را مىبيند كه پژمرده شده‌اند ، « نه طراوتى ، نه برگى ، نه گلى نه سايه دارند » و نه ميوه و برى ، اين كفران نعمت سبب مىشود كه باغبان آنها را مورد بىمهرى قرار دهد ، و در صورتى كه اين وضع ادامه پيدا كند ، دستور مىدهد اره بر پاى آنها بگذارند چرا كه :\r\n\r\n« بسوزند چوب درختان بى بر\r\nسزا خود همين است مر ، بىبرى را »\r\n\r\nدر جهان انسانيت نيز همين حالت وجود دارد با اين تفاوت كه درخت از خود اختيارى ندارد ، و صرفا تسليم قوانين تكوينى است ، اما انسانها با استفاده از نيروى اراده و اختيار و تعليم و تربيت تشريعى ، مىتوانند آگاهانه در اين راه گام بگذارند .\r\nبنا بر اين آن كس كه نعمت قدرت را وسيله ظلم و طغيان قرار مىدهد به زبانحال فرياد مىكشد خداوندا لايق اين نعمت نيستم ، و آن كس كه از آن در مسير اجراى حق و عدالت بهره مىگيرد به زبانحال مىگويد پروردگارا شايسته‌ام افزون كن ! اين واقعيت نيز قابل ترديد نيست كه ما هر وقت در مقام شكر الهى چه با فكر چه با زبان و چه با عمل بر مىآئيم ، خود اين توانايى بر شكر در هر مرحله موهبت تازه اى است و به اين ترتيب اقدام بر شكر ، ما را مديون نعمتهاى تازه او مىسازد و به\r\n","description":"","footnote":"","page_name":" 280 ","page_number":280},
  {"content":"\r\nاين ترتيب هرگز قادر نيستيم كه حق شكر او را ادا كنيم همانگونه كه در مناجات شاكرين از مناجاتهاى پانزده گانه امام سجاد ع مىخوانيم :\r\nكيف لى به تحصيل الشكر و شكرى اياك يفتقر الى شكر ، فكلما قلت لك الحمد وجب على لذلك ان اقول لك الحمد ! :\r\n« چگونه مىتوانم حق شكر ترا بجاى آورم در حالى كه همين شكر من نياز به شكرى دارد ، و هر زمان كه مىگويم لك الحمد بر من لازم است كه به خاطر همين توفيق شكرگزارى بگويم لك الحمد » ! .\r\nو بنا بر اين برترين مرحله شكرى كه از انسان ساخته است اين است كه اظهار عجز و ناتوانى از شكر نعمتهاى او كند ، همانگونه كه در حديثى از امام صادق ع مىخوانيم كه فرمود :\r\nفيما اوحى اللَّه عز و جل الى موسى اشكرنى حق شكرى فقال يا رب و كيف اشكرك حق شكرك و ليس من شكر اشكرك به الا و انت انعمت به على قال يا موسى الان شكرتنى حين علمت ان ذلك منى :\r\n« خداوند به موسى ع وحى فرستاد كه حق شكر مرا ادا كن ، عرض كرد پروردگارا ! چگونه حق شكر تو را ادا كنم در حالى كه هر زمانى شكر تو را بجا آورم اين موفقيت خود نعمت تازه اى براى من خواهد بود ، خداوند فرمود اى موسى الان حق شكر مرا ادا كردى چون ميدانى حتى اين توفيق از ناحيه من است » ( 1 ) .\r\n\r\nبنده همان به كه ز تقصير خويش\r\nعذر به درگاه خدا آورد\r\n\r\n\r\nو رنه سزاوار خداونديش\r\nكس نتواند كه بجا آورد !\r\n\r\n\r\nچند نكته مهم در زمينه شكر نعمت\r\n1 - على ع در يكى از كلمات حكمت آميز خود در نهج البلاغه مىفرمايد :\r\nاذا وصلت اليكم اطراف النعم فلا تنفروا اقصاها بقلة الشكر :\r\n« هنگامى كه\r\n\r\n","description":"","footnote":"\r\n( 1 ) اصول كافى جلد 4 صفحه 80 ( باب الشكر ) .\r\n","page_name":" 281 ","page_number":281},
  {"content":"\r\nمقدمات نعمتهاى خداوند به شما ميرسد سعى كنيد با شكرگزارى ، بقيه را به سوى خود جلب كنيد ، نه آنكه با كمى شكرگزارى آن را از خود برانيد « ! ( 1 ) 2 - اين موضوع نيز قابل توجه است كه تنها تشكر و سپاسگزارى از خداوند در برابر نعمتهاى كافى نيست ، بلكه بايد از كسانى كه وسيله آن موهبت بوده‌اند نيز تشكر و سپاسگزارى نمود و حق زحمات آنها را از اين طريق ادا كرد ، و آنها را از اين راه به خدمات بيشتر تشويق نمود ، در حديثى از امام على بن الحسين ع مىخوانيم كه فرمود : روز قيامت كه مىشود خداوند به بعضى از بندگانش مىفرمايد : آيا فلان شخص را شكرگزارى كردى ؟ عرض مىكند :\r\nپروردگارا من شكر تو را بجا آوردم ، مىفرمايد : چون شكر او را بجا نياوردى شكر مرا هم ادا نكردى ! سپس امام فرمود :\r\nاشكركم للَّه اشكركم للناس :\r\n« شكرگزارترين شما براى خدا آنها هستند كه از همه بيشتر شكر مردم را بجا مىآورند » ( 2 ) .\r\n3 - افزايش نعمتهاى خداوند كه به شكرگزاران وعده داده شده ، تنها به اين نيست كه نعمتهاى مادى تازه اى به آنها ببخشد ، بلكه نفس شكرگزارى كه توأم با توجه مخصوص به خدا و عشق تازه اى نسبت به ساحت مقدس او است خود يك نعمت بزرگ روحانى است كه در تربيت نفوس انسانها ، و دعوت آنان به اطاعت فرمانهاى الهى ، فوق العاده مؤثر است ، بلكه شكر ذاتا راهى است براى شناخت هر چه بيشتر خداوند ، و به همين دليل علماى عقائد در علم كلام براى اثبات « وجوب معرفه اللَّه » ( شناخت خدا ) از طريق وجوب شكر « منعم » ( نعمت بخش ) وارد شده‌اند .\r\n4 - احياى روح شكرگزارى در جامعه و ارج نهادن و تقدير و سپاس از آنها\r\n\r\n","description":"","footnote":"\r\n( 1 ) نهج البلاغه كلمات قصار شماره 13 .\r\n( 2 ) اصول كافى جلد 2 صفحه 81 حديث 30 ،\r\n","page_name":" 282 ","page_number":282},
  {"content":"\r\nكه با علم و دانش خود و يا با فداكارى و شهادت ، يا با ساير مجاهدات در طريق پيشبرد اهداف اجتماعى خدمت كرده‌اند يك عامل مهم حركت و شكوفايى و پويايى جامعه است .\r\nدر اجتماعى كه روح تشكر و قدردانى مرده كمتر كسى علاقه و دلگرمى به خدمت پيدا مىكند ، و به عكس آنها كه بيشتر قدردانى از زحمات و خدمات اشخاص مىكنند ، ملتهايى بانشاطتر و پيشروترند .\r\nتوجه به همين حقيقت سبب شده است كه در عصر ما به عنوان قدردانى از زحمات بزرگان گذشته در صدمين سال ، هزارمين سال ، زاد روز ، و در هر فرصت مناسب ديگر ، مراسمى براى بزرگداشت آنها بگيرند و ضمن سپاسگزارى از خدماتشان مردم را به حركت و تلاش بيشتر دعوت كنند .\r\nفى المثل در انقلاب اسلامى كشور ما كه پايان يك دوران تاريك دو هزار و پانصد ساله و آغاز دوران جديدى بود ، وقتى مىبينيم همه سال و هر ماه بلكه هر روز ، خاطره شهيدان انقلاب زنده مىشود و بر آنها درود مىفرستند و به تمام كسانى كه به آنها منسوبند احترام مىگذارند و به خدماتشان ارج مىنهند ، اين خود سبب مىشود كه عشق و علاقه به فداكارى در ديگران پرورش يابد و سطح فداكارى مردم بالاتر رود ، و به تعبير قرآن شكر اين نعمت باعث فزونى آن خواهد شد ، و از خون يك شهيد هزاران مجاهد مىرويد و مصداق زنده لازيدنكم مىشود !\r\n","description":"","footnote":"","page_name":" 283 ","page_number":283},
  {"content":"\r\n\r\n[ سوره إبراهيم ‹ 14 › : آيات 8 تا 10 
  ]\r\nوَ قالَ مُوسى إِنْ تَكْفُرُوا أَنْتُمْ وَمَنْ فِي الأَرْضِ جَمِيعاً فَإِنَّ اللَّه لَغَنِيٌّ حَمِيدٌ ‹ 8 › أَ لَمْ يَأْتِكُمْ نَبَؤُا الَّذِينَ مِنْ قَبْلِكُمْ قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ لا يَعْلَمُهُمْ إِلَّا اللَّه جاءَتْهُمْ رُسُلُهُمْ بِالْبَيِّناتِ فَرَدُّوا أَيْدِيَهُمْ فِي أَفْواهِهِمْ وَقالُوا إِنَّا كَفَرْنا بِما أُرْسِلْتُمْ بِه وَإِنَّا لَفِي شَكٍّ مِمَّا تَدْعُونَنا إِلَيْه مُرِيبٍ ‹ 9 › قالَتْ رُسُلُهُمْ أَ فِي اللَّه شَكٌّ فاطِرِ السَّماواتِ وَالأَرْضِ يَدْعُوكُمْ لِيَغْفِرَ لَكُمْ مِنْ ذُنُوبِكُمْ وَيُؤَخِّرَكُمْ إِلى أَجَلٍ مُسَمًّى قالُوا إِنْ أَنْتُمْ إِلَّا بَشَرٌ مِثْلُنا تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا فَأْتُونا بِسُلْطانٍ مُبِينٍ ‹ 10 ›\r\n\r\nترجمه :\r\n8 - موسى ( به بنى اسرائيل ) گفت اگر شما و همه مردم روى زمين كافر شويد ( به خدا زيانى نمىرسد ) چرا كه خداوند بىنياز و شايسته ستايش است .\r\n9 - آيا خبر آنها كه پيش از شما بودند به شما نرسيده : قوم نوح و عاد و ثمود و آنها كه پس از ايشان بودند ، همانها كه جز خداوند از آنان آگاه نيست ، پيامبرانشان با دلائل روشن به سوى آنها آمدند ، ولى آنها ( از روى تعجب و استهزا ) دست بر دهان گرفتند و گفتند كه ما به آنچه شما مامور آن هستيد كافريم ، و نسبت به آنچه ما را به سوى آن مىخوانيد ترديد داريم ! 10 - رسولان آنها گفتند آيا در خدا شك است ؟ ! خدايى كه آسمانها و زمين را آفريده ؟ ! او كه شما را دعوت مىكند تا گناهانتان را ببخشد ، و تا موعد مقررى شما را باقى گذارد ، آنها گفتند ( ما اينها را نمىفهميم همين اندازه مىدانيم ) شما\r\n","description":"","footnote":"","page_name":" 284 ","page_number":284},
  {"content":"\r\nانسانهايى همانند ما هستيد و مىخواهيد ما را از آنچه پدرانمان مىپرستيدند باز داريد ، شما دليل روشنى براى ما بياوريد !\r\n\r\nتفسير : آيا در خدا شك است ؟\r\nنخستين آيه مورد بحث تاييد و تكميلى است براى بحث شكرگزارى و كفران كه در آيه قبل گذشت ، و آن در ضمن سخنى از زبان موسى بن عمران نقل شده است ، مىفرمايد : « موسى به بنى اسرائيل يادآور شد كه اگر شما و تمام مردم روى زمين كافر شويد ( و نعمت خدا را كفران كنيد ) » هيچ زيانى به او نمىرسانيد چرا كه او بىنياز و ستوده است « ( * ( وَقالَ مُوسى إِنْ تَكْفُرُوا أَنْتُمْ وَمَنْ فِي الأَرْضِ جَمِيعاً فَإِنَّ اللَّه لَغَنِيٌّ حَمِيدٌ ) * ) ( 1 ) .\r\nدر حقيقت شكر نعمت و ايمان آوردن به خدا مايه افزونى نعمت شما و تكامل و افتخار خودتان است و گر نه خداوند آن چنان بىنياز است كه اگر تمام كائنات كافر گردند ، بر دامان كبريايى او گردى نمىنشيند ، چرا كه او از همگان بىنياز است ، و حتى احتياج به تشكر و ستايش ندارد چرا كه او ذاتا ستوده ( حميد ) است .\r\nاگر او نيازى در ذات پاكش راه داشت ، واجب الوجود نبود ، و بنا بر اين مفهوم غنى بودن او آن است كه همه كمالات در او جمع است ، و كسى كه چنين است ذاتا ستوده است زيرا معنى « حميد » چيزى جز اين نيست كه كسى شايسته « حمد » باشد .\r\n\r\n","description":"","footnote":"\r\n( 1 ) روشن است كه جزاى جمله شرطيه « * ( إِنْ تَكْفُرُوا ) * » ، محذوف است و جمله « * ( فَإِنَّ اللَّه لَغَنِيٌّ حَمِيدٌ ) * » دلالت بر آن مىكند ، و در تقدير چنين بوده است ان تكفروا . . . لا تضروا اللَّه شيئا . . .\r\n","page_name":" 285 ","page_number":285},
  {"content":"\r\nسپس به سرنوشت گروه هايى از اقوام گذشته در طى چندين آيه مىپردازد ، همانها كه در برابر نعمتهاى الهى راه كفران را پيش گرفتند ، و در برابر دعوت رهبران الهى به مخالفت و كفر برخاستند و منطق آنان و سرانجام كار آنها را شرح مىدهد تا تاكيدى باشد بر آنچه در آيه قبل گفته شد ، مىفرمايد : « آيا خبر كسانى كه قبل از شما بودند به شما نرسيده » ؟ ( * ( أَ لَمْ يَأْتِكُمْ نَبَؤُا الَّذِينَ مِنْ قَبْلِكُمْ ) * ) .\r\nاين جمله ممكن است دنباله گفتار موسى بوده باشد كه در آيه قبل آمده ، و ممكن است بيان مستقلى از ناحيه قرآن خطاب به مسلمانان باشد ، و از نظر نتيجه تفاوت چندانى ندارد ، سپس اضافه مىكند « اقوامى همچون * ( قَوْمِ نُوحٍ وَعادٍ وَثَمُودَ ) * و آنها كه بعد از آنان بودند » ( * ( قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ ) * ) .\r\n« همانها كه جز خدا آنان را نمىشناسد و از اخبار آنها كسى غير او آگاه نيست » ( * ( لا يَعْلَمُهُمْ إِلَّا اللَّه ) * ) ( 1 ) .\r\nبدون شك قسمتى از اخبار قوم نوح و عاد و ثمود و همچنين اقوامى كه بعد از آنها بودند به ما رسيده ولى مسلما قسمت بيشترى به ما نرسيده كه تنها خدا از آنها آگاه است ، آن قدر اسرار و خصوصيات و جزئيات در تواريخ اقوام گذشته وجود داشته كه شايد آنچه به ما رسيده در برابر آنچه نرسيده بسيار كم و ناچيز باشد .\r\nسپس به عنوان توضيحى در زمينه سرگذشت آنها مىگويد : « پيامبرانشان با دلائل روشن به سوى آنها آمدند ولى آنها از سر تعجب و انكار دست بر دهان گذاشتند و گفتند ما به آنچه شما به خاطر آن فرستاده شده‌ايد كافريم » ( * ( جاءَتْهُمْ رُسُلُهُمْ بِالْبَيِّناتِ فَرَدُّوا أَيْدِيَهُمْ فِي أَفْواهِهِمْ وَقالُوا إِنَّا كَفَرْنا بِما أُرْسِلْتُمْ بِه ) * )\r\n\r\n","description":"","footnote":"\r\n( 1 ) جمله * ( لا يَعْلَمُهُمْ إِلَّا اللَّه ) * ممكن است معطوف بر جمله قبل باشد و واو محذوف شده باشد و ممكن است شبيه جمله وصفيه باشد براى جمله قبل .\r\n","page_name":" 286 ","page_number":286},
  {"content":"\r\nچرا كه « ما در باره آنچه شما ما را به سوى آن دعوت مىكنيد ، شك و ترديد داريم » و با اين شك و ترديد چگونه امكان دارد ، دعوت شما را بپذيريم ! ( * ( وَإِنَّا لَفِي شَكٍّ مِمَّا تَدْعُونَنا إِلَيْه مُرِيبٍ ) * ) .\r\nدر اينجا اين سؤال پيش مىآيد كه آنها نخست ابراز كفر و بىايمانى نسبت به پيامبران كردند ، ولى به دنبال آن ، اظهار داشتند كه ما در شكيم و با كلمه « مريب » نيز آن را تكميل نمودند اين دو چگونه با هم سازگار است ؟\r\nپاسخ اين است كه بيان ترديد در حقيقت علتى است براى عدم ايمان زيرا ايمان آوردن نياز به يقين دارد ، و شك مانع آن است .\r\nاز آنجا كه در آيه قبل گفتار مشركان و كافران را در زمينه عدم ايمانشان كه استناد به شك و ترديد كرده بودند بيان شده ، در آيه بعد بلافاصله با دليل روشنى كه در عبارت كوتاهى آمده شك آنها را نفى مىكند و چنين مىگويد :\r\n« پيامبرانشان به آنان گفتند آيا در وجود خدايى كه آفريننده آسمانها و زمين است شكى است » ؟ ! ( * ( قالَتْ رُسُلُهُمْ أَ فِي اللَّه شَكٌّ فاطِرِ السَّماواتِ وَالأَرْضِ ) * ) « فاطر » گر چه در اصل به معنى « شكافنده » است ، ولى در اينجا كنايه از « آفريننده » مىباشد ، آفريننده اى كه با برنامه حساب شده اش چيزى را مىآفريند و سپس آن را حفظ و نگهدارى مىكند ، گويى ظلمت عدم با نور هستى به بركت وجودش از هم شكافته مىشود ، همانگونه كه سپيده صبح پرده تاريك شب را مىدرد ، و همانگونه كه شكوفه خرما غلافش را از هم مىشكافد و خوشه نخل از آن سر بر مىآورد ( و لذا عرب به آن « فطر » ( بر وزن شتر ) مىگويد ) .\r\nاين احتمال نيز وجود دارد كه « فاطر » اشاره به شكافتن توده ابتدايى ماده جهان باشد كه در علوم روز مىخوانيم كه مجموع ماده عالم يك واحد به هم پيوسته بود سپس شكافته شد و كرات آشكار گشت .\r\n","description":"","footnote":"","page_name":" 287 ","page_number":287},
  {"content":"\r\nبه هر حال قرآن در اينجا مانند غالب موارد ديگر براى اثبات وجود و صفات خدا تكيه بر نظام عالم هستى و آفرينش آسمانها و زمين مىكند ، و مىدانيم در مساله خداشناسى هيچ دليلى زنده تر و روشنتر از آن نيست .\r\nچرا كه اين نظام شگرف ، هر گوشه اى از آن مملو از اسرارى است كه به زبان حال فرياد مىزند : جز يك قادر حكيم و عالم مطلق ، قدرت چنين طراحى ندارد ، و به همين دليل هر قدر علم و دانش بشر پيشرفت بيشترى مىكند ، دلائل بيشترى از اين نظام آشكار مىگردد كه ما را به خدا هر لحظه نزديكتر مىسازد .\r\nراستى قرآن چه شگفتيها دارد ؟ تمام بحث خداشناسى و توحيد را در همين يك جمله كه به صورت استفهام انكارى ذكر شده اشاره كرده است * ( أَ فِي اللَّه شَكٌّ فاطِرِ السَّماواتِ وَالأَرْضِ ) * جمله اى كه براى تجزيه و تحليل و بحث گسترده اش ، هزاران كتاب كافى نيست .\r\nقابل توجه اينكه مطالعه اسرار هستى و نظام آفرينش ، تنها ما را به اصل وجود خدا هدايت نمىكند بلكه صفات او مانند علم و قدرت و حكمت و ازليت و ابديت او ، از اين مطالعه نيز روشن مىشود .\r\nسپس به پاسخ دومين ايراد منكران مىپردازد كه ايراد به مساله رسالت پيامبران است ( زيرا آنها هم در اصل خداشناسى ترديد داشتند و هم در دعوت پيامبر ) و مىفرمايد : اين مسلم است كه آفريدگار دانا و حكيم ، هرگز بندگانش را بدون رهبر ، رها نمىكند ، بلكه « از شما با فرستادن پيامبران دعوت مىكند تا از گناه و آلودگيها پاكتان سازد و گناهانتان را ببخشند » ( * ( يَدْعُوكُمْ لِيَغْفِرَ لَكُمْ مِنْ ذُنُوبِكُمْ ) * ) ( 1 ) .\r\n\r\n","description":"","footnote":"\r\n( 1 ) در اينكه « من » در جمله « * ( لِيَغْفِرَ لَكُمْ مِنْ ذُنُوبِكُمْ ) * » به چه معنى است ، در ميان مفسران گفتگو است بعضى آن را به معنى « تبعيض » گرفته‌اند ، يعنى قسمتى از گناهان شما را مىآمرزد ، ولى اين احتمال با توجه به اينكه ايمان آوردن باعث غفران همه گناهان مىشود ، بسيار بعيد است ( الاسلام يجب عما قبله ) بعضى احتمال داده‌اند .\r\nكه « من » به معنى بدليت است كه مطابق آن معنى جمله چنين است خداوند از شما دعوت مىكند تا گناهانتان را به عوض ايمان آوردن ببخشد ، بعضى نيز گفته‌اند « من » در اينجا زائده و براى تاكيد است ، يعنى خداوند شما را دعوت به سوى ايمان مىكند تا همه گناهانتان را ببخشد ، اين تفسير از همه صحيحتر به نظر مىرسد .\r\n","page_name":" 288 ","page_number":288},
  {"content":"\r\nو علاوه بر اين « شما را تا زمان معينى نگهدارد » تا راه تكامل خويش را « بپيمائيد و حد اكثر بهره لازم را از اين زندگى ببريد ( * ( وَيُؤَخِّرَكُمْ إِلى أَجَلٍ مُسَمًّى ) * ) .\r\nدر حقيقت دعوت پيامبران براى دو هدف بوده ، يكى آمرزش گناهان و به تعبير ديگر پاكسازى روح و جسم و محيط زندگى بشر ، و ديگر ادامه حيات تا زمان مقرر كه اين دو در واقع علت و معلول يكديگرند ، چه اينكه جامعه اى مىتواند به حيات خود ادامه دهد كه از گناه و ظلم پاك باشد .\r\nدر طول تاريخ جوامع بسيارى بوده‌اند كه بر اثر ظلم و ستم و هوسبازى و انواع گناهان به اصطلاح جوانمرگ شدند ، و به تعبير قرآن به « اجل مسمى » نرسيدند .\r\nدر حديث جامع و جالبى نيز از امام صادق ع مىخوانيم\r\nمن يموت بالذنوب اكثر مما يموت بالاجال ، و من يعيش بالاحسان اكثر ممن يعيش بالاعمال\r\nآنها كه با گناه ميميرند بيش از آنها هستند كه با اجل طبيعى از دنيا مىروند و آنها كه با نيكى زنده ميمانند ( و طول عمر مىيابند ) بيش از آنها هستند كه به عمر معمولى باقى ميمانند » ( 1 ) .\r\nو نيز از امام صادق ع نقل شده\r\nان الرجل يذنب الذنب فيحرم صلاة الليل و ان العمل السيئ اسرع فى صاحبه من السكين فى اللحم :\r\n« گاهى انسان گناه\r\n\r\n","description":"","footnote":"\r\n( 1 ) سفينة البحار جلد اول صفحه 488 .\r\n","page_name":" 289 ","page_number":289},
  {"content":"\r\nمىكند و از اعمال نيكى همچون نماز شب باز ميماند ( بدانيد ) كار بد در فناى انسان از كارد در گوشت سريعتر اثر مىكند » ( 1 ) .\r\nضمنا از اين آيه به خوبى استفاده مىشود كه ايمان به دعوت انبياء و عمل به برنامه‌هاى آنها جلو « اجل معلق » را مىگيرد و حيات انسان را تا « اجل مسمى » ادامه مىدهد ( چون مىدانيم انسان داراى دو گونه اجل است يكى سر رسيد نهايى عمر يعنى همان مدتى كه آخرين توانايى بدن براى حيات است ، و ديگر اجل معلق يعنى پايان يافتن عمر انسان بر اثر عوامل و موانعى در نيمه راه ، و اين غالبا بر اثر اعمال بىرويه خود او و آلودگى به انواع گناهان است كه در اين زمينه در ذيل آيه 2 سوره انعام بحث كرده‌ايم ) .\r\nولى با اينهمه باز كفار لجوج اين دعوت حياتبخش كه آميخته با منطق روشن توحيد بود نپذيرفتند و با بيانى كه آثار لجاجت و عدم تسليم در برابر حق از آن ميباريد ، به پيامبران خود چنين پاسخ گفتند : « شما جز بشرى مثل ما نيستيد » ! ( * ( قالُوا إِنْ أَنْتُمْ إِلَّا بَشَرٌ مِثْلُنا ) * ) .\r\nبه علاوه « شما مىخواهيد ما را از آنچه نياكان ما مىپرستيدند باز داريد » ( * ( تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا ) * ) .\r\nاز همه اينها گذشته « شما دليل روشنى براى ما بياوريد » ( * ( فَأْتُونا بِسُلْطانٍ مُبِينٍ ) * ) .\r\nولى بارها گفته‌ايم ( و قرآن هم با صراحت بيان كرده ) كه بشر بودن پيامبران نه تنها مانع نبوت آنها نبوده بلكه كامل كننده نبوت آنها است ، و آنها كه اين موضوع را دليلى بر انكار رسالت انبياء مىگرفتند هدفشان بيشتر بهانه جويى بود .\r\nهمچنين تكيه بر راه و رسم نياكان با توجه به اين حقيقت كه معمولا دانش\r\n\r\n","description":"","footnote":"\r\n( 1 ) سفينة البحار جلد اول صفحه 488 .\r\n","page_name":" 290 ","page_number":290},
  {"content":"\r\nآيندگان بيش از گذشتگان است ، چيزى جز يك تعصب كور و خرافه بىارزش نمىتواند باشد .\r\nو از اينجا روشن مىشود اينكه تقاضا داشتند دليل روشنى اقامه بشود به خاطر اين نبوده كه پيامبران فاقد آن بوده‌اند ، بلكه كرارا در آيات قرآن مىخوانيم كه بهانه جويان دلائل روشن و سلطان مبين را انكار مىكردند ، و هر زمان پيشنهاد معجزه و دليل تازه اى مىنمودند تا راه فرارى براى خود پيدا كنند .\r\nبه هر حال در آيات آينده مىخوانيم كه پيامبران چگونه پاسخ آنها را دادند .\r\n","description":"","footnote":"","page_name":" 291 ","page_number":291},
  {"content":"\r\n\r\n[ سوره إبراهيم ‹ 14 › : آيات 11 تا 12 
  ]\r\nقالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَلكِنَّ اللَّه يَمُنُّ عَلى مَنْ يَشاءُ مِنْ عِبادِه وَما كانَ لَنا أَنْ نَأْتِيَكُمْ بِسُلْطانٍ إِلَّا بِإِذْنِ اللَّه وَعَلَى اللَّه فَلْيَتَوَكَّلِ الْمُؤْمِنُونَ ‹ 11 › وَما لَنا أَلَّا نَتَوَكَّلَ عَلَى اللَّه وَقَدْ هَدانا سُبُلَنا وَلَنَصْبِرَنَّ عَلى ما آذَيْتُمُونا وَعَلَى اللَّه فَلْيَتَوَكَّلِ الْمُتَوَكِّلُونَ ‹ 12 ›\r\n\r\nترجمه :\r\n11 - پيامبرانشان به آنها گفتند درست است كه ما بشرى همانند شما هستيم ولى خداوند بر هر كس از بندگانش بخواهد ( و شايسته ببيند ) نعمت مىبخشد ( و مقام رسالت عطا مىكند ) و ما هرگز نمىتوانيم معجزه اى جز به فرمان خدا بياوريم ( و از تهديدهاى شما نمىهراسيم ) و افراد با ايمان بايد تنها بر خدا توكل كنند .\r\n12 - چرا ما بر خدا توكل نكنيم با اينكه ما را به راههاى ( سعادت ) مان رهبرى كرده ، و ما به طور مسلم در برابر آزارهاى شما صبر خواهيم كرد ( و دست از انجام رسالت خويش برنمىداريم ) و توكل كنندگان بايد فقط بر خدا توكل كنند ! .\r\n\r\nتفسير : تنها بر خدا توكل كنيد\r\nدر اين دو آيه پاسخ پيامبران را از بهانه جويىهاى مخالفان لجوج كه در آيات گذشته آمده مىخوانيم .\r\nدر مقابل ايراد آنها كه مىگفتند : چرا از جنس بشر هستيد ، « پيامبران به آنها در مقابل ايراد آنها گفتند مسلما ما تنها بشرى همانند شما هستيم ، ولى خدا بر هر كس بخواهد از بندگانش منت مىگذارد و موهبت رسالت را به آنها مىبخشد »\r\n","description":"","footnote":"","page_name":" 292 ","page_number":292},
  {"content":"\r\n( * ( قالَتْ لَهُمْ رُسُلُهُمْ إِنْ نَحْنُ إِلَّا بَشَرٌ مِثْلُكُمْ وَلكِنَّ اللَّه يَمُنُّ عَلى مَنْ يَشاءُ مِنْ عِبادِه ) * ) .\r\nيعنى فراموش نكنيد اگر فرضا به جاى بشر ، فرشته اى انتخاب مىشد ، باز فرشته از خودش چيزى ندارد ، تمام مواهب از جمله موهبت رسالت و رهبرى از سوى خدا است ، آن كس كه مىتواند چنين مقامى را به فرشته اى بدهد مىتواند به انسانى بدهد .\r\nبديهى است بخشيدن اين موهبت از ناحيه خداوند بىحساب نيست و بارها گفته‌ايم كه مشيت خدا با حكمت او هماهنگ است ، يعنى هر جا مىخوانيم :\r\n« خدا به هر كس بخواهد . . . » مفهومش اين است « هر كس را شايسته بداند » درست است كه مقام رسالت بالآخره موهبت الهى است ، ولى آمادگيهايى در شخص پيامبر نيز حتما وجود دارد .\r\nسپس به پاسخ سؤال سوم مىپردازد بى آنكه از ايراد دوم پاسخ گويد گويى ايراد دوم آنها در زمينه استناد به سنت نياكان آن قدر سست و بىاساس بوده كه هر انسان عاقلى با كمترين تامل جواب آن را مىفهمد ، به علاوه در آيات ديگر قرآن ، پاسخ اين سخن داده شده است .\r\nآرى در پاسخ سؤال سوم چنين مىگويد كه آوردن معجزات ، كار ما نيست كه به صورت يك خارقالعاده گر گوشه اى بنشينيم و هر كس به ميل خودش معجزه اى پيشنهاد كند و مساله خرق عادت تبديل به يك بازيچه بىارزش شود ، بلكه : « ما نمىتوانيم معجزه اى جز به فرمان خدا بياوريم » ( * ( وَما كانَ لَنا أَنْ نَأْتِيَكُمْ بِسُلْطانٍ إِلَّا بِإِذْنِ اللَّه ) * ) .\r\nبه علاوه هر پيامبرى حتى بدون تقاضاى مردم به اندازه كافى اعجاز نشان مىدهد تا سند اثبات حقانيت او گردد ، هر چند مطالعه محتويات دعوت و مكتب آنها ، خود به تنهايى بزرگترين اعجاز است ، ولى بهانه جويان غالبا گوششان\r\n","description":"","footnote":"","page_name":" 293 ","page_number":293},
  {"content":"\r\nبدهكار اين حرفها نبود ، هر روز پيشنهاد تازه اى مىكردند و اگر پيامبر تسليم نمىشد ، جار و جنجال به راه مىانداختند .\r\nسپس براى اينكه پاسخ قاطعى به تهديدهاى گوناگون اين بهانه جويان نيز بدهند با اين جمله موضع خود را مشخص مىساختند و مىگفتند : « همه افراد با ايمان بايد تنها بر خدا تكيه كنند » همان خدايى كه قدرتها در برابر قدرتش ناچيز و بىارزش است ( * ( وَعَلَى اللَّه فَلْيَتَوَكَّلِ الْمُؤْمِنُونَ ) * ) .\r\nبعد به استدلال روشنى براى همين مساله توكل ، پرداخته و مىگفتند :\r\n« چرا ما بر » اللَّه « توكل نكنيم ، و در همه مشكلات به او پناه نبريم ؟ چرا ما از قدرتهاى پوشالى و تهديدها بترسيم در حالى كه او ما را هدايت به راههاى سعادتمان كرده » ( * ( وَما لَنا أَلَّا نَتَوَكَّلَ عَلَى اللَّه وَقَدْ هَدانا سُبُلَنا ) * ) .\r\nجايى كه برترين موهبت ، يعنى موهبت هدايت به راههاى سعادت را به ما عطا فرموده مسلما ما را در زير پوشش حمايت خويش در برابر هر گونه تهاجم و كارشكنى و مشكلى قرار خواهد داد .\r\nو سپس چنين ادامه مىدادند اكنون كه تكيه گاه ما خدا است ، تكيه گاهى شكست ناپذير و ما فوق همه چيز ، « بطور قطع ما در برابر تمام آزار و اذيتهاى شما ايستادگى و شكيبايى خواهيم كرد » ( * ( وَلَنَصْبِرَنَّ عَلى ما آذَيْتُمُونا ) * ) .\r\nو بالآخره گفتار خود را با اين سخن پايان مىدادند كه « همه توكل كنندگان بايد تنها بر اللَّه توكل كنند » ( * ( وَعَلَى اللَّه فَلْيَتَوَكَّلِ الْمُتَوَكِّلُونَ ) * ) .\r\n\r\nچند نكته\r\n\r\n[ 1 - توكل مؤمنان و توكل متوكلان : 
  ]\r\n1 - در نخستين آيه مورد بحث مىخوانيم « مؤمنان » بايد بر خدا توكل كنند ، و در آيه دوم مىخوانيم « متوكلان » بايد بر خدا توكل كنند ، گويا\r\n","description":"","footnote":"","page_name":" 294 ","page_number":294},
  {"content":"\r\nجمله دوم مرحله اى است وسيعتر و فراتر از مرحله اول يعنى مؤمنان كه سهل است - چون ايمان به خدا از ايمان به قدرت و حمايت او و توكل بر او جدا نمىتواند باشد - حتى غير مؤمنان و همه كس تكيه گاهى جز خدا پيدا نمىكنند ، زيرا به هر كس بنگرند از خود چيزى ندارد همه نعمتها و قدرتها و موهبتها به ذات پاك او بر مىگردد ، پس آنها نيز بايد سر بر آستان او بگذارند و از او بخواهند كه اين توكل آنها را دعوت به ايمان به اللَّه نيز مىكند .\r\n\r\n[ 2 - پاسخى روشن به كسانى كه نفى اعجاز پيامبران مىكنند 
  ]\r\n2 - آيات فوق پاسخى روشن به كسانى مىدهد كه نفى اعجاز پيامبران مىكنند ، يا نفى معجزات پيامبر اسلام غير از قرآن و به ما مىفهماند كه پيامبران هرگز نگفته‌اند ما معجزه نمىآوريم بلكه مىگفتند جز به فرمان خدا و اجازه او دست به اين كار نمىزنيم ، زيرا اعجاز كار او است و در اختيار او و هر زمان صلاح بداند به ما مىدهد .\r\n\r\n3 - حقيقت توكل و فلسفه آن\r\n« توكل » در اصل از ماده « وكالت » به معنى انتخاب وكيل كردن است ، و اين را مىدانيم كه يك وكيل خوب كسى است كه حد اقل داراى چهار صفت باشد : آگاهى كافى ، امانت ، قدرت ، و دلسوزى .\r\nاين موضوع نيز شايد نياز به تذكر نداشته باشد كه انتخاب يك وكيل مدافع در كارها در جايى است كه انسان شخصا قادر به دفاع نباشد ، در اين موقع از نيروى ديگرى استفاده مىكند و با كمك او به حل مشكل خويش مىپردازد .\r\nبنا بر اين توكل كردن بر خدا مفهومى جز اين ندارد كه انسان در برابر مشكلات و حوادث زندگى و دشمنيها و سرسختيهاى مخالفان و پيچيدگيها و احيانا بنبستهايى كه در مسير خود به سوى هدف دارد در جايى كه توانايى بر گشودن آنها ندارد او را وكيل خود سازد ، و به او تكيه كند ، و از تلاش و كوشش باز نايستد ، بلكه در آنجا هم كه توانايى بر انجام كارى دارد باز مؤثر اصلى را خدا\r\n","description":"","footnote":"","page_name":" 295 ","page_number":295},
  {"content":"\r\nبداند ، زيرا از دريچه چشم يك موحد سرچشمه تمام قدرتها و نيروها او است .\r\nنقطه مقابل « توكل بر خدا » تكيه كردن بر غير او است يعنى به صورت اتكايى زيستن ، و وابسته به ديگرى بودن ، و از خود استقلال نداشتن است ، دانشمندان اخلاق مىگويند : توكل ثمره مستقيم توحيد افعالى خدا است ، زيرا همانطور كه گفتيم از نظر يك موحد هر حركت و كوشش و تلاش و جنبش ، و هر پديده اى كه در جهان صورت مىگيرد بالآخره به علت نخستين اين جهان يعنى ذات خداوند ارتباط مىيابد ، بنا بر اين يك موحد همه قدرتها و پيروزيها را از او مىداند .\r\n\r\nفلسفه توكل\r\nبا توجه به آنچه ذكر كرديم استفاده مىشود كه :\r\nاولا : توكل بر خدا ، بر آن منبع فنا ناپذير قدرت و توانايى ، سبب افزايش مقاومت انسان در برابر مشكلات و حوادث سخت زندگى است ، به همين دليل به هنگامى كه مسلمانان در ميدان « احد » ضربه سختى خوردند ، و دشمنان پس از ترك اين ميدان بار ديگر از نيمه راه بازگشتند تا ضربه نهايى را به مسلمين بزنند ، و اين خبر به گوش مؤمنان رسيد ، قرآن مىگويد افراد با ايمان نه تنها در اين لحظه بسيار خطرناك كه قسمت عمده نيروى فعال خود را از دست داده بودند وحشت نكردند بلكه با تكيه بر « توكل » و استمداد از نيروى ايمان بر پايدارى آنها افزوده شد و دشمن فاتح با شنيدن خبر اين آمادگى به سرعت عقب نشينى كرد ( آل عمران آيه 173 ) .\r\nنمونه اين پايدارى در سايه توكل در آيات متعددى به چشم مىخورد ، از جمله در آيه 122 آل عمران قرآن مىگويد : « توكل بر خدا جلو سستى دو طايفه از جنگجويان را در ميدان جهاد گرفت » .\r\nو در آيه 12 سوره ابراهيم « توكل ملازم با صبر و استقامت در برابر جملات\r\n","description":"","footnote":"","page_name":" 296 ","page_number":296},
  {"content":"\r\nو صدمات دشمن ذكر شده است « .\r\nو در آيه 159 آل عمران « براى انجام كارهاى مهم ، نخست دستور به مشورت و سپس تصميم راسخ ، و بعد توكل بر خدا داده شده است » .\r\nحتى قرآن مىگويد : در برابر وسوسه‌هاى شيطانى « تنها كسانى مىتوانند مقاومت كنند و از تحت نفوذ او در آيند كه داراى ايمان و توكل باشند » إِنَّه لَيْسَ لَه سُلْطانٌ عَلَى الَّذِينَ آمَنُوا وَعَلى رَبِّهِمْ يَتَوَكَّلُونَ ( نحل 99 ) .\r\nاز مجموع اين آيات استفاده مىشود كه منظور از توكل اين است كه در برابر عظمت مشكلات ، انسان احساس حقارت و ضعف نكند ، بلكه با اتكاى بر قدرت بىپايان خداوند ، خود را پيروز و فاتح بداند ، و به اين ترتيب توكل اميد آفرين نيرو بخش و تقويت كننده ، و سبب فزونى پايدارى و مقاومت است .\r\nاگر مفهوم توكل به گوشه اى خزيدن و دست روى دست گذاشتن بود معنى نداشت كه درباره مجاهدان و مانند آنها پياده شود .\r\nو اگر كسانى چنين مىپندارند كه توجه به عالم اسباب و عوامل طبيعى با روح توكل ناسازگار است ، سخت در اشتباهند ، زيرا جدا كردن اثرات عوامل طبيعى از اراده خدا يك نوع شرك محسوب مىشود ، مگر نه اين است كه عوامل طبيعى نيز هر چه دارند از او دارند و همه به اراده و فرمان او است ، آرى اگر عوامل را دستگاهى مستقل در برابر اراده او بدانيم اينجا است كه با روح توكل سازگار نخواهد بود . ( دقت كنيد ) .\r\nچطور ممكن است چنان تفسيرى براى توكل بشود با اينكه شخص پيامبر اسلام ص كه سر سلسله متوكلان بود براى پيشبرد اهدافش از هيچگونه فرصت ، نقشه صحيح ، تاكتيك مثبت ، و انواع وسائل و اسباب ظاهرى غفلت نمىنمود اينها همه ثابت مىكند كه توكل ، آن مفهوم منفى را ندارد .\r\n« ثانيا » : توكل بر خدا آدمى را از وابستگيها كه سرچشمه ذلت و بردگى\r\n","description":"","footnote":"","page_name":" 297 ","page_number":297},
  {"content":"\r\nاست نجات مىدهد و به او آزادگى و اعتماد به نفس مىبخشد .\r\n« توكل » با « قناعت » ريشه‌هاى مشتركى دارد ، و طبعا فلسفه آن دو نيز از جهاتى با هم شبيه است و در عين حال تفاوتى نيز دارند در اينجا چند روايت اسلامى در زمينه توكل - به عنوان پرتوى روى مفهوم اصلى و ريشه آن مىآوريم :\r\nامام صادق ع مىگويد « ان الغناء و العز يجولان فاذا ظفرا بموضع التوكل اوطنا » ( 1 ) « بىنيازى و عزت در حركتند هنگامى كه محل توكل را بيابند در آنجا وطن مىگزينند » .\r\nدر اين حديث وطن اصلى بىنيازى و عزت « توكل » معرفى شده است .\r\nاز پيامبر اسلام ص نقل شده كه فرمود از پيك وحى خدا ، جبرئيل ، پرسيدم توكل چيست ؟ گفت « العلم بان المخلوق لا يضر و لا ينفع ، و لا يعطى و لا يمنع ، و استعمال الياس من الخلق فاذا كان العبد كذلك لم يعمل لاحد سوى اللَّه و لم يطمع فى احد سوى اللَّه فهذا هو التوكل » ( 2 ) « آگاهى به اين واقعيت كه مخلوق نه زيان و نفع مىرساند و نه عطا و منع دارد ، و چشم از دست مخلوق برداشتن ، هنگامى كه بنده اى چنين شد جز براى خدا كار نمىكند و از غير او اميد ندارد ، اين حقيقت توكل است » .\r\nكسى از امام على بن موسى الرضا ع پرسيد : « ما حد التوكل ؟ فقال ان لا تخاف مع اللَّه احدا ( 3 )\r\n» « حد توكل چيست ؟ فرمود اينكه با اتكاى به خدا از هيچكس نترسى » ! . ( 4 ) .\r\n\r\n","description":"","footnote":"\r\n( 1 ) اصول كافى جلد 2 باب التفويض الى اللَّه و التوكل عليه حديث 3 .\r\n( 2 ) بحار الانوار ج 15 بخش 2 فى الاخلاق ص 14 چاپ قديم .\r\n( 3 ) سفينة البحار جلد 2 صفحه 682 .\r\n( 4 ) براى توضيح بيشتر در زمينه توكل و مانند آن به كتاب انگيزه پيدايش مذهب مراجعه كنيد .\r\n","page_name":" 298 ","page_number":298},
  {"content":"\r\n\r\n[ سوره إبراهيم ‹ 14 › : آيات 13 تا 17 
  ]\r\nوَ قالَ الَّذِينَ كَفَرُوا لِرُسُلِهِمْ لَنُخْرِجَنَّكُمْ مِنْ أَرْضِنا أَوْ لَتَعُودُنَّ فِي مِلَّتِنا فَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ ‹ 13 › وَلَنُسْكِنَنَّكُمُ الأَرْضَ مِنْ بَعْدِهِمْ ذلِكَ لِمَنْ خافَ مَقامِي وَخافَ وَعِيدِ ‹ 14 › وَاسْتَفْتَحُوا وَخابَ كُلُّ جَبَّارٍ عَنِيدٍ ‹ 15 › مِنْ وَرائِه جَهَنَّمُ وَيُسْقى مِنْ ماءٍ صَدِيدٍ ‹ 16 › يَتَجَرَّعُه وَلا يَكادُ يُسِيغُه وَيَأْتِيه الْمَوْتُ مِنْ كُلِّ مَكانٍ وَما هُوَ بِمَيِّتٍ وَمِنْ وَرائِه عَذابٌ غَلِيظٌ ‹ 17 ›\r\n\r\nترجمه :\r\n13 - كسانى كه كافر شدند به پيامبران خود گفتند ما قطعا شما را از سرزمين خود اخراج خواهيم كرد ، مگر اينكه به آئين ما بازگرديد ، در اينحال پروردگارشان به آنها وحى فرستاد كه من ظالمان را هلاك مىكنم .\r\n14 - و شما را در زمين بعد از آنها سكونت خواهيم بخشيد ، اين ( موفقيت ) براى كسى است كه از مقام ( عدالت ) من بترسد و از عذاب ( من ) بيمناك باشد .\r\n15 - آنها ( از خدا ) تقاضاى فتح و پيروزى كردند ، و هر گردنكش منحرفى نوميد و نابود شد .\r\n16 - به دنبال او جهنم خواهد بود و از آب بد بوى متعفنى نوشانده مىشود .\r\n17 - به زحمت جرعه جرعه آن را سر مىكشد و هرگز به ميل خود حاضر نيست آن را بياشامد و مرگ از هر مكانى به سراغ او مىآيد ، ولى با اينهمه نمىميرد ! و بدنبال آن عذاب شديدى است .\r\n","description":"","footnote":"","page_name":" 299 ","page_number":299},
  {"content":"\r\n\r\nتفسير : برنامه و سرنوشت جباران عنيد\r\nهمانگونه كه راه و رسم افراد بى منطق است ، هنگامى كه به ضعف و ناتوانى گفتار و عقيده خود آگاه شدند ، استدلال را رها كرده ، و تكيه بر زور و قدرت و قلدرى مىكنند ، در اينجا نيز مىخوانيم كه اقوام كافر لجوج و بهانه جو هنگامى كه منطق متين و رساى پيامبران را كه در آيات قبل گذشت ، شنيده‌اند به پيامبران خود گفتند : « سوگند ياد مىكنيم كه شما را از سرزمينمان خارج مىسازيم ، مگر اينكه به آئين ما - بت پرستى - باز گرديد » ! ( * ( وَقالَ الَّذِينَ كَفَرُوا لِرُسُلِهِمْ لَنُخْرِجَنَّكُمْ مِنْ أَرْضِنا أَوْ لَتَعُودُنَّ فِي مِلَّتِنا ) * ) .\r\nاين مغروران بى خبر ، گويى همه سرزمينها را مال خود مىدانستند و براى پيامبرانشان حتى به اندازه يك شهروند حق قائل نبودند و لذا مىگفتند :\r\n« ارضنا » ( سرزمين ما ! ) در حالى كه خداوند زمين و تمام مواهبش را براى صالحان آفريده است و اين جباران خود خواه مستكبر در واقع حقى از آن ندارند ، تا چه رسد به اينكه همه را از خود بدانند ! .\r\nممكن است جمله * ( لَتَعُودُنَّ فِي مِلَّتِنا ) * ( بار ديگر به آئين ما باز گرديد ) اين توهم را ايجاد كند كه پيامبران قبل از رسالت پيرو آئين بتپرستى بودند ، در حالى كه چنين نيست ، چرا كه قطع نظر از مساله معصوم بودن كه قبل از نبوت را نيز شامل مىشود ، عقل و درايت آنها بيش از آن بوده كه دست به چنين كار نابخردانه اى بزنند و برابر سنگ و چوبى سجده كنند .\r\nاين تعبير ممكن است به خاطر آن باشد كه پيامبران قبل از رسالت ، ماموريت تبليغ را نداشتند ، شايد سكوت آنها اين توهم را ايجاد كرده بوده است كه آنها نيز با مشركان هم عقيده‌اند .\r\n","description":"","footnote":"","page_name":" 300 ","page_number":300},
  {"content":"\r\nاز اين گذشته گر چه ظاهرا خطاب به خود پيامبران است ، ولى در واقع پيروان آنها را نيز شامل مىشود ، و مىدانيم اين پيروان قبلا بر آئين مشركان بودند و نظر مشركان تنها به آنهاست ، و تعبير عمومى لتعودن به اصطلاح از باب تغليب است ( يعنى حكم اكثريت را به عموم سرايت دادن ) ( 1 ) .\r\nسپس اضافه مىكند خداوند در اين هنگام به پيامبران دلدارى و اطمينان خاطر مىداد « و وحى به آنها مىفرستاد كه من بطور قطع ظالمان و ستمگران را هلاك خواهم كرد » ( * ( فَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ ) * ) .\r\nبنا بر اين از اين تهديدها هرگز نترسيد و كمترين سستى در اراده آهنين شما راه نيابد .\r\nو از آنجا كه منكران ستمگر ، پيامبران را تهديد به تبعيد از سرزمينشان مىكردند خداوند در مقابل به آنها چنين وعده مىدهد كه « من شما را در اين زمين بعد از نابودى آنها سكونت خواهم بخشيد » ( * ( وَلَنُسْكِنَنَّكُمُ الأَرْضَ مِنْ بَعْدِهِمْ ) * ) .\r\nولى اين پيروزى و موفقيت نصيب همه كس نمىشود « از آن كسانى است كه از مقام من بترسند و احساس مسئوليت كنند و همچنين از تهديد به عذابها در برابر\r\n\r\n","description":"","footnote":"\r\n( 1 ) پاسخ ديگرى نيز از اين توهم داده شده است كه ماده « عود » اگر با « الى » متعدى شود به معنى بازگشت است و اگر با « فى » متعدى گردد به معنى تغيير حالت و ديگرگونى است ، و معنى بازگشت را نمىرساند ، بنا بر اين جمله « * ( لَتَعُودُنَّ فِي مِلَّتِنا ) * » مفهومش اين است كه شما بايد دگرگون شويد ، آئين خود را رها كرده و آئين ما را بپذيريد ، اين معنى را استاد علامه طباطبائى در الميزان انتخاب كرده‌اند ، ولى مراجعه به آياتى مانند * ( كُلَّما أَرادُوا أَنْ يَخْرُجُوا مِنْها أُعِيدُوا فِيها ) * ( سجده - 20 ) و بعضى ديگر از آيات قرآن نشان مىدهد كه « عود » حتى زمانى كه با كلمه فى متعدى مىشود به معنى بازگشت است . ( دقت كنيد )\r\n","page_name":" 301 ","page_number":301},
  {"content":"\r\nانحراف و ظلم و گناه ترسان باشند و آنها را جدى تلقى كنند « ( * ( ذلِكَ لِمَنْ خافَ مَقامِي وَخافَ وَعِيدِ ) * ) .\r\nبنا بر اين موهبت و لطف من نه بىحساب است و نه بى دليل ، بلكه مخصوص كسانى است كه با احساس مسئوليت در برابر مقام عدل پروردگار نه گرد ظلم و ستم مىگردند و نه در برابر دعوت حق ، لجاجت و دشمنى به خرج مىدهند .\r\nو در اين هنگام كه پيامبران كارد به استخوانشان رسيده بود و تمام وظيفه خود را در برابر قوم خويش انجام داده بودند و آنها كه بايد ايمان بياورند ايمان آورده و بقيه به كفر پافشارى داشتند و مرتبا رسولان را تهديد مىكردند ، در اين موقع « آنها از خداوند تقاضاى فتح و پيروزى كردند » ( * ( وَاسْتَفْتَحُوا ) * ) .\r\nو خداوند هم دعاى اين مجاهدان راستين را به هدف اجابت رسانيد بطورى كه « جباران عنيد نوميد و زيانكار و نابود شدند » ( * ( وَخابَ كُلُّ جَبَّارٍ عَنِيدٍ ) * ) .\r\n« خاب » از ماده « خيبة » ( بر وزن غيبت ) به معنى از دست رفتن مطلوب است كه با كلمه نوميدى در فارسى تقريبا مساوى است .\r\n« جبار » در اينجا به معنى متكبر و گردنكش است ، و در حديثى آمده كه زنى به حضور پيامبر آمد پيامبر ص دستورى به او داد ، او سرپيچى كرد و و فرمان پيامبر را اجرا ننمود ، پيامبر فرمود : دعوها فانها جباره : « او را رها كنيد كه زن سركشى است » ( 1 ) .\r\nولى كلمه « جبار » گاهى بر خداوند نيز اطلاق مىشود كه به معنى ديگرى است و آن « اصلاح كننده موجود نيازمند به اصلاح » و يا « كسى كه مسلط بر همه چيز است » مىباشد ( 2 ) .\r\n\r\n","description":"","footnote":"\r\n( 1 ) نقل از تفسير فخر رازى ذيل آيه .\r\n( 2 ) براى توضيح بيشتر به جلد چهارم تفسير نمونه صفحه 338 مراجعه فرمائيد .\r\n","page_name":" 302 ","page_number":302},
  {"content":"\r\nكلمه « عنيد » در اصل از « عند » ( بر وزن رند ) به معنى سمت و ناحيه است ، و در اينجا به معنى انحراف و گرايش به غير راه حق آمده است .\r\nو لذا در روايتى از پيامبر ص مىخوانيم كه فرمود :\r\nكل جبار عنيد من ابى ان يقول لا إله الا اللَّه :\r\n« جبار عنيد كسى است كه از گفتن لا إله الا اللَّه ابا كند » ( 1 ) و در حديثى از امام باقر ع مىخوانيم\r\nالعنيد المعرض عن الحق :\r\n« عنيد كسى است كه از حق روى گردان باشد » ( 2 ) .\r\nجالب اينكه « جبار » اشاره به صفت نفسانى يعنى روح سركشى است ، و « عنيد » اشاره به اثر آن صفت در افعال انسان است كه او را از حق منحرف مىگرداند .\r\nسپس به نتيجه كار اين جباران عنيد از نظر مجازاتهاى جهان ديگر در ضمن دو آيه به پنج موضوع اشاره مىكند :\r\n1 - « به دنبال اين نوميدى و خسران و يا به دنبال چنين كسى جهنم و آتش سوزان خواهد بود » ( * ( مِنْ وَرائِه جَهَنَّمُ ) * ) .\r\nكلمه « وراء » گر چه به معنى پشت سر است ( در برابر « أمام » ) ولى در اين گونه موارد به معنى نتيجه و عاقبت كار مىآيد ، همانگونه كه در تعبيرهاى فارسى نيز زياد در اين معنى به كار مىرود مثلا مىگوئيم : اگر فلان غذا را بخورى پشت سر آن بيمارى و مرض است ، و يا اگر با فلان كس رفاقت كنى به دنبال آن بدبختى و پشيمانى است يعنى نتيجه و معلول آن چنين است .\r\n2 - « در ميان آن آتش سوزان به هنگامى كه تشنه مىشود از آب » صديد « به او مىنوشانند » ( * ( وَيُسْقى مِنْ ماءٍ صَدِيدٍ ) * ) .\r\n\r\n","description":"","footnote":"\r\n( 1 و 2 ) نور الثقلين جلد 2 صفحه 532 .\r\n","page_name":" 303 ","page_number":303},
  {"content":"\r\n« صديد » چنان كه علماى لغت گفته‌اند چركى است كه ميان پوست و گوشت جمع مىشود ، اشاره به اينكه از يك آب بد بوى متعفن بد منظره همانند چرك و خون به او مىنوشانند .\r\n3 - اين مجرم گناهكار و جبار عنيد ، هنگامى كه خود را در برابر چنين نوشابه اى مىبيند « به زحمت جرعه جرعه آن را سر مىكشد ، و هرگز مايل نيست آن را بياشامد » بلكه به اجبار در حلق او مىريزند ( * ( يَتَجَرَّعُه وَلا يَكادُ يُسِيغُه ) * ) ( 1 ) .\r\n4 - آن قدر وسائل عذاب و شكنجه و ناراحتى براى او فراهم مىگردد كه « از هر سو مرگ به سوى او مىآيد ولى با اينهمه هرگز نمىميرد » تا مجازات زشتيهاى اعمال خود را ببيند ( * ( وَيَأْتِيه الْمَوْتُ مِنْ كُلِّ مَكانٍ وَما هُوَ بِمَيِّتٍ ) * ) .\r\nو با اينكه تصور مىشود مجازاتى برتر از اينها كه گفته شد نيست ، باز اضافه مىكند « و به دنبال آن عذاب شديدى است » ( * ( وَمِنْ وَرائِه عَذابٌ غَلِيظٌ ) * ) .\r\nو به اين ترتيب آنچه از شدت مجازات و كيفر در فكر آدمى بگنجد و حتى آنچه نمىگنجد در انتظار اين ستمگران خود خواه و جباران بىايمان و گنهكار است ، بسترشان از آتش ، نوشابه آنها ، متعفن و نفرتآور ، مجازاتهاى رنگارنگ از هر سو و از هر طرف ، و در عين حال نمردن بلكه زنده بودن و باز هم چشيدن ! اما هرگز نبايد تصور كرد كه اين گونه مجازاتها غير عادلانه است ، چرا كه همانگونه كه بارها گفته‌ايم اينها نتيجه و اثر طبيعى اعمال خود انسانها است ، بلكه تجسمى است از كارهاى آنان در سراى ديگر كه هر عملى به صورت مناسب خود مجسم مىشود ، و اگر ما اعمال و جنايات عده اى از جانيان را كه در عصر و زمان خود ، مشاهده كرده‌ايم و يا در تاريخ گذشتگان مطالعه نموده‌ايم درست در نظر بگيريم گاهى فكر مىكنيم كه اين مجازاتها هم براى آنها كم\r\n\r\n","description":"","footnote":"\r\n( 1 ) يسيغه از ماده « اساغة » به معنى ريختن نوشابه در حلق است .\r\n","page_name":" 304 ","page_number":304},
  {"content":"\r\nاست ! ( 1 )\r\n\r\nنكته‌ها :\r\n\r\n1 - مقام پروردگار يعنى چه ؟\r\nدر آيات فوق خوانديم كه پيروزى بر ظالمان و حكومت بر زمين به دنبال نابودى آنها از آن كسانى است كه از « مقام خداوند » بترسند ، در اينكه منظور از كلمه مقام در اينجا چيست ؟ احتمالات متعددى داده شده كه ممكن است همه آنها صحيح و مراد از آيه باشد :\r\nالف : منظور موقعيت پروردگار به هنگام محاسبه است ، همانگونه كه در آيات ديگر قرآن نيز مىخوانيم وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى . . . ( نازعات - 40 ) وَلِمَنْ خافَ مَقامَ رَبِّه جَنَّتانِ ( رحمان - 46 ) ب : مقام به معنى « قيام » و قيام به معنى « نظارت و مراقبت » است ، يعنى آن كس كه از نظارت شديد خداوند بر اعمال خويش ، ترسان است و احساس مسئوليت مىكند .\r\nج : « مقام » به معنى « قيام براى اجراى عدالت و احقاق حق » است ، يعنى\r\n\r\n","description":"","footnote":"\r\n( 1 ) در همين جنگ خانمانسوزى كه به هنگام نوشتن اين بحث با آن روبرو هستيم و مىدانيم چيزى جز محصول خودخواهى يك حاكم ستمگر و يا به تعبير صحيحتر يك جبار عنيد ديوانه نيست ، و هيچ هدف عاقلانه اى نمىتوان براى آن تصور كرد ، چه جنايات و ستمهايى اتفاق افتاده كه زبان و قلم از شرح آن عاجز است ، ما خود نمونه هايى از مجروحان جنگ را در بيمارستانهاى غرب مملكت ديديم ، از كودكان بىگناه گرفته تا پير مردان و زنانى كه چشمان يا دست و پاهاى خود را از دست داده بودند و در حالتى به سر مىبردند كه مشاهده منظره آنان راستى هر انسانى را سخت تكان مىداد ، فكر كنيد هنگامى كه يك بيدادگر هزاران هزار نفر را اين چنين گرفتار سازد چه مجازاتى براى او مىتوان در نظر گرفت ؟ !\r\n","page_name":" 305 ","page_number":305},
  {"content":"\r\nآنها كه از اين موقعيت پروردگار مىترسند .\r\nبه هر حال همانگونه كه گفتيم هيچ مانعى ندارد كه همه اينها در مفهوم آيه جمع باشد يعنى آنها كه خدا را بر خود ناظر مىبينند ، از حساب و اجراى عدالت او بيمناك و ترسانند ، ترسى سازنده كه آنها را به احساس مسئوليت در هر كار دعوت مىكند ، و از هر گونه بيدادگرى و ستم و آلودگى به گناه باز ميدارد ، پيروزى و حكومت روى زمين سرانجام از آن آنهاست .\r\n2 - در تفسير جمله « * ( وَاسْتَفْتَحُوا ) * » در ميان مفسران گفتگو است ، بعضى آن را به معنى تقاضاى فتح و پيروزى دانسته‌اند ، همانگونه كه در بالا ذكر كرديم ، شاهد آن آيه 19 سوره انفال است إِنْ تَسْتَفْتِحُوا فَقَدْ جاءَكُمُ الْفَتْحُ : « اگر شما اى مؤمنان تقاضاى فتح و پيروزى مىكنيد ، اين فتح و پيروزى به سراغتان آمده است » .\r\nو بعضى به معنى تقاضاى قضاوت و حكومت كرده‌اند يعنى پيامبران از خدا خواستند كه ميان آنها و كفار داورى كند ، شاهد آن آيه 89 سوره اعراف است :\r\nرَبَّنَا افْتَحْ بَيْنَنا وَبَيْنَ قَوْمِنا بِالْحَقِّ وَأَنْتَ خَيْرُ الْفاتِحِينَ : « خداوندا ميان ما و قوم ما به حق داورى فرما و تو بهترين داورانى » 3 - در تواريخ و تفسير آمده است كه روزى وليد بن يزيد بن عبد الملك حاكم جبار اموى براى پيش بينى آينده اش به قرآن تفال زد ، اتفاقا آيه * ( وَاسْتَفْتَحُوا وَخابَ كُلُّ جَبَّارٍ عَنِيدٍ ) * در آغاز صفحه در برابر او قرار گرفت ، او فوق العاده وحشت كرد و عصبانى شد آن چنان كه قرآنى را كه در دستش بود پاره كرد ! و سپس اين اشعار را سرود :\r\n\r\nأ توعد كل جبار عنيد ؟\r\nفها انا ذاك جبار عنيد !\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nاذا ما جئت ربك يوم حشر\r\nفقل يا رب مزقنى الوليد !\r\n\r\n« آيا تويى كه هر جبار عنيد را تهديد مىكنى آرى من همان جبار عنيدم » ! « هنگامى كه پروردگارت را روز رستاخيز ملاقات كردى بگو خداوندا وليد مرا پاره پاره كرد » ! اما چيزى نگذشت كه بوسيله دشمنانش به بدترين صورتى كشته شد و سرش را بريدند و بر بام قصرش آويزان كردند و سپس از آنجا برداشته بر دروازه شهر آويختند ( 1 ) .\r\n\r\n","description":"","footnote":"\r\n( 1 ) تفسير قرطبى صفحه 3579 .\r\n","page_name":" 307 ","page_number":307},
  {"content":"\r\n\r\n[ سوره إبراهيم ‹ 14 › : آيه 18 
  ]\r\nمَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِه الرِّيحُ فِي يَوْمٍ عاصِفٍ لا يَقْدِرُونَ مِمَّا كَسَبُوا عَلى شَيْءٍ ذلِكَ هُوَ الضَّلالُ الْبَعِيدُ ‹ 18 ›\r\n\r\nترجمه :\r\n18 - اعمال كسانى كه به پروردگارشان كافر شدند همچون خاكسترى است در برابر تندباد در يك روز طوفانى ، آنها توانايى ندارند كمترين چيزى از آنچه را انجام داده‌اند به دست آورند و اين گمراهى دور و درازى است .\r\n\r\nتفسير : خاكسترى بر سينه تند باد !\r\nدر اين آيه مثل بسيار رسايى براى اعمال افراد بىايمان بيان شده كه بحث آيات گذشته را در زمينه عاقبت كار كفار تكميل مىكند .\r\nمىفرمايد : « اعمال كسانى كه به پروردگارشان كافر شدند همچون خاكسترى است در مقابل تند باد در يك روز طوفانى » ! ( * ( مَثَلُ الَّذِينَ كَفَرُوا بِرَبِّهِمْ أَعْمالُهُمْ كَرَمادٍ اشْتَدَّتْ بِه الرِّيحُ فِي يَوْمٍ عاصِفٍ ) * ) .\r\nهمانگونه كه خاكستر در برابر تند باد ، آن هم در يك روز طوفانى آن چنان پراكنده مىشود كه هيچ كس قادر بر جمع آن نيست ، همين گونه منكران حق توانايى ندارند كه چيزى از اعمالى را كه انجام داده‌اند بدست آورند ، و همگى بر باد مىرود و دستهايشان خالى ميماند ( * ( لا يَقْدِرُونَ مِمَّا كَسَبُوا عَلى شَيْءٍ ) * ) .\r\n« و اين گمراهى دور و درازى است » ( * ( ذلِكَ هُوَ الضَّلالُ الْبَعِيدُ ) * ) .\r\n","description":"","footnote":"","page_name":" 308 ","page_number":308},
  {"content":"\r\n\r\nنكته‌ها :\r\n\r\n1 - چرا اعمال آنها تشبيه به خاكستر در برابر باد شده ؟\r\n1 - تشبيه اعمال آنها به خاكستر با توجه به اينكه مانند خاك و غبار موجود مفيدى نيست ، بلكه باقيمانده يك مشت آتش است نشان مىدهد كه اعمال آنها ممكن است ظاهرى داشته باشد اما فقط همان ظاهر است و محتوايى ندارد ، در يك ظرف كوچك خاك ممكن است گل زيبايى برويد اما در ميان خروارها خاكستر حتى علف هرزه اى نخواهد روئيد ! .\r\n2 - تشبيه اعمال كفار به خاكستر با توجه به اينكه در ميان ذرات خاكستر هيچ نوع چسبندگى و پيوند وجود ندارد و حتى با كمك آب نيز نمىتوان آنها را به هم پيوند داد و هر ذره‌اى به سرعت ديگرى را رها مىسازد گويى اشاره به اين واقعيت است كه آنها بر خلاف مؤمنان كه اعمالشان منسجم و به هم پيوسته و هر عملى عمل ديگر را تكميل مىكند و روح توحيد و وحدت نه تنها در ميان مؤمنان كه در ميان اعمال يك فرد با ايمان نيز وجود دارد ، اثرى از اين انسجام و توحيد عمل در كار افراد بىايمان نيست .\r\n3 - با اينكه قرار گرفتن خاكستر در برابر تندباد ، سبب پراكندگى آن مىشود ، اما آن را با جمله * ( فِي يَوْمٍ عاصِفٍ ) * ( در يك روز طوفانى ) تاكيد مىكند ، زيرا اگر تند باد محدود و موقت باشد ممكن است خاكسترى را از نقطه اى بلند كرده و در منطقه اى نه چندان دور بريزد ، اما اگر روز ، روز طوفانى باشد كه از صبح تا به شام بادها از هر سو مىوزند ، بديهى است چنين خاكسترى آن چنان پراكنده مىشود كه هر ذره‌اى از ذراتش در نقطه دور دستى خواهد افتاد به طورى كه با هيچ قدرتى نمىتوان آن را جمع كرد .\r\n4 - اگر طوفان به توده اى از كاه يا برگهاى درختان بوزد و آنها را در\r\n","description":"","footnote":"","page_name":" 309 ","page_number":309},
  {"content":"\r\nنقاط دور دست پراكنده سازد ، باز قابل تشخيص مىباشد ولى ذرات خاكستر آن قدر ريز و كوچكند كه اگر پراكنده شدند آن چنان از نظر محو مىشوند كه گويى به كلى نابود گشته‌اند .\r\n5 - با اينكه باد و حتى تند باد آثار سازنده اى در نظام آفرينش و طبيعت دارد و قطع نظر از آثار تخريبى كه جنبه استثنايى آن مىباشد ، مبدء اثرات زيرا است الف : بذر گياهان را در همه جا مىگستراند و همچون يك باغبان و كشاورز در سرتاسر كره زمين بذرافشانى مىكند .\r\nب : درختان را تلقيح و گرده‌هاى نر را بر قسمتهاى ماده گياه مىپاشد .\r\nج : ابرها را از صفحه اقيانوسها حركت داده و به سرزمينهاى خشك مىكشاند .\r\nد : كوه‌هاى بلند را تدريجا سائيده و به خاكهاى نرم و بارور مبدل مىسازد .\r\nه : هواى مناطق قطبى را به منطقه استواء و هواى استوايى را به مناطق سرد منتقل مىسازد و نقش تعيين كننده اى در تعديل حرارت در كره زمين دارد .\r\nو : آب درياها را متلاطم و مواج مىسازد و زير و رو مىكند و از اين طريق به آنها هوا مىدهد كه اگر راكد شوند مىگندند و به همين دليل درختان و گياهان و همه موجودات زنده از وزش باد بهره مىگيرند چرا كه لايقند و شايسته‌اند و هر كدام به مقدار لياقت خود از آن استفاده مىكنند .\r\nولى « خاكستر » اين خاكستر سبك وزن ، اين خاكستر بىمحتوا و تيره رو اين خاكسترى كه هيچ موجود زنده اى در آن لانه نمىكند ، سبز نمىشود بارور نمىگردد ، اين خاكسترى كه ذراتش به كلى از هم گسسته است هنگامى كه در برابر نسيم و باد قرار گرفت به سرعت متلاشى و پخش مىشود كه همان ظاهر بىخاصيت آن نيز از نظرها محو مىگردد .\r\n","description":"","footnote":"","page_name":" 310 ","page_number":310},
  {"content":"\r\n\r\n2 - چرا اعمال آنها بىمحتوا است ؟\r\nبايد ديد چرا اعمال افراد بىايمان چنين بىارزش و ناپايدار است ؟ چرا آنها نمىتوانند از نتايج اعمال خود بهره گيرند ؟\r\nپاسخ اين سؤال ، اگر با جهان بينى توحيدى و معيارهاى آن بررسى كنيم ، كاملا روشن است ، چرا كه آن چيزى كه به عمل ، شكل و محتوا مىدهد ، نيت و انگيزه و هدف و برنامه آن است .\r\nاگر برنامه و انگيزه و هدف ، سالم و ارزنده و قابل ملاحظه باشد خود عمل نيز چنين خواهد بود ، ولى اگر برترين اعمال را با انگيزه اى پست ، برنامه اى نادرست ، و هدفى بىارزش انجام دهيم ، آن عمل به كلى مسخ و بىمحتوا مىشود و چون خاكسترى خواهد بود بر سينه تند باد ! .\r\nبد نيست با يك مثال زنده اين بحث را روشن كنيم ، الان برنامه هايى تحت عنوان حقوق بشر در جهان غرب و از طرف قدرتهاى بزرگ ، پيشنهاد و دنبال مىشود ، همين برنامه از ناحيه پيامبران نيز دنبال شده ، اما محصول و محتوا و ثمره اين دو از زمين تا آسمان متفاوت است .\r\nقدرتهاى جهانخوار وقتى دم از حقوق بشر مىزنند مسلما انگيزه انسانى و معنوى و اخلاقى ندارند ، هدفشان ساختن پوششى است براى جنايات بيشتر و استعمار فزونتر ، و انگيزه و برنامه ، درست براى همين مقصد تنظيم شده است ، لذا اگر فى المثل پاى چند نفر از جاسوسانشان به زنجير بيفتد ، فرياد دفاعشان از حقوق بشر همه دنيا را پر مىكند ، اما آن روز كه خودشان در ويتنام دستهاشان به خون ميليونها نفر آلوده بود ، و يا در كشورهاى اسلامى ما آن همه فجايع را به بار آوردند ، حقوق بشر بدست فراموشى سپرده شد ، بلكه حقوق بشر همكارى با هياتهاى حاكم زورگو و دستنشانده بود ! .\r\n","description":"","footnote":"","page_name":" 311 ","page_number":311},
  {"content":"\r\nاما يك پيامبر راستين و يا وصى پيامبرى همچون على ع حقوق بشر را براى آزادى واقعى انسانها مىخواهد ، براى شكستن غل و زنجيرهاى اسارت دنبال مىكند ، و هر گاه ظلم و ستم به انسان بىدفاعى شود ، فرياد مىزند ، مىجوشد مىخروشد و سپس دست به كار مىشود .\r\nو به اين ترتيب اولى خاكسترى است بر سينه تند باد ، و دومى زمين پر بركتى است براى پرورش انواع گياهان و درختان برومند و گلها و ميوه‌ها .\r\nو از اينجا مطلبى را كه مفسران محل بحث قرار داده‌اند نيز روشن مىشود ، و آن اينكه منظور از اعمال در آيه فوق كدام اعمال است ؟ بايد گفت همه اعمال ، حتى اعمال ظاهرا خوب آنها كه در باطن رنگ شرك و بتپرستى داشت .\r\n\r\n3 - مساله احباط\r\nبه طورى كه در سوره بقره ذيل آيه 217 بيان كرديم در مساله « حبط اعمال » يعنى از ميان رفتن اعمال خوب به خاطر اعمال بد ، و يا به خاطر كفر و بىايمانى ، در ميان دانشمندان اسلامى گفتگو بسيار است ، اما حق اين است كه عدم ايمان و اصرار و لجاجت در كفر و نيز بعضى از اعمال همانند حسد و غيبت و قتل نفس ، آن چنان تاثير سوء دارند كه اعمال نيك و حسنات را بر باد مىدهند .\r\nآيه فوق نيز دليل ديگرى بر امكان حبط اعمال است ( براى توضيح بيشتر به همان بحث مراجعه فرمائيد ) ( 1 ) .\r\n\r\n4 - آيا مخترعان و مكتشفان پاداش الهى دارند ؟\r\nبا توجه به بحثهاى بالا سؤال مهمى مطرح مىشود و آن اينكه با مطالعه\r\n\r\n","description":"","footnote":"\r\n( 1 ) جلد 2 تفسير نمونه صفحه 70 .\r\n","page_name":" 312 ","page_number":312},
  {"content":"\r\nتاريخ علوم و اختراعات و اكتشافات مىبينيم كه جمعى از دانشمندان بشر ، ساليان دراز زحمات طاقتفرسايى كشيده‌اند ، و انواع محروميتها را تحمل كرده تا بتوانند اختراع و اكتشافى كنند كه بارى از دوش همنوعانشان بردارند .\r\nفى المثل « اديسون » مخترع برق چه زحمات جانكاهى براى اين اختراع پربارش متحمل شد و شايد جان خود را در اين راه نيز از دست داد ، اما دنيايى را روشن ساخت ، كارخانه‌ها را به حركت درآورد ، و از بركت اختراعش ، چاههاى عميق درختان سرسبز ، مزارع آباد به وجود آمد ، و خلاصه چهره دنيا دگرگون شد .\r\nچگونه مىتوان باور كرد او يا اشخاص ديگرى همچون « پاستور » كه با كشف ميكرب ، ميليونها انسان را از خطر مرگ رهايى بخشيد و دهها مانند او همه به قعر جهنم فرستاده شوند ، به حكم اينكه فرضا ايمان نداشتند ، ولى افرادى كه در عمرشان هيچ كار چشمگيرى در راه خدمت به انسانها انجام نداده‌اند جايشان در دل بهشت باشد ؟\r\nپاسخ :\r\nاز نظر جهان بينى اسلام مطالعه نفس عمل به تنهايى كافى نيست ، بلكه عمل به ضميمه ، محرك و انگيزه آن ارزش دارد ، بسيار ديده شده كسانى بيمارستان يا مدرسه يا بناى خير ديگرى مىسازند و تظاهر به اين هم دارند كه هدفشان صد در صد خدمت انسانى است به جامعه اى كه به آن مديونند ، در حالى كه زير اين پوشش مطلب ديگرى نهفته شده است و آن حفظ مقام و يا مال و ثروت يا جلب توجه عوام ، و تحكيم منافع مادى خود ، و يا حتى دست زدن به خيانتهايى دور از چشم ديگران است ! .\r\nولى به عكس ممكن است كسى كار كوچكى انجام دهد ، با اخلاص تمام\r\n","description":"","footnote":"","page_name":" 313 ","page_number":313},
  {"content":"\r\nو انگيزه اى صد در صد انسانى و روحانى .\r\nاكنون بايد پرونده اين مردان بزرگ را ، هم از نظر عمل ، هم از نظر انگيزه و محرك ، مورد بررسى قرار داد ، و مسلما از چند صورت خارج نيست :\r\nالف : گاهى هدف اصلى از اختراع صرفا يك عمل تخريبى است ( همانند كشف انرژى اتمى كه نخستين بار به منظور ساختن بمبهاى اتمى صورت گرفت ) سپس در كنار آن منافعى براى نوع انسان نيز به وجود آمده كه هدف واقعى مخترع يا مكتشف نبوده و يا در درجه دوم قرار داشته است ، تكليف اين دسته از مخترعان كاملا روشن است .\r\nب : گاهى مخترع يا مكتشف ، هدفش بهره گيرى مادى و يا اسم و آوازه و شهرت است و در حقيقت ، حكم تاجرى دارد كه براى در آمد بيشتر تاسيسات عام المنفعه اى به وجود مىآورد و براى گروهى ايجاد كار و براى مملكتى محصولاتى به ارمغان مىآورد ، بىآنكه هيچ هدفى جز تحصيل در آمد داشته باشد ، و اگر كار ديگرى در آمد بيشترى داشت به سراغ آن مىرفت .\r\nالبته چنين تجارت يا توليدى اگر طبق موازين مشروع انجام گيرد ، كار خلاف و حرامى نيست ، ولى عمل فوق العاده مقدسى هم محسوب نمىشود .\r\nو از اين گونه مخترعان و مكتشفان در طول تاريخ كم نبودند و نشانه اين طرز تفكر همان است كه اگر ببينند آن در آمد يا بيشتر از آن از طرقى كه مضر به حال جامعه است تامين مىشود ( مثلا در صنعت داروسازى بيست درصد سود مىبرند و در هروئينسازى 50 درصد ) اين دسته خاص دومى را ترجيح مىدهند .\r\nتكليف اين گروه نيز روشن است آنها هيچگونه طلبى نه از خدا دارند و نه از همنوعان خويش و پاداش آنها همان سود و شهرتى بوده كه مىخواسته‌اند و به آن رسيده‌اند .\r\nج : گروه سومى هستند كه مسلما انگيزه‌هاى انسانى دارند و يا اگر\r\n","description":"","footnote":"","page_name":" 314 ","page_number":314},
  {"content":"\r\nمعتقد به خدا باشند انگيزه‌هاى الهى ، و گاهى ساليان دراز از عمر خود را در گوشه لابراتوارها با نهايت فلاكت و محروميت به سر مىبرند به اميد اينكه خدمتى به نوع خود كنند ، و ارمغانى به جهان انسانيت تقديم دارند ، زنجيرى از پاى دردمندى بگشايند و گرد و غبارى از چهره رنجديده اى بيفشانند .\r\nاين گونه افراد اگر ايمان داشته باشند و محرك الهى ، كه بحثى در آنها نيست ، و اگر نداشته باشند اما محركشان انسانى و مردمى باشد بدون شك پاداش مناسبى از خداوند دريافت خواهند داشت ، اين پاداش ممكن است در دنيا باشد ، و ممكن است در جهان ديگر باشد ، مسلما خداوند عالم عادل آنها را محروم نمىكند ، اما چگونه و چطور ؟ جزئياتش بر ما روشن نيست ، همين اندازه مىتوان گفت « خداوند اجر چنين نيكوكارانى را ضايع نمىكند » ( البته اگر آنها در رابطه با عدم پذيرش ايمان مصداق جاهل قاصر باشند مساله بسيار روشنتر است ) .\r\nدليل بر اين مساله علاوه بر حكم عقل ، اشاراتى است كه در آيات و يا روايات آمده است .\r\nما هيچ دليلى نداريم كه جمله فَإِنَّ اللَّه لا يُضِيعُ أَجْرَ الْمُحْسِنِينَ ( 1 ) شامل اين گونه اشخاص نشود ، زيرا محسنين در قرآن فقط به مؤمنان اطلاق نشده است ، لذا مىبينيم برادران يوسف هنگامى كه نزد او آمدند بىآنكه او را بشناسند و در حالى كه او را عزيز مصر مىپنداشتند به او گفتند إِنَّا نَراكَ مِنَ الْمُحْسِنِينَ « ما ترا از نيكوكاران مىدانيم » .\r\nاز اين گذشته آيه فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه .\r\n« هر كس به اندازه سنگينى ذره‌اى كار نيك كند آن را مىبيند و هر كس به مقدار ذره‌اى كار بد كند آن را خواهد ديد » به وضوح شامل اين گونه اشخاص\r\n\r\n","description":"","footnote":"\r\n( 1 ) سوره يوسف آيه 90 و بعضى سوره‌هاى ديگر .\r\n","page_name":" 315 ","page_number":315},
  {"content":"\r\nمىشود .\r\nدر حديثى از على بن يقطين از امام كاظم ع مىخوانيم : « در بنى اسرائيل مرد با ايمانى بود كه همسايه كافرى داشت ، مرد بىايمان نسبت به همسايه با ايمان خود نيك رفتارى مىكرد ، وقتى كه از دنيا رفت خدا براى او خانه اى بنا كرد كه مانع از گرماى آتش شود . . . و به او گفته شد اين به سبب نيك رفتاريت نسبت به همسايه مؤمنت مىباشد » ( 1 ) و نيز از پيامبر اكرم ص درباره عبد اللَّه بن جدعان كه از مشركان معروف جاهليت و از سران قريش بود چنين نقل شده : « كمعذابترين اهل جهنم ابن جدعان است ، سؤال كردند يا رسول اللَّه چرا ؟ فرمود : انه كان يطعم الطعام :\r\n« او گرسنگان را سير مىكرد » ( 2 ) .\r\nدر روايت ديگرى مىخوانيم كه پيامبر ص به عدى بن حاتم ( فرزند حاتم طائى ) فرمود :\r\nدفع عن ابيك العذاب الشديد بسخاء نفسه :\r\n« خداوند عذاب شديد را از پدرت به خاطر جود و بخشش او برداشت » ( 3 ) .\r\nو در حديث ديگرى از امام صادق ع مىخوانيم : كه گروهى از يمن براى « بحث و جدال » خدمت پيامبر ص آمدند و در ميان آنها مردى بود كه از همه بيشتر سخن مىگفت و خشونت و لجاجت خاصى در برابر پيامبر ص مىنمود ، پيامبر ص آن چنان عصبانى شد كه آثارش در چهره مباركش كاملا آشكار گرديد ، در اين هنگام جبرئيل آمد و پيام الهى را اين چنين به پيامبر ص ابلاغ كرد :\r\nخداوند مىفرمايد اين مردى است سخاوتمند پيامبر ص با شنيدن اين سخن خشمش فرو نشست ، رو به سوى او كرد و فرمود : پروردگار به من چنين پيامى\r\n\r\n","description":"","footnote":"\r\n( 1 ) بحار ج 3 چاپ كمپانى صفحه 377 .\r\n( 2 ) همان مدرك صفحه 382 .\r\n( 3 ) سفينة البحار جلد 2 صفحه 607 .\r\n","page_name":" 316 ","page_number":316},
  {"content":"\r\nداده است و اگر به خاطر آن نبود آن چنان بر تو سخت مىگرفتم كه عبرت ديگران گردى .\r\nآن مرد پرسيد آيا پروردگارت سخاوت را دوست دارد ، فرمود : بلى ، عرض كرد : من شهادت مىدهم كه معبودى جز « اللَّه » نيست و تو رسول و فرستاده او هستى و به همان خدايى كه تو را مبعوث كرده سوگند كه تا كنون هيچكس را از نزد خود محروم برنگردانده‌ام » ( 1 ) .\r\nدر اينجا اين سؤال پيش مىآيد كه هم از بعضى آيات و هم از بسيارى از روايات استفاده مىشود كه ايمان و يا حتى ولايت شرط قبولى اعمال و يا ورود در بهشت است ، بنا بر اين اگر بهترين اعمال هم از افراد فاقد ايمان سر بزند مقبول درگاه خدا نخواهد بود .\r\nولى مىتوان از اين سؤال چنين پاسخ گفت كه مساله « قبولى اعمال » مطلبى است ، و پاداش مناسب داشتن مطلب ديگر ، به همين جهت مشهور در ميان دانشمندان اسلام اين است كه مثلا نماز بدون حضور قلب و يا با ارتكاب بعضى از گناهان مانند غيبت ، مقبول درگاه خدا نيست ، با اينكه مىدانيم چنين نمازى شرعا صحيح است ، و اطاعت فرمان خدا است و انجام وظيفه محسوب مىشود و مسلم است كه اطاعت فرمان خدا بدون پاداش نخواهد بود .\r\nبنا بر اين قبول عمل همان مرتبه عالى عمل است و در مورد بحث ، ما نيز همين را مىگوئيم ، مىگوئيم : اگر خدمات انسانى و مردمى با ايمان همراه باشد ، عاليترين محتوا را خواهد داشت ، ولى در غير اين صورت به كلى بىمحتوا و بىپاداش نخواهد بود ، در زمينه ورود در بهشت نيز همين پاسخ را مىگوئيم كه پاداش عمل لازم نيست منحصرا ورود در جنت باشد .\r\n\r\n","description":"","footnote":"\r\n( 1 ) مدرك قبل .\r\n","page_name":" 317 ","page_number":317},
  {"content":"\r\n( اين عصاره بحث و مناسب يك بحث تفسيرى است ، مشروح آن را بايد در مباحث فقهى طرح كرد ) .\r\n\r\n[ سوره إبراهيم ‹ 14 › : آيات 19 تا 20 
  ]\r\nأَ لَمْ تَرَ أَنَّ اللَّه خَلَقَ السَّماواتِ وَالأَرْضَ بِالْحَقِّ إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ ‹ 19 › وَما ذلِكَ عَلَى اللَّه بِعَزِيزٍ ‹ 20 ›\r\n\r\nترجمه :\r\n19 - آيا نديدى كه خداوند آسمانها و زمين را به حق آفريده ، اگر اراده كند شما را مىبرد و خلق تازه اى مىآورد .\r\n20 - و اين كار براى خدا مشكل نيست .\r\n\r\nتفسير : آفرينش بر اساس حق است\r\nبه دنبال بحث از باطل در آيه پيشين و اينكه همچون خاكستر پراكنده و بىقرار است كه دائما با وزش باد از نقطه اى به نقطه ديگر منتقل مىشود ، در نخستين آيه مورد بحث سخن از حق و استقرار آن به ميان آمده است .\r\nروى سخن را به پيامبر ص به عنوان الگويى براى همه حقطلبان جهان كرده مىگويد : « آيا نديدى كه خداوند آسمانها و زمين را به حق آفريده است » ؟\r\n( * ( أَ لَمْ تَرَ أَنَّ اللَّه خَلَقَ السَّماواتِ وَالأَرْضَ بِالْحَقِّ ) * ) .\r\n« حق » چنان كه راغب در مفردات گويد در اصل به معنى « مطابقه و هماهنگى » است ، ولى موارد استعمال آن مختلف است :\r\nگاهى حق به كارى گفته مىشود كه بر وفق حكمت و از روى حساب و نظم آفريده شده است ، همانگونه كه در قرآن مىخوانيم هُوَ الَّذِي جَعَلَ الشَّمْسَ ضِياءً\r\n","description":"","footnote":"","page_name":" 318 ","page_number":318},
  {"content":"\r\nوَ الْقَمَرَ نُوراً . . . ما خَلَقَ اللَّه ذلِكَ إِلَّا بِالْحَقِّ : « او كسى است كه خورشيد را مايه روشنى و ماه را وسيله نور افشانى قرار داد ، اين كار را جز از روى حساب و حكمت انجام نداد » ( يونس - 5 ) .\r\nو گاه به شخصى كه چنين كارى را انجام داده است « حق » گفته مىشود همانگونه كه بر خداوند اين كلمه اطلاق شده است فَذلِكُمُ اللَّه رَبُّكُمُ الْحَقُّ :\r\n« اين خداوند ، پروردگار حق شما است » ( يونس آيه 32 ) .\r\nو گاه به اعتقادى كه مطابق واقع است ، « حق » گفته مىشود مانند فَهَدَى اللَّه الَّذِينَ آمَنُوا لِمَا اخْتَلَفُوا فِيه مِنَ الْحَقِّ : « خداوند كسانى را كه ايمان آورده‌اند به آنچه در آن از اعتقادات اختلاف كردند هدايت فرموده است » ( بقره - 213 ) .\r\nو گاه به گفتار و عملى گفته مىشود كه به اندازه لازم و در وقت لزومش انجام گرفته است ، مانند حَقَّ الْقَوْلُ مِنِّي لأَمْلأَنَّ جَهَنَّمَ : « قول حقى از من صادر شده كه جهنم را پر مىكنم » ( از گنهكاران ) ( سجده آيه 13 ) .\r\nو به هر حال نقطه مقابل آن ، « باطل » و « ضلال » و « لعب » و بيهوده و مانند اينها است .\r\nو اما در آيه مورد بحث بدون شك اشاره به همان معنى اول است يعنى ساختمان عالم آفرينش ، آسمان و زمين ، همگى نشان مىدهد كه در آفرينش آنها ، نظم و حساب و حكمت و هدفى بوده است ، نه خداوند به آفرينش آنها نياز داشته و نه از تنهايى احساس وحشت مىنموده ، و نه كمبودى را با آن مىخواهد در ذات خود بر طرف سازد چرا كه او بىنياز از همه چيز است ، بلكه اين جهان پهناور منزلگاهى است براى پرورش مخلوقات و تكامل بخشيدن هر چه بيشتر به آنها .\r\nسپس اضافه مىكند دليل بر اينكه نيازى به شما و ايمان آوردن شما ندارد اين است كه « اگر اراده كند شما را مىبرد و خلق تازه اى به جاى شما مىآورد »\r\n","description":"","footnote":"","page_name":" 319 ","page_number":319},
  {"content":"\r\nخلقى كه همه ايمان داشته باشند و هيچيك از كارهاى نادرست شما را انجام ندهند ( * ( إِنْ يَشَأْ يُذْهِبْكُمْ وَيَأْتِ بِخَلْقٍ جَدِيدٍ ) * ) .\r\n« و اين كار براى خدا به هيچوجه مشكل نيست » ( * ( وَما ذلِكَ عَلَى اللَّه بِعَزِيزٍ ) * ) .\r\nشاهد اين سخن آنكه در سوره نساء مىخوانيم : وَإِنْ تَكْفُرُوا فَإِنَّ لِلَّه ما فِي السَّماواتِ وَما فِي الأَرْضِ وَكانَ اللَّه غَنِيًّا حَمِيداً . . . إِنْ يَشَأْ يُذْهِبْكُمْ أَيُّهَا النَّاسُ وَيَأْتِ بِآخَرِينَ وَكانَ اللَّه عَلى ذلِكَ قَدِيراً : « اگر شما كافر شويد به خدا زيانى نمىرساند چرا كه آنچه در آسمانها و زمين است از آن خدا است و خداوند بىنياز و شايسته ستايش است . . . هر گاه بخواهد شما را اى مردم مىبرد و گروه ديگرى مىآورد ، و اين كار براى خدا آسان است » ( نساء آيه 131 تا 133 ) .\r\nاين تفسير در زمينه آيه فوق از ابن عباس نيز نقل شده است .\r\nاحتمال ديگرى وجود دارد و آن اينكه جمله بالا اشاره به مساله معاد باشد يعنى براى خدا هيچ مانعى ندارد كه انسانها را همگى از ميان ببرد و خلق ديگرى ايجاد كند ، آيا با اين قدرت و توانايى باز در مساله معاد و بازگشت خودتان به زندگى در جهان ديگر شك و ترديدى داريد ؟ !\r\n","description":"","footnote":"","page_name":" 320 ","page_number":320},
  {"content":"\r\n\r\n[ سوره إبراهيم ‹ 14 › : آيات 21 تا 23 
  ]\r\nوَ بَرَزُوا لِلَّه جَمِيعاً فَقالَ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا مِنْ عَذابِ اللَّه مِنْ شَيْءٍ قالُوا لَوْ هَدانَا اللَّه لَهَدَيْناكُمْ سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ ‹ 21 › وَقالَ الشَّيْطانُ لَمَّا قُضِيَ الأَمْرُ إِنَّ اللَّه وَعَدَكُمْ وَعْدَ الْحَقِّ وَوَعَدْتُكُمْ فَأَخْلَفْتُكُمْ وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَلُومُوا أَنْفُسَكُمْ ما أَنَا بِمُصْرِخِكُمْ وَما أَنْتُمْ بِمُصْرِخِيَّ إِنِّي كَفَرْتُ بِما أَشْرَكْتُمُونِ مِنْ قَبْلُ إِنَّ الظَّالِمِينَ لَهُمْ عَذابٌ أَلِيمٌ ‹ 22 › وَأُدْخِلَ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها بِإِذْنِ رَبِّهِمْ تَحِيَّتُهُمْ فِيها سَلامٌ ‹ 23 ›\r\n\r\nترجمه :\r\n21 - و ( قيامت ) همه آنها در برابر خدا ظاهر مىشوند در اين هنگام ضعفاء ( پيروان نادان ) به مستكبران مىگويند ما پيروان شما بوديم ، آيا ( اكنون كه بخاطر پيروى از شما گرفتار مجازات الهى شده‌ايم ) شما حاضريد سهمى از عذاب الهى را بپذيريد و از ما برداريد ؟ آنها مىگويند : اگر خدا ما را ( به سوى رهايى از عذاب ) هدايت كرده بود ما نيز شما را هدايت مىكرديم ( كار از اينها گذشته است ) چه بيتابى كنيم و چه شكيبايى ، تفاوتى براى ما ندارد ، راه نجاتى نيست .\r\n22 - و شيطان هنگامى كه كار تمام مىشود مىگويد خداوند به شما وعده حق داد و من هم به شما وعده ( باطل ) دادم و تخلف كردم ، من بر شما تسلطى نداشتم جز اينكه دعوتتان كردم و شما پذيرفتيد ، بنا بر اين مرا سرزنش نكنيد ، خود را سرزنش كنيد ، نه من فريادرس شما هستم ، و نه شما فريادرس من ، من نسبت به شرك\r\n","description":"","footnote":"","page_name":" 321 ","page_number":321},
  {"content":"\r\nشما درباره خود كه از قبل داشتيد ( و اطاعت مرا همرديف اطاعت خدا قرار داديد ) بيزار و كافرم ، مسلما ستمكاران عذاب دردناكى دارند .\r\n23 - و آنها كه ايمان آوردند و عمل صالح انجام دادند به باغهاى بهشت داخل مىشوند ، باغهايى كه نهرها از زير درختانش جارى است ، جاودانه به اذن پروردگارشان در آن ميمانند ، و تحيت آنها در آن سلام است .\r\n\r\nتفسير : گفتگوى صريح شيطان و پيروانش\r\nدر چند آيه قبل اشاره اى به مجازات سخت و دردناك منحرفان لجوج و بى ايمان شده بود ، آيات مورد بحث همين معنى را تعقيب و تكميل مىكند .\r\nنخست مىگويد : « در روز قيامت همه به جباران و ظالمان و كافران اعم از تابع و متبوع ، پيرو و پيشوا در پيشگاه خداوند ظاهر مىشوند » ( * ( وَبَرَزُوا لِلَّه جَمِيعاً ) * ) ( 1 ) .\r\nو در اين هنگام ضعفاء يعنى پيروان نادانى كه با تقليد كوركورانه ، خود را به وادى ضلالت افكندند به مستكبرانى كه عامل گمراهى آنها بودند مىگويند :\r\n« ما پيرو شما بوديم آيا ممكن است اكنون كه به خاطر رهبرى شما به اين همه عذاب و بلا گرفتار شده‌ايم ، شما هم سهمى از عذابهاى ما را بپذيريد تا از ما تخفيف داده شود » ؟ ( * ( فَقالَ الضُّعَفاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنْتُمْ مُغْنُونَ عَنَّا مِنْ عَذابِ اللَّه مِنْ شَيْءٍ ) * ) .\r\nاما آنها بلا فاصله مىگويند « اگر خدا ما را به سوى نجات از اين كيفر\r\n\r\n","description":"","footnote":"\r\n( 1 ) بايد توجه داشت كه « برزوا » فعل ماضى است ولى در اينجا به معنى آينده است زيرا مسائل مربوط به قيامت آن چنان قطعى و تخلف ناپذير است كه در بسيارى از آيات قرآن با صيغه ى ماضى بيان شده است همانگونه كه فى المثل ما درباره كسى كه بيمار است و يقين داريم خواهد مرد مىگوئيم : فلان كس از دنيا رفت !\r\n","page_name":" 322 ","page_number":322},
  {"content":"\r\nو عذاب هدايت مىكرد ما هم شما را راهنمايى مىكرديم « ( * ( قالُوا لَوْ هَدانَا اللَّه لَهَدَيْناكُمْ ) * ) .\r\nولى افسوس كه كار از اين حرفها گذشته است ، « چه بيتابى و جزع كنيم و چه صبر و شكيبايى ، راه نجاتى براى ما وجود ندارد » ( * ( سَواءٌ عَلَيْنا أَ جَزِعْنا أَمْ صَبَرْنا ما لَنا مِنْ مَحِيصٍ ) * ) .\r\n\r\nچند نكته :\r\n\r\n[ 1 - نخستين سؤالى كه در زمينه اين آيه پيش مىآيد 
  ]\r\n1 - نخستين سؤالى كه در زمينه اين آيه پيش مىآيد اين است كه : مگر مردم در اين جهان در برابر علم خدا ظاهر و آشكار نيستند كه در آيه فوق مىفرمايد در قيامت همگى در پيشگاه خدا بارز و ظاهر مىشوند ؟ در پاسخ اين سؤال بسيارى از مفسران گفته‌اند منظور اين است كه افراد بشر در اين جهان احساس نمىكنند كه آنها و همه اعمالشان در پيشگاه خدا ظاهر و بارز است ، ولى اين حضور و ظهور را در قيامت همگى احساس خواهند كرد .\r\nبعضى نيز گفته‌اند كه : منظور خارج شدن از قبرها و بروز و ظهور در دادگاه عدل الهى براى حساب است .\r\nو اين هر دو تفسير خوب است و مانعى ندارد كه هر دو در مفهوم آيه جمع باشند .\r\n\r\n2 - منظور از جمله « * ( لَوْ هَدانَا اللَّه لَهَدَيْناكُمْ ) * » چيست ؟\r\nبسيارى از مفسران معتقدند كه منظور از هدايت به طريق نجات از مجازات الهى در آن عالم است ، زيرا اين سخن را « مستكبران » در پاسخ پيروانشان كه تقاضاى پذيرش سهمى از عذاب را كرده بودند مىگويند ، و تناسب سؤال و\r\n","description":"","footnote":"","page_name":" 323 ","page_number":323},
  {"content":"\r\nجواب ايجاب مىكند كه منظور هدايت به طريق رهايى از عذاب است .\r\nاتفاقا همين تعبير ( هدايت ) در مورد رسيدن به نعمتهاى بهشتى نيز ديده مىشود ، آنجا كه از زبان بهشتيان مىخوانيم : وَقالُوا الْحَمْدُ لِلَّه الَّذِي هَدانا لِهذا وَما كُنَّا لِنَهْتَدِيَ لَوْ لا أَنْ هَدانَا اللَّه : « مىگويند شكر خدايى را كه ما را به چنين نعمتهايى هدايت كرد و اگر توفيق و هدايت او نبود ما به اينها راه نمى - يافتيم » ( اعراف - 43 ) .\r\nاين احتمال نيز وجود دارد كه « رهبران ضلالت » هنگامى كه خود را در برابر تقاضاى پيروانشان مىبينند براى اينكه گناه را از خود دور كنند و همانگونه كه رسم همه پرچمداران ضلالت است خرابكارى خود را به گردن ديگران بيندازند ، با وقاحت تمام مىگويند ما چه كنيم ، اگر خدا ما را به راه راست هدايت مىكرد ما هم شما را هدايت مىكرديم ! يعنى ما مجبور بوديم و از خود اراده اى نداشتيم .\r\nاين همان منطق شيطان است كه براى تبرئه خويش رسما نسبت جبر به خداوند عادل داد و گفت : « فَبِما أَغْوَيْتَنِي لأَقْعُدَنَّ لَهُمْ صِراطَكَ الْمُسْتَقِيمَ » :\r\n« اكنون كه مرا گمراه كردى من در كمين آنها بر سر راه مستقيم تو مىنشينم » ( و آنها را منحرف مىسازم ) ( اعراف - 16 ) .\r\nولى بايد توجه داشت مستكبران چه بخواهند و چه نخواهند بار مسئوليت گناه پيروان خويش را طبق صريح آيات قرآن و روايات بر دوش مىكشند چرا كه آنها بنيانگذار انحراف و عامل گمراهى بودند ، بىآنكه از مسئوليت و مجازات پيروان چيزى كاسته شود .\r\n\r\n3 - رساترين بيان در مذمت تقليد كوركورانه :\r\nاز آيه فوق به خوبى روشن مىشود كه :\r\nاولا - كسانى كه چشم و گوش بسته دنبال اين و آن مىافتند و به اصطلاح\r\n","description":"","footnote":"","page_name":" 324 ","page_number":324},
  {"content":"\r\nافسار خود را به دست هر كس مىسپارند افراد ناتوان و بىشخصيتى هستند كه قرآن از آنها تعبير به « ضعفاء » كرده است .\r\nثانيا - سرنوشت آنها و پيشوايانشان هر دو يكى است ، و اين بينوايان حتى در سختترين حالات نمىتوانند از حمايت اين رهبران گمراه بهره گيرند ، و حتى ذره‌اى از مجازاتشان را تخفيف دهند ، بلكه شايد با سخريه ، به آنها پاسخ مىدهند كه بيهوده جزع و فزع نكنيد كه راه خلاص و نجاتى در كار نيست !\r\n4 - « برزوا » در اصل از ماده « بروز » به معنى ظاهر شدن و از پرده بيرون آمدن است ، و به معنى بيرون آمدن از صف و مقابل حريف ايستادن در ميدان جنگ و به اصطلاح مبارزه كردن نيز آمده است .\r\n« محيص » از ماده « محص » به معنى رهايى از عيب و يا ناراحتى است .\r\nسپس به صحنه ديگرى از مجازاتهاى روانى جباران و گنهكاران و پيروان شياطين در روز رستاخيز پرداخته چنين مىگويد :\r\n« و شيطان هنگامى كه كار حساب بندگان صالح و غير صالح پايان پذيرفت و هر كدام به سرنوشت و پاداش و كيفر قطعى خود رسيدند به پيروان خود چنين مىگويد : خداوند به شما وعده حق داد و من نيز به شما وعده دادم ( وعده اى پوچ و بىارزش چنان كه خودتان مىدانستيد ) سپس از وعده‌هاى خود تخلف جستم » ( * ( وَقالَ الشَّيْطانُ لَمَّا قُضِيَ الأَمْرُ إِنَّ اللَّه وَعَدَكُمْ وَعْدَ الْحَقِّ وَوَعَدْتُكُمْ فَأَخْلَفْتُكُمْ ) * ) .\r\nو به اين ترتيب شيطان نيز به سائر مستكبرانى كه رهبران راه ضلالت بودند هم آواز شده و تيرهاى ملامت و سرزنش خود را به اين پيروان بدبخت\r\n","description":"","footnote":"","page_name":" 325 ","page_number":325},
  {"content":"\r\nنشانه گيرى مىكند .\r\nو بعد اضافه مىكند « من بر شما تسلط و اجبار و الزامى نداشتم ، تنها اين بود كه از شما دعوت كردم ، شما هم با ميل و اراده خود پذيرفتيد » ( * ( وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي ) * ) .\r\n« بنا بر اين مرا هرگز سرزنش نكنيد ، بلكه خويشتن را سرزنش كنيد » كه چرا دعوت شيطنتآميز و ظاهر الفساد مرا پذيرفتيد ( * ( فَلا تَلُومُونِي وَلُومُوا أَنْفُسَكُمْ ) * ) .\r\nخودتان كرديد كه لعنت بر خودتان باد ! ! .\r\nبه هر حال « نه من مىتوانم در برابر حكم قطعى و مجازات پروردگار به فرياد شما برسم و نه شما مىتوانيد فريادرس من باشيد » ( * ( ما أَنَا بِمُصْرِخِكُمْ وَما أَنْتُمْ بِمُصْرِخِيَّ ) * ) « من اكنون اعلام مىكنم كه از شرك شما درباره خود و اينكه اطاعت مرا در رديف اطاعت خدا قرار داديد بيزارم و به آن كفر مىورزم » ( * ( إِنِّي كَفَرْتُ بِما أَشْرَكْتُمُونِ مِنْ قَبْلُ ) * ) اكنون فهميدم كه اين « شرك در اطاعت » هم مرا بدبخت كرد و هم شما را ، همان بدبختى و بيچارگى كه راهى براى اصلاح و جبران آن وجود ندارد .\r\nبدانيد « براى ستمكاران قطعا عذاب دردناكى است » ( * ( إِنَّ الظَّالِمِينَ لَهُمْ عَذابٌ أَلِيمٌ ) * ) .\r\n\r\nچند نكته :\r\n\r\n1 - پاسخ دندانشكنى كه شيطان به پيروانش مىدهد :\r\nگر چه كلمه « شيطان » مفهوم وسيعى دارد كه شامل همه طاغيان و وسوسه - گران جن و انس مىشود ولى با قرائنى كه در اين آيه و آيات قبل وجود دارد مسلما منظور در اينجا شخص ابليس است كه سركرده شياطين محسوب مىشود ،\r\n","description":"","footnote":"","page_name":" 326 ","page_number":326},
  {"content":"\r\nو لذا همه مفسران نيز همين تفسير را انتخاب كرده‌اند ( 1 ) .\r\nاز اين آيه به خوبى استفاده مىشود كه وسوسه‌هاى شيطان هرگز اختيار و آزادى اراده را از انسان نمىگيرد بلكه او يك دعوت كننده بيش نيست ، و اين انسانها هستند كه با اراده خودشان دعوت او را مىپذيرند ، منتها ممكن است زمينه‌هاى قبلى و مداومت بر كار خلاف وضع انسان را به جايى برساند كه يك نوع حالت سلب اختيار در برابر وسوسه‌ها در وجود او پيدا شود ، همانگونه كه در بعضى از معتادان نسبت به مواد مخدر مشاهده مىكنيم ، ولى مىدانيم چون سبب اين نيز حالت اختيارى بود ، نتيجه آن هر چه باشد باز اختيارى محسوب مىشود ! .\r\nدر آيه 100 سوره نحل مىخوانيم : إِنَّما سُلْطانُه عَلَى الَّذِينَ يَتَوَلَّوْنَه وَالَّذِينَ هُمْ بِه مُشْرِكُونَ : « تسلط شيطان تنها بر كسانى است كه ولايت و سرپرستى او را نسبت به خود پذيرفته‌اند و آنها كه او را شريك خداوند در مساله اطاعت قرار داده‌اند » .\r\nضمنا شيطان به اين ترتيب پاسخ دندانشكنى به همه كسانى كه گناهان خويش را به گردن او مىاندازند و او را عامل انحرافات خود مىشمرند و به او لعنت مىفرستند مىدهد ، و اين طرز منطق عوامانه را كه گروهى از گنهكاران براى تبرئه خويش دارند مىكوبد . در حقيقت سلطان حقيقى بر انسان اراده او و عمل او است و نه هيچ چيز ديگر .\r\n2 - شيطان چگونه اين توانايى را دارد كه در آن محضر بزرگ با همه پيروان خود تماس پيدا كند و آنها را به باد ملامت و شماتت خود بگيرد ؟ اين سؤالى است كه در اينجا مطرح شده است .\r\n\r\n","description":"","footnote":"\r\n( 1 ) براى توضيح بيشتر درباره معنى شيطان در قرآن به جلد اول صفحه 136 به بعد ذيل آيات مربوط به آفرينش آدم مراجعه فرمائيد .\r\n","page_name":" 327 ","page_number":327},
  {"content":"\r\nپاسخ آن اين است كه مسلما اين توانايى را خداوند به او مىدهد و اين در واقع يك نوع مجازات روانى براى پيروان شيطان است ، و اخطارى است به همه پويندگان راه او در اين جهان كه پايان كار خود و رهبر خويش را از هم اكنون ببينند و به هر حال خداوند وسيله اين ارتباط را ميان شيطان و پيروانش به نحوى فراهم مىكند .\r\nجالب اينكه اين نوع برخورد منحصر به شيطان و پيروانش در قيامت نيست ، تمام ائمه ضلالت و پيشوايان گمراهى در اين جهان نيز همين برنامه را دارند ، دست پيروان خود را ( البته با موافقت خودشان ) مىگيرند و به ميان امواج بلاها و بدبختيها مىكشانند ، و هنگامى كه ديدند اوضاع بد است آنها را رها كرده و مىروند ، حتى از آنها اعلام بيزارى مىكنند و به ملامت و سرزنششان مىپردازند و به اصطلاح آنها را به خسران دنيا و آخرت گرفتار مىسازند .\r\n4 - « مصرخ » از ماده « اصراخ » در اصل از « صرخ » به معنى فرياد كشيدن براى طلب كمك آمده است ، بنا بر اين « مصرخ » به معنى فريادرس مىباشد و مستصرخ به معنى كسى است كه فريادرسى مىخواهد .\r\n5 - منظور از شريك قرار دادن شيطان در آيه فوق « شرك اطاعت است نه شرك عبادت » .\r\n6 - در اينكه « * ( إِنَّ الظَّالِمِينَ لَهُمْ عَذابٌ أَلِيمٌ ) * » دنباله سخنان شيطان است يا جمله مستقلى است از ناحيه پروردگار ، در ميان مفسران گفتگو است ، اما بيشتر چنين به نظر مىرسد كه جمله مستقلى است از طرف خداوند كه در پايان گفتگوى شيطان با پيروانش به عنوان يك درس آموزنده فرموده است .\r\nدر آخرين آيه مورد بحث به دنبال بيان حال جباران عنيد و بى ايمان\r\n","description":"","footnote":"","page_name":" 328 ","page_number":328},
  {"content":"\r\nو سرنوشت دردناك آنها ، به ذكر حال مؤمنان و سرانجام آنها پرداخته ، مىگويد :\r\n« و آنها كه ايمان آوردند و عمل صالح انجام دادند در باغهاى بهشت وارد مىشوند ، همان باغهايى كه نهرهاى آب جارى از زير درختانش در حركت است » ( * ( وَأُدْخِلَ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\n« جاودانه به اذن پروردگارشان در آن باغهاى بهشت مىمانند » ( * ( خالِدِينَ فِيها بِإِذْنِ رَبِّهِمْ ) * ) .\r\n« و تحيت آنان در آنجا سلام است » ( * ( تَحِيَّتُهُمْ فِيها سَلامٌ ) * ) .\r\n« تحيت » در اصل از ماده « حيات » گرفته شده سپس به عنوان دعاء براى سلامتى و حيات افراد استعمال شده است ، و به هر نوع خوشامدگويى و سلام و دعائى كه در آغاز ملاقات گفته مىشود ، اطلاق مىگردد .\r\nبعضى از مفسران گفته‌اند : « تحيت » در آيه فوق خوش آمد و درودى است كه خداوند به افراد با ايمان مىفرستد و آنان را با نعمت سلامت خويش قرين مىدارد سلامت از هر گونه ناراحتى و گزند و سلامت از هر گونه جنگ و نزاع ( بنا بر اين « تحيتهم » اضافه به مفعول شده و فاعلش خدا است ) .\r\nو بعضى گفته‌اند : منظور در اينجا تحيتى است كه مؤمنان به يكديگر مىگويند و يا فرشتگان به آنها مىگويند و به هر حال كلمه « سلام » كه به طور مطلق گفته شده مفهومش آن چنان وسيع است كه هر گونه سلامتى را از هر نوع ناراحتى و گزند روحى و جسمى شامل مىگردد . »\r\n\r\n","description":"","footnote":"\r\n( 1 ) درباره سلام و تحيت مشروحا در جلد چهارم ذيل آيه 86 صفحه 41 به بعد بحث كرده‌ايم ،\r\n","page_name":" 329 ","page_number":329},
  {"content":"\r\n\r\n[ سوره إبراهيم ‹ 14 › : آيات 24 تا 27 
  ]\r\nأَ لَمْ تَرَ كَيْفَ ضَرَبَ اللَّه مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ ‹ 24 › تُؤْتِي أُكُلَها كُلَّ حِينٍ بِإِذْنِ رَبِّها وَيَضْرِبُ اللَّه الأَمْثالَ لِلنَّاسِ لَعَلَّهُمْ يَتَذَكَّرُونَ ‹ 25 › وَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الأَرْضِ ما لَها مِنْ قَرارٍ ‹ 26 › يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَفِي الآخِرَةِ وَيُضِلُّ اللَّه الظَّالِمِينَ وَيَفْعَلُ اللَّه ما يَشاءُ ‹ 27 ›\r\n\r\nترجمه :\r\n24 - آيا نديدى چگونه خداوند كلمه طيبه ( و گفتار پاكيزه ) را به درخت پاكيزه اى تشبيه كرده كه ريشه آن ( در زمين ) ثابت و شاخه آن در آسمان است ؟ ! 25 - ميوه‌هاى خود را هر زمان به اذن پروردگارش مىدهد ، و خداوند براى مردم مثلها مىزند شايد متذكر شوند ، ( و پند گيرند ) .\r\n26 - و ( همچنين ) « كلمه خبيثه » را به درخت ناپاكى تشبيه كرده كه از زمين بركنده شده ، و قرار و ثباتى ندارد .\r\n27 - خداوند كسانى را كه ايمان آوردند بخاطر گفتار و اعتقاد ثابتشان ثابت قدم مىدارد ، هم در اين جهان و هم در سراى ديگر ، و ستمگران را گمراه مىسازد ( و لطف خود را از آنها بر مىگيرد ) و خداوند هر كار را بخواهد ( و صلاح بداند ) انجام مىدهد .\r\n","description":"","footnote":"","page_name":" 330 ","page_number":330},
  {"content":"\r\n\r\nتفسير : شجره طيبه و شجره خبيثه\r\nدر اينجا صحنه ديگرى از تجسم حق و باطل ، كفر و ايمان ، طيب و خبيث را ضمن يك مثال جالب و بسيار عميق و پرمعنى بيان كرده ، و بحثهاى آيات گذشته را كه در اين زمينه بود تكميل مىكند .\r\nنخست مىفرمايد : « آيا نديدى چگونه خدا مثالى براى كلام پاكيزه زده ، و آن را به شجره طيبه و پاكى تشبيه كرده است » ؟ ( * ( أَ لَمْ تَرَ كَيْفَ ضَرَبَ اللَّه مَثَلًا كَلِمَةً طَيِّبَةً كَشَجَرَةٍ طَيِّبَةٍ ) * ) .\r\nسپس به ويژگيهاى اين شجره طيبه ( درخت پاكيزه و پر بركت ) مىپردازد و به تمام ابعاد آن ضمن عبارات كوتاهى اشاره مىكند .\r\nاما پيش از آنكه ويژگيهاى اين شجره طيبه را همراه قرآن بررسى كنيم بايد ببينيم منظور از « كلمه طيبه » چيست ؟\r\nبعضى از مفسران آن را به كلمه توحيد و جمله لا إله الا اللَّه تفسير كرده‌اند .\r\nدر حالى كه بعضى ديگر آن را اشاره به اوامر و فرمانهاى الهى مىدانند .\r\nو بعضى ديگر آن را ايمان مىدادند كه محتوا و مفهوم لا إله الا اللَّه است .\r\nو بعضى ديگر آن را به شخص « مؤمن » تفسير كرده‌اند .\r\nو بعضى روش و برنامه‌هاى سازنده را در تفسير آن آورده‌اند ( 1 ) .\r\nولى با توجه به وسعت مفهوم و محتواى كلمه طيبه مىتوان گفت همه اينها را شامل مىشود ، زيرا « كلمه » به معنى وسيع همه موجودات را در بر مىگيرد ، و به همين دليل بر مخلوقات « كلمة اللَّه » گفته مىشود ( 2 ) .\r\n\r\n","description":"","footnote":"\r\n( 1 ) به تفسيرهاى مجمع البيان و قرطبى و فى ظلال و تفسير فخر رازى مراجعه شود .\r\n( 2 ) درباره كلمه و مفهوم آن در ذيل آيه 115 سوره انعام جلد پنجم تفسير نمونه صفحه 411 بحث كرده‌ايم .\r\n","page_name":" 331 ","page_number":331},
  {"content":"\r\nو « طيب » هر گونه پاك و پاكيزه است ، نتيجه اينكه اين مثال هر سنت و دستور و برنامه و روش و هر عمل و هر انسان و خلاصه هر موجود پاك و پر بركتى را شامل مىشود ، و همه اينها همانند يك درخت پاكيزه است با ويژگيهاى زير :\r\n1 - موجودى است داراى رشد و نمو ، نه بىروح ، و نه جامد و بىحركت ، بلكه پويا و رويا و سازنده ديگران و خويشتن ( تعبير به « شجره » بيانگر اين حقيقت است ) .\r\n2 - اين درخت پاك است و طيب اما از چه نظر ؟ چون انگشت روى هيچ قسمتى گذارده نشده مفهومش اين است از هر نظر منظره اش پاكيزه ، ميوه اش پاكيزه ، شكوفه و گلش پاكيزه ، سايه اش پاكيزه ، و نسيمى كه از آن برمىخيزد نيز پاكيزه است .\r\n3 - اين شجره داراى نظام حساب شده اى است ريشه اى دارد و شاخه‌ها و هر كدام ماموريت و وظيفه اى دارند ، اصولا وجود « اصل » و « فرع » در آن ، دليل بر حاكميت نظام حساب شده اى بر آن است .\r\n4 - « اصل و ريشه آن ثابت و مستحكم است » به طورى كه طوفانها و تند بادها نمىتواند آن را از جا بركند و توانايى آن را دارد كه شاخه‌هاى سر به آسمان كشيده اش را در فضا در زير نور آفتاب و در برابر هواى آزاد معلق نگاه دارد و حفظ كند ، چرا كه شاخه هر چه سركشيده تر باشد بايد متكى به ريشه قويترى باشد ( * ( أَصْلُها ثابِتٌ ) * ) .\r\n5 - شاخه‌هاى اين شجره طيبه در يك محيط پست و محدود نيست بلكه بلند آسمان جايگاه او است ، اين شاخه‌ها سينه هوا را شكافته و در آن فرو رفته ، آرى « شاخه هايش در آسمان است » ( * ( وَفَرْعُها فِي السَّماءِ ) * ) .\r\nروشن است هر قدر شاخه‌ها برافراشته تر باشند از آلودگى گرد و غبار زمين دورترند و ميوه‌هاى پاكترى خواهند داشت ، و از نور آفتاب و هواى سالم بيشتر\r\n","description":"","footnote":"","page_name":" 332 ","page_number":332},
  {"content":"\r\nبهره مىگيرند ، و آن را به ميوه‌هاى طيب خود بهتر منتقل مىكنند ( 1 ) .\r\n6 - اين شجره طيبه شجره پربار است نه همچون درختانى كه ميوه و ثمرى ندارند بنا بر اين مولد هستند و « ميوه خود را مىدهد » ( * ( تُؤْتِي أُكُلَها ) * ) .\r\n7 - اما نه در يك فصل يا دو فصل ، بلكه در هر فصل ، يعنى « هر زمان » كه دست به سوى شاخه هايش دراز كنى محروم بر نمىگردى ( * ( كُلَّ حِينٍ ) * ) .\r\n8 - ميوه دادن او نيز بىحساب نيست بلكه مشمول قوانين آفرينش است و طبق يك سنت الهى و « به اذن پروردگارش » اين ميوه را به همگان ارزانى مىدارد ( * ( بِإِذْنِ رَبِّها ) * ) .\r\nاكنون درست بينديشيم و ببينيم اين ويژگيها و بركات را در كجا پيدا مىكنيم ؟ مسلما در كلمه توحيد و محتواى آن ، و در يك انسان موحد و با معرفت ، و در يك برنامه سازنده و پاك ، اينها همه روينده هستند ، و پوينده هستند ، و متحرك ، همه داراى ريشه‌هاى محكم و ثابتند همه داراى شاخه‌هاى فراوان و سر به آسمان كشيده و دور از آلودگيها و كثافات جسمانى ، همگى پرثمرند و نورپاش و فيض بخش .\r\nهر كس به كنار آنها بيايد و دست به شاخسار وجودشان دراز كند در هر زمان كه باشد از ميوه‌هاى لذيذ و معطر و نيروبخششان بهره مىگيرد . تند باد حوادث و طوفانهاى سخت و مشكلات آنها را از جا حركت نمىدهد ، و افق فكر آنها محدود به دنياى كوچك نيست ، حجابهاى زمان و مكان را مىدرند ، و به سوى ابديت و بى نهايت پيش مىروند .\r\nبرنامه‌هاى آنها از سر هوى و هوس نيست بلكه همگى به اذن پروردگار\r\n\r\n","description":"","footnote":"\r\n( 1 ) اين موضوع مخصوصا در ميوه‌هاى يك درخت كاملا آشكار است ميوه هايى كه بر شاخه‌هاى بالاى درخت مىرويند از ميوه هايى كه بر شاخه‌هاى پائين درخت مىرويند هم سالمترند و هم رسيده تر و مطبوعتر ! .\r\n","page_name":" 333 ","page_number":333},
  {"content":"\r\nو طبق فرمان او است ، و اين حركت و پويايى و ثمر بخش بودن نيز از همين جا سرچشمه مىگيرد .\r\nمردان بزرگ و با ايمان اين كلمات طيبه پروردگار ، حياتشان مايه بركت است ، مرگشان موجب حركت ، آثار آنها و كلمات و سخنانشان و شاگردان و كتابهايشان و تاريخ پرافتخارشان ، و حتى قبرهاى خاموششان همگى الهام بخش است و سازنده و تربيت كننده .\r\nآرى « خداوند اين چنين براى مردم مثل مىزند شايد متذكر شوند » ( * ( وَيَضْرِبُ اللَّه الأَمْثالَ لِلنَّاسِ لَعَلَّهُمْ يَتَذَكَّرُونَ ) * ) .\r\nدر اينجا ميان مفسران سؤالى مطرح شده ، و آن اينكه آيا درختى با صفات فوق وجود خارجى دارد كه « كلمه طيبه » به آن تشبيه شده است ( درختى كه در تمام فصول سال سرسبز و پر ميوه باشد ) .\r\nبعضى معتقدند كه وجود دارد و آن درخت نخل است ، و به همين جهت مجبور شده‌اند كه « * ( كُلَّ حِينٍ ) * » را تفسير به « شش ماه » كنند .\r\nولى به هيچ وجه لزومى ندارد كه اصرار به وجود چنين درختى داشته باشيم بلكه تشبيهات زيادى در زبانهاى مختلف داريم كه اصلا وجود خارجى ندارد ، مثلا مىگوئيم قرآن همچون آفتابى است كه غروب ندارد ( در حالى كه مىدانيم آفتاب هميشه غروب دارد ) و يا اينكه هجران من همچون شبى است كه پايان ندارد ( در حالى كه ميدانيم هر شبى پايان دارد ) .\r\nو به هر حال از آنجا كه هدف از تشبيه مجسم ساختن حقايق و قرار دادن مسائل عقلى در قالب محسوس است ، اين گونه تشبيهات هيچگونه مانعى ندارد بلكه كاملا دلنشين و مؤثر و جذاب است .\r\n","description":"","footnote":"","page_name":" 334 ","page_number":334},
  {"content":"\r\nدر عين حال درختانى در همين جهان وجود دارند كه در تمام مدت سال ميوه از شاخه‌هاى آنها قطع نمىشود ، حتى خود ما بعضى از درختان را در مناطق گرمسير ديديم كه هم ميوه داشت و هم مجددا گل كرده بود و مقدمات ميوه جديد در آن فراهم مىشد در حالى كه فصل زمستان بود ! و از آنجا كه يكى از بهترين طريق براى تفهيم مسائل استفاده از روش مقابله و مقايسه است بلافاصله نقطه مقابل « شجره طيبه » را در آيه بعد چنين بيان مىكند :\r\nاما « مثل كلمه خبيثه و ناپاك همانند درخت خبيث و ناپاك و بىريشه است كه از روى زمين كنده شده و در برابر طوفانها هر روز به گوشه اى پرتاب مىشود و قرار و ثباتى براى آن نيست » ( * ( وَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِنْ فَوْقِ الأَرْضِ ما لَها مِنْ قَرارٍ ) * ) .\r\nكلمه « خبيثه » همان كلمه كفر و شرك ، همان گفتار زشت و شوم ، همان برنامه‌هاى گمراه كننده و غلط ، همان انسانهاى ناپاك و آلوده ، و خلاصه هر چيز خبيث و ناپاك است .\r\nبديهى است درخت زشت و شومى كه ريشه آن كنده شده ، نه نمو و رشد دارد نه ترقى و تكامل ، نه گل و ميوه ، و نه سايه و منظره ، و نه ثبات و استقرار ، قطعه چوبى است كه جز به درد سوزاندن و آتش زدن نمىخورد ، بلكه مانع راه است و مزاحم رهروان ، و گاه گزنده است مجروح كننده و مردم آزار ! .\r\nجالب اينكه در وصف « شجره طيبه » قرآن با تفصيل سخن مىگويد و اما به هنگام شرح « شجره خبيثه » با يك جمله كوتاه از آن مىگذرد تنها مىگويد « * ( اجْتُثَّتْ مِنْ فَوْقِ الأَرْضِ ما لَها مِنْ قَرارٍ ) * » از زمين كنده شده و قرارى ندارد زيرا هنگامى كه ثابت شد اين درخت بى ريشه است ديگر شاخ و برگ و گل و\r\n","description":"","footnote":"","page_name":" 335 ","page_number":335},
  {"content":"\r\nميوه تكليفش روشن است .\r\nبه علاوه اين يك نوع لطافت بيان است كه انسان در مورد ذكر « محبوب » به همه خصوصيات به پردازد اما هنگامى كه به ذكر « مبغوض » مىرسد با يك جمله كوبنده از آن بگذرد ! باز در اينجا مىبينيم مفسران درباره اينكه اين درخت كه « مشبه به » واقع شده است كدام درخت است به بحث پرداخته‌اند ، بعضى آن را درخت « حنظل » كه ميوه بسيار تلخ و بدى دارد دانسته‌اند ، و بعضى آن را « كشوت » ( بر وزن سقوط ) كه نوعى گياه پيچيده است كه در بيابانها به بوته‌هاى خار مىپيچد و از آن بالا مىرود نه ريشه دارد و نه برگ ( توجه داشته باشيد كه شجر در لغت عرب هم به درخت گفته مىشود و هم به گياه ) .\r\nولى همان گونه كه در تفسير « شجره طيبه » بيان كرديم هيچ لزومى ندارد كه در هر تشبيه « مشبه به » با تمام آن صفات وجود خارجى داشته باشد بلكه هدف مجسم ساختن چهره واقعى كلمه شرك و برنامه‌هاى انحرافى و مردم خبيث است كه آنها همانند درختانى هستند كه همه چيزشان خبيث و ناپاك و هيچگونه ميوه و ثمره و فايده اى جز مزاحمت و توليد درد سر ندارد .\r\nبه علاوه وجود درخت ناپاكى كه آن را از ريشه كنده باشند و در بيابان بر سينه طوفان و تند باد قرار گرفته باشد كم نيست .\r\nاز آنجا كه در آيات گذشته در دو مثال گويا ، حال « ايمان » و « كفر » و « مؤمن » و « كافر » و به طور كلى « هر پاك » و « ناپاك » تجسم يافت ، در آخرين آيه مورد بحث به نتيجه كار و سرنوشت نهايى آنها مىپردازد .\r\nنخست مىگويد : « خداوند كسانى را كه ايمان آورده‌اند به خاطر گفتار و اعتقاد ثابت و پايدارشان ثابت قدم مىدارد ، هم در اين جهان و هم در جهان ديگر\r\n","description":"","footnote":"","page_name":" 336 ","page_number":336},
  {"content":"\r\n( * ( يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَفِي الآخِرَةِ ) * ) .\r\nچرا كه ايمان آنها يك ايمان سطحى و متزلزل و شخصيت آنها يك شخصيت كاذب و متلون نبوده است ، بلكه شجره طيبه اى بوده كه ريشه اش ثابت و شاخه هايش در آسمان قرار داشته است ، و از آنجا كه هيچكس بى نياز از لطف خدا نيست و به تعبير ديگر هر موهبتى سرانجام بذات پاك او بر مىگردد اين مؤمنان راستين ثابت قدم با تكيه بر لطف خداوند در برابر هر گونه حادثه اى چون كوه استقامت مىكنند .\r\nلغزشگاهى كه در زندگى اجتناب ناپذير است بر سر راه آنها نمايان مىشود اما خداوند آنها را حفظ مىكند .\r\n« شياطين » از هر سو به وسوسه آنها مىپردازند و با استفاده از زرق و برقهاى مختلف اين جهان تلاش در لغزش آنها دارند اما خدايشان نگه مىدارد .\r\nقدرتهاى جهنمى و ظالمان سنگدل با انواع تهديدها براى تسليم كردن آنها تلاش مىكنند ، اما خدا آنها را ثابت مىدارد چرا كه آنها ريشه ثابت و محكمى براى خود انتخاب كرده‌اند .\r\nو جالب اينكه اين حفظ و ثبات الهى سراسر زندگى آنها را در بر مىگيرد هم زندگى اين جهان و هم زندگى آن جهان ، در اينجا در ايمان و پاكى ثابت ميمانند و دامانشان از ننگ آلودگيها مبرا خواهد بود ، و در آنجا در نعمتهاى بىپايان خدا جاودان خواهند ماند .\r\nسپس به نقطه مقابل آنها پرداخته مىگويد : « و خداوند ظالمان را گمراه مىسازد و خدا هر چه بخواهد انجام مىدهد » ( * ( وَيُضِلُّ اللَّه الظَّالِمِينَ وَيَفْعَلُ اللَّه ما يَشاءُ ) * ) .\r\nبارها گفته‌ايم هر جا سخنى از هدايت و ضلالت است و به خدا نسبت داده\r\n","description":"","footnote":"","page_name":" 337 ","page_number":337},
  {"content":"\r\nمىشود ، گامهاى نخستين آن از ناحيه خود انسان برداشته شده است ، كار خدا همان تاثيرى است كه در هر عمل آفريده ، و نيز كار خدا مواهب و نعمتها يا سلب نعمتها است كه به مقتضاى شايستگى و عدم شايستگى افراد مقرر مىدارد ( دقت كنيد ) .\r\nتعبير به « ظالمين » بعد از جمله « * ( يُضِلُّ اللَّه ) * » بهترين قرينه براى اين موضوع است ، يعنى تا كسى به ظلم و ستم آلوده نشود نعمت هدايت از او سلب نخواهد شد ، اما پس از آلودگى به ظلم و بيدادگرى ظلمت گناه وجود او را فرا مىگيرد و نور هدايت الهى از قلب او بيرون مىرود ، و اين عين اختيار و آزادى اراده است ، البته اگر به زودى مسير خود را تغيير دهد راه نجات باز است ، ولى پس از استحكام گناه ، بازگشت بسيار مشكل خواهد بود .\r\n\r\nنكته‌ها :\r\n\r\n1 - آيا منظور از آخرت در آيه اخير قبر است ؟\r\nدر روايات متعددى مىخوانيم كه خداوند انسان را به هنگام ورود در قبرش در برابر سؤالاتى كه فرشتگان از هويت او مىكنند ، بر خط ايمان ثابت نگاه مىدارد و اين است معنى « * ( يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَفِي الآخِرَةِ ) * » .\r\nدر بعضى از اين روايات صريحا كلمه « قبر » آمده است ( 1 ) در حالى كه در بعضى ديگر از روايات چنين مىخوانيم كه شيطان به هنگام مرگ به سراغ افراد با ايمان مىآيد و از چپ و راست براى گمراهى او ، به وسوسه مىپردازد اما خداوند اجازه به او نمىدهد كه مؤمن را گمراه كند و اين است معنى * ( يُثَبِّتُ اللَّه الَّذِينَ آمَنُوا . . . ) * »\r\nقال الصادق عليه السلام ان الشيطان لياتى الرجل\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 540 - 541 .\r\n","page_name":" 338 ","page_number":338},
  {"content":"\r\nمن اوليائنا عند موته عن يمينه و عن شماله ليضله عما هو عليه ، فيابى اللَّه عز و جل له ذلك قول اللَّه عز و جل * ( يُثَبِّتُ اللَّه الَّذِينَ آمَنُوا بِالْقَوْلِ الثَّابِتِ فِي الْحَياةِ الدُّنْيا وَفِي الآخِرَةِ ) * ( 1 ) .\r\nو اكثر مفسران - طبق نقل مفسر بزرگ طبرسى در مجمع البيان - همين تفسير را پذيرفته‌اند .\r\nشايد به اين علت كه سراى آخرت نه جاى لغزش است ، و نه جاى عمل ، بلكه تنها محل برخورد با نتيجه‌ها است ، ولى در لحظه فرا رسيدن موت و حتى در عالم برزخ ( جهانى كه ميان اين عالم و عالم آخرت قرار دارد ) امكان لغزش كم و بيش وجود دارد و در همين جا است كه لطف خداوند به يارى انسان مىشتابد و او را حفظ كرده و ثابت قدم مىدارد .\r\n\r\n2 - نقش ثبات و استقامت\r\nدر ميان تمام صفاتى كه در آيات فوق براى « شجره طيبه » و « شجره خبيثه » ذكر شده بيش از همه مساله ثبات و عدم ثبات به چشم مىخورد ، و حتى در بيان ثمره اين شجره در آخرين آيه مورد بحث خوانديم : خداوند افراد با ايمان را به خاطر عقيده ثابتشان در دنيا و آخرت ثابت قدم مىدارد و به اين ترتيب اهميت فوق العاده مساله ثبات و نقش آن مشخص مىشود .\r\nدر بيان عوامل پيروزى مردان بزرگ سخن بسيار گفته‌اند ولى از ميان همه آنها در رديف اول مساله استقامت و پايمردى را بايد نام برد .\r\nبسيارند كسانى كه از هوش و استعداد متوسطى برخوردارند و يا ابتكار عمل آنها كاملا متوسط است ، ولى به پيروزيهاى بزرگى در زندگى نائل شده‌اند كه پس از تحقيق و بررسى مىبينيم دليلى جز ثبات و استقامت ندارد !\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 540 - 541 .\r\n","page_name":" 339 ","page_number":339},
  {"content":"\r\nاز نظر اجتماعى پيشرفت هر برنامه مؤثرى تنها در سايه ثبات امكان پذير است ، و به همين دليل تمام كوشش تخريب كنندگان براى از ميان بردن ثبات به كار مىرود . و اصولا مؤمنان راستين را بايد از ثبات و استقامتشان در برابر حوادث سخت و طوفانهاى زندگى شناخت .\r\n\r\n3 - شجره طيبه و خبيثه در روايات اسلامى\r\nهمانگونه كه در بالا گفتيم كلمه « طيبه » و « خبيثه » كه به اين دو شجره تشبيه شده مفهوم وسيعى دارند كه هر گونه شخص و برنامه و مكتب و فكر و انديشه و گفتار و عمل را شامل مىشوند ، ولى در بعضى از روايات اسلامى به مورد خاصى تفسير شده كه پيدا است در صدد انحصار نيست .\r\nاز جمله در كتاب كافى از امام صادق ع در تفسير جمله « * ( كَشَجَرَةٍ طَيِّبَةٍ أَصْلُها ثابِتٌ وَفَرْعُها فِي السَّماءِ ) * » چنين نقل شده است :\r\nرسول اللَّه اصلها و امير المؤمنين فرعها ، و الأئمة من ذريتها اغصانها ، و علم الأئمة ثمرها ، و شيعتهم المؤمنون ورقها ، هل فيها فضل ؟ قال قلت لا و اللَّه ، قال : و اللَّه ان المؤمن ليولد فتورق ورقة فيها و ان المؤمن ليموت فتسقط ورقة منها :\r\n« پيامبر ص ريشه اين درخت است و امير مؤمنان على ع شاخه آن ، و امامان كه از ذريه آنها هستند شاخه‌هاى كوچكتر ، و علم امامان ميوه اين درخت است ، و پيروان با ايمان آنها برگهاى اين درختند سپس امام فرمود : آيا چيز ديگرى باقى ماند ؟ راوى مىگويد : گفتم نه ، به خدا سوگند ! فرمود :\r\nبه خدا قسم هنگامى كه يك فرد با ايمان متولد مىشود برگى در آن درخت ظاهر مىگردد و هنگامى كه مؤمن راستين مىميرد برگى از آن درخت مىافتد » ! ( 1 ) .\r\n\r\n","description":"","footnote":"\r\n( 1 ) نور الثقلين جلد 2 صفحه 535 .\r\n","page_name":" 340 ","page_number":340},
  {"content":"\r\nدر روايت ديگرى همين مضمون از امام صادق ع نقل شده و در ذيل آن مىخوانيم كه راوى سؤال كرد ، جمله « * ( تُؤْتِي أُكُلَها كُلَّ حِينٍ بِإِذْنِ رَبِّها ) * » مفهومش چيست ؟ امام فرمود : اشاره به علم و دانش امامان است كه در هر سال از هر منطقه به شما مىرسد ( 1 ) .\r\nدر روايات ديگرى مىخوانيم كه : « شجره طيبه » پيامبر و على و فاطمه و فرزندان آنها است و « شجره خبيثه » بنى اميه است ( 2 ) .\r\nدر بعضى از روايات نيز نقل شده كه شجره طيبه درخت نخل و شجره خبيثه بوته حنظل است ( 3 ) .\r\nو در هر حال در ميان اين تفسيرها تضادى وجود ندارد و همچنين در ميان آنها و آنچه در بالا از عموميت معنى آيه ذكر كرديم هماهنگى برقرار است ، چرا كه اينها مصاديق آن هستند .\r\n\r\n","description":"","footnote":"\r\n( 1 و 2 ) تفسير نور الثقلين جلد 2 صفحه 538 و 535 .\r\n( 3 ) تفسير در المنثور طبق نقل الميزان در ذيل آيه مورد بحث .\r\n","page_name":" 341 ","page_number":341},
  {"content":"\r\n\r\n[ سوره إبراهيم ‹ 14 › : آيات 28 تا 30 
  ]\r\nأَ لَمْ تَرَ إِلَى الَّذِينَ بَدَّلُوا نِعْمَتَ اللَّه كُفْراً وَأَحَلُّوا قَوْمَهُمْ دارَ الْبَوارِ ‹ 28 › جَهَنَّمَ يَصْلَوْنَها وَبِئْسَ الْقَرارُ ‹ 29 › وَجَعَلُوا لِلَّه أَنْداداً لِيُضِلُّوا عَنْ سَبِيلِه قُلْ تَمَتَّعُوا فَإِنَّ مَصِيرَكُمْ إِلَى النَّارِ ‹ 30 ›\r\n\r\nترجمه :\r\n28 - آيا نديدى كسانى را كه نعمت خدا را به كفران تبديل كردند و جمعيت خود را به دار البوار ( نيستى و نابودى ) كشاندند .\r\n29 - ( دار البوار همان ) جهنم است كه آنها در آتش آن وارد مىشوند و بد قرارگاهى است .\r\n30 - آنها براى خدا شبيهانى قرار داده‌اند تا ( مردم را ) از راه او ( منحرف و ) گمراه سازند بگو ( چند روزى ) از زندگى دنيا ( و لذات آن ) بهره گيريد اما سرانجام كار شما به سوى آتش ( دوزخ ) است .\r\n\r\nتفسير : سرانجام كفران نعمتها\r\nدر اين آيات روى سخن به پيامبر است و در حقيقت ترسيمى از يكى از موارد « شجره خبيثه » در آن به چشم مىخورد .\r\nنخست مىفرمايد : آيا نديدى كسانى را كه نعمت خدا را تبديل به كفران كردند » ( * ( أَ لَمْ تَرَ إِلَى الَّذِينَ بَدَّلُوا نِعْمَتَ اللَّه كُفْراً ) * ) .\r\n« و سرانجام قوم خود را به دار البوار و سرزمين هلاكت و نيستى فرستادند » ( * ( وَأَحَلُّوا قَوْمَهُمْ دارَ الْبَوارِ ) * ) .\r\nاينها همان ريشه‌هاى شجره خبيثه و رهبران كفر و انحرافند ، نعمتهايى\r\n","description":"","footnote":"","page_name":" 342 ","page_number":342},
  {"content":"\r\nهمچون وجود پيامبر كه نعمتى بالاتر از آن نبوده است در دامانشان قرار گرفت كه مىتوانستند با استفاده از آن در مسير سعادت ، يك شبه ره صد ساله را طى كنند ، اما تعصب كوركورانه و لجاجت و خودخواهى و خودپرستى سبب شد كه اين بزرگترين نعمت را كنار گذارند ، نه تنها خودشان كه قومشان را نيز در اين عمل وسوسه كنند و هلاكت و بدبختى را براى آنها به ارمغان آورند .\r\nگرچه مفسران بزرگ به پيروى از رواياتى كه در منابع اسلامى وارد شده گاهى اين نعمت را به وجود پيامبر ص تفسير كرده‌اند ، و گاهى به ائمه اهل بيت ع و كفران كنندگان اين نعمت را گاهى « بنى اميه » و « بنى مغيرة » و گاهى همه كفار عصر پيامبر ص معرفى نموده‌اند ، ولى مسلما مفهوم آيه وسيع است و اختصاص به گروه معينى ندارد و همه كسانى را كه نعمتى از نعمتهاى خدا را كفران كنند شامل مىشود .\r\nضمنا آيه فوق اين واقعيت را ثابت مىكند كه استفاده از نعمتهاى الهى ، و مخصوصا نعمت رهبرى پيشوايان بزرگ كه از مهمترين نعمتها است ، نتيجه و ثمره اش عائد خود انسان مىشود ، و كفران اين نعمتها و پشت كردن به اين رهبرى پايانى جز هلاكت و سرنگون شدن به دار البوار ندارد .\r\nقرآن سپس « * ( دارَ الْبَوارِ ) * » را چنين تفسير مىكند : « جهنم است كه در شعله‌هاى سوزانش فرو مىروند و بدترين قرارگاهها است » ( * ( جَهَنَّمَ يَصْلَوْنَها وَبِئْسَ الْقَرارُ ) * ) ( 1 ) .\r\nدر آيه بعد اشاره به يكى از بدترين انواع كفران نعمت كه آنها مرتكب\r\n\r\n","description":"","footnote":"\r\n( 1 ) « يصلون » از ماده « صلى » به معنى آتش افروختن و به آتش سوختن و مبتلا به آتش شدن و با آتش كباب كردن آمده است .\r\n","page_name":" 343 ","page_number":343},
  {"content":"\r\nمىشدند كرده مىگويد : « آنها براى خدا شريكهايى قرار دادند تا مردم را به اين وسيله از راه او گمراه سازند » ( * ( وَجَعَلُوا لِلَّه أَنْداداً لِيُضِلُّوا عَنْ سَبِيلِه ) * ) .\r\nو چند روزى در سايه اين شرك و كفر و منحرف ساختن افكار مردم از آئين و طريق حق بهره اى از زندگى مادى و رياست و حكومت بر مردم مىبرند .\r\nاى پيامبر « به آنها بگو : از اين زندگى ناپايدار و بىارزش مادى بهره بگيريد اما بدانيد سرانجام كار شما آتش است » ( * ( قُلْ تَمَتَّعُوا فَإِنَّ مَصِيرَكُمْ إِلَى النَّارِ ) * ) .\r\nبا اينكه نه اين زندگى شما زندگى است كه بدبختى است و نه اين رياست و حكومت شما ارزشى دارد كه تبهكارى و دردسر و مصيبت است ، ولى با اينهمه اين زندگى در برابر سرانجامى كه داريد تمتع محسوب مىشود ، همانگونه كه در آيه ديگر مىخوانيم : قُلْ تَمَتَّعْ بِكُفْرِكَ قَلِيلًا إِنَّكَ مِنْ أَصْحابِ النَّارِ : « بگو اندكى از كفر خود بهره گير كه سرانجام از اصحاب آتشى » ( زمر - 8 ) .\r\n\r\nنكته‌ها :\r\n1 - در تعبيرات معمولى گفته مىشود فلان شخص نعمت خدا را كفران كرد ، ولى در آيه فوق مىخوانيم « آنها نعمت خدا را تبديل به كفر و كفران كردند » اين تعبير خاص ممكن است به خاطر يكى از دو مطلب باشد :\r\nالف - منظور تبديل شكر « نعمت » به « كفران » است ، يعنى آنها لازم بود كه در برابر نعمتهاى پروردگار شكرگزار باشند ، اما اين شكر را تبديل به كفران كردند ( در حقيقت كلمه شكر در تقدير است و در تقدير چنين بوده : الذين بدلوا شكر نعمت اللَّه كفرا . )\r\nب - منظور اين است كه آنها خود « نعمت » را تبديل به « كفر » كردند ،\r\n","description":"","footnote":"","page_name":" 344 ","page_number":344},
  {"content":"\r\nدر حقيقت نعمتهاى الهى وسائلى است كه طرز برداشت از آنها بستگى به اراده خود انسان دارد ، همانگونه كه ممكن است از نعمتها در مسير ايمان و خوشبختى و نيكى بهره بردارى كرد ، در مسير كفر و ظلم و بدى هم مىتوان آنها را به كار گرفت ، اين نعمتها همچون مواد اوليه هستند كه به كمك آنها همه گونه محصول و فراورده مىتوان تهيه نمود ، ولى در اصل براى خير و سعادت آفريده شده‌اند .\r\n\r\n[ كفران نعمت هر گونه بهره گيرى انحرافى است . 
  ]\r\n« كفران نعمت » تنها به اين نيست كه انسان ناسپاسى خدا گويد ، بلكه هر گونه بهره گيرى انحرافى و سوء استفاده از نعمت ، كفران نعمت است .\r\nاصولا حقيقت كفران نعمت همين است و ناسپاسگويى در درجه دوم قرار دارد .\r\nهمانگونه كه شكران نعمت - چنان كه سابقا هم گفتيم - به معنى صرف نعمت در آن هدفى است كه براى آن آفريده شده ، و سپاسگويى با زبان در درجه بعد است ، اگر هزار بار با زبان الحمد للَّه بگويى ولى عملا از نعمت سوء استفاده كنى كفران نعمت كرده اى ! در همين عصرى كه ما زندگى مىكنيم بارزترين نمونه اين تبديل نعمت به كفران ، به چشم مىخورد ، نيروهاى مختلف جهان طبيعت در پرتو هوش و ابتكار خدادادى بشر به دست انسان مهار شده ، و در مسير منافع او به كار افتاده است .\r\nاكتشافات علمى و اختراعات صنعتى چهره اين جهان را دگرگون ساخته بارهاى سنگين از روى دوش انسانها برداشته شده و بر دوش چرخهاى كارخانه‌ها قرار گرفته است .\r\nمواهب و نعمتهاى الهى بيش از هر زمان ديگر است ، و وسائل نشر انديشه و گسترش علم و دانش و آگاهى از همه اخبار جهان در دسترس همگان قرار گرفته و مىبايست در چنين عصر و زمان مردم اين جهان از هر نظر انسانهاى خوشبختى\r\n","description":"","footnote":"","page_name":" 345 ","page_number":345},
  {"content":"\r\nباشند ، هم از نظر مادى و هم از نظر معنوى .\r\nولى به خاطر تبديل اين نعمتهاى بزرگ الهى به كفر و صرف كردن نيروهاى شگرف طبيعت در راه طغيان و بيدادگرى و به كار گرفتن اختراعات و اكتشافات در طريق هدفهاى مخرب به گونه اى كه هر پديده تازه صنعتى نخست مورد بهره بردارى تخريبى قرار مىگيرد و جنبه‌هاى مثبت آن در درجه بعد است ، خلاصه اين ناسپاسى بزرگ كه معلول دور افتادن از تعليمات سازنده پيامبران خدا است ، سبب شده كه ، قوم و جمعيت خود را به دار البوار بكشانند .\r\nهمان دار البوارى كه مجموعه اى است از جنگهاى منطقه اى و جهانى ، با همه آثار تخريبيش ، و همچنين ناامنىها و ظلمها و فسادها و استعمارها و استثمارها كه سرانجام دامان بنيانگذارانش را نيز مىگيرد ، چنان كه در گذشته ديديم و امروز هم با چشم مىبينيم .\r\nو چه جالب قرآن پيش بينى كرده كه هر قوم و ملتى كفران نعمتهاى خدا كنند مسيرشان به سوى دار البوار است .\r\n3 - « انداد » جمع « ند » به معنى مثل است ، ولى آن گونه كه « راغب » در « مفردات » و « زبيدى » در « تاج العروس » ( از بعضى از اهل لغت ) نقل كرده‌اند « ند » به چيزى گفته مىشود كه شباهت جوهرى به چيز ديگرى دارد ، ولى « مثل » به هر گونه شباهت اطلاق مىشود ، بنا بر اين « ند » معنى عميقتر و رساترى از « مثل » دارد .\r\nطبق اين معنى از آيه فوق چنين استفاده مىكنيم كه كوشش ائمه كفر بر اين بوده كه شريكهايى براى خدا بتراشند و آنها را در جوهر ذات شبيه خدا معرفى كنند ، تا نظر خلق خدا را از پرستش او باز دارند و به مقاصد شوم خود برسند .\r\n","description":"","footnote":"","page_name":" 346 ","page_number":346},
  {"content":"\r\nگاهى سهمى از قربانيها را براى او قرار مىدادند ، گاهى قسمتى از نعمتهاى الهى را ( مانند بعضى از چهار پايان ) مخصوص بتها مىدانستند ، و زمانى با پرستش ، آنها را همرديف خدا مىپنداشتند .\r\nو از همه وقيحتر اينكه در مراسم حج خود در عصر جاهليت كه آئين ابراهيم را با انبوهى از خرافات آميخته بودند به هنگام گفتن « لبيك » چنين مىگفتند :\r\nلبيك لا شريك لك - الا شريك هو لك - تملكه و ما ملك ! :\r\n« اجابت دعوت كردم اى خدايى كه شريكى براى تو نيست - بجز شريكى كه براى تو است ! - هم مالك او هستى و هم مالك ما يملك او ! » ( 1 ) .\r\n\r\n","description":"","footnote":"\r\n( 1 ) تفسير فخر رازى ذيل آيه مورد بحث .\r\n","page_name":" 347 ","page_number":347},
  {"content":"\r\n\r\n[ سوره إبراهيم ‹ 14 › : آيات 31 تا 34 
  ]\r\nقُلْ لِعِبادِيَ الَّذِينَ آمَنُوا يُقِيمُوا الصَّلاةَ وَيُنْفِقُوا مِمَّا رَزَقْناهُمْ سِرًّا وَعَلانِيَةً مِنْ قَبْلِ أَنْ يَأْتِيَ يَوْمٌ لا بَيْعٌ فِيه وَلا خِلالٌ ‹ 31 › اللَّه الَّذِي خَلَقَ السَّماواتِ وَالأَرْضَ وَأَنْزَلَ مِنَ السَّماءِ ماءً فَأَخْرَجَ بِه مِنَ الثَّمَراتِ رِزْقاً لَكُمْ وَسَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِه وَسَخَّرَ لَكُمُ الأَنْهارَ ‹ 32 › وَسَخَّرَ لَكُمُ الشَّمْسَ وَالْقَمَرَ دائِبَيْنِ وَسَخَّرَ لَكُمُ اللَّيْلَ وَالنَّهارَ ‹ 33 › وَآتاكُمْ مِنْ كُلِّ ما سَأَلْتُمُوه وَإِنْ تَعُدُّوا نِعْمَتَ اللَّه لا تُحْصُوها إِنَّ الإِنْسانَ لَظَلُومٌ كَفَّارٌ ‹ 34 ›\r\n\r\nترجمه :\r\n31 - بگو به بندگان من كه ايمان آورده‌اند ، نماز را بر پا دارند و از آنچه به آنها روزى داده‌ايم پنهان و آشكار انفاق كنند پيش از آنكه روزى فرا رسد كه نه در آن خريد و فروش است و نه دوستى ( نه با مال مىتوانند از چنگال كيفر خدا رهايى يابند و نه با پيوندهاى مادى ) .\r\n32 - خداوند همان كسى است كه آسمانها و زمين را آفريده و از آسمان آبى نازل كرده و با آن ميوه‌ها ( ى مختلف ) را خارج ساخت و روزى شما قرار داد و كشتى را مسخر شما گردانيد تا بر صفحه دريا به فرمان او حركت كنند و نهرها را ( نيز ) مسخر شما گرداند .\r\n33 - خورشيد و ماه را كه با برنامه منظمى در كارند به تسخير شما در آورد و شب و روز را ( نيز ) مسخر شما ساخت .\r\n","description":"","footnote":"","page_name":" 348 ","page_number":348},
  {"content":"\r\n34 - و از هر چيزى كه از او تقاضا كرديد به شما داد و اگر نعمتهاى خدا را بشماريد هرگز آنها را احصاء نخواهيد كرد انسان ستمگر و كفران كننده است .\r\n\r\nتفسير : عظمت انسان از ديدگاه قرآن\r\nدر تعقيب آيات گذشته كه از برنامه مشركان و كسانى كه كفران نعمتهاى الهى كردند و سرانجام به دار البوار كشيده شدند سخن مىگفت در آيات مورد بحث ، سخن از برنامه بندگان راستين و نعمتهاى بى انتهاى او است كه بر مردم نازل شده .\r\nنخست مىگويد : « به بندگان من كه ايمان آورده‌اند بگو : نماز را بر پاى دارند و از آنچه به آنها روزى داده‌ايم در پنهان و آشكار انفاق كنند » ( * ( قُلْ لِعِبادِيَ الَّذِينَ آمَنُوا يُقِيمُوا الصَّلاةَ وَيُنْفِقُوا مِمَّا رَزَقْناهُمْ سِرًّا وَعَلانِيَةً ) * ) .\r\n« پيش از آنكه روزى فرا رسد كه نه در آن روز خريد و فروش است ، تا بتوان از اين راه سعادت و نجات از عذاب را براى خود خريد ، و نه دوستى به درد مىخورد » ( * ( مِنْ قَبْلِ أَنْ يَأْتِيَ يَوْمٌ لا بَيْعٌ فِيه وَلا خِلالٌ ) * ) .\r\nسپس به معرفى خدا از طريق نعمتهايش مىپردازد آن گونه معرفى كه عشق او را در دلها زنده مىكند ، و انسان را به تعظيم در برابر عظمت و لطفش وا ميدارد زيرا اين يك امر فطرى است كه انسان نسبت به كسى كه به او كمك كرده و لطف و رحمتش شامل او است علاقه و عشق پيدا مىكند و اين موضوع را ضمن آياتى چند چنين بيان مىدارد :\r\n« خداوند همان كسى است كه آسمانها و زمين را آفريده است » ( * ( اللَّه الَّذِي خَلَقَ السَّماواتِ وَالأَرْضَ ) * ) .\r\n« و از آسمان آبى فرستاد كه به وسيله آن ميوه‌هاى مختلف را خارج ساخت و از آنها به شما روزى داد » ( * ( وَأَنْزَلَ مِنَ السَّماءِ ماءً فَأَخْرَجَ بِه مِنَ\r\n","description":"","footnote":"","page_name":" 349 ","page_number":349},
  {"content":"\r\n* ( الثَّمَراتِ رِزْقاً لَكُمْ ) * ) .\r\n« او كشتى را مسخر شما ساخت » هم از نظر مواد ساختمانيش كه در طبيعت آفريده است و هم از نظر نيروى محركش كه بادهاى منظم سطح اقيانوسها است ( * ( وَسَخَّرَ لَكُمُ الْفُلْكَ ) * ) .\r\n« تا اين كشتيها بر صفحه اقيانوسها به فرمان او به حركت در آيند » و سينه آبها را بشكافند و به سوى ساحل مقصود پيش روند ، و انسانها و وسائل مورد نيازشان را از نقطه اى به نقاط ديگر به آسانى حمل كنند ( * ( لِتَجْرِيَ فِي الْبَحْرِ بِأَمْرِه ) * ) .\r\nهمچنين « نهرها را در تسخير شما در آورد » ( * ( وَسَخَّرَ لَكُمُ الأَنْهارَ ) * ) .\r\nتا از آب حياتبخش آنها زراعتهايتان را آبيارى كنيد ، و هم خود و دامهايتان سيراب شويد ، و هم در بسيارى از اوقات ، صفحه آنها را به عنوان يك جاده هموار مورد بهره بردارى قرار داده ، با كشتىها و قايقها از آنها استفاده كنيد ، و هم از ماهيان آنها و حتى از صدفهايى كه در اعماقشان موجود است ، بهره گيريد .\r\nنه تنها موجودات زمين را مسخر شما ساخت بلكه « خورشيد و ماه را كه دائما در كارند سرگشته فرمان شما قرار داد » ( * ( وَسَخَّرَ لَكُمُ الشَّمْسَ وَالْقَمَرَ دائِبَيْنِ ) * ) ( 1 ) .\r\nنه فقط موجودات اين جهان بلكه حالات عارضى آنها را نيز به فرمان شما آورد ، همانگونه كه « شب و روز را مسخر شما ساخت »\r\n\r\n","description":"","footnote":"\r\n( 1 ) « دائبين » از ماده « دئوب » به معنى ادامه كار طبق يك عادت و سنت ثابت است ، و از آنجا كه خورشيد و ماه مليونها سال با روش ثابت و معينى به برنامه نور افشانى و تربيت موجودات زنده و ايجاد جزر و مد در اقيانوسها و خدمات ديگر ادامه مىدهند ، تعبيرى بهتر از دائبين براى آنها تصور نمىشود .\r\n","page_name":" 350 ","page_number":350},
  {"content":"\r\n( * ( وَسَخَّرَ لَكُمُ اللَّيْلَ وَالنَّهارَ ) * ) .\r\n« و از هر چيزى كه از او تقاضا كرديد و از نظر جسم و جان فرد و اجتماع و سعادت و خوشبختى به آن نياز داشتيد در اختيار شما قرار داد » ( * ( وَآتاكُمْ مِنْ كُلِّ ما سَأَلْتُمُوه ) * ) .\r\nو به اين ترتيب « اگر نعمتهاى الهى را بخواهيد بشمريد هرگز نمىتوانيد شماره كنيد » ( * ( وَإِنْ تَعُدُّوا نِعْمَتَ اللَّه لا تُحْصُوها ) * ) .\r\nچرا كه نعمتهاى مادى و معنوى پروردگار آن چنان سر تا پاى وجود و محيط زندگى شما را فرا گرفته كه قابل احصا نيستند ، به علاوه آنچه از نعمتهاى الهى شما مىدانيد در برابر آنچه نمىدانيد قطره اى است در برابر دريا .\r\nاما با اينهمه لطف و رحمت الهى ، باز اين انسان ستمگر است و كفران كننده نعمت ( * ( إِنَّ الإِنْسانَ لَظَلُومٌ كَفَّارٌ ) * ) .\r\nنعمتهايى كه اگر بدرستى از آنها استفاده مىكرد مىتوانست ، سراسر جهان را گلستان كند و طرح مدينه فاضله را پياده سازد ، بر اثر سوء استفاده‌ها و ظلمها و كفران نعمتها به جايى رسيده است كه افق زندگيش را تاريك ، و شهد حيات را در كامش زهر جانگداز كرده ، و انبوهى از مشكلات طاقتفرسا به صورت غلها و زنجيرها بر دست و پايش نهاده است .\r\n\r\nنكته‌ها :\r\n\r\n1 - پيوندى با خالق و پيوندى با خلق\r\nبار ديگر در اين آيات در تنظيم برنامه مؤمنان راستين به مساله « صلاة » ( نماز ) « و انفاق » برخورد مىكنيم كه در نظر ابتدايى ممكن است اين سؤال را ايجاد كند كه چگونه از ميان آن همه برنامه‌هاى عملى اسلام ، انگشت تنها روى\r\n","description":"","footnote":"","page_name":" 351 ","page_number":351},
  {"content":"\r\nاين دو نقطه گذارده شده است .\r\nعلتش اين است كه اسلام ابعاد مختلفى دارد كه مىتوان آنها را در سه قسمت خلاصه كرد : رابطه انسان با خدا ، رابطه انسان با خلق خدا ، و رابطه انسان با خودش كه قسمت سوم در حقيقت نتيجه اى است براى قسمت اول ، و دوم ، و دو برنامه فوق ( صلاة و انفاق ) هر كدام رمزى است به يكى از دو بعد اول و دوم .\r\nنماز مظهرى است براى هر گونه رابطه با خدا چرا كه اين رابطه در نماز از هر عمل ديگرى بهتر مشخص مىشود ، و انفاق از آنچه خدا روزى داده با توجه به مفهوم وسيعش كه هر گونه نعمت مادى و معنوى را شامل مىشود رمزى است براى پيوند با خلق .\r\nالبته با توجه به اينكه سوره اى كه از آن بحث مىكنيم « مكى » است ، و هنگام نزول آن هنوز حكم زكات نازل نشده بود ، اين انفاق را نمىتوان مربوط به زكات دانست بلكه معنى وسيعى دارد كه حتى زكات را بعد از نزولش در خود جا مىدهد .\r\nو به هر حال ايمان در صورتى ريشه دار است كه در عمل متجلى شود و انسان را از يك سو به خدا نزديك كند و از سوى ديگر به بندگانش !\r\n\r\n2 - چرا پنهان و آشكار ؟\r\nكرارا در آيات قرآن مىخوانيم كه مؤمنان راستين انفاق يا صدقاتشان در سر و علن يعنى پنهان و آشكار است ، و به اين ترتيب علاوه بر بيان انفاق به معنى وسيعش به كيفيت آن هم توجه داده شده است ، چرا گاهى انفاق پنهانى مؤثرتر و آبرومندانه تر است ، و گاهى اگر آشكارا باشد سبب تشويق ديگران و الگويى براى نشان دادن برنامه‌هاى اسلامى و بزرگداشتى براى شعائر دين محسوب مىشود ، به علاوه مواردى پيش مىآيد كه طرف ، از گرفتن انفاق ناراحت\r\n","description":"","footnote":"","page_name":" 352 ","page_number":352},
  {"content":"\r\nمىگردد .\r\nالان كه ما در حال جنگ با دشمن خونخوار هستيم ( و يا هر ملت مسلمانى كه با چنين وضعى روبرو شود ) مردم با ايمان براى كمك به آسيب ديدگان جنگ و يا مجروحين و معلولين و يا به خود جنگجويان هر روز با مقادير زيادى انواع وسائل زندگى راهى مرزها و مناطق جنگى مىشوند ، و اخبار آن در همه وسائل ارتباط جمعى منعكس مىگردد ، تا هم دليلى براى همدردى و پشتيبانى بيدريغ عموم ملت مسلمان از جنگجويانش باشد و هم نشانه اى بر زنده بودن روح انسانى در عموم مردم و هم تشويقى باشد براى كسانى كه از اين قافله عقب مانده‌اند تا خود را هر چه زودتر به قافله برسانند ، بديهى است در اين گونه موارد انفاق علنى مؤثرتر است .\r\nبعضى از مفسران نيز در تفاوت ميان اين دو گفته‌اند : انفاق علنى مربوط به واجبات است ، كه معمولا جنبه تظاهر در آن نيست ، زيرا انجام وظيفه كردن بر همه لازم است ، و چيز مخفيانه اى نمىتواند باشد ، ولى انفاقهاى مستحبى چون چيزى افزون بر وظيفه واجب است ممكن است توام با تظاهر و ريا شود و لذا مخفى بودنش بهتر است .\r\nبه نظر مىرسد كه اين تفسير جنبه كلى ندارد ، بلكه در واقع شاخه اى است از تفسير اول .\r\n\r\n3 - در آن روز « بيع » و « خلال » نيست\r\nمىدانيم ماهيت روز قيامت همان دريافت نتيجه‌ها و رسيدن به عكس - العملها و بازتابهاى اعمال است ، و به اين ترتيب در آنجا كسى نمىتواند براى نجات از عذاب فديه اى دهد ، و حتى اگر فرضا تمام اموال و ثروتهاى روى زمين در اختيار او باشد و آن را انفاق كند تا ذره‌اى از كيفر اعمالش كم بشود\r\n","description":"","footnote":"","page_name":" 353 ","page_number":353},
  {"content":"\r\nممكن نيست ، چرا كه « دار عمل » كه سراى دنيا است پرونده اش در هم پيچيده شده است و آنجا « دار حساب » است .\r\nهمچنين پيوند دوستى مادى با هر كس و به هر صورت نمىتواند در آنجا رهايى بخش باشد ( توجه داشته باشيد خلال و خله به معنى دوستى است ) .\r\nو به تعبير ساده مردم در زندگى اين دنيا براى نجات از چنگال مجازاتها غالبا يا متوسل به پول مىشوند و يا به پارتى يعنى ، از طريق « رشوه‌ها » و « رابطه‌ها » براى خنثى كردن مجازاتها دست به كار مىشوند .\r\nاگر چنين تصور كنند كه در آنجا نيز چنين برنامه هايى امكان پذير است دليل بر بى خبرى و نهايت نادانى آنها است .\r\nو از اينجا روشن مىشود كه نفى وجود خله و دوستى در اين آيه هيچگونه منافاتى با دوستى مؤمنان با يكديگر در عالم قيامت كه در بعضى از آيات به آن تصريح شده ندارد ، چرا كه آن يك دوستى و مودت معنوى است در سايه ايمان .\r\nو اما مساله « شفاعت » همانگونه كه بارها گفته‌ايم به هيچوجه مفهوم مادى در آن نيست بلكه با توجه به آيات صريحى كه در اين زمينه وارد شده است ، تنها در سايه پيوندهاى معنوى و يك نوع شايستگى كه بخاطر بعضى از اعمال خير به دست آمده ، مىباشد كه شرح آن را ذيل آيات 254 سوره بقره ( جلد دوم تفسير نمونه صفحه 188 و جلد اول صفحه 159 به بعد ) بيان داشتيم .\r\n\r\n4 - همه موجودات سر بر فرمان تواند اى انسان !\r\nبار ديگر در اين آيات به تسخير موجودات مختلف زمين و آسمان در برابر انسان برخورد مىكنيم كه روى شش قسمت از آن تكيه شده است :\r\nتسخير كشتيها ، تسخير نهرها ، تسخير خورشيد ، تسخير ماه ، تسخير شب\r\n","description":"","footnote":"","page_name":" 354 ","page_number":354},
  {"content":"\r\nو تسخير روز كه بخشى از آسمان و بخشى از زمين و بخشى از پديده‌هاى ميان اين دو ( شب و روز ) مىباشد .\r\nسابقا گفته‌ايم باز هم يادآورى آن لازم است كه انسان از ديدگاه قرآن آن قدر عظمت دارد كه همه اين موجودات به فرمان « اللَّه » مسخر او گشته‌اند ، يعنى يا زمام اختيارشان بدست انسان است ، و يا در خدمت منافع انسان حركت مىكنند ، و در هر حال آن قدر به اين انسان عظمت داده شده است كه به صورت يك هدف عالى در مجموعه آفرينش در آمده است .\r\nخورشيد براى او نور افشانى مىكند ، بسترش را گرم مىسازد ، انواع گياهان براى او مىروياند محيط زندگانيش را از لوث ميكربهاى مزاحم پاك مىكند ، شادى و سرور مىآفريند ، و مسير زندگى را به او نشان مىدهد .\r\nماه ، چراغ شبهاى تاريك او است ، تقويمى است طبيعى و جاودانى ، جزر و مدى كه بر اثر ماه پيدا مىشود ، بسيارى از مشكلات انسان را مىگشايد ، درختان زيادى را ( به خاطر بالا آمدن آب نهرهاى مجاور درياها ) آبيارى مىكند ، درياى خاموش و راكد را به حركت در مىآورد و از ركود و گنديدن حفظ مىكند و اكسيژن لازم بر اثر تموج در اختيار موجودات زنده درياها مىگذارد .\r\nبادها ، كشتىها را در سينه اقيانوسها به حركت در مىآورند و بزرگترين مركب و وسيعترين جاده‌هاى انسان را همين كشتىها و همين درياها تشكيل مىدهند ، تا آنجا كه گاهى ، كشتيهايى به عظمت يك شهر و با همان جمعيت كه در يك شهر كوچك زندگى مىكنند بر پهنه اقيانوسها به حركت در مىآيند .\r\nنهرها ، در خدمت او هستند ، زراعتهايش را آبيارى و دامهايش را سيراب و محيط زندگيش را با طراوت و حتى مواد غذائيش ( ماهيها ) را در دل خود براى او مىپرورانند .\r\n","description":"","footnote":"","page_name":" 355 ","page_number":355},
  {"content":"\r\nتاريكى شب همچون لباسى او را مىپوشاند ، و آرامش و راحتى به او ارزانى مىدارد ، و همچون يك باد زن ، حرارت سوزنده آفتاب را تخفيف مىدهد و به او جان و حيات تازه مىبخشد .\r\nو سرانجام روشنايى روز ، او را به حركت و تلاش دعوت مىكند ، و گرمى و حرارت مىآفريند و در همه جا جنبش و حركت ايجاد مىكند .\r\nو خلاصه همه از بهر او سرگشته و فرمانبردارند و بيان و شرح اين همه نعمت علاوه بر اينكه در انسان شخصيت تازه اى مىآفريند و او را به عظمت مقام خويش آگاه مىسازد ، حس شكرگزاريش را نيز برمىانگيزد .\r\nاز اين بيان ضمنا اين نتيجه بدست آمد كه « تسخير » در فرهنگ قرآن به دو معنى آمده است ، يكى در خدمت منافع و مصالح انسان بودن ( مانند تسخير خورشيد و ماه ) و ديگرى زمام اختيارش در دست بشر بودن ( مانند تسخير كشتىها و درياها ) .\r\nو اينكه بعضى پنداشته‌اند كه اين آيات اشاره به اصطلاحى است كه امروز براى تسخير داريم ( مانند تسخير كره ماه بوسيله مسافران فضايى ) درست به نظر نمىرسد ، زيرا در بعضى از آيات قرآن مىخوانيم وَسَخَّرَ لَكُمْ ما فِي السَّماواتِ وَما فِي الأَرْضِ جَمِيعاً مِنْه ( جاثيه - 13 ) كه نشان مىدهد همه آنچه در آسمانها و همه آنچه در زمين است مسخر انسان است ، در حالى كه مىدانيم مسافرت فضانوردان به همه كرات آسمانى قطعا محال است .\r\nآرى در قرآن بعضى آيات ديگر داريم كه ممكن است اشاره به اين نوع تسخير باشد كه به خواست خدا در تفسير سوره « الرحمن » از آن بحث خواهيم كرد ( درباره مسخر بودن موجودات در برابر انسان در ذيل آيه 2 سوره رعد نيز بحثى داشتيم ) .\r\n","description":"","footnote":"","page_name":" 356 ","page_number":356},
  {"content":"\r\n\r\n5 - دائبين\r\nگفتيم « دائب » از ماده « دئوب » به معنى استمرار چيزى در انجام يك برنامه به صورت يك حالت و سنت است ، البته خورشيد ، حركت به دور زمين ندارد و اين زمين است كه به دور آفتاب مىگردد و ما مىپنداريم آفتاب به دور ما مىچرخد ، ولى در معنى دائب حركت در مكان نيفتاده است بلكه استمرار در انجام يك كار و يك برنامه در مفهوم آن درج است ، و مىدانيم خورشيد و ماه برنامه نورافشانى و تربيتى خود را نسبت به كره زمين و انسانها به طور مستمر و با يك حساب كاملا منظم انجام مىدهند ( و فراموش نبايد كرد كه يكى از معانى دأب ، عادت است ) ( 1 ) .\r\n\r\n6 - آيا هر چه را از خدا مىخواهيم به ما مىدهد ؟\r\nدر آيات فوق خوانديم كه خداوند ، به شما لطف كرد و قسمتى از آنچه را از او تقاضا كرديد به شما داد ( توجه داشته باشيد « من » در جمله « * ( مِنْ كُلِّ ما سَأَلْتُمُوه ) * » تبعيضيه است ) .\r\nو اين به خاطر آن است كه بسيار مىشود انسان از خدا چيزى مىخواهد كه قطعا ضرر و زيان و يا حتى هلاك او در آن است و خود نمىداند ، اما خداوند عالم و حكيم و رحيم ، هرگز به چنين تقاضايى پاسخ نمىدهد .\r\nو در عوض شايد در بسيارى از اوقات انسان با زبانش چيزى را از خدا نخواهد ولى با زبان حالش و فطرت و طبيعت و هستيش آن را تمنا مىكند ، و خدا به او مىدهد ، و هيچ مانعى ندارد كه سؤال در جمله « * ( ما سَأَلْتُمُوه ) * » هم سؤال به زبان\r\n\r\n","description":"","footnote":"\r\n( 1 ) البته دانشمندان امروز براى خورشيد حركات ديگرى مانند حركت به دور خود و يا حركت به همراه مجموعه منظومه شمسى در دل كهكشانى كه در آن قرار دارد قائل هستند .\r\n","page_name":" 357 ","page_number":357},
  {"content":"\r\nقال را شامل شود هم زبان حال را .\r\n\r\n7 - چرا نعمتهاى او قابل شمارش نيستند\r\nاين يك حقيقت است كه سر تا پاى وجود ما غرق نعمتهاى او است و اگر كتابهاى مختلف علوم طبيعى و انسانشناسى و روانشناسى و گياه شناسى و مانند آن را بررسى كنيم ، خواهيم ديد كه دامنه اين نعمتها تا چه حد گسترده است ، اصولا هر نفسى به گفته آن اديب بزرگ ، دو نعمت در آن موجود است و به هر نعمتى شكرى واجب .\r\nاز اين گذشته مىدانيم در بدن يك انسان به طور متوسط ده ميليون ميليارد سلول زنده است ، كه هر كدام يك واحد فعال بدن ما را تشكيل مىدهد ، اين عدد بقدرى بزرگ است كه اگر ما بخواهيم اين سلولها را شماره كنيم ، صدها سال طول مىكشد ! .\r\nو تازه اين يك بخش از نعمتهاى خدا نسبت به ما است ، و بنا بر اين براستى اگر ما بخواهيم نعمتهاى او را بشماريم قادر نيستيم * ( وَإِنْ تَعُدُّوا نِعْمَتَ اللَّه لا تُحْصُوها ) * .\r\nدر درون خون انسان دو دسته گلبول ( موجودات زنده كوچكى كه در خون شناورند و وظائف حياتى سنگين بر دوش دارند ) وجود دارند : مليونها گلبول قرمز كه وظيفه آنها رساندن اكسيژن هوا براى سوخت و ساز سلولهاى بدن ، و مليونها گلبول سفيد كه وظيفه آنها پاسدارى از سلامت انسان در مقابل هجوم ميكربها به بدن مىباشد و عجب اينكه آنها بدون استراحت و خواب دائما كمر به خدمت انسان بسته‌اند .\r\nآيا با اين حال هرگز مىتوانيم نعمتهاى بىپايانش را احصاء كنيم .\r\n","description":"","footnote":"","page_name":" 358 ","page_number":358},
  {"content":"\r\n\r\n8 - افسوس كه انسان « ظلوم » و « كفار » است .\r\nاز بحثهاى گذشته به اين واقعيت رسيديم كه خداوند با اين همه موجوداتى كه مسخر فرمان انسان كرده ، و با آن همه نعمتى كه به او ارزانى داشته ، ديگر كمبودى از هيچ جهت براى او نيست .\r\nولى اين انسان بر اثر دور ماندن از نور ايمان و تربيت ، در جاده طغيان و ظلم و ستم گام مىنهد و به كفران نعمت مشغول مىشود :\r\nانحصارگران سعى مىكنند نعمتهاى گسترده الهى را به خود منحصر سازند و منابع حياتى آن را در اختيار بگيرند ، و با اينكه خودشان جز اندكى را نمىتوانند مصرف كنند ديگران را از رسيدن به آن محروم مىنمايند .\r\nاين ظلم و ستمها كه در شكل انحصارطلبى ، استعمار ، و تجاوز به حقوق ديگران ظاهر مىشود محيط آرام زندگى او را دستخوش طوفانها مىكند ، جنگها مىآفريند ، خونها مىريزد ، و اموال و نفوس را به نابودى مىكشاند .\r\nدر حقيقت قرآن مىگويد اى انسان همه چيز به قدر كافى در اختيار تو است ، اما به شرط اينكه ظلوم و كفار نباشى ، به حق خود قناعت كنى و به حقوق ديگران تجاوز ننمايى ! .\r\n","description":"","footnote":"","page_name":" 359 ","page_number":359},
  {"content":"\r\n\r\n[ سوره إبراهيم ‹ 14 › : آيات 35 تا 41 
  ]\r\nوَ إِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً وَاجْنُبْنِي وَبَنِيَّ أَنْ نَعْبُدَ الأَصْنامَ ‹ 35 › رَبِّ إِنَّهُنَّ أَضْلَلْنَ كَثِيراً مِنَ النَّاسِ فَمَنْ تَبِعَنِي فَإِنَّه مِنِّي وَمَنْ عَصانِي فَإِنَّكَ غَفُورٌ رَحِيمٌ ‹ 36 › رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَارْزُقْهُمْ مِنَ الثَّمَراتِ لَعَلَّهُمْ يَشْكُرُونَ ‹ 37 › رَبَّنا إِنَّكَ تَعْلَمُ ما نُخْفِي وَما نُعْلِنُ وَما يَخْفى عَلَى اللَّه مِنْ شَيْءٍ فِي الأَرْضِ وَلا فِي السَّماءِ ‹ 38 › الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ إِنَّ رَبِّي لَسَمِيعُ الدُّعاءِ ‹ 39 ›\r\nرَبِّ اجْعَلْنِي مُقِيمَ الصَّلاةِ وَمِنْ ذُرِّيَّتِي رَبَّنا وَتَقَبَّلْ دُعاءِ ‹ 40 › رَبَّنَا اغْفِرْ لِي وَلِوالِدَيَّ وَلِلْمُؤْمِنِينَ يَوْمَ يَقُومُ الْحِسابُ ‹ 41 ›\r\n\r\nترجمه :\r\n35 - ( به ياد آوريد ) زمانى را كه ابراهيم گفت پروردگارا اين شهر ( مكه ) را شهر امنى قرار ده و من و فرزندانم را از پرستش بتها دور نگاهدار .\r\n36 - پروردگارا آنها ( بتها ) بسيارى از مردم را گمراه ساختند هر كس از من پيروى كند از من است و هر كس نافرمانى من كند تو بخشنده و مهربانى .\r\n37 - پروردگارا من بعضى از فرزندانم را در سرزمين بى آب و علفى در كنار خانه اى كه\r\n","description":"","footnote":"","page_name":" 360 ","page_number":360},
  {"content":"\r\nحرم تو است ساكن ساختم تا نماز را بر پاى دارند ، تو قلبهاى گروهى از مردم را متوجه آنها ساز و از ثمرات به آنها روزى ده شايد آنان شكر تو را بجاى آورند .\r\n38 - پروردگارا تو ميدانى آنچه را ما پنهان و يا آشكار مىكنيم ، و چيزى در زمين و آسمان بر خدا پنهان نيست .\r\n39 - حمد خداى را كه در سن پيرى اسماعيل و اسحاق را به من بخشيد مسلما خداى من دعا را مىشنود ( و اجابت مىكند ) .\r\n40 - پروردگارا مرا برپاكننده نماز قرار ده و از فرزندان من نيز چنين كن پروردگارا دعاى ( ما را ) بپذير .\r\n41 - پروردگارا من و پدر و مادرم و همه مؤمنان را روزى كه حساب بر پا مىشود بيامرز .\r\n\r\nتفسير : دعاهاى سازنده ابراهيم بتشكن\r\nاز آنجا كه در آيات گذشته از يك سو بحث از مؤمنان راستين و شاكران در برابر نعمتهاى خدا در ميان بود ، به دنبال آن در آيات مورد بحث گوشه اى از دعاها و درخواستهاى ابراهيم بنده مقاوم و شاكر خدا را بيان مىكند تا تكميلى باشد براى هر بحث گذشته و سرمشق و الگويى براى آنها كه مىخواهند از نعمتهاى الهى بهترين بهره را بگيرند .\r\nنخست مىگويد : « به خاطر بياوريد زمانى را كه ابراهيم به پيشگاه خدا عرضه داشت ، پروردگارا اين شهر ( مكه ) را سرزمين امن و امان قرار ده » ( * ( وَإِذْ قالَ إِبْراهِيمُ رَبِّ اجْعَلْ هَذَا الْبَلَدَ آمِناً ) * ) .\r\nو من و فرزندانم را مشمول لطف و عنايتت بنما و از پرستش بتها دور نگاهدار ( * ( وَاجْنُبْنِي وَبَنِيَّ أَنْ نَعْبُدَ الأَصْنامَ ) * ) .\r\n","description":"","footnote":"","page_name":" 361 ","page_number":361},
  {"content":"\r\nچرا كه من مىدانم بت پرستى چه بلاى بزرگ و خانمانسوزى است ، و با چشم خود قربانيان اين راه را ديده‌ام « پروردگارا اين بتها بسيارى از مردم را گمراه ساخته‌اند » ( * ( رَبِّ إِنَّهُنَّ أَضْلَلْنَ كَثِيراً مِنَ النَّاسِ ) * ) .\r\nآن هم چه گمراهى خطرناكى كه همه چيز خود حتى عقل و خرد خويش را در اين راه باخته‌اند .\r\nخداوند من ، من دعوت به توحيد تو مىكنم ، و همه را به سوى تو مىخوانم ، « هر كس از من پيروى كند او از من است ، و هر كس نافرمانى من كند اگر قابل هدايت و بخشش است درباره او محبت كن چرا كه تو بخشنده و مهربانى » ( * ( فَمَنْ تَبِعَنِي فَإِنَّه مِنِّي وَمَنْ عَصانِي فَإِنَّكَ غَفُورٌ رَحِيمٌ ) * ) .\r\nدر حقيقت ابراهيم با اين تعبير مىخواهد به پيشگاه خداوند چنين عرض كند كه حتى اگر فرزندان من از مسير توحيد منحرف گردند ، و به بت توجه كنند از من نيستند ، و اگر بيگانگان در اين خط باشند آنها همچون فرزندان و برادران منند .\r\nاين تعبير مؤدبانه و بسيار محبت آميز ابراهيم نيز قابل توجه است ، نمىگويد هر كس نافرمانى من كند از من نيست ، و او را چنين و چنان كيفر كن ، بلكه مىگويد هر كس نافرمانى من كند تو بخشنده و مهربانى ! سپس دعا و نيايش خود را اين چنين ادامه مىدهد : پروردگارا ! من بعضى از فرزندانم را در سرزمين فاقد هر گونه زراعت و آب و گياه ، نزد خانه اى كه حرم تو است گذاشتم تا نماز را بر پاى دارند ( * ( رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ ) * ) .\r\nو اين هنگامى بود كه ابراهيم پس از آنكه خدا از كنيزش « هاجر » ، پسرى به او داد و نامش را « اسماعيل » گذاشت ، حسادت همسر نخستينش « ساره » تحريك\r\n","description":"","footnote":"","page_name":" 362 ","page_number":362},
  {"content":"\r\nشد و نتوانست حضور هاجر و فرزندش را تحمل كند ، از ابراهيم خواست كه آن مادر و فرزند را به نقطه ديگرى ببرد ، و ابراهيم طبق فرمان خدا در برابر اين درخواست تسليم شد .\r\nاسماعيل و مادرش هاجر را به سرزمين مكه كه در آن روز يك سرزمين خشك و خاموش و فاقد همه چيز بود آورد ، و در آنجا گذارد ، و با آنها خدا حافظى كرد و رفت .\r\nچيزى نگذشت كه اين كودك و آن مادر در آن آفتاب گرم و داغ تشنه شدند ، هاجر براى نجات جان كودكش سعى و تلاش فراوان كرد ، اما خدايى كه اراده كرده بود ، آن سرزمين يك كانون بزرگ عبادت گردد ، چشمه زمزم را آشكار ساخت ، چيزى نگذشت كه قبيله بيابانگرد « جرهم » كه از نزديكى آنجا مىگذشتند ، از ماجرا آگاه شدند و در آنجا رحل اقامت افكندند و « مكه » كم كم شكل گرفت .\r\nسپس ابراهيم دعاى خودش را اين چنين ادامه مىدهد :\r\n« خداوندا ! اكنون كه آنها در اين بيابان سوزان براى احترام خانه بزرگ تو مسكن گزيده‌اند ، تو قلوب گروهى از مردم را به آنها متوجه ساز و مهر آنها را در دلهايشان بيفكن » ( * ( فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ ) * ) .\r\n« و آنها را از انواع ميوه‌ها ( ثمرات مادى و معنوى ) بهره مند كن ، شايد شكر نعمتهاى تو را ادا كنند » ( * ( وَارْزُقْهُمْ مِنَ الثَّمَراتِ لَعَلَّهُمْ يَشْكُرُونَ ) * ) .\r\nو از آنجا كه يك انسان موحد و آگاه مىداند كه علم او در برابر علم خداوند محدود است و مصالح او را تنها خدا مىداند ، چه بسا چيزى از خدا بخواهد كه صلاح او در آن نيست ، و چه بسا چيزهايى كه نخواهد اما صلاح او در آنست ، و گاهى مطالبى در درون جان او است كه نمىتواند همه را بر زبان\r\n","description":"","footnote":"","page_name":" 363 ","page_number":363},
  {"content":"\r\nآورد ، لذا بدنبال تقاضاهاى گذشته چنين عرض مىكند :\r\n« پروردگارا ! تو آنچه را كه ما پنهان مىداريم و يا آشكار مىسازيم به خوبى مىدانى » ( * ( رَبَّنا إِنَّكَ تَعْلَمُ ما نُخْفِي وَما نُعْلِنُ ) * ) .\r\n« و هيچ چيز در زمين و آسمان بر خدا مخفى نمىماند » ( * ( وَما يَخْفى عَلَى اللَّه مِنْ شَيْءٍ فِي الأَرْضِ وَلا فِي السَّماءِ ) * ) .\r\nاگر من از فراق فرزند و همسرم غمگين هستم تو مىدانى ، و اگر قطره‌هاى اشكم آشكارا از چشمم سرازير مىشود تو مىبينى .\r\nاگر اندوه فراق قلب مرا احاطه كرده و با شادى از انجام وظيفه و اطاعت فرمان تو آميخته است باز هم مىدانى .\r\nو اگر بهنگام جدايى از همسرم به من مىگويد : الى من تكلنى « مرا به كه مىسپارى » ؟ ! تو از همه اينها آگاهى ، و آينده اين سرزمين و آينده آنها كه سخت به هم گره خورده است همه در پيشگاه علمت روشن است .\r\nسپس به شكر نعمتهاى خداوند كه يكى از مهمترين آنها در حق ابراهيم همان صاحب دو فرزند برومند شدن ، بنام اسماعيل و اسحاق ، آن هم در سن پيرى بود ، اشاره كرده مىگويد : « حمد و سپاس خدايى را كه بهنگام كبر سن ، اسماعيل و اسحاق را به من بخشيد » و دعاى مرا به اجابت رسانيد ( * ( الْحَمْدُ لِلَّه الَّذِي وَهَبَ لِي عَلَى الْكِبَرِ إِسْماعِيلَ وَإِسْحاقَ ) * ) ( 1 ) .\r\n\r\n","description":"","footnote":"\r\n( 1 ) در اينكه سن ابراهيم بهنگام تولد فرزندش اسماعيل و اسحاق چه اندازه بوده است در ميان مفسران گفتگو است : بعضى گفته‌اند ابراهيم 99 ساله بود كه نخستين فرزندش اسماعيل متولد شد ، و 112 ساله بود كه اسحاق ديده به جهان گشود ، و بعضى كمتر از آن نوشته‌اند ، و بعضى بيشتر ، قدر مسلم اينست در سنى بوده كه عادتا تولد فرزند از او بسيار بعيد به نظر مىرسيده است .\r\n","page_name":" 364 ","page_number":364},
  {"content":"\r\n« آرى خداى من حتما دعاها را مىشنود » ( * ( إِنَّ رَبِّي لَسَمِيعُ الدُّعاءِ ) * ) .\r\nو باز به تقاضا و نيايش و دعا ادامه مىدهد و عرض مىكند : « پروردگارا مرا بر پا كننده نماز قرار ده و از فرزندان من نيز چنين كن اى خداى من » ( * ( رَبِّ اجْعَلْنِي مُقِيمَ الصَّلاةِ وَمِنْ ذُرِّيَّتِي ) * ) .\r\n« پروردگارا دعاى ما را بپذير » ( * ( رَبَّنا وَتَقَبَّلْ دُعاءِ ) * ) .\r\nو آخرين تقاضا و دعاى ابراهيم در اينجا اينست كه : « پروردگارا مرا و پدر و مادرم و همه مؤمنان را در روزى كه حساب بر پا مىشود ببخش و بيامرز » ( * ( رَبَّنَا اغْفِرْ لِي وَلِوالِدَيَّ وَلِلْمُؤْمِنِينَ يَوْمَ يَقُومُ الْحِسابُ ) * ) .\r\n\r\nنكته‌ها :\r\n\r\n1 - آيا مكه در آن زمان شهر بود ؟\r\nدر آيات فوق ديديم كه ابراهيم يك بار عرض مىكند خداوندا من فرزندم را در يك سرزمين فاقد آب و آبادى و زراعت گذاشتم ، اين مسلما اشاره به آغاز ورود او در سرزمين مكه است كه در آن موقع نه آب بود و آبادى و نه خانه و ساكن خانه ، تنها بقاياى خانه خدا در آنجا به چشم مىخورد ، و يك مشت كوه‌هاى خشك و بى آب و علف ! ولى مىدانيم اين تنها سفر ابراهيم به سرزمين مكه نبود بلكه باز هم مكرر به اين سرزمين مقدس گام گذارد ، در حالى كه « مكه » تدريجا شكل شهرى را به خود مىگرفت ، و قبيله « جرهم » در آنجا ساكن شده بودند ، و پيدايش چشمه زمزم آنجا را قابل سكونت ساخت .\r\n","description":"","footnote":"","page_name":" 365 ","page_number":365},
  {"content":"\r\nبه نظر مىرسد كه اين دعاهاى ابراهيم در يكى از اين سفرها بوده ، و لذا مىگويد خداوندا اين « شهر » را محل أمن و امان قرار ده .\r\nو اگر سخن از وادى غير ذى ذرع مىگويد يا از گذشته خبر مىدهد و خاطره نخستين سفرش را بازگو مىنمايد ، و يا اشاره به اين است كه سرزمين مكه حتى پس از شهر شدن سرزمينى است غير قابل زراعت كه بايد احتياجاتش را از بيرون بياورند ، چرا كه از نظر جغرافيايى در ميان يك مشت كوه‌هاى خشك بسيار كم آب واقع شده .\r\n\r\n2 - امنيت سرزمين مكه :\r\nجالب اينست كه ابراهيم نخستين تقاضايى را كه در اين سرزمين از خداوند كرد تقاضاى « امنيت » بود ، اين نشان مىدهد كه نعمت امنيت نخستين شرط براى زندگى انسان و سكونت در يك منطقه ، و براى هر گونه عمران و آبادى و پيشرفت و ترقى است ، و به راستى همچنين است .\r\nاگر جايى امن نباشد قابل سكونت نيست ، هر چند تمام نعمتهاى دنيا در آن جمع باشد ، اصولا شهر و ديار و كشورى كه فاقد نعمت امنيت است همه نعمتها را از دست خواهد داد ! .\r\nدر اينجا به اين نكته نيز بايد توجه داشت كه خداوند دعاى ابراهيم را درباره امنيت مكه از دو سو اجابت كرد : هم امنيت تكوينى به آن داد ، زيرا شهرى شد كه در طول تاريخ حوادث ناامن كننده كمتر به خود ديده ، و هم امنيت تشريعى ، يعنى خدا فرمان داده كه همه انسانها و حتى حيوانها در اين سرزمين در امن و امان باشند .\r\nصيد كردن حيوانات آن ممنوع است و حتى تعقيب مجرمانى كه به اين حرم و خانه كعبه پناه برند جايز نيست ، تنها مىتوان براى اجراى عدالت در حق چنين\r\n","description":"","footnote":"","page_name":" 366 ","page_number":366},
  {"content":"\r\nمجرمان آذوقه را بر آنها بست تا بيرون آيند و تسليم شوند .\r\n\r\n3 - چرا ابراهيم تقاضاى دورى از بت پرستى مىكند :\r\nشك نيست كه ابراهيم پيامبر معصوم بود و فرزندان بلا واسطه او كه به طور قطع در كلمه « بنى » در آيه فوق داخل هستند يعنى « اسماعيل » و « اسحاق » نيز پيامبران معصوم بودند ، ولى با اين حال تقاضا مىكند كه خدايا من و آنها را از پرستش بتها دور دار ! .\r\nاين دليل بر تاكيد هر چه بيشتر روى مساله مبارزه با بت پرستى است كه حتى پيامبران معصوم و بتشكن ، نيز تقاضايى را در اين زمينه از خدا مىكنند ، اين درست شبيه تاكيد كردن پيامبر در وصايايش به على ع - يا امامان ديگر نسبت به جانشين خود - در زمينه نماز است كه هرگز احتمال ترك آن در مورد آنها مفهوم نداشت بلكه اصولا نماز با تلاش و كوشش آنها بر پا شده بود .\r\nاكنون اين « سؤال » پيش مىآيد كه چگونه ابراهيم گفت : پروردگارا اين بتها بسيارى از مردم را گمراه ساخته‌اند ، در حالى كه سنگ و چوبى بيش نبودند و قدرت بر گمراه ساختن مردم نداشتند .\r\nپاسخ اين سؤال را اينجا مىتوان دريافت كه اولا : بتها هميشه از سنگ و چوب نبودند بلكه گاهى فرعونها و نمرودها مردم را به پرستش خود دعوت مىكردند ، و خود را رب اعلى ، و زنده كننده و ميراننده مىناميدند .\r\nثانيا - گاه بتهاى سنگ و چوبى را متوليان و كارگردانان آن چنان مىآراستند و تشريفات براى آنها قائل مىشدند كه براى عوام ساده لوح به راستى گمراه كننده بودند .\r\n\r\n4 - تابعان ابراهيم كيانند ؟\r\nدر آيات فوق خوانديم كه ابراهيم مىگويد : خداوندا كسانى كه از من\r\n","description":"","footnote":"","page_name":" 367 ","page_number":367},
  {"content":"\r\nتبعيت كنند از من هستند ، آيا پيروان ابراهيم تنها همانها بودند كه در عصر او يا اعصار بعد در كيش و مذهب او بوده‌اند ، و يا همه موحدان و خداپرستان جهان را - به حكم اينكه ابراهيم سمبل توحيد و بتشكنى بود - شامل مىشود ؟\r\nاز آيات قرآن - آنجا كه آئين اسلام را ملت و آئين ابراهيم معرفى مىكند ( 1 ) به خوبى استفاده مىشود كه دعاى ابراهيم همه موحدان و مبارزان راه توحيد را شامل مىگردد .\r\nدر رواياتى كه از ائمه اهل بيت ع نيز به ما رسيده اين تفسير تاييد شده است .\r\nاز جمله در روايتى از امام باقر ع مىخوانيم :\r\nمن احبنا فهو منا اهل البيت قلت جعلت فداك : منكم ؟ ! قال منا و اللَّه ، اما سمعت قول ابراهيم * ( فَمَنْ تَبِعَنِي فَإِنَّه مِنِّي ) * :\r\n« هر كس ما را دوست دارد ( و به سيره ما اهل بيت است ، راوى سؤال مىكند فدايت شوم براستى از شما ؟ فرمود : به خدا سوگند از ما است ، آيا گفتار ابراهيم را نشنيده اى كه مىگويد * ( فَمَنْ تَبِعَنِي فَإِنَّه مِنِّي ) * « هر كس از من پيروى كند او از من است » ( 2 ) .\r\nاين حديث نشان مىدهد كه تبعيت از مكتب و پيوند برنامه‌ها سبب ورود به خانواده از نظر معنوى مىشود .\r\nدر حديث ديگرى از امام امير المؤمنين على ع مىخوانيم كه فرمود :\r\nنحن آل ابراهيم ا فترغبون عن ملة ابراهيم و قد قال اللَّه تعالى * ( فَمَنْ تَبِعَنِي فَإِنَّه مِنِّي ) * :\r\n« ما از خاندان ابراهيم هستيم آيا از ملت و آئين ابراهيم رو مىگردانيد در حالى كه خداوند ( از قول ابراهيم چنين نقل مىكند ) هر كس از من پيروى كند او از من است . »\r\n\r\n","description":"","footnote":"\r\n( 1 ) سوره حج آيه 78 .\r\n( 2 ) تفسير نور الثقلين جلد 2 صفحه 548 .\r\n","page_name":" 368 ","page_number":368},
  {"content":"\r\n\r\n5 - وادى غير ذى ذرع و حرم امن خدا\r\nكسانى كه به مكه رفته‌اند به خوبى مىدانند خانه خدا و مسجد الحرام و بطور كلى مكه در لابلاى يك مشت كوه‌هاى خشك و بى آب و علف قرار گرفته است ، گويى صخره‌ها را قبلا در تنور داغى بريان كرده‌اند و بعد بر جاى خود نصب نموده‌اند .\r\nدر عين حال اين سرزمين خشك و سوزان بزرگترين مركز عبادت و پر سابقه ترين كانون توحيد در روى زمين است ، به علاوه حرم امن خدا است ، و همانگونه كه گفتيم هم داراى امنيت تكوينى و هم تشريعى است .\r\nدر اينجا براى بسيارى اين سؤال پيش مىآيد كه چرا چنين مركز مهمى را خداوند در چنان سرزمينى قرار داده ؟\r\nعلى ع در « خطبه قاصعه » با رساترين عبارات و زيباترين تعبيرات فلسفه اين انتخاب را بيان فرموده است :\r\nوضعه باوعر بقاع الارض حجرا و اقل نتائق الدنيا مدرا . . . بين جبال خشنة و رمال دمثة . . . و لو اراد سبحانه ان يضع بيته الحرام و مشاعره العظام بين جنات و انهار و سهل و قرار ، جم الاشجار ، دانى الثمار ، ملتف البنى ، متصل القرى ، بين برة سمراء و روضة خضراء ، و ارياف محدقة ، و عراص مغدقة و رياض ناظرة و طرق عامرة ، لكان قد صغر قدر الجزاء على حسب ضعف البلاء ، و لو كان الاساس المحمول عليها و الاحجار المرفوع بها ، بين زمردة خضراء ، و ياقوتة حمراء ، و نور و ضياء ، لخفف ذلك مصارعة الشك فى الصدور ، و لوضع مجاهدة ابليس عن القلوب ، و لنفى معتلج الريب من الناس ، و لكن اللَّه يختبر عباده بانواع الشدائد ، و يتعبدهم بانواع المجاهد و يبتليهم بضروب المكاره ، اخراجا للتكبر من قلوبهم ، و اسكانا للتذلل فى نفوسهم ، و ليجعل ذلك ابوابا فتحا الى فضله ،\r\n","description":"","footnote":"","page_name":" 369 ","page_number":369},
  {"content":"\r\nو اسبابا ذللا لعفوه ( 1 ) .\r\n« خدا خانه اش را در پر سنگلاخترين مكانها و بى گياه ترين نقاط زمين . . .\r\nدر ميان كوه‌هاى خشن و شنهاى فراوان قرار داد .\r\nاگر خدا مىخواست خانه و حرمش را و محل انجام عبادت بزرگ حج را در ميان باغها و نهرها و سرزمينهاى هموار و پر درخت و باغهاى پر ثمر ، در منطقه اى آباد ، داراى كاخهاى بسيار و آباديهاى به هم پيوسته بيشمار ، در ميان گندمزارها و بوستانهاى پر گل و گياه ، در لابلاى باغهاى زيبا و پر طراوت و پر آب ، در وسط گلستانى بهجتزا با جاده هايى آباد ، قرار دهد مىتوانست ، ولى به همان نسبت كه آزمايش بزرگ حج و عبادت راحتتر و ساده تر مىشد ، پاداش و جزا نيز كمتر بود .\r\nو اگر خدا مىخواست به خوبى مىتوانست پايه‌هاى خانه كعبه و سنگهايى كه ساختمان آن را تشكيل مىدهد از زمرد سبز ، و ياقوت سرخ ، و نور و روشنايى قرار دهد ، مىتوانست ، ولى در اين حال شك و ترديد ، كمتر در دل ظاهربينان رخنه مىكرد ، و وسوسه‌هاى پنهانى شيطان به سادگى دور مىشد .\r\nولى خدا مىخواهد بندگانش را با انواع شدائد بيازمايد ، و با انواع مشكلات در طريق انجام عبادتش روبرو كند ، تا تكبر از قلبهايشان فرو ريزد ، و خضوع و فروتنى در آن جايگزين گردد و در پرتو اين فروتنى و خضوع درهاى فضل و رحمتش را به روى آنها بگشايد و وسائل عفو خويش را به آسانى در اختيار - شان قرار دهد « .\r\n\r\n6 - تقاضاهاى هفتگانه ابراهيم\r\nدر آياتى كه گذشت ، ابراهيم قهرمان توحيد و نيايش و مبارزه با بت و بت\r\n\r\n","description":"","footnote":"\r\n( 1 ) نهج البلاغه خطبه 192 ( قاصعه ) .\r\n","page_name":" 370 ","page_number":370},
  {"content":"\r\nپرست و ظالم و ستمگر هفت تقاضا از خداى مىكند كه نخستين آن تقاضاى امنيت شهر مكه ، آن كانون بزرگ جامعه توحيدى است ( و چه پر معنى است اين تقاضا ) .\r\nدومين تقاضايش دور ماندن از پرستش بتها است ، كه اساس و پايه همه عقائد و برنامه‌هاى دينى را در بر مىگيرد :\r\nسومين تقاضايش تمايل دلها و توجه افكار عمومى توده‌هاى خدا پرستان كه بزرگترين سرمايه يك انسان در اجتماع است ، نسبت به فرزندان و پيروان مكتبش مىباشد .\r\nچهارمين تقاضا بهره مند شدن از انواع ثمرات آن هم به عنوان مقدمه اى براى شكرگزارى و توجه بيشتر به خالق آن نعمتها است .\r\nپنجمين تقاضايش توفيق براى برپا داشتن نماز كه بزرگترين پيوند انسان با خدا است مىباشد ، نه تنها براى خودش كه براى فرزندانش نيز همين تقاضا را مىكند .\r\nششمين خواسته ابراهيم پذيرش دعاى او است و مىدانيم خدا دعائى را مىپذيرد كه از قلبى پاك و روحى بى آلايش برخيزد كه در واقع اين تقاضا به طور ضمنى مفهومش تقاضاى توفيق پاك داشتن قلب و روح از هر گونه آلايشى مىباشد .\r\nو سرانجام هفتمين و آخرين تقاضايش آنست كه اگر لغزشى از او سر زده ، خداوند بخشنده و مهربان او را مشمول لطف و آمرزش خود قرار دهد ، و همچنين پدر و مادرش و همه مؤمنان را از اين لطف و مرحمت ، در روز رستاخيز بهره مند سازد .\r\nبه اين ترتيب تقاضاهاى هفتگانه ابراهيم از امنيت شروع مىشود ، و به آمرزش پايان مىپذيرد ، و جالب اينكه اينها را نه تنها براى خود مىطلبد ، كه براى ديگران نيز همين تقاضاها را دارد ، چرا كه مردان خدا هرگز « انحصار طلب » نبوده و نخواهند بود !\r\n","description":"","footnote":"","page_name":" 371 ","page_number":371},
  {"content":"\r\n\r\n7 - آيا ابراهيم براى پدرش دعا مىكند ؟\r\nبدون شك « آزر » بتپرست بود ، و چنان كه قرآن مىگويد تلاشها و كوششهاى ابراهيم براى هدايتش مؤثر نيفتاد ، و اگر قبول كنيم كه آزر پدر ابراهيم بوده اين سؤال پيش مىآيد كه چرا در آيات فوق ابراهيم تقاضاى آمرزش براى او كرد در حالى كه قرآن صريحا مؤمنان را از استغفار كردن براى مشركان باز داشته است ( سوره توبه - آيه 113 ) .\r\nو از اينجا روشن مىشود كه نمىتوان « آزر » را پدر ابراهيم دانست ، و اينكه گفته‌اند كلمه « اب » در لغت عرب گاهى به « عمو » نيز اطلاق مىشود با توجه به آيات مورد بحث كاملا قابل قبول است .\r\nخلاصه اينكه « اب » و « والد » در لغت عرب با هم متفاوتند ، كلمه « والد » كه در آيات فوق نيز به كار رفته منحصرا به معنى پدر است ، ولى كلمه « اب » كه در مورد « آزر » آمده ، مىتواند به معنى عمو بوده باشد .\r\nاز انضمام آيات فوق با آياتى كه در سوره توبه در زمينه نهى از استغفار براى مشركان آمده چنين نتيجه مىگيريم كه « آزر » حتما پدر ابراهيم نبود ( 1 ) .\r\n\r\n","description":"","footnote":"\r\n( 1 ) براى توضيح بيشتر به جلد پنجم تفسير نمونه صفحه 303 ، و جلد ششم صفحه 160 مراجعه فرمائيد .\r\n","page_name":" 372 ","page_number":372},
  {"content":"\r\n\r\n[ سوره إبراهيم ‹ 14 › : آيات 42 تا 45 
  ]\r\nوَ لا تَحْسَبَنَّ اللَّه غافِلًا عَمَّا يَعْمَلُ الظَّالِمُونَ إِنَّما يُؤَخِّرُهُمْ لِيَوْمٍ تَشْخَصُ فِيه الأَبْصارُ ‹ 42 › مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَأَفْئِدَتُهُمْ هَواءٌ ‹ 43 › وَأَنْذِرِ النَّاسَ يَوْمَ يَأْتِيهِمُ الْعَذابُ فَيَقُولُ الَّذِينَ ظَلَمُوا رَبَّنا أَخِّرْنا إِلى أَجَلٍ قَرِيبٍ نُجِبْ دَعْوَتَكَ وَنَتَّبِعِ الرُّسُلَ أَ وَلَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ ‹ 44 › وَسَكَنْتُمْ فِي مَساكِنِ الَّذِينَ ظَلَمُوا أَنْفُسَهُمْ وَتَبَيَّنَ لَكُمْ كَيْفَ فَعَلْنا بِهِمْ وَضَرَبْنا لَكُمُ الأَمْثالَ ‹ 45 ›\r\n\r\nترجمه :\r\n42 - و گمان مبر كه خدا از كارهاى ظالمان غافل است ( نه ، بلكه كيفر ) آنها را تاخير انداخته براى روزى كه چشمها در آن ( از ترس و وحشت ) از حركت باز مىايستد .\r\n43 - گردنها برافراشته ، سر به آسمان كرده ، حتى پلك چشمهايشان بى حركت مىماند ( چرا كه به هر طرف نگاه كنند نشانه‌هاى عذاب آشكار است ) و ( لذا ) دلهايشان به كلى ( فرو مىريزد و ) خالى مىگردد ! .\r\n44 - و مردم را از روزى كه عذاب الهى به سراغشان مىآيد بترسان ، آن روز كه ظالمان مىگويند پروردگارا مدت كوتاهى ما را مهلت ده ، تا دعوت تو را بپذيريم ، و از پيامبران پيروى كنيم ( اما به زودى اين پاسخ را مىشنوند كه ) مگر قبلا شما سوگند ياد نكرده بوديد كه زوال و فنايى براى شما نيست ؟ !\r\n","description":"","footnote":"","page_name":" 373 ","page_number":373},
  {"content":"\r\n45 - ( شماها نبوديد كه ) در منازل ( و كاخهاى ) كسانى كه به خويشتن ستم كردند سكنى گزيديد ؟ و براى شما آشكار شد چگونه با آنها رفتار كرديم ، و براى شما مثلها ( از سرگذشت پيشينيان ) زديم ( باز هم بيدار نشديد ) .\r\n\r\nتفسير : روزى كه چشمها از حركت باز مىايستد !\r\nاز آنجا كه در آيات گذشته سخن از « يوم الحساب » به ميان آمد ، به همين مناسبت آيات مورد بحث وضع ظالمان و ستمگران را در آن روز مجسم مىسازد ، تجسمى تكان دهنده و بيدارگر ، ضمنا با بيان اين بخش از مسائل معاد ، بخشهاى توحيدى گذشته تكميل مىگردد .\r\nنخست با لحنى تهديد آميز ( تهديدى نسبت به ظالمان و ستمگران ) چنين آغاز مىكند : اى پيامبر ! « مبادا گمان كنى كه خداوند از كار ظالمان و ستمگران غافل است » ( * ( وَلا تَحْسَبَنَّ اللَّه غافِلًا عَمَّا يَعْمَلُ الظَّالِمُونَ ) * ) .\r\nاين سخن در حقيقت پاسخى است به سؤال كسانى كه مىگويند اگر اين عالم خدايى دارد ، خدايى عادل و دادگر ، پس چرا ظالمان را به حال خود رها كرده است ؟ آيا از حال آنها غافل است و يا ميداند و قدرت جلوگيرى ندارد ؟ ! قرآن در برابر اين سؤال مىگويد ، خدا هرگز غافل نيست ، اگر به فوريت آنها را مجازات نمىكند به خاطر آن است كه اين جهان ميدان و محل آزمايش و پرورش انسانهاست ، و اين هدف بدون آزادى ممكن نيست ، ولى بالآخره روزى حساب آنها را خواهد رسيد .\r\nسپس مىگويد : « خدا مجازات آنها را به روزى مىاندازد كه در آن روز ، چشمها از شدت ترس و وحشت از حركت مىايستند » و به يك نقطه دوخته شده ، بى حركت مىمانند « ( * ( إِنَّما يُؤَخِّرُهُمْ لِيَوْمٍ تَشْخَصُ فِيه الأَبْصارُ ) * ) .\r\n","description":"","footnote":"","page_name":" 374 ","page_number":374},
  {"content":"\r\n« مجازاتهاى آن روز آن قدر وحشتناك است كه اين ستمگران ، از شدت هول گردنهاى خود را برافراشته ، سر به آسمان بلند كرده ، و حتى پلكهاى چشمهاشان بى حركت ميماند و دلهايشان از شدت نگرانى و پريشانى به كلى تهى مىشود » ( * ( مُهْطِعِينَ مُقْنِعِي رُؤُسِهِمْ لا يَرْتَدُّ إِلَيْهِمْ طَرْفُهُمْ وَأَفْئِدَتُهُمْ هَواءٌ ) * ) .\r\n« تشخص » از ماده « شخوص » به معنى از حركت افتادن چشم و به نقطه خيره شدن است .\r\n« مهطعين » از ماده « اهطاع » به معنى « گردنكشيدن » است ، و بعضى آن را به معنى « سرعت گرفتن » بعضى به معنى « نگاه كردن با ذلت و خشوع » دانسته‌اند ، ولى با توجه به جمله‌هاى ديگر آيه همان معنى اول مناسبتر به نظر مىرسد .\r\n« مقنعى » از ماده « اقناع » به معنى « سر به آسمان كشيدن » است .\r\nجمله « * ( لا يَرْتَدُّ إِلَيْهِمْ طَرْفُهُمْ ) * » مفهومش اين است كه پلكهاى چشمهاى آنها از هول و وحشت به هم نمىخورد ، گويى همانند چشم مردگان از كار افتاده است ! جمله « * ( أَفْئِدَتُهُمْ هَواءٌ ) * » به معنى تهى شدن دلهاى آنها است ، درست همانند آنچه در زبان فارسى مىگوئيم فلان كس خبر وحشتناكى به من داد و يك مرتبه دلم تهى شد ، و يا قلبم فرو ريخت ، در واقع آنها آن چنان دستپاچه مىشوند كه همه چيز را فراموش مىكنند ، حتى خودشان را ، گويى تمام معلومات از دل و جان آنها به بيرون فرار كرده ، و هر گونه قوت و قدرت را از دست داده‌اند .\r\nبيان اين پنج صفت : خيره شدن چشمها ، كشيدن گردنها ، بلند كردن سرها ، از حركت افتادن پلك چشمها ، و فراموش كردن همه فكرها ، ترسيم بسيار گويايى است از هول و وحشت فوق العاده شديدى كه در آن روز به ظالمان دست مىدهد ، همانها كه هميشه با نگاههاى مغرورانه و متكبرانه خويش همه چيز را\r\n","description":"","footnote":"","page_name":" 375 ","page_number":375},
  {"content":"\r\nبه باد استهزاء مىگرفتند ، آن روز آن چنان بيچاره مىشوند كه حتى توانايى بستن پلك چشمها را از دست مىدهند .\r\nبراى نديدن آن منظره‌هاى هولناك فقط چشمها را خيره خيره به آسمان ميدوزند ، چرا كه به هر طرف نگاه كنند ، منظره وحشتناكى در برابر چشم آنها است .\r\nآنها كه خود را « عقل كل » مىپنداشتند و ديگران را بىخرد مىانگاشتند ، آن چنان عقل و هوش خود را از دست مىدهند كه نگاهشان نگاه ديوانگان است بلكه مردگان است ، نگاهى خشك ، بى تفاوت ، بى حركت و پر از ترس و وحشت . !\r\nبراستى قرآن هنگامى كه مىخواهد منظره اى را مجسم نمايد در كوتاهترين عبارت كاملترين ترسيمها را مىكند كه نمونه آن آيه كوتاه بالا است .\r\nسپس براى اينكه تصور نشود مجازاتهاى الهى به گروه خاصى مربوط است به عنوان يك دستور كلى به پيامبرش مىفرمايد : « همه مردم را از روزى كه عذاب دردناك پروردگار به سراغ بدكاران مىآيد انذار كن ، هنگامى كه ظالمان نتائج وحشتناك اعمال خود را مىبينند ، پشيمان مىشوند و به فكر جبران مىافتند و عرض مىكنند : پروردگارا ما را مدت كوتاه ديگرى مهلت ده » ( * ( وَأَنْذِرِ النَّاسَ يَوْمَ يَأْتِيهِمُ الْعَذابُ فَيَقُولُ الَّذِينَ ظَلَمُوا رَبَّنا أَخِّرْنا إِلى أَجَلٍ قَرِيبٍ ) * ) .\r\nتا از اين مهلت كوتاه استفاده كرده ، « دعوت تو را اجابت نمائيم و از پيامبرانت پيروى كنيم » ( * ( نُجِبْ دَعْوَتَكَ وَنَتَّبِعِ الرُّسُلَ ) * ) .\r\nاما فورا دست رد بر سينه آنها گذارده مىشود و به آنها اين پيام تكان دهنده را مىدهند : چنين چيزى محال است ، دوران عمل پايان گرفت « آيا شماها نبوديد كه در گذشته سوگند ياد مىكرديد ، هرگز زوال و فنايى براى حيات قدرت شما نيست » ( * ( أَ وَلَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ ) * ) .\r\n","description":"","footnote":"","page_name":" 376 ","page_number":376},
  {"content":"\r\n« شما همانها نبوديد كه در كاخها و منازل و مساكن كسانى كه به خويشتن ستم كرده بودند سكونت جستيد » ( * ( وَسَكَنْتُمْ فِي مَساكِنِ الَّذِينَ ظَلَمُوا أَنْفُسَهُمْ ) * ) .\r\n« و براى شما اين واقعيت به خوبى آشكار شده بود كه ما بر سر آنها چه آورديم » ( * ( وَتَبَيَّنَ لَكُمْ كَيْفَ فَعَلْنا بِهِمْ ) * ) .\r\n« و براى شما آن قدر مثالهاى تكان دهنده از حالات امتهاى پيشين ذكر كرديم » ( * ( وَضَرَبْنا لَكُمُ الأَمْثالَ ) * ) .\r\nاما هيچيك از اين درسهاى عبرت در شما مؤثر نيفتاد و هم چنان به اعمال ننگين و ظلم و ستم خويش ادامه داديد ، و اكنون كه در چنگال كيفر الهى گرفتار شده‌ايد تقاضاى تمديد مدت و ادامه مهلت مىكنيد ، كدام تمديد ؟ و كدام مهلت ؟\r\nهر چه بود پايان يافت !\r\n\r\nنكته‌ها :\r\n\r\n1 - چرا مخاطب در اينجا پيامبر است ؟\r\nشك نيست كه پيامبر ص هرگز تصور نمىكند كه خداوند از كار ظالمان غافل است ، ولى با اين حال در آيات فوق روى سخن به پيامبر ص مىباشد ، و مىگويد مبادا گمان كنى خداوند از اعمال ستمگران غافل است .\r\nاين در حقيقت از قبيل رساندن پيام به طور غير مستقيم به ديگران است كه يكى از فنون فصاحت مىباشد كه گاهى فردى را مخاطب مىسازند ولى منظور ديگرى يا ديگران هستند .\r\nبه علاوه اين تعبير اصولا كنايه از تهديد است ، همانگونه كه گاه حتى به شخص مقصر مىگوئيم « فكر نكن تقصيراتت را فراموش كردم » يعنى به موقع خود حسابت را ميرسم !\r\n","description":"","footnote":"","page_name":" 377 ","page_number":377},
  {"content":"\r\nو به هر حال اساس زندگى اين جهان بر اين است كه به همه افراد به حد كافى مهلت داده شود تا آنچه در درون دارند بيرون بريزند و ميدان آزمايش تكامل به حد كافى وسعت يابد تا عذر و بهانه اى براى كسى نماند ، و امكان بازگشت و اصلاح و جبران به همه داده شود ، و مهلت گنهكاران بخاطر همين است .\r\n\r\n2 - « * ( يَوْمَ يَأْتِيهِمُ الْعَذابُ ) * » چه روزى است ؟\r\nدر آيات فوق خوانديم كه پيامبر ص مامور مىشود مردم را از آن روزى كه عذاب الهى به سراغشان مىآيد انذار كند .\r\nدر اينكه منظور از اين روز كدام روز است ، مفسران سه احتمال داده‌اند .\r\nنخست اينكه روز قيامت و رستاخيز است .\r\nدوم اينكه روز فرا رسيدن مرگ است كه مقدمه مجازاتهاى الهى به سراغ ظالمان از همان روز مىآيد .\r\nسوم اينكه منظور روز نزول پاره اى از بلاها و مجازاتهاى دنيوى است ، همانند عذابهايى كه بر قوم لوط و قوم عاد و ثمود و قوم نوح و فرعونيان نازل گرديد كه در ميان طوفان و امواج خروشان دريا ، يا در زمين لرزه‌ها يا بوسيله تندبادهاى سخت و ويرانگر از ميان رفتند .\r\nگر چه بسيارى از مفسران احتمال اول را ترجيح داده‌اند ، ولى جمله هايى كه به دنبال آن آمده است به خوبى احتمال سوم را تقويت مىكند ، و نشان مىدهد كه منظور مجازاتهاى نابود كننده دنيوى است ، چرا كه به دنبال اين جمله مىخوانيم : ستمگران با مشاهده آثار عذاب ، مىگويند پروردگارا مهلت كوتاهى براى جبران به ما بده .\r\nتعبير به « اخرنا » ( ما را به تاخير انداز ) قرينه روشنى است بر تقاضاى\r\n","description":"","footnote":"","page_name":" 378 ","page_number":378},
  {"content":"\r\nادامه حيات در دنيا ، و اگر اين سخن را در قيامت به هنگام مشاهده آثار عذاب مىگفتند ، بايد بگويند : خداوندا ما را به دنيا باز گردان ، همانگونه كه در آيه 27 سوره انعام مىخوانيم : وَلَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ . « اگر حال آنها را در آن هنگام كه در برابر آتش ايستاده‌اند ببينى كه مىگويند اى كاش بار ديگر ( به دنيا ) باز مىگشتيم و آيات پروردگارمان را تكذيب نمىكرديم و از مؤمنان مىشديم ( به حالشان تاسف خواهى خورد ) » .\r\nكه بلا فاصله در آيه بعد از آن پاسخ آنها را چنين مىگويد . . . وَلَوْ رُدُّوا لَعادُوا لِما نُهُوا عَنْه وَإِنَّهُمْ لَكاذِبُونَ : « اگر باز هم بر گردند به همان اعمالى كه از آن نهى شده بودند ، مشغول مىشوند : آنها دروغ مىگويند » .\r\nدر اينجا اين سؤال پيش مىآيد كه اگر اين آيه انذار به عذاب دنيا است ، و در آيه قبل ( * ( لا تَحْسَبَنَّ اللَّه غافِلًا . . . ) * ) انذار به عذاب آخرت شده چگونه با يكديگر سازگار مىباشد ، با اينكه كلمه « انما » دليل بر اين است كه تنها مجازاتشان در قيامت خواهد بود نه در اين دنيا .\r\nاما با توجه به يك نكته پاسخ اين سؤال روشن مىشود و آن اينكه مجازاتى كه هيچگونه تغيير و تبديلى در آن راه ندارد ، مجازات قيامت است كه همه ظالمان را شامل مىشود ، ولى كيفرهاى دنيوى علاوه بر اينكه عموميت ندارد قابل بازگشت است ، ذكر اين نكته نيز لازم است كه مجازاتهاى نابود كننده دنيوى همانند مجازاتهاى دردناكى كه دامنگير قوم نوح و فرعونيان و امثال آنها شد ، بعد از شروع آن درهاى توبه به كلى بسته مىشود و هيچگونه راه باز گشت در آن نيست ، چرا كه غالب گنهكاران هنگامى كه در برابر چنين كيفرهايى قرار مىگيرند اظهار پشيمانى مىكنند و در واقع يك نوع حالت ندامت اضطرارى به آنها دست مىدهد\r\n","description":"","footnote":"","page_name":" 379 ","page_number":379},
  {"content":"\r\nكه بى ارزش است ، بنا بر اين قبل از وقوع و شروع آنها بايد در صدد جبران بر آيند ( 1 ) .\r\n\r\n3 - چرا تقاضاى مهلت پذيرفته نمىشود ؟\r\nدر آيات مختلفى از قرآن مجيد مىخوانيم كه بدكاران و ستمگران در مواقف گوناگون تقاضاى باز گشت به زندگى براى جبران گذشته خويش مىكنند .\r\nبعضى از اين آيات مربوط به روز قيامت و رستاخيز است ، مانند آيه 28 سوره انعام كه در بالا اشاره كرديم .\r\nبعضى ديگر مربوط به فرا رسيدن زمان مرگ است مانند آيه 99 سوره مؤمنون كه مىگويد حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ : « اين وضع هم چنان ادامه دارد تا هنگامى كه مرگ يكى از آنها فرا رسد در اين هنگام عرض مىكند : خداوندا مرا باز گردان ، شايد آنچه را كه كوتاهى كرده‌ام جبران كنم و عمل صالح انجام دهم » .\r\nو گاهى در مورد نزول عذابهاى نابود كننده وارد شده است همانند آيات مورد بحث كه مىگويد به هنگام نزول عذاب ، ظالمان تقاضاى تمديد مدت و ادامه مهلت مىكنند .\r\nولى جالب اينكه در تمام اين موارد پاسخ منفى به آنها داده مىشود .\r\nدليل آن هم معلوم است زيرا هيچ يك از اين تقاضاها جنبه واقعى و جدى ندارد ، اينها عكس العمل آن حالت اضطرار و پريشانى فوق العاده است كه در بدترين اشخاص نيز پيدا مىشود و هرگز دليل بر دگرگونى و انقلاب درونى و تصميم واقعى بر تغيير مسير زندگى نيست .\r\n\r\n","description":"","footnote":"\r\n( 1 ) براى توضيح بيشتر به جلد سوم تفسير نمونه صفحه 315 به بعد ذيل آيه 18 سوره نساء مراجعه فرمائيد .\r\n","page_name":" 380 ","page_number":380},
  {"content":"\r\nاين درست به حالت مشركانى ميماند كه به هنگام گرفتارى در گردابهاى هولناك درياها مخلصانه خدا را مىخواندند ، ولى به مجرد اينكه طوفان فرو مىنشست و به ساحل نجات مىرسيدند همه چيز را فراموش مىكردند ! لذا قرآن در بعضى از آيات كه در بالا به آن اشاره شد صريحا مىگويد « وَلَوْ رُدُّوا لَعادُوا لِما نُهُوا عَنْه » : « اگر اينها بار ديگر به زندگى عادى برگردند باز همان برنامه را ادامه مىدهند و به اصطلاح همان آش و همان كاسه است ، هيچگونه تغييرى در روش آنان پديدار نخواهد گشت .\r\n","description":"","footnote":"","page_name":" 381 ","page_number":381},
  {"content":"\r\n\r\n[ سوره إبراهيم ‹ 14 › : آيات 46 تا 52 
  ]\r\nوَ قَدْ مَكَرُوا مَكْرَهُمْ وَعِنْدَ اللَّه مَكْرُهُمْ وَإِنْ كانَ مَكْرُهُمْ لِتَزُولَ مِنْه الْجِبالُ ‹ 46 › فَلا تَحْسَبَنَّ اللَّه مُخْلِفَ وَعْدِه رُسُلَه إِنَّ اللَّه عَزِيزٌ ذُو انتِقامٍ ‹ 47 › يَوْمَ تُبَدَّلُ الأَرْضُ غَيْرَ الأَرْضِ وَالسَّماواتُ وَبَرَزُوا لِلَّه الْواحِدِ الْقَهَّارِ ‹ 48 › وَتَرَى الْمُجْرِمِينَ يَوْمَئِذٍ مُقَرَّنِينَ فِي الأَصْفادِ ‹ 49 › سَرابِيلُهُمْ مِنْ قَطِرانٍ وَتَغْشى وُجُوهَهُمُ النَّارُ ‹ 50 ›\r\nلِيَجْزِيَ اللَّه كُلَّ نَفْسٍ ما كَسَبَتْ إِنَّ اللَّه سَرِيعُ الْحِسابِ ‹ 51 › هذا بَلاغٌ لِلنَّاسِ وَلِيُنْذَرُوا بِه وَلِيَعْلَمُوا أَنَّما هُوَ إِله واحِدٌ وَلِيَذَّكَّرَ أُولُوا الأَلْبابِ ‹ 52 ›\r\n\r\nترجمه :\r\n46 - آنها نهايت مكر خود را به كار زدند ، و همه مكرها ( و توطئه هاشان ) نزد خدا آشكار است ، هر چند كوه‌ها با مكرشان از جا بركنده شود ! 47 - و گمان مبر كه خدا وعده اى را كه به پيامبرانش داده تخلف كند ، چرا كه خداوند قادر و منتقم است .\r\n48 - در آن روز كه اين زمين به زمين ديگر و آسمانها ( به آسمانهاى ديگر ) تبديل مىشوند ، و آنها در پيشگاه خداوند واحد قهار ظاهر مىگردند .\r\n49 - و در آن روز مجرمان را با هم در غل و زنجير مىبينى ( غل و زنجيرى كه دستها و گردنهايشان را بهم بسته ) .\r\n50 - لباسشان از قطران ( ماده چسبنده بد بوى قابل اشتعال ) است ، و صورتهايشان را آتش مىپوشاند\r\n","description":"","footnote":"","page_name":" 382 ","page_number":382},
  {"content":"\r\n51 - تا خداوند هر كس را هر آنچه انجام داده جزا دهد چرا كه خدا سريع الحساب است .\r\n52 - اين ( قرآن ) ابلاغى است براى ( عموم ) مردم ، تا همه انذار شوند ، و بدانند او معبود واحد است و تا صاحبان مغز ( و انديشه ) پند گيرند .\r\n\r\nتفسير : توطئه‌هاى ستمگران بجايى نمىرسد !\r\nدر آيات گذشته به قسمتى از كيفرهاى ظالمان اشاره شد ، در اين آيات نيز نخست اشاره به گوشه اى از كارهاى آنها كرده سپس قسمتى ديگر از كيفرهاى سخت و دردناكشان را بيان مىكند .\r\nآيه اول مىگويد : « آنها مكر خود را به كار زدند و تا آنجا كه قدرت داشتند به توطئه و شيطنت پرداختند » ( * ( وَقَدْ مَكَرُوا مَكْرَهُمْ ) * ) .\r\nخلاصه كارى نبود كه دشمنان تو براى محو و نابودى اسلام ، انجام ندهند ، از تحبيب و تهديد گرفته ، تا اذيت و آزار و توطئه قتل و نابودى ، و نيز پخش شايعات و متهم ساختن به انواع تهمتها .\r\nولى با اينهمه « خداوند به همه نقشه‌هاى آنها آگاه است ، و همه كارهايشان نزد او ثبت است » ( * ( وَعِنْدَ اللَّه مَكْرُهُمْ ) * ) .\r\nبه هر حال نگران مباش ، اين نيرنگها و نقشه‌ها و طرحهاى آنها اثرى در تو نخواهد كرد « هر چند با مكر خود كوه‌ها را از جا تكان دهند » ( * ( وَإِنْ كانَ مَكْرُهُمْ لِتَزُولَ مِنْه الْجِبالُ ) * ) .\r\n« مكر » - همانگونه كه سابقا هم اشاره كرده‌ايم - به معنى هر گونه چاره انديشى است ، گاهى توأم با خرابكارى و افساد است و گاهى بدون آن ( هر چند در لغت فارسى امروز ، مكر در معنى اول به كار مىرود ولى از نظر ادبيات عرب مفهوم آن اعم است ، و لذا گاهى اين كلمه به خدا هم نسبت داده شده است ) .\r\nدر تفسير جمله « * ( عِنْدَ اللَّه مَكْرُهُمْ ) * » دو احتمال داده شده است ، بعضى از\r\n","description":"","footnote":"","page_name":" 383 ","page_number":383},
  {"content":"\r\nمفسران همچون علامه طباطبائى در الميزان گفته‌اند مفهوم اين جمله آن است كه خداوند به همه نقشه‌ها و طرحها و نيرنگهاى آنها احاطه كامل دارد .\r\nو بعضى ديگر مانند مرحوم طبرسى در مجمع البيان گفته‌اند منظور اين است كه جزاى مكر آنها نزد خداوند ثابت است ( بنا بر اين جمله در تقدير عند اللَّه جزاء مكرهم بوده و كلمه جزاء كه مضاف است محذوف شده است ) .\r\nولى معنى اول بدون شك صحيحتر است ، زيرا هم موافق ظاهر آيه مىباشد ، و هم نياز به هيچگونه حذف و تقدير ندارد .\r\nجمله بعد كه مىگويد « هر چند مكر آنها كوه‌ها را از جاى بر كند » نيز اين تفسير را تقويت مىكند ، يعنى آنها هر چند قوى و قادر به نقشه كشى باشند خدا از آنها آگاهتر و قادرتر است : و توطئه‌هاى آنها را در هم مىكوبد .\r\nبار ديگر روى سخن را به پيامبر ص كرده ، به عنوان تهديد ظالمان و بدكاران مىفرمايد : « گمان مبر كه خداوند وعده اى را كه به پيامبران داده مخالفت مىكند » ( * ( فَلا تَحْسَبَنَّ اللَّه مُخْلِفَ وَعْدِه رُسُلَه ) * ) چرا كه تخلف از كسى سر مىزند كه يا قادر و توانا نباشد ، و يا كيفر و انتقام در قاموس او نيست ، ولى « خداوند هم توانا است و هم صاحب انتقام » ( * ( إِنَّ اللَّه عَزِيزٌ ذُو انتِقامٍ ) * ) .\r\nاين آيه در حقيقت مكمل آيه اى است كه قبلا داشتيم ( وَلا تَحْسَبَنَّ اللَّه غافِلًا عَمَّا يَعْمَلُ الظَّالِمُونَ ) .\r\nيعنى اگر مىبينى ظالمان و ستمگران ، مهلتى يافته‌اند نه به خاطر غفلت پروردگار از اعمال آنها است و نه به خاطر آنست كه از وعده خود تخلف خواهد كرد ، بلكه همه حسابهاى آنها را يك روز رسيده و كيفر عادلانه آنها را خواهد داد .\r\nضمنا كلمه « انتقام » كه در عرف فارسى امروز ما به معنى ، « تلافى\r\n","description":"","footnote":"","page_name":" 384 ","page_number":384},
  {"content":"\r\nكردن توأم با كينه جويى و عدم گذشت « آمده ، در اصل به اين معنى نيست ، بلكه مفهوم انتقام همان كيفر دادن و مجازات كردن است ، مجازاتى كه در مورد خداوند هماهنگ با استحقاق و عدالت بلكه نتيجه اعمال آدمى است لازم به تذكر نيست كه اگر خدا داراى چنين انتقامى نبود ، بر خلاف حكمت و عدل بود .\r\nسپس اضافه مىكند « اين مجازات در روزى خواهد بود كه اين زمين به زمين ديگرى تبديل مىشود و آسمانها به آسمانهاى ديگرى » ( * ( يَوْمَ تُبَدَّلُ الأَرْضُ غَيْرَ الأَرْضِ وَالسَّماواتُ ) * ) .\r\nدر آن روز همه چيز پس از ويرانى ، نو مىشود ، و انسان با شرائط تازه در عالم نوى گام مىنهد ، عالمى كه همه چيزش با اين عالم متفاوت است ، وسعتش ، نعمتهايش و كيفرهايش « و در آن روز هر كس هر چه دارد با تمام وجودش در برابر خداوند واحد قهار ظاهر مىشود » ( * ( وَبَرَزُوا لِلَّه الْواحِدِ الْقَهَّارِ ) * ) .\r\n« بروز » اصلا از ماده براز ( بر وزن فراز ) كه به معنى فضا و محل وسيع است گرفته شده ، و خود كلمه « بروز » به معنى قرار گرفتن در چنين فضا و محل وسيعى مىباشد كه لازمه آن ظهور و آشكار شدن است ، به همين دليل بروز غالبا به معنى « ظهور » مىآيد ( دقت كنيد ) .\r\nدر اينكه بروز انسانها در برابر خداوند در قيامت به چه معنى است ، مفسران بياناتى دارند :\r\nبسيارى به معنى بيرون آمدن از قبرها ، دانسته‌اند .\r\nولى اين احتمال وجود دارد كه بروز به معنى ظهور تمام وجود انسان و درون و برونش در آن صحنه است ، همانگونه كه در آيه 16 غافر مىخوانيم يَوْمَ هُمْ بارِزُونَ لا يَخْفى عَلَى اللَّه مِنْهُمْ شَيْءٌ : « روزى كه همه آنها آشكار مىشوند و چيزى از آنان از خدا مخفى نمىماند » و در آيه 9 سوره طارق مىخوانيم :\r\n","description":"","footnote":"","page_name":" 385 ","page_number":385},
  {"content":"\r\nيَوْمَ تُبْلَى السَّرائِرُ : « روزى كه اسرار درون هر كس آشكار مىشود » .\r\nبه هر حال توصيف خداوند در اين حال به « قهاريت » دليل بر تسلط او بر همه چيز و سيطره او بر درون و برون همگان مىباشد .\r\nدر اينجا يك سؤال پيش مىآيد كه مگر چيزى در دنيا بر خدا مخفى است كه در آنجا آشكار مىگردد ؟ مگر خداوند از وجود مردگان در قبرها بى خبر است و يا اسرار درون انسانها را نمىداند ؟\r\nپاسخ اين سؤال با توجه به يك نكته روشن مىشود و آن اينكه در اين جهان ما ظاهر و باطنى داريم و گاهى بر اثر محدود بودن علم ما ، اين اشتباه پيدا مىشود كه خدا درون ما را نمىبيند ، ولى در جهان ديگر آن چنان همه چيز آفتابى و آشكار مىشود كه ظاهر و باطنى وجود نخواهد داشت ، همه چيز آشكار است و حتى اين احتمال در دل كسى پيدا نمىشود كه ممكن است چيزى از خدا مخفى مانده باشد .\r\nو به عبارت ديگر ، تعبير بروز و ظهور با مقايسه به تفكر ما است ، نه با مقايسه به علم خدا .\r\nدر آيه بعد حال مجرمان را به نحو ديگرى ترسيم مىكند : « در آن روز مجرمان را مىبينى كه در غل و زنجير گرفتارند ، غلها و زنجيرهايى كه دستهاى آنها را به گردنشان و سپس آنها را به يكديگر پيوند مىدهد » ( * ( وَتَرَى الْمُجْرِمِينَ يَوْمَئِذٍ مُقَرَّنِينَ فِي الأَصْفادِ ) * ) .\r\n« اصفاد » جمع « صفد » ( بر وزن نمد ) و « صفاد » ( بر وزن معاد ) در اصل به معنى غل مىباشد و بعضى گفته‌اند خصوص آن غل و زنجيرى را گويند كه دست و گردن را به هم مىبندد .\r\n« مقرنين » از ماده قرن و اقتران و به همان معنى است ، منتها هنگامى كه\r\n","description":"","footnote":"","page_name":" 386 ","page_number":386},
  {"content":"\r\nبه باب تفعيل برده شود ، از آن « تكثير » استفاده مىشود ، بنا بر اين روى هم رفته كلمه مقرنين به معنى كسانى است كه بسيار به يكديگر نزديك شده‌اند .\r\nدر اينكه منظور از اين كلمه در آيه فوق كيست ، مفسران سه تفسير ذكر كرده‌اند :\r\nنخست اينكه مجرمان را در آن روز با غل و زنجير در يك سلسله طولانى به هم مىبندند ، و به اين صورت در عرصه محشر ظاهر مىشوند ، اين غل و زنجير ، تجسمى است از پيوند عملى و فكرى اين گنهكاران در اين جهان كه دست به دست هم مىدادند ، و به كمك هم مىشتافتند و در طريق ظلم و فساد با يكديگر رابطه و پيوند و همكارى داشتند و اين ارتباط در آنجا به صورت زنجيرهايى مجسم مىشود كه آنان را به يكديگر مرتبط مىسازد .\r\nديگر اينكه مجرمان در آن روز بوسيله زنجيرهايى با شياطين قرين مىشوند ، و پيوند باطنيشان در دنيا ، به صورت همزنجير بودنشان در جهان ديگر ، آشكار مىگردد .\r\nسوم اينكه دستهاى آنها را به وسيله زنجيرها گردنشان قرين مىسازند .\r\nو مانعى ندارد كه همه اين معانى در مورد مجرمان صادق باشد ، هر چند ظاهر آيه بيشتر معنى اول را مىرساند .\r\nسپس به لباس آنها مىپردازد كه خود عذاب بزرگى است براى آنان ، و مىگويد : « پيراهن آنها از ماده قطران است و صورت آنها را شعله‌هاى آتش مىپوشاند ( * ( سَرابِيلُهُمْ مِنْ قَطِرانٍ وَتَغْشى وُجُوهَهُمُ النَّارُ ) * ) .\r\n« سرابيل » جمع « سربال » ( بر وزن مثقال ) به معنى پيراهن است از هر جنس كه باشد و بعضى گفته‌اند به معنى هر نوع لباس است ، ولى معنى اول مشهورتر است .\r\n","description":"","footnote":"","page_name":" 387 ","page_number":387},
  {"content":"\r\n« قطران » كه گاهى در لغت به فتح قاف و سكون طاء و يا به كسر قاف و سكون طاء خوانده شده ، به معنى ماده اى است كه از درختى به نام ابهل مىگيرند كه آن را مىجوشانند تا سفت شود ، و به هنگام بيمارى « جرب » به بدن شتر ميمالند و معتقد بودند با سوزشى كه دارد ماده بيمارى جرب را از بين مىبرد ، و به هر حال جسمى است سياه رنگ ، بد بو و قابل اشتعال ( 1 ) و ( 2 ) و به هر حال مفهوم جمله « * ( سَرابِيلُهُمْ مِنْ قَطِرانٍ ) * » اين است كه به جاى لباس ، بدنهاى آنها را از نوعى ماده سياهرنگ بد بوى قابل اشتعال مىپوشانند ، لباسى كه هم زشت و بد منظر است و هم بد بو ، و هم خود قابل سوختن و شعله ور شدن و با داشتن اين عيوب چهارگانه بدترين لباس محسوب مىشود چرا كه لباس را براى آن مىپوشند كه زينت باشد و هم انسان را از گرما و سرما حفظ كند ، اين لباس به عكس همه لباسها هم زشت است و هم سوزاننده و آتش زننده است ! اين نكته نيز قابل توجه است كه مجرمان با تلبس به لباس گناه در اين جهان هم خويشتن را در پيشگاه خدا رو سياه مىكنند و تعفن گناه آنها جامعه را آلوده مىسازد ، و هم اعمال آنها باعث شعله ور شدن آتش فساد است در خودشان و در جامعه اى كه در آن زندگى مىكنند ، و اين قطران كه در جهان ديگر لباس آنها را تشكيل مىدهد گويى تجسمى است از اعمال آنان در اين جهان .\r\nو اگر مىبينيم در آيه فوق مىگويد : شعله‌هاى آتش صورت آنها را مىپوشاند به اين دليل است كه وقتى لباس قطران شعله ور شد نه تنها اندام بلكه صورتشان هم كه به قطران آلوده نيست در ميان شعله‌هاى آن مىسوزد .\r\n\r\n","description":"","footnote":"\r\n( 1 ) تفسير كبير فخر رازى جلد 19 صفحه 148 .\r\n( 2 ) فريد وجدى در دائرة المعارف در ماده قطران مىگويد مايعى است كه به هنگام تقطير كردن زغال سنگ براى بدست آوردن گاز مخصوصى از آن بدست مىآيد و قطران نباتى ، از بعضى از درختان به دست مىآيد .\r\n","page_name":" 388 ","page_number":388},
  {"content":"\r\n« اينها براى آن است كه خداوند مىخواهد هر كس را مطابق آنچه انجام داده است جزا دهد » ( * ( لِيَجْزِيَ اللَّه كُلَّ نَفْسٍ ما كَسَبَتْ ) * ) .\r\nجالب اينكه نمىگويد : « جزاى » اعمالشان را به آنها مىدهد . بلكه مىگويد : آنچه را انجام داده‌اند به عنوان جزا به آنها خواهند داد ، و به تعبير ديگر جزاى آنها اعمال مجسم خودشان است ، و اين آيه با اين تعبير خاص دليل ديگرى بر مساله تجسم اعمال است .\r\nو در پايان مىفرمايد : « خداوند سريع الحساب است » ( * ( إِنَّ اللَّه سَرِيعُ الْحِسابِ ) * ) .\r\nكاملا روشن است هنگامى كه اعمال انسان از ميان نرود و با تغيير چهره به سراغ آدمى بيايد ديگر حسابى از آن سريعتر نخواهد بود ، و در واقع حسابش همراه خودش است ! در بعضى از روايات مىخوانيم ان اللَّه تعالى يحاسب الخلائق كلهم فى مقدار لمح البصر : « خداوند به اندازه يك چشم بر هم زدن حساب همه خلائق را مىرسد » اصولا محاسبه پروردگار نياز به زمان ندارد و آنچه در روايت فوق آمده ، در حقيقت براى اشاره به كوتاهترين زمان است ( براى توضيح بيشتر به جلد دوم تفسير نمونه صفحه 40 مراجعه فرمائيد ) .\r\nو از آنجا كه آيات اين سوره و همچنين تمامى اين قرآن جنبه دعوت به توحيد و ابلاغ احكام الهى به مردم و انذار آنها در برابر تخلفاتشان دارد ، در آخرين آيه اين سوره ( سوره ابراهيم ) مىفرمايد : « اين ( قرآن ) ابلاغ عمومى براى همه مردم است » ( * ( هذا بَلاغٌ لِلنَّاسِ ) * ) .\r\n« و انذارى است براى آنان » ( * ( وَلِيُنْذَرُوا بِه ) * ) « و هدف اين است كه بدانند او معبود واحد است » ( * ( وَلِيَعْلَمُوا أَنَّما هُوَ إِله واحِدٌ ) * ) .\r\n","description":"","footnote":"","page_name":" 389 ","page_number":389},
  {"content":"\r\n« و منظور اين است كه صاحبان مغز و انديشه متذكر شوند » ( * ( وَلِيَذَّكَّرَ أُولُوا الأَلْبابِ ) * ) .\r\n\r\nنكته‌ها :\r\n\r\n1 - تبديل زمين و آسمان ، به زمين و آسمان ديگر\r\nدر آيات بالا خوانديم كه در رستاخيز اين زمين به زمين ديگر تبديل مىشود و همچنين آسمانها به آسمانهاى ديگر .\r\nآيا منظور از اين تبديل ، تبديل ذات است ، يعنى به كلى اين زمين نابود مىشود و زمين ديگرى آفريده خواهد شد و قيامت در آن بر پا مىگردد ؟ و يا منظور تبديل صفات است به اين معنى كه اين كره خاكى و همچنين آسمانها ويران مىگردند و بر ويرانه‌هاى آنها زمين و آسمانى نو و تازه آفريده مىشود ؟ كه نسبت به اين زمين و آسمان در سطحى بالاتر از نظر تكامل قرار دارند .\r\nظاهر بسيارى از آيات قرآن معنى دوم را تعقيب مىكند .\r\nدر سوره فجر آيه 21 مىخوانيم كَلَّا إِذا دُكَّتِ الأَرْضُ دَكًّا دَكًّا : « زمانى فرا مىرسد كه زمين در هم كوبيده مىشود » .\r\nو در سوره « زلزال » كه سخن از پايان جهان و آغاز قيامت است چنين مىخوانيم إِذا زُلْزِلَتِ الأَرْضُ زِلْزالَها وَأَخْرَجَتِ الأَرْضُ أَثْقالَها : « در آن زمان كه زمين به زلزله مىافتد و سنگينىهاى درونش بيرون مىريزد » .\r\nو در سوره حاقه آيه 14 و 15 مىخوانيم وَحُمِلَتِ الأَرْضُ وَالْجِبالُ فَدُكَّتا دَكَّةً واحِدَةً فَيَوْمَئِذٍ وَقَعَتِ الْواقِعَةُ : « زمين و كوه‌ها از جا برداشته مىشوند و در هم كوبيده مىشوند و در آن روز آن واقعه بزرگ تحقق مىيابد » .\r\nو در سوره طه آيه 105 تا 108 مىخوانيم وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً - فَيَذَرُها قاعاً صَفْصَفاً - لا تَرى فِيها عِوَجاً وَلا أَمْتاً - يَوْمَئِذٍ\r\n","description":"","footnote":"","page_name":" 390 ","page_number":390},
  {"content":"\r\nيَتَّبِعُونَ الدَّاعِيَ لا عِوَجَ لَه وَخَشَعَتِ الأَصْواتُ لِلرَّحْمنِ فَلا تَسْمَعُ إِلَّا هَمْساً :\r\n« از تو درباره كوه‌ها سؤال مىكنند بگو پروردگارم آنها را از هم متلاشى مىكند ، سپس آن را به صورت زمينى هموار در مىآورد آن چنان كه اعوجاج و پستى و بلندى در آن نخواهى ديد ، در آن روز مردم از دعوت كننده اى كه هيچ انحرافى در او نيست ، پيروى مىكنند و صداها در برابر خداوند مهربان به خشوع مىگرايد آن چنان كه جز صداى آهسته نمىشنوى » .\r\nدر آغاز سوره « تكوير » نيز سخن از خاموش شدن خورشيد و تاريك شدن ستارگان و حركت كوه‌ها به ميان آمده .\r\nو در آغاز سوره « انفطار » از شكافتن آسمانها و پراكنده شدن كواكب و سپس برانگيخته شدن مردگان از قبرها ! ( دقت كنيد ) گفتگو شده است .\r\nاز مجموع اين آيات و مانند آن و همچنين آيات مختلفى كه مىگويد : انسانها از قبرها بار ديگر برانگيخته مىشوند ( 1 ) به خوبى استفاده مىشود كه نظام كنونى جهان به اين صورت باقى نمىماند ، ولى به كلى نابود نمىشود ، بلكه اين جهان در هم مىريزد و زمين صاف و مسطح مىگردد ، و مردم در زمينى تازه ( و طبعا كاملتر و عاليتر به حكم آنكه عالم ديگر همه چيزش از اين جهان وسيعتر و كاملتر است ) گام مىنهند .\r\nطبيعى است كه اين جهان امروز ما استعداد پذيرش صحنه‌هاى قيامت را ندارد و براى زندگى رستاخيز ما ، تنگ و محدود است و همان گونه كه بارها گفته‌ايم شايد نسبت آن جهان به اين جهان ، همچون نسبت اين جهان است به محدوده عالم جنين و رحم مادر .\r\nآياتى كه مىگويد : مدت طول روزها در قيامت با مقايسه به روزهاى اين\r\n\r\n","description":"","footnote":"\r\n( 1 ) سوره يس آيه 51 و سوره قمر آيه 7 و سوره معارج آيه 43 و سوره حج آيه 7 و . . .\r\n","page_name":" 391 ","page_number":391},
  {"content":"\r\nجهان بسيار زيادتر است ( 1 ) نيز شاهد خوبى بر اين واقعيت مىباشد .\r\nالبته ما نمىتوانيم ترسيم دقيقى از جهان ديگر و ويژگيهايش در اين جهان داشته باشيم ، همانگونه كه كودك در عالم جنين - اگر فرضا هم عقل كامل مىداشت نمىتوانست ويژگيهاى عالم بيرون از جنين را درك كند .\r\nولى همين قدر مىدانيم كه دگرگونى عظيمى در اين جهانى كه هستيم پيدا مىشود ، اين جهان به كلى ويران مىگردد ، و به جهان كاملا جديدى تبديل مىشود ، جالب اينكه در روايات متعددى كه در منابع اسلامى نقل شده مىخوانيم كه در آن هنگام زمين و عرصه محشر تبديل به « نان پاكيزه و سفيد رنگى » مىشود كه انسانها مىتوانند از آن تغذيه كنند ! تا حسابشان روشن گردد ، و هر كدام به سوى سرنوشتشان حركت كنند .\r\nاين روايات در تفسير « نور الثقلين » به طرق مختلف نقل شده است ( 2 ) و بعضى از مفسران اهل تسنن مانند « قرطبى » نيز در ذيل همين آيه اشاره به چنين رواياتى كرده است ( 3 ) .\r\nبعيد نيست منظور از اين روايات آن باشد كه در آن جهان ، زمين به جاى آنكه خاك آن را پوشانده باشد ، يك ماده غذايى قابل جذب براى بدن انسان ، سراسر آن را فرا گرفته ، و به تعبير ديگر خاك چيزى نيست كه قابل جذب بدن انسان باشد و حتما مواد غذايى موجود در خاك بايد در لابراتوار ريشه و ساقه و شاخه گياهان تبديل به مواد قابل جذبى براى بدن انسان شوند ، ولى در آن روز به جاى خاك ماده اى سطح زمين را فرا گرفته كه به آسانى براى بدن انسان قابل جذب است ، و اگر از آن تعبير به نان شده است به خاطر آن است كه بيشترين\r\n\r\n","description":"","footnote":"\r\n( 1 ) سوره معارج آيه 4 .\r\n( 2 ) تفسير نور الثقلين جلد 2 صفحه 555 تا 577 .\r\n( 3 ) تفسير قرطبى صفحه 3613 جلد 5 .\r\n","page_name":" 392 ","page_number":392},
  {"content":"\r\nغذاى آن را نان تشكيل مىدهد ( دقت كنيد ) .\r\n\r\n2 - آغاز و ختم سوره ابراهيم\r\nسوره « ابراهيم » همانگونه كه ديديم از بيان نقش حساس قرآن در خارج ساختن از ظلمات جهل و شرك به نور علم و توحيد ، آغاز شد ، و با بيان نقش قرآن در انذار همه توده‌ها و تعليم توحيد و تذكر اولوا الالباب پايان مىگيرد .\r\nاين « آغاز » و « پايان » بيانگر اين واقعيت است كه همه آنچه را مىخواهيم در همين قرآن است ، و به گفته امير مؤمنان على عليه السلام\r\nفيه ربيع القلب و ينابيع العلم :\r\n« بهار دلها و سرچشمه علوم و دانشها همه در قرآن است » ( 1 ) و همچنين درمان همه بيماريهاى فكرى و اخلاقى و اجتماعى و سياسى را بايد در آن جست\r\n( فاستشفوه من ادوائكم ) ( 2 ) .\r\nاين بيان دليل بر اين است كه بر خلاف سيره بسيارى از مسلمانان امروز كه به قرآن به عنوان يك كتاب مقدس كه تنها براى خواندن و ثواب بردن نازل شده مىنگرند كتابى است براى دستور العمل در سراسر زندگى انسانها .\r\nكتابى است آگاهى بخش و بيدار كننده .\r\nو بالآخره كتابى است كه هم دانشمند را تذكر مىدهد ، و هم توده مردم از آن الهام مىگيرند .\r\nبايد چنين كتابى در متن زندگى مسلمانان جان گيرد و قانون اساسى زندگى آنان را تشكيل دهد ، و هميشه موضوع بحث و بررسى و مطالعه و دقت براى عمل كردن بيشتر و بهتر باشد .\r\nفراموش كردن اين كتاب بزرگ آسمانى و روى آوردن به مكتبهاى انحرافى\r\n\r\n","description":"","footnote":"\r\n( 1 و 2 ) نهج البلاغه خطبه 176 .\r\n","page_name":" 393 ","page_number":393},
  {"content":"\r\nشرق و غرب يكى از عوامل مؤثر عقب افتادگى و ضعف و ناتوانى مسلمين است .\r\nو چه عالى فرمود : على ع\r\nو اعلموا انه ليس على احد بعد القرآن من فاقة و لا لاحد قبل القرآن من غنى :\r\n« بدانيد هيچكس از شما بعد از دارا بودن قرآن كمترين نياز و فقر ندارد و احدى قبل از دارا بودن قرآن بىنياز نخواهد بود » ( 1 ) .\r\nو چقدر دردناك است بيگانگى ما از قرآن ، و آشنايى بيگانگان به قرآن .\r\nو چه رنجآور است كه بهترين وسيله سعادت در خانه ما باشد و ما به دنبال آن گرد جهان بگرديم .\r\nو چه مصيبت بار است در كنار چشمه آب حيات ، تشنه كام ، جان دادن ، و يا در بيابانهاى برهوت به دنبال سراب دويدن ؟ ! خداوندا به ما آن عقل و درايت و ايمان را عطا فرما كه اين بزرگ وسيله سعادت را كه خونبهاى شهيدان راه تو است ، ارزان از دست ندهيم ! و به ما آن هوشيارى مرحمت كن كه بدانيم گمشده‌هاى ما در همين كتاب بزرگ است ، تا دست نياز به سوى اين و آن دراز نكنيم .\r\n\r\n3 - نخستين و آخرين سخن ، توحيد است\r\nنكته ديگرى كه آيات فوق به ما آموخت ، تاكيد بر توحيد به عنوان آخرين سخن و تذكر به « اولوا الالباب » به عنوان آخرين يادآورى است .\r\nآرى توحيد ريشه دارترين و عميقترين اصل اسلامى است ، و تمام خطوط تعليم و تربيت اسلامى به آن منتهى مىشود ، يعنى از هر جا شروع كنيم بايد از توحيد شروع كنيم و هر جا برسيم بايد به توحيد ختم كنيم كه تار و پود اسلام را\r\n\r\n","description":"","footnote":"\r\n( 1 ) نهج البلاغه خطبه 176 .\r\n","page_name":" 394 ","page_number":394},
  {"content":"\r\nتوحيد تشكيل مىدهد .\r\nنه تنها توحيد در « معبود » و « إله » كه توحيد در هدف ، و توحيد در صفوف مبارزه ، و توحيد در برنامه‌ها ، همگى پايه‌هاى اصلى را مشخص مىكند ، و اتفاقا گرفتارى بزرگ ما مسلمانان امروز نيز در همين است كه توحيد را عملا از اسلام حذف كرديم .\r\nكشورهاى عربى كه زادگاه اسلام است ، متاسفانه غالبا به دنبال شعارهاى شركآلود نژادپرستى ، و مجد عربى ، و حيات عروبت ، و عظمت عرب ، افتاده‌اند ، و كشورهاى ديگر هر كدام براى خود بتى از اين قبيل ساخته و رشته توحيد اسلامى را كه زمانى شرق و غرب جهان را به هم پيوند مىداد به كلى از هم گسسته‌اند ، و آن چنان در خود فرو رفته و از خود بيگانه شده‌اند كه جنگ و ستيزشان با يكديگر بيش از جنگ و ستيزشان با دشمنان قسم خورده است .\r\nچقدر ننگآور است كه بشنويم آمار كشته شدگان جنگهاى داخلى كشورهاى عربى به مراتب بيش از آمار قربانيان آنها در مبارزه با صهيونيسم اسرائيل بوده است .\r\nتازه چنين دشمن مشترك و خطرناكى را دارند و اينهمه پراكنده‌اند واى اگر پاى اين دشمن در ميان نبود ، آن روز چه مىشد ؟ ! بگذاريد صريحتر بگوئيم به هنگامى كه اين بخش از تفسير را مىنويسيم دولت عراق كه تا كنون يك گلوله به سربازان اسرائيل شليك نكرده چنان بى رحمانه به بهانه كوچكى ( بهانه اختلاف مرزى كه مسلما از طريق مذاكره قابل حل است ) به كشور جمهورى اسلامى ايران حمله كرده كه گويى اين دو ملت نه همسايه يكديگرند ، نه ارتباط فرهنگى دارند ، و نه پيوند عميق دينى .\r\nو از آن طرف مىبينيم دشمن مشترك ( صهيونيسم ) شادىكنان مىگويد :\r\n","description":"","footnote":"","page_name":" 395 ","page_number":395},
  {"content":"\r\nما طرحى بهتر از اين تصور نمىكرديم كه عراق به ايران حمله كند و هر دو طرف در جنگى طولانى شديدا آسيب ببينند و فكر ما تا مدت زيادى آسوده گردد ! ! اينجا است كه بر مسلمان موحد و متعهد و با ايمان لازم است ، شر اين طاغوتها را براى هميشه از ميان ببرند ، و اين گونه حكومتهاى شركآلود نفاق افكن ويرانگر دشمن شاد كن را به قعر جهنم بفرستند .\r\nپايان سوره ابراهيم\r\n","description":"","footnote":"","page_name":" 396 ","page_number":396},
  {"content":"\r\n\r\nزندگى پرماجراى ابراهيم\r\n\r\nپيامبر بتشكن\r\nاز آنجا كه اين سوره تنها سوره اى است كه در قرآن به نام ابراهيم ناميده شده - هر چند حالات ابراهيم تنها در اين سوره نيامده ، بلكه به مناسبتهاى گوناگون در سوره‌هاى ديگر نيز از اين پيامبر بزرگ الهى ياد شده است - مناسب ديديم كه زندگى پر افتخار اين قهرمان توحيد را فهرستوار در پايان اين سوره بياوريم ، تا در تفسير آيات مختلف كه در آينده به آن برخورد مىكنيم ، و نياز به احاطه بر زندگى اين پيامبر دارد ، آگاهى كافى براى خوانندگان عزيز باشد ، و بتوانيم آنها را به اين بحث ارجاع دهيم .\r\nزندگى ابراهيم را در سه دوره مشخص مىتوان مطرح كرد :\r\n1 - دوران قبل از نبوت .\r\n2 - دوران نبوت و مبارزه با بت پرستان در بابل 3 - دوران هجرت از بابل و تلاش و كوشش در سرزمين مصر و فلسطين و مكه .\r\n\r\nزادگاه و طفوليت ابراهيم\r\nابراهيم در سرزمين « بابل » كه از سرزمينهاى شگفتانگيز جهان بود و حكومتى نيرومند و در عين حال ظالم و جبار بر آن سلطه داشت ، تولد يافت ( 1 )\r\n\r\n","description":"","footnote":"\r\n( 1 ) بعضى از مورخان محل ولادت او را شهر « اور » از كشور بابل دانسته‌اند .\r\n","page_name":" 397 ","page_number":397},
  {"content":"\r\nابراهيم در زمانى چشم به جهان گشود كه نمرود بن كنعان آن پادشاه جبار و ستمگر بر بابل حكومت مىكرد و خود را خداى بزرگ بابل معرفى مىنمود .\r\nالبته مردم بابل تنها اين يك بت را نداشتند ، بلكه در عين حال بتهايى با اشكال گوناگون و از مواد مختلف ساخته و پرداخته بودند و به نيايش در مقابل آنها مشغول بودند .\r\nحكومت وقت از آنجا كه بت پرستى را وسيله مؤثرى براى « تحميق » و « تخدير » افكار ساده لوح مىديد ، سخت از آن حمايت مىكرد ، و هر گونه اهانت و توهين به بتها را يك گناه بزرگ و جرم نابخشودنى مىدانست .\r\nمورخان درباره تولد ابراهيم داستان شگفتانگيزى نقل كرده‌اند كه خلاصه اش چنين است :\r\nمنجمان تولد شخصى را كه با قدرت بى منازع « نمرود » مبارزه خواهد كرد ، پيش بينى كرده بودند ، و او با تمام قوا هم براى جلوگيرى از تولد چنين كودكى ، و هم براى كشتن او بر فرض تولد ، تلاش و كوشش مىكرد .\r\nولى هيچيك از اينها مؤثر نيفتاد و اين نوزاد سرانجام تولد يافت .\r\nمادر براى حفظ او ، او را در گوشه غارى در نزديكى زادگاهش پرورش مىداد ، بطورى كه سيزده سال از عمر خود را در آنجا گذراند .\r\nسرانجام كه در آن مخفيگاه ، دور از نظر ماموران نمرود پرورش يافت ، و به سن نوجوانى رسيد تصميم گرفت كه آن خلوتگاه را براى هميشه ترك كند ، و به ميان مردم گام نهد ، و درس توحيدى را كه با الهام درون به ضميمه مطالعات فكرى دريافته بود براى مردم باز گويد .\r\n\r\nمبارزه با گروه‌هاى مختلف بتپرست\r\nدر اين هنگام كه مردم بابل علاوه بر بتهاى ساختگى دست خود ، موجودات\r\n","description":"","footnote":"","page_name":" 398 ","page_number":398},
  {"content":"\r\nآسمانى همچون خورشيد و ماه و ستارگان را پرستش مىكردند ، ابراهيم تصميم گرفت از طريق منطق و استدلالهاى روشن ، و جدان خفته آنها را بيدار سازد و پرده‌هاى تاريك تلقينات غلط را از روى فطرت پاك آنها برگيرد ، تا نور فطرت بدرخشد ، و در راه توحيد و يگانه پرستى گام بگذارند .\r\nاو مدتها پيرامون آفرينش آسمان و زمين و قدرتى كه بر آنها حكومت مىكند و نظام شگفتانگيز آنها مطالعه كرده بود ، و نور يقين در قلبش مىدرخشيد ( سوره انعام آيه 75 ) .\r\n\r\nمبارزه منطقى با بت پرستان\r\nنخست با ستاره پرستان روبرو شد و در برابر گروهى كه در برابر ستاره « زهره » كه بلافاصله بعد از غروب آفتاب در افق مغرب مىدرخشد به تعظيم و پرستش مشغول مىشدند قرار گرفت .\r\nابراهيم يا از روى تعجب و استفهام انكارى ، و يا به عنوان هماهنگى با طرف مقابل ، به عنوان مقدمه براى اثبات اشتباهشان ، صدا زد « اين خداى من است » ؟ ! اما هنگامى كه غروب كرد ، گفت : من غروب كنندگان را دوست ندارم .\r\nو هنگامى كه « ماه » سينه افق را شكافت و ماه پرستان مراسم نيايش را شروع كردند ، با آنها هم صدا شده ، گفت : اين خداى من است ؟\r\nاما آن هم كه افول كرد گفت : اگر پروردگارم مرا راهنمايى نكند از گمراهان خواهم بود .\r\n« خورشيد » پرده‌هاى تاريك شب را شكافت ، و شعاع طلايى خود را بر كوه و صحرا پاشيد ، آفتاب پرستان به نيايش برخاستند ، ابراهيم گفت : « اين خداى من است ؟ ، اين از همه بزرگتر است » .\r\n","description":"","footnote":"","page_name":" 399 ","page_number":399},
  {"content":"\r\nاما هنگامى كه غروب كرد ، صدا زد اى قوم من از شريكهايى كه شما براى خدا مىسازيد بيزارم ! اينها همه افول و غروب دارند .\r\nاينها همه دستخوش تغيير و اسير دست قوانين آفرينشاند ، و هرگز از خود اراده و اختيارى ندارند ، تا چه رسد به اينكه خالق و گرداننده اين جهان باشند .\r\nمن روى خود را به سوى كسى كردم كه آسمانها و زمين را آفريده ، من در ايمان خود به او خالص و ثابتقدمم و هرگز از مشركان نخواهم بود ( سوره انعام آيه 75 تا 79 ) .\r\nابراهيم اين مرحله از مبارزه خود را با بت پرستان ، به عاليترين صورتى پشت سر گذاشت ، و توانست عده اى را بيدار و حد اقل عده ديگرى را در شك و ترديد فرو برد .\r\nچيزى نگذشت اين زمزمه در آن منطقه پيچيد ، اين جوان كيست كه با اين منطق گويا و بيان رسا در دلهاى توده مردم راه باز مىكند ؟ !\r\n\r\nگفتگو با آزر\r\nدر يك مرحله ديگر ابراهيم با عمويش « آزر » وارد بحث شد و با عباراتى بسيار محكم ، رسا و توأم با محبت و گاهى توبيخ ، در زمينه بت پرستى به او هشدار داد ، و به او گفت .\r\nچرا چيزى را مىپرستى كه نمىشنود و نمىبيند و نه هيچ مشكلى را درباره تو حل مىكند ؟\r\nتو اگر از من پيروى كنى ، من ترا به راه راست هدايت مىكنم ، من از اين مىترسم كه اگر از شيطان پيروى كنى مجازات الهى دامنت را بگيرد .\r\nحتى هنگامى كه عمويش در مقابل اين نصايح ، او را تهديد به سنگسار\r\n","description":"","footnote":"","page_name":" 400 ","page_number":400},
  {"content":"\r\nكردن مىنمود او با جمله « سَلامٌ عَلَيْكَ » ، من براى تو استغفار خواهم كرد « كوشش نمود تا در دل سنگين او راهى پيدا كند ( سوره مريم آيه 47 ) .\r\n\r\nنبوت ابراهيم\r\nدر اينكه ابراهيم در چه سن و سالى به مقام نبوت نائل گشت دليل روشنى در دست نداريم ولى همين قدر از سوره مريم استفاده مىشود كه او به هنگامى كه با عمويش آزر به بحث پرداخت به مقام نبوت رسيده بود ، زيرا در اين سوره مىخوانيم .\r\nوَ اذْكُرْ فِي الْكِتابِ إِبْراهِيمَ إِنَّه كانَ صِدِّيقاً نَبِيًّا إِذْ قالَ لأَبِيه يا أَبَتِ لِمَ تَعْبُدُ ما لا يَسْمَعُ وَلا يُبْصِرُ وَلا يُغْنِي عَنْكَ شَيْئاً ( آيه 41 و 42 سوره مريم ) و مىدانيم اين ماجرا قبل از درگيرى شديد با بت پرستان و داستان آتش سوزى او بوده است ، و اگر آنچه را بعضى از مورخان نوشته‌اند كه ابراهيم به هنگام داستان آتشسوزى 16 ساله بود به آن بيفزائيم ثابت مىشود كه او از همان آغاز نوجوانى اين رسالت بزرگ را بر دوش گرفته بود .\r\n\r\nمبارزه عملى با بت پرستان\r\nبه هر حال ماجراى درگيرى ابراهيم با بت پرستان ، هر روز شديدتر ، و شديدتر ، مىشد ، تا به شكستن همه بتهاى بتخانه بابل ( به استثناى يك بت بزرگ ) با استفاده از يك فرصت كاملا مناسب ، انجاميد ! .\r\n\r\nگفتگو با حاكم جبار !\r\nماجراى مخالفت و مبارزه ابراهيم با بتها سرانجام به گوش نمرود رسيد و او را احضار كرد تا به گمان خود از طريق نصيحت و اندرز ، و يا توبيخ و تهديد وى را خاموش سازد .\r\n","description":"","footnote":"","page_name":" 401 ","page_number":401},
  {"content":"\r\nاو كه در سفسطه بازى ، چيره دست بود ، از ابراهيم پرسيد اگر تو اين بتها را نمىپرستى ، پس پروردگار تو كيست ؟\r\nگفت : همان كسى كه حيات و مرگ به دست او است .\r\nفرياد زد اى بى خبر اين بدست من است ، مگر نمىبينى مجرم محكوم به اعدام را آزاد مىكنم ، و زندانى غير محكوم به اعدام را اگر بخواهم اعدام مىنمايم ؟ ! ابراهيم كه در پاسخهاى دندانشكن ، فوق العاده مهارت داشت ، با استمداد از قدرت نبوت به او گفت تنها حيات و مرگ نيست كه بدست خدا است ، همه عالم هستى به فرمان اويند ، مگر نمىبينى صبحگاهان خورشيد به فرمان او از افق مشرق سر بر مىآورد و شامگاهان به فرمانش در افق مغرب فرو مىرود ؟ اگر تو حكمروا بر پهنه جهان هستى مىباشى ، فردا اين قضيه را عكس كن ، تا خورشيد از مغرب سر بر آورد ، و در مشرق فرونشيند .\r\nنمرود چنان مبهوت شد كه توانايى سخن گفتن را در برابر او از دست داد ( بقره آيه 258 ) .\r\nبدون شك ابراهيم مىدانست كه نمرود در ادعاى قدرت بر حيات و مرگ سفسطه مىكند ولى مهارت او در استدلال اجازه نمىداد اين مطلب كه جاى دستاويزى براى دشمن سفسطه باز در آن وجود دارد ، تعقيب شود ، لذا فورا آن را رها كرد و به چيزى چسبيد كه هيچگونه قدرت دست و پا زدن در آن نداشت ! .\r\n\r\nهجرت ابراهيم\r\nسرانجام دستگاه حكومت جبار نمرود كه احساس كرد اين جوان كم كم به صورت كانون خطرى براى حكومت خود كامه او در آمده و زبان گويا و فكر توانا و منطق رسايش ممكن است سبب بيدارى و آگاهى توده‌هاى تحت ستم گردد ،\r\n","description":"","footnote":"","page_name":" 402 ","page_number":402},
  {"content":"\r\nو زنجيرهاى استعمار او را سرانجام پاره كنند و بر او بشورند ، تصميم گرفت با دامن زدن به تعصبات جاهلانه بت پرستان ، كار ابراهيم را يكسره كند و با مراسم خاصى كه در سوره انبياء خواهد آمد ، او را در برابر ديدگان همه در ميان درياى آتشى كه بوسيله جهل مردم و جنايت نظام حاكم بر افروخته شده بود ، بسوزاند و براى هميشه فكر خود را راحت كند .\r\nاما هنگامى كه آتش به فرمان خدا خاموش گشت و ابراهيم سالم از آن صحنه بيرون آمد چنان لرزه اى بر دستگاه نمرود وارد گشت كه به كلى روحيه خود را باخت ، چرا كه ديگر ابراهيم يك جوان ماجراجو و تفرقه افكن - بر چسبى كه دستگاه نمرود به او مىزدند - نبود ، بلكه به عنوان يك رهبر الهى و يك قهرمان شجاع كه مىتواند يك تنه و با دست خالى بر انبوه جباران قدرتمند يورش ببرد ، در آمد ! و به همين دليل نمرود و درباريانش كه همچون زالو خون مردم بينوا را مىمكيدند تصميم گرفتند براى ادامه حكومت خود با تمام قوا در برابر ابراهيم بايستند و تا او را نابود نكنند از پاى ننشينند .\r\nاز سوى ديگر ابراهيم سهم خود را از آن گروه گرفته بود ، يعنى دلهاى آماده به او ايمان آورده بودند ، او بهتر ديد كه با جمعيت مؤمنان و هوادارانش سرزمين بابل را ترك گويد ، و براى گستردن دعوت حق به سوى شام و فلسطين و مصر سرزمين فراعنه روانه شود ، و توانست در آن مناطق حقيقت توحيد را تبليغ نمايد و مؤمنان فراوانى را به سوى پرستش خداوند يگانه بخواند .\r\n\r\nآخرين مرحله رسالت ابراهيم\r\nابراهيم عمرى را به مبارزه با بت پرستى در تمام اشكالش و مخصوصا « انسان پرستى » گذراند ، و توانست دلهاى آمادگان را به نور توحيد روشن سازد ، و در\r\n","description":"","footnote":"","page_name":" 403 ","page_number":403},
  {"content":"\r\nكالبد انسانها جان تازه اى دمد و گروه‌هاى زيادى را از زنجير خود كامگان رهايى بخشد .\r\nاكنون بايد در آخرين مرحله عبوديت و بندگى خدا گام نهد و هر چه را دارد در طبق اخلاص بگذارد ، و به پيشگاهش تقديم كند .\r\nتا از رهگذر آزمايشهاى بزرگ الهى با يك جهش بزرگ روحانى وارد مرحله امامت و پيشوايى انسانها گردد .\r\nو مقارن همين حال پايه‌هاى خانه توحيد ، خانه كعبه را برافرازد ، و آن را به صورت يك كانون بى نظير خدا پرستى در آورد ، و از همه مؤمنان آماده ، به كنگره عظيمى در كنار اين خانه عظيم توحيد ، دعوت كند .\r\nماجراى حسادت « ساره » زن نخستينش با « هاجر » كنيزى كه او را به همسرى اختيار كرده بود و فرزندى به نام « اسماعيل » از او يافت ، سبب شد كه اين مادر و كودك شير خوار را به فرمان خدا از سرزمين « فلسطين » به بيابان خشك و تفتيده « مكه » در لابلاى آن كوه‌هاى زمخت و خشن ببرد .\r\nو آنها را در آن سرزمين كه حتى يك قطره آب در آن پيدا نمىشد ، به فرمان خدا ، و به عنوان يك آزمايش بزرگ بگذارد و باز گردد .\r\nپيدايش چشمه « زمزم » و آمدن قبيله « جرهم » به آن سرزمين و اجازه خواستن براى زندگى در آن منطقه از هاجر كه هر كدام ماجراى طولانى و مفصلى دارد ، سبب آبادى اين زمين شد .\r\nابراهيم از خدا خواسته بود كه آن نقطه را شهرى آباد و پر بركت سازد ، و دلهاى مردم را به فرزندانش كه در آن منطقه رو به فزونى بودند ، متوجه گرداند ( 1 ) .\r\nجالب اينكه بعضى از مورخان نقل كرده‌اند هنگامى كه ابراهيم هاجر و اسماعيل شير خوار را در مكه گذاشت ، و مىخواست از آنجا باز گردد ، هاجر\r\n\r\n","description":"","footnote":"\r\n( 1 ) سوره ابراهيم آيه 37 تا 41 .\r\n","page_name":" 404 ","page_number":404},
  {"content":"\r\nاو را صدا زد كه اى ابراهيم چه كسى به تو دستور داد ما را در سرزمينى بگذارى كه نه گياهى در آن وجود دارد ، نه حيوان شير دهنده اى ، و نه حتى يك قطره آب ، آن هم بدون زاد و توشه و مونس ؟ ! ابراهيم در يك جمله كوتاه پاسخ گفت : « پروردگارم مرا چنين دستور داده است » .\r\nهنگامى كه هاجر اين جمله را شنيد گفت اكنون كه چنين است ، خدا هرگز ما را به حال خود رها نخواهد كرد ! ( 1 ) .\r\nابراهيم « كرارا » از فلسطين به قصد زيارت اسماعيل به مكه آمد ، و در يكى از همين سفرها بود كه مراسم حج را بجاى آورد ، و به فرمان خدا اسماعيل فرزندش را كه به صورت نوجوان برومند و فوق العاده پاك و با ايمان بود به قربانگاه برد ، و حاضر شد اين بهترين ميوه شاخسار حياتش را با دست خود در راه خدا قربانى كند .\r\nهنگامى كه اين مهمترين آزمايش را به عاليترين صورتى از عهده بر آمد و تا آخرين مرحله آمادگى خود را در اين راه نشان داد خدا قربانيش را پذيرفت و اسماعيل را براى او حفظ كرد و گوسفندى به عنوان قربانى براى او فرستاد ( 2 ) .\r\nسرانجام ابراهيم با ادا كردن حق همه اين امتحانات ، و بيرون آمدن از كوره همه اين آزمايشها ، به بلندترين مقامى كه يك انسان ممكن است به آن برسد ارتقاء يافت و چنان كه قرآن مىگويد : « خداوند ابراهيم را به كلماتى آزمود و او همه آنها را به انجام رساند ، و به دنبال آن به او فرمود من ترا امام و پيشوا قرار مىدهم ، ابراهيم كه از اين مژده به وجد آمده بود تقاضا كرد كه اين مقام را به بعضى از فرزندان من نيز ببخش ، دعاى او مستجاب شد ولى به اين شرط كه اين\r\n\r\n","description":"","footnote":"\r\n( 1 ) كامل ابن اثير جلد 1 صفحه 103 .\r\n( 2 ) صافات 104 تا 107 .\r\n","page_name":" 405 ","page_number":405},
  {"content":"\r\nمقام به كسى كه ظلم و ستم و انحرافى از او سر زده باشد هرگز نخواهد رسيد » ( 1 ) .\r\n\r\nمقام والاى ابراهيم در قرآن\r\nبررسى آيات قرآن نشان مىدهد كه خداوند براى ابراهيم ، مقام فوق العاده والايى قرار داده است ، مقامى كه براى هيچيك از پيامبران پيشين قائل نشده است .\r\nبزرگى مقام اين پيامبر الهى را از تعبيرات زير به خوبى مىتوان دريافت :\r\n1 - خداوند از ابراهيم به عنوان يك « امت » ياد كرده ، و شخصيت او را به منزله يك امت مىستايد ( نحل - 120 ) .\r\n2 - مقام خليل اللهى را به او عطا فرموده است ، وَاتَّخَذَ اللَّه إِبْراهِيمَ خَلِيلًا ( نساء 125 ) .\r\nجالب اينكه در بعضى از روايات در تفسير اين آيه مىخوانيم ، « اين مقام به خاطر آن بود كه ابراهيم هرگز چيزى از كسى نخواست و هرگز تقاضا كننده اى را محروم نكرد » ! « .\r\n3 - او از نيكان ( 3 ) صالحان ( 4 ) قانتان ( 5 ) صديقان ( 6 ) بردباران ( 7 ) و وفا\r\n\r\n","description":"","footnote":"\r\n( 1 ) سوره بقره آيه 124 .\r\n( 2 ) سفينة البحار جلد اول صفحه 74 .\r\n( 3 ) سوره ص آيه 47 .\r\n( 4 ) سوره نحل آيه 122 .\r\n( 5 ) سوره نحل آيه 120 .\r\n( 6 ) سوره مريم آيه 41 .\r\n( 7 ) سوره توبه آيه 114 .\r\n","page_name":" 406 ","page_number":406},
  {"content":"\r\nكنندگان به عهد بود ( 1 ) .\r\n4 - ابراهيم فوق العاده مهماننواز بود ( 2 ) بطورى كه در بعضى از روايات آمده است او را ابو اضياف ( پدر مهمانان يا صاحب مهمانان ) لقب داده بودند ( 3 ) .\r\n5 - او توكل بىنظيرى داشت ، تا آنجا كه در هيچ كار و هيچ حادثه اى نظرى جز به خدا نداشت هر چه مىخواست ، از او مىطلبيد و جز در خانه او را نمىكوبيد ( 4 ) .\r\nداستان پيشنهاد فرشتگان براى نجات او به هنگامى كه قوم لجوج مىخواستند او را در ميان دريايى از آتش بيفكنند ، و عدم قبول اين پيشنهاد از ناحيه ابراهيم در تواريخ ضبط است ، او مىگفت : من سر تا پا نيازم اما نه به مخلوق بلكه تنها به خالق ! ( 5 ) .\r\n6 - او شجاعت بىنظيرى داشت و در برابر سيل خروشان تعصبهاى بت پرستان يك تنه ايستاد و كمترين ترس و وحشتى به خود راه نداد ، بتهاى آنها را به باد مسخره گرفت و از بتكده آنها تل خاكى ساخت ، و در برابر نمرود و دژخيمانش با شهامت بىنظيرى سخن گفت كه هر يك از آنها در آياتى از قرآن مجيد آمده است .\r\n7 - ابراهيم منطق فوق العاده نيرومندى داشت ، در عبارات كوتاه و محكم\r\n\r\n","description":"","footnote":"\r\n( 1 ) سوره نجم آيه 37 .\r\n( 2 ) سوره ذاريات آيه 24 تا 27 .\r\n( 3 ) سفينة البحار جلد 1 صفحه 74 .\r\n( 4 ) سوره شعراء آيه 78 تا 82 .\r\n( 5 ) كامل ابن اثير جلد اول صفحه 99 .\r\n","page_name":" 407 ","page_number":407},
  {"content":"\r\nو مستدل پاسخهاى داندانشكنى به گمراهان مىداد ، و با همان منطق رسايش بينى لجوجان را به خاك ميماليد .\r\nهرگز بخاطر شدت خشونت آنها از كوره در نمىرفت ، بلكه با خونسردى كه حاكى از روح بزرگش بود با آنها روبرو مىشد ، و با گفتار و رفتارش سند محكوميتشان را به دستشان مىسپرد ، كه اين مطلب نيز در داستان محاجه ابراهيم با نمرود ، و با عمويش آزر ، و با قضات دادگاه بابل ، هنگامى كه مىخواستند او را به جرم خداپرستى و بتشكنى محكوم نمايند ، به روشنى آمده است .\r\nبه آيات زير كه در سوره انبياء آمده است خوب توجه كنيد :\r\nهنگامى كه قضات از او پرسيدند آيا تو هستى كه اين بلا را به سر خدايان ما آورده اى و اينهمه بتهاى كوچك و بزرگ را در هم شكسته اى ؟ ( قالُوا أَ أَنْتَ فَعَلْتَ هذا بِآلِهَتِنا يا إِبْراهِيمُ ) .\r\nاو در پاسخ براى آنكه آنها را در بن بست شديد قرار دهد ، بن بستى كه راه نجات از آن را نداشته باشند گفت : ممكن است اين كار را بزرگ آنها كرده باشد ؟ از آنها سؤال كنيد اگر سخن مىگويند ( قالَ بَلْ فَعَلَه كَبِيرُهُمْ هذا فَسْئَلُوهُمْ إِنْ كانُوا يَنْطِقُونَ ) .\r\nبا همين يك جمله دشمنان خود را در بن بست شديدى قرار داد ، اگر بگويند بتها لال و بسته دهن هستند و قادر به تكلم نيستند ، زهى رسوايى با اين خداى گنگ و بىعرضه ، و اگر قبول كنند كه آنها قادر به تكلمند بايد بپرسند و جواب بشنوند ! اينجا بود كه و جدان خفته آنها اندكى بيدار شد ، و به خويشتن خويش بازگشتند ، و از درون خويش فريادى شنيدند كه به آنها مىگفت « شما ظالم و خود خواه و ستمگريد » ، نه به خود رحم مىكنيد و نه به جامعه اى كه به آن تعلق داريد ( فَرَجَعُوا إِلى أَنْفُسِهِمْ فَقالُوا إِنَّكُمْ أَنْتُمُ الظَّالِمُونَ ) .\r\n","description":"","footnote":"","page_name":" 408 ","page_number":408},
  {"content":"\r\nولى به هر حال لازم بود پاسخى بگويند ، لذا با كمال سرشكستگى گفتند تو كه مىدانى اينها سخن نمىگويند ( ثُمَّ نُكِسُوا عَلى رُؤُسِهِمْ لَقَدْ عَلِمْتَ ما هؤُلاءِ يَنْطِقُونَ ) .\r\nدر اينجا بود كه گفتار كوبنده ابراهيم همچون صاعقه اى بر سر آنها فرود آمد ، فرياد زد اف بر شما و بر آنچه غير از خدا مىپرستيد ، اى بىعقلها ! ( أُفٍّ لَكُمْ وَلِما تَعْبُدُونَ مِنْ دُونِ اللَّه أَ فَلا تَعْقِلُونَ ) .\r\nسرانجام چون ياراى مقاومت در برابر منطق نيرومند ابراهيم در خود نديدند - - آن چنان كه شيوه همه زورگويان قلدر است - متوسل به زور شدند ، و گفتند او را بايد بسوزانيد .\r\nو براى اين كار از تعصبات جاهلانه بت پرستان كمك گرفتند و صدا زدند بشتابيد به يارى خدايانتان اگر توان و قدرتى داريد ( قالُوا حَرِّقُوه وَانْصُرُوا آلِهَتَكُمْ إِنْ كُنْتُمْ فاعِلِينَ ) ( 1 ) .\r\nاين يك نمونه از منطق رسا و مستدل و قاطع و برنده ابراهيم بود .\r\n8 - قابل توجه اينكه قرآن يكى از افتخارات مسلمانها را اين مىشمرد كه آنها بر آئين ابراهيمند ( 2 ) و او بود كه نام « مسلمان » را بر شما گذارد ( 3 ) .\r\nحتى براى تشويق مسلمانان به انجام پاره اى از دستورات مهم به آنان گوشزد مىكند كه شما بايد به ابراهيم و يارانش اقتدا جوييد ( 4 ) .\r\n9 - مراسم حج با آن همه عظمت و شكوهش بوسيله ابراهيم ، و به فرمان خدا پايه گذارى شد و به همين جهت نام ابراهيم و خاطره ابراهيم با تمام مراسم\r\n\r\n","description":"","footnote":"\r\n( 1 ) سوره انبياء آيه 63 تا 67 .\r\n( 2 و 3 ) ملة ابيكم ابراهيم . . . ( سوره حج آيه 78 ) .\r\n( 4 ) سوره ممتحنه آيه 4 .\r\n","page_name":" 409 ","page_number":409},
  {"content":"\r\nحج آميخته است ( 1 ) و انسان در هر موقف و هر برنامه اى از اين مراسم بزرگ به ياد اين پيغمبر الهى مىافتد و پرتو عظمت او را در دل خويش احساس مىكند ، اصولا انجام مراسم حج بى ياد ابراهيم نامفهوم است ! .\r\n10 - شخصيت ابراهيم تا آن حد و پايه بود كه هر گروهى كوشش داشتند او را از خود بدانند يهوديان و مسيحيان هر كدام بر پيوند خويش با ابراهيم تاكيد داشتند ، كه قرآن در پاسخ آنها اين واقعيت را بيان داشت كه او تنها يك مسلمان و موحد راستين بود يعنى كسى كه در همه چيز تسليم فرمان خدا بود ، جز به او نمىانديشيد و جز در راه او گام بر نمىداشت ( 2 ) .\r\nپايان جلد 10 تفسير نمونه\r\n\r\n\r\n","description":"","footnote":"\r\n( 1 ) سوره حج آيه 27 .\r\n( 2 ) سوره آل عمران آيه 67 .\r\n","page_name":" 410 ","page_number":410}
  ]