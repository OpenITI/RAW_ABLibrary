[
  {"content":"\r\n\r\nمروج الذهب\r\n( جلد دوم )\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nابوالحسن على بن حسين مسعودى\r\nمروج الذهب\r\n( جلد دوم )\r\nترجمهء ابوالقاسم پاينده\r\nتهران 1374\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nمروج الذهب ( جلد دوم )\r\nنويسنده : ابوالحسن على بن حسين مسعودى\r\nمترجم : ابوالقاسم پاينده\r\nچاپ اول : 1347 ، چاپ پنجم : 1374 ؛ تيراژ 3000 نسخه\r\nآماده سازى و چاپ : شركت انتشارات علمى و فرهنگى\r\nحق چاپ محفوظ است .\r\nشركت انتشارات علمى و فرهنگى\r\nدفتر و فروشگاه مركزى : خيابان افريقا ، چهار راه حقانى ( جهان كودك ) ، كوچه كمان ، شماره 4 ، كدپستى 15178 ؛\r\nصندوق پستى 366 - 15175 ؛ تلفن : 70 - 2264569 ؛ فاكس : 2264572 / مديريت فروش : خيابان سيدجمال الدين اسدآبادى ، خيابان شصت و چهارم ، جنب ساختمانهاى آ . اس . پ . ، كد پستى 14374 ؛ تلفن : 2265458 ، 2269902\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n . \r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\n\r\n[ جلد دوم 
  ]\r\nبسم الله الرحمن الرحيم الحمد لله حق حمده و صلاته و سلامه على سيدنا محمد و آله و صحبه و جنده\r\n\r\nذكر خلافت حسن بن على بن ابى طالب رضى الله عنهما\r\nآنگاه با حسن بن على بن ابى طالب دو روز پس از وفات پدرش در كوفه در ماه رمضان سال چهلم بيعت كردند و او عاملان خويش را به سياهبوم و جبل فرستاد . حسن عبد الرحمن بن ملجم را به ترتيبى كه ياد كرديم بقتل رسانيد آنگاه معاويه از پس صلح با حسن پنج روز مانده از ماه ربيع الاول سال چهلم بكوفه در آمد . وفات حسن در سن پنجاه و پنج سالگى بسبب مسموميت بود و در بقيع با مادرش فاطمه دختر پيمبر خدا صلى الله عليه و سلم دفن شد ، و الله ولى التوفيق .\r\n\r\nذكر شمه‌اى از اخبار و سرگذشت او رضى الله عنه\r\nجعفر بن محمد از پدرش از جدش على بن حسين بن على بن ابى طالب رضى الله عنهم نقل كرده گويد : وقتى عمويم حسن بن على مسموم شده بود ، حسين بنزد وى رفت و او براى حاجت انسانى برون شد و باز آمد و گفت : چند بار مسموم شده بودم و هيچ كدام مثل اين نبود . يك پاره از كبد خود را برون انداختم و آن را با چوبى كه به دست داشتم زير و رو كردم . حسين به دو گفت : « برادر كى ترا مسموم\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nكرد ؟ » گفت : « منظورت از اين سؤال چيست ؟ اگر همان باشد كه من گمان ميبرم خدا سزايش را ميدهد و اگر غير او باشد نميخواهم از بى گناهى بسبب من بازخواست كنند » و از آن پس سه روز بيشتر نبود و وفات يافت رضى الله عنه .\r\nگويند : زن وى جعده دختر اشعث بن قيس كندى او را مسموم كرد ، زيرا معاويه كس پيش او فرستاده بود كه اگر براى قتل حسن حيله كردى صد هزار درهم برايت ميفرستم و ترا براى يزيد ميگيرم . بدين جهت او را مسموم كرد و چون حسن در گذشت معاويه پول را فرستاد و پيغام داد كه ما زندگى يزيد را دوست داريم اگر چنين نبود ترا براى او ميگرفتيم .\r\nگويند : حسن هنگام مرگ گفته بود : « شربت وى كارگر افتاد و به آرزوى خود رسيد ، به خدا بوعدهء خود وفا نخواهد كرد و سخن او راست نيست . » نجاشى شاعر كه شيعهء على بود در بارهء كار جعده ضمن شعرى مفصل گويد : « اى جعده چون زن نوحه‌گر داغديده بر او اشك بريز و خسته مشو كه در همه جهان از برهنه و پاپوش‌دار پرده بر چون اويى نكشيدند . » و يكى ديگر از شيعهء على رضى الله عنه در اين باره گويد : « صبورى كن كه مرگ پيمبر و كشته شدن وصى و حسين و مسموم شدن حسن تسليتى است كه غمهاى سخت ديگر را مىبرد . » مسعودى گويد : « در كتاب الاخبار ابو الحسن على بن محمد بن سليمان نوفلى ديدم كه از صالح بن على بن عطيهء اصم نقل كرده گويد : عبد الرحمن بن عباس هاشمى از ابو عون صاحب الدوله از محمد بن على بن عبد الله بن عباس از پدرش از جدش از عباس بن عبد المطلب نقل كرده كه گفته بود : « نزد پيمبر خدا صلى الله عليه و سلم بودم كه على بن ابى طالب بيامد و چون او را بديد برويش لبخند زد . گفتم : « اى پيغمبر خدا ، به روى اين پسر لبخند ميزنى ؟ » گفت : « اى عموى رسول الله ، به خدا كه - خداوند بيشتر از من او را دوست دارد . نسل همه پيمبران از پشت خودشان بود ، اما نسل من از پشت اين خواهد بود . وقتى روز قيامت شود مردم را به نام خودشان و نام\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nمادرشان بخوانند كه خدا نمىخواهد رسوا شوند مگر اين و شيعهء او كه بنام خود و نام پدرشان خوانده ميشوند زيرا نسبشان صحيح است . » وقتى حسن را به خاك سپردند محمد بن حنفيه برادرش بر قبرش ايستاد و گفت : « اگر زندگيت عزيز بود مرگت غم‌انگيز بود . چه نكوست روحى كه در كفن تو است و چه خوب كفنى است كفنى كه تن ترا پوشانيده است ! و چرا چنين نباشد كه تو باقيماندهء هدايت و خلف اهل تقوى و پنجم اصحاب كسائى . دستهاى حق ترا از تقوى غذا داده و از پستانهاى ايمان شير نوشيدى و در پناه اسلام تربيت يافتى و در زندگى و مرگ پاكيزه‌اى ، ولى جانهاى ما از فراق تو آرام ندارد . اى ابو - محمد ، خدايت رحمت كند . » و در صورت ديگر از روايت‌ها از اخبار اهل بيت ديده‌ام كه محمد بر قبر وى ايستاد و گفت : « اى ابو محمد ، اگر زندگيت پاكيزه بود مرگت مصيبتى سخت بود و چرا چنين نباشد كه تو پنجم اهل كسا و پسر محمد مصطفى و پسر على مرتضى و پسر فاطمهء زهرا و پسر شجرهء طوبى بوده‌اى . » آنگاه وى شعرى بدين مضمون خواند : « چگونه روغن بسر بزنم و آسوده سر كنم كه چهرهء تو به خاك است و جامه بتن ندارى . مادام كه كبوترى از درختى نوحه كند و بر درختان حجاز شاخى سبز شود بر تو اشك ميريزم . تو غريبى هستى كه خاك حجاز ترا ببر گرفته است و هر - كه زير خاك باشد غريب است . » در يكى از كتابهاى تاريخ ضمن اخبار حسن و معاويه ديده‌ام كه در بارهء خلافت حسن خبر صحيح از پيمبر خدا صلى الله عليه و سلم آمده كه : « پس از من سى سال خلافت خواهد بود » زيرا ابو بكر صديق رضى الله عنه دو سال و سه ماه و هشت روز خلافت كرد و عمر رضى الله عنه ده سال و شش ماه و چهار روز و عثمان رضى الله عنه يازده سال و يازده ماه و بيست و سه روز و على رضى الله عنه چهار سال و هفت ماه يك روز كم و حسن رضى الله عنه هشت ماه و ده روز كه اين سى سال تمام مىشود .\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nمحمد بن جرير طبرى از محمد بن حميد رازى از على بن مجاهد از محمد بن اسحاق از فضل بن عباس بن ربيعه نقل كرده كه گفته بود : عبد الله بن عباس بر معاويه وارد شده بود ، گويد : « من در مسجد بودم كه معاويه در قصر خضرا تكبير گفت و اهل قصر تكبير گفتند پس از آن اهل مسجد به پيروى از اهل خضرا تكبير گفتند و فاخته دختر قرظة ابن عمرو بن نوفل بن عبد مناف از درى كه داشت برون شد و گفت : « اى امير المؤمنين خدايت مسرور دارد چه خبرى رسيده كه خرسند شده‌اى ؟ » گفت : « مرگ حسن بن على . » فاخته گفت : « انا لله و انا اليه راجعون » . آنگاه بگريست ، معاويه گفت : « خوب ميكنى گريه مىكنى كه او شايسته بود كه بر او گريه كنند . » آنگاه خبر به ابن عباس رضى الله عنهما رسيد و بنزد معاويه آمد كه گفت : « اى ابن عباس شنيدم حسن در - گذشته است » گفت : « براى همين تكبير ميگفتى ؟ » گفت : « بلى » . گفت : به خدا مرگ او مرگ ترا بتأخير نيندازد و گور او گور ترا نبندد . اگر مصيبت او را مىبينيم پيش از او نيز مصيبت سرور پيغمبران و پيشواى پرهيزگاران و فرستادهء خداى جهانيان را ديده‌ايم و بعد از او مصيبت سرور اوصيا را ديده‌ايم . خدا اين مصيبت را جبران كند و اين محنت را ببرد . » گفت : « اى ابن عباس واى بر تو كه هر وقت با تو سخن ميكنم آماده‌اى . » در كتاب ديگر هست كه : وقتى حسن صلح كرد معاويه در قصر خضرا تكبير گفت و اهل قصر تكبير گفتند و اهل مسجد نيز به پيروى اهل قصر تكبير گفتند و فاخته دختر قرظه از درى كه داشت برون شد و گفت : « اى امير المؤمنين ، خدايت مسرور دارد چه خبرى به تو رسيده است ؟ گفت : « قاصد خبر صلح و اطاعت حسن را آورد و من سخن پيغمبر خدا را صلى الله عليه و سلم به ياد آوردم كه فرمود : « اين پسر من سرور اهل بهشت است و خدا بوسيلهء او دو گروه بزرگ از مؤمنان را به صلح ميآورد ، و خدا را ستايش كردم كه گروه مرا يكى از آن دو گروه قرار داد . » و چون حسن بسبب اختلاف كوفيان و حوادثى كه بود صلح كرد عمرو بن -\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nعاص بمعاويه گفت ، و اين در كوفه بود ، كه بگويد : حسن برخيزد و براى مردم سخن گويد . معاويه اين را خوش نداشت و گفت : « نميخواهم با مردم سخن گويد . » عمرو گفت :\r\nولى من ميخواهم كند گفتارى او آشكار شود كه در بارهء چيزهايى سخن مىكند كه نميداند چيست ، و همچنان اصرار كرد تا معاويه پذيرفت . پس از آن معاويه برون آمد . و با مردم سخن گفت : و يكى را بگفت تا حسن بن على را ندا كند . حسن بنزد او آمد . معاويه گفت : « اى حسن برخيز و با مردم سخن كن . » حسن برخاست و بى درنگ شهادت به زبان راند ، آنگاه گفت : « اى مردم خدا شما را به وسيلهء سابق ما هدايت كرد و خون شما را به وسيلهء لاحق ما حفظ كرد . اين كار مدتى دارد و دنيا دست بدست ميرود . خدا عز و جل به پيمبر خود محمد صلى الله عليه و سلم گويد : بگو من چه ميدانم كه آنچه بشما وعده داده‌اند نزديك است يا دور . خدا گفتار بلند را داند و آنچه را مكتوم داريد نيز داند . من چه ميدانم شايد تأخير آن براى آزمايش شماست و كه تا مدتى برخوردار شويد . » آنگاه ضمن سخن خود گفت : « اى مردم كوفه ، اگر از هيچ چيز حيرت نميكردم از سه كار شما حيرت كردم : اينكه پدرم را كشتيد و اثاث مرا غارت كرديد و به شكم من ضربت زديد . من با معاويه بيعت كرده‌ام شما نيز مطيع او باشيد . » مردم كوفه خيمه گاه و اثاث حسن را غارت كرده بودند و با خنجر به شكم او زخم زده بودند و چون معلوم داشت كه چه وضعى پيش آمده است به صلح تسليم شد .\r\nيك بار على رضى الله عنه بيمار شده بود و به پسر خود حسن رضى الله عنه گفت امامت نماز جمعه را به عهده گيرد . وى بمنبر رفت و حمد خدا گفت و ثناى او كرد ، سپس گفت : « خدا هر پيمبرى فرستاد براى او سردار و گروه و خاندانى نهاد . بخدايى كه محمد را به حق به پيمبرى فرستاد ، هيچكس در حق ما اهل بيت نقصانى نيارد مگر خدا همانند آن را از عمل وى نقصان دهد ، و حادثه‌اى بر ضد ما رخ ندهد مگر آنكه سر انجام كار بنفع ما باشد و به زودى خبر آن را خواهيد دانست . »\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nو هم از خطبه‌هايى كه حسن در روزگار خود خوانده بود اين بود كه گفت : « ما دستهء رستگار خدا و كسان نزديك پيغمبر خدا صلى الله عليه و سلم و اهل خاندان پاك و پاكيزهء او و يكى از دو وزنه كه پيمبر خدا صلى الله عليه و سلم بجا گذاشت هستيم وزنهء ديگر كتاب خداست كه شرح همه چيز در آن هست و باطل از پيش و پس بدان در نيايد و در همه چيز اعتماد بدانست و ما از تأويل آن بىخبر نيستيم بلكه حقايق آن را به يقين ميدانيم . پس اطاعت ما كنيد كه اطاعت ما واجب است كه قرين اطاعت خدا و پيغمبر و كارداران است . اگر در چيزى خلاف كرديد آن را به خدا و پيمبر او ارجاع كنيد . اگر آن را به پيغمبر و كارداران خويش رجوع ميكردند ، كسانى كه كيفيت آن ميجويند مطلب را از آنها فرا ميگرفتند . مبادا بصداى شيطان گوش - دهيد كه او دشمن آشكار شماست و چون دوستان شيطان ميشويد كه به آنها گفت :\r\nامروز از اين مردم كسى بر شما غالب شدنى نيست و من پناهدار شمايم ، و چون دو گروه با هم بر خورد كردند روى گردانيد و گفت : من از شما بيزارم كه من چيزى مىبينم كه شما نمىبينيد آنگاه دستخوش نيزه و شمشير و گرز و تير شويد و از آن پس كسى كه از پيش ايمان نياورده و در ايمان خود خيرى نيندوخته ، ايمانش سودش ندهد و خدا بهتر داند . »\r\n\r\n","description":"","footnote":"","page_name":" 6 ","page_number":14},
  {"content":"\r\n\r\n3\r\n\r\nذكر دوران معاوية بن ابى سفيان\r\nدر شوال سال چهل و يكم در بيت المقدس با معاويه بيعت كردند و دوران او نوزده سال و هشت ماه بود و در رجب سال شصت و يكم در هشتاد سالگى درگذشت ، و در دمشق نزديك باب الصغير به خاك رفت و تا كنون يعنى بسال سيصد و سى و دو بر سر قبر او ميروند . بر سر قبر خانه‌اى هست كه هر روز دوشنبه و پنجشنبه گشوده مىشود .\r\n\r\nذكر شمه‌اى از اخبار و سر گذشت و اتفاقات كم نظير و اعمال او\r\nبسال پنجاه و سوم معاويه ، حجر بن عدى كندى را بكشت و او نخستين كسى بود كه در اسلام ، دست بسته كشته شد . زياد او را با نه تن از يارانش كه اهل كوفه بودند و چهار تن از غير كوفه ، سوى دمشق فرستاد و چون به چند ميلى كوفه رسيد دخترش كه همه اعقاب حجر از نسل اوست اشعارى بدين مضمون بخواند :\r\n« اى ماه نورانى بالا برو ، شايد حجر را ببينى كه راه مىپيمايد . بسوى معاوية ابن حرب ميرود تا او را بكشد و بدروازهء دمشق بياويزد و كركس‌ها از چانهء او بخورند ، امير چنين پنداشته است . اى حجر بن عدى بسلامت و شادمان باش . از سر -\r\n\r\n","description":"","footnote":"","page_name":" 7 ","page_number":15},
  {"content":"\r\n\r\nنوشت على و از پيرى كه در دمشق ميغرد بر تو بيمناكم ، 3 4 اى كاش حجر بمرگ طبيعى بميرد و چون شتر او را نكشند ، اگر بميرد هر سالار قومى سرانجام مردنى است . » و چون حجر بمرج عذرا ، در دوازده ميلى دمشق رسيد بريد از پيش رفته و خبر ايشان را بمعاويه رسانيده بود و او مردى يك چشم را سوى آنها فرستاد . وقتى مرد يك چشم نزديك حجر و ياران او رسيد يكى از آنها گفت : « اگر فال درست باشد او يك نيمهء ما را ميكشد و باقى نجات مىيابند » به دو گفتند : « از كجا فهميدى ؟ » گفت :\r\n« مگر نمىبينيد اين شخص كه ميآيد يك چشم ندارد ؟ » وقتى بنزد آنها رسيد به حجر گفت : « اى سرور ضلال و منبع كفر و طغيان و دوستدار ابو تراب ! امير المؤمنين به من فرمان داده است ترا با يارانت بكشم مگر آنكه از كفر خويش برگرديد و رفيقتان را لعن كنيد و از او بيزارى جوئيد » . حجر و جماعتى از همراهان وى گفتند : « تحمل شمشير تيز آسانتر از اينست كه تو مىگويى و به پيشگاه خدا و حضور پيمبر و وصى او رفتن ، به نظر ما بهتر از به جهنم رفتن است » ، و يك نيمه از كسانى كه همراه وى بودند بيزارى كردن از على را پذيرفتند . وقتى حجر را براى كشتن پيش آوردند گفت :\r\n« بگذاريد دو ركعت نماز كنم » و نماز خود را طول داد ، به دو گفتند : « از ترس مرگ بود ؟ » گفت : « نه ، ولى هرگز براى نماز شستشو نكردم مگر آنكه نماز كردم و هرگز نمازى چنين آسان نكردم و چرا بيمناك نباشم كه قبر حفر شده و شمشير كشيده و كفن آماده را ميبينم . » آنگاه پيش آمد و گلويش را بردريدند و ديگر يارانش كه با گفتهء او موافقت داشتند به دو پيوستند . گويند كشته شدن آنها بسال پنجاهم بود .\r\nگويند : « عدى بن حاتم طائى ، بنزد معاويه رفت و معاويه به دو گفت : « كس و كار چه شد ؟ . » منظورش فرزندان او بود . گفت : « همراه على كشته شدند . » گفت : « با تو منصفانه رفتار نكرد كه فرزندان ترا بكشتن داد و فرزندان خود او بجا ماندند . » عدى گفت :\r\n« تو نيز با على منصفانه رفتار نكردى كه كشته شد و تو بعد از او زنده ماندى . » معاويه گفت : « هنوز يك قطره از خون عثمان بجا مانده كه جز خون يكى از اشراف يمن\r\n\r\n","description":"","footnote":"","page_name":" 8 ","page_number":16},
  {"content":"\r\n\r\nآن را محو نميكند . » عدى گفت : « به خدا دلهاى ما كه بوسيلهء آن ترا دشمن داشته‌ايم در سينه‌هاى ما بجاست 4 5 و شمشيرهاى خود را كه بوسيلهء آن با تو جنگيده‌ايم بر دوش داريم ، اگر حيله را چهار انگشت سوى ما برانى ما شر را يك قدم بسوى تو ميرانيم ، به خدا قطع گلو و تپش دل براى ما آسانتر از آنست كه بد گوئى على را بشنويم .\r\nاى معاويه شمشير را بشمشيردار بده . » معاويه گفت : « اين سخنان حكمت است آن را بنويسيد » و رو به عدى كرد و با او سخن همى گفت ، گوئى كه وى اصلا سخنى نگفته بود .\r\nگويند : عمرو بن عثمان بن عفان و اسامة بن زيد آزاد شدهء پيمبر خدا صلى الله عليه و سلم در بارهء زمينى دعوى بحضور معاويه بردند . عمرو به اسامه گفت : « گويا تو مرا دشمن ميدارى » اسامه گفت : « از وابستگى تو بنسب من شاد نيستم . » آنگاه مروان ابن حكم از جا برخاست و پهلوى عمرو بن عثمان نشست ، حسن نيز برخاست و پهلوى اسامة نشست . سعيد بن عاص نيز برخاست و پهلوى مروان نشست . حسين نيز برخاست و پهلوى حسن نشست . عبد الله بن عامر نيز برخاست و پهلوى سعيد نشست . عبد الله جعفر نيز برخاست و پهلوى حسين نشست . عبد الرحمن بن حكم نيز برخاست و پهلوى ابن عامر نشست . عبد الله بن عباس نيز بر خاست و پهلوى ابن جعفر نشست . و چون معاويه اين را بديد و گفت : « شتاب مكنيد ، من حضور داشتم كه پيمبر خدا صلى الله عليه و سلم اين زمين را باسامه داد » و هاشميان برخاستند و فيروز بيرون رفتند . امويان بمعاويه گفتند « چرا ما را صلح ندادى ؟ » گفت : « و لم كنيد به خدا هر وقت چشمان آنها را زير خودهاى صفين به ياد ميآورم عقلم آشفته مىشود ، آغاز جنگ پچ‌پچ است و ميانهء آن شكايت است و آخر آن بليه است . و اشعار امرؤ القيس را كه سابقا در همين كتاب ضمن اخبار عمر آورده‌ايم به تمثيل خواند كه اول آن چنين است :\r\n« جنگ در آغاز چون زن جوانيست كه با زينت خود به شخص نادان نزديك مىشود » پس از آن گفت : « آنچه در دلهاست جنگ را پديد ميآورد و حادثهء بزرگ\r\n\r\n","description":"","footnote":"","page_name":" 9 ","page_number":17},
  {"content":"\r\n\r\nاز كار كوچك ميزايد » و به تمثيل ، شعرى خواند كه مضمون آن چنين است :\r\n5 6 « بسا باشد كه كوچك به بزرگ پيوسته شود ، شتر بزرگ از بچه شتر ميآيد و نخل بزرگ از نهال كوچك بر ميآيد » .\r\nمسعودى گويد : وقتى معاويه مصمم شد زياد را به ابى سفيان پيوستگى دهد ، و اين بسال چهل و چهارم بود ، زياد بن اسماء حرمازى و مالك بن ربيعه سلولى و منذر بن زبير بن عوام ، پيش او شهادت دادند كه ابو سفيان گفته بود : « زياد پسر اوست » و هنگامى كه زياد را بنزد عمر بن خطاب ياد كرده بودند ابو سفيان به على عليه السلام گفته بود :\r\n« به خدا اى على ، اگر ترس از دشمنى كه مرا مىبيند نبود صخر بن حرب كار خود را روشن ميكرد و از زياد رو گردان نبود ، ولى از پنجه‌اى كه بليه و تبعيد از آن ميزايد بيم دارم ، كه مدتهاست نگران ثقيفم و ميوهء قلب خويش را ميان آنها واگذاشته‌ام » . پس از آن يقين وى بشهادت ابو مريم سلولى كه آغاز كار را از همه كس نيك‌تر ميدانست بيشتر شد ، كه ابو مريم در ايام جاهليت ابو سفيان را با سميه مادر زياد براى زنا فراهم آورده بود . سميه از زنان معروفهء طايف بود كه پرچم داشت و بحارث بن كلده باج فحشا ميداد و در طايف در محله‌اى كه فاحشگان اقامت داشتند برون قلعه ، در كويى كه بنام كوى فاحشگان معروف بود ، منزل داشت .\r\nسبب ادعاى معاويه بطوريكه ابو عبيده معمر بن مثنى نقل كرده آن بود كه وقتى سهل بن حنيف را از فارس برون كردند ، على حكومت آنجا را به زياد داد و زياد دسته‌هاى مختلف آنجا را بجان هم انداخت تا بر فارس غلبه يافت و در نواحى آن سفر همى كرد تا كار ولايت بسامان رسيد . پس از آن على حكومت استخر را به دو داد و معاويه به تهديد زياد برخاست . بسر بن ارطاة نيز عبيد الله و سالم دو پسر او را بگرفت و به دو نوشت و قسم خورد كه اگر برنگردد و مطيع معاويه نشود آنها را خواهد كشت معاويه نامه‌اى به بسر نوشت كه متعرض پسران زياد نشود و به زياد\r\n\r\n","description":"","footnote":"","page_name":" 10 ","page_number":18},
  {"content":"\r\n\r\nنوشت كه مطيع او شود تا او را بحكومتش بازگرداند . 6 7 زياد نيز پيش معاويه رفت و با وى به مال و زيورى مصالحه كرد . پس از آن معاويه به دو گفت كه با وى هم پيمان شود ، اما زياد نپذيرفت . مغيرة بن شعبه به زياد پيش از آنكه بنزد معاويه رود گفته بود :\r\n« چيزهاى كوچك را رها كن و به كار اصلى بپرداز . هيچكس جز حسن بن على دعوى خلافت ندارد ، كه او نيز با معاويه صلح كرده است و پيش از آنكه كار استقرار گيرد بهرهء خود را بگير . » زياد به دو گفت : « به نظر تو چه كنم ؟ » گفت : « به نظر من بايد نسب خود را با او پيوند دهى و ريسمان خود را با او يكى كنى و گوش به حرف مردم ندهى . » زياد گفت : « اى پسر شعبه چگونه چوبى را جز در محل روئيدن آن بكارم كه نه آبى هست كه آن را زنده نگهدارى و نه ريشه‌اى كه آن را سيراب كند » .\r\nپس از آن زياد مصمم شد ادعا را بپذيرد و راى ابن شعبه را پذيرفت . جويريه دختر ابو سفيان بفرمان برادر خود كس بدعوت او فرستاد زياد بيامد و او اجازه ورود داد و در حضور زياد موى خود را نمايان كرد و گفت : « تو برادر من هستى . ابو مريم به من گفته است » . پس از آن معاويه وى را به مسجد برد و مردم را فراهم آورد و ابو مريم سلولى بپاخاست و گفت : « شهادت مىدهم كه ابو سفيان در جاهليت بطائف آمد و من شرابفروش بودم به من گفت : « فاحشه‌اى براى من بيار . » پيش او رفتم و گفتم « جز سميه كنيز حارث بن كلده چيزى پيدا نكردم » گفت : « با آنكه بد بو و كثيف است بيارش . » زياد گفت : « ابو مريم ! يواش ، ترا براى شهادت آورده‌اند نه براى ناسزا گفتن » ابو مريم گفت : « اگر مرا معاف داشته بوديد بهتر بود ، من آنچه ديده‌ام ميگويم .\r\nبه خدا آستين لباس او را گرفت و من در را به روى آنها بستم و حيرت زده نشستم و طولى نكشيد كه ابو سفيان برون آمد و عرق پيشانى خود را پاك ميكرد ، گفتم :\r\n« ابو سفيان چطور بود ؟ » گفت « اى ابو مريم زنى مثل آن نديده‌ام حيف كه پستانهايش شل است و دهانش بو ميدهد . » زياد برخاست و گفت : « اى مردم ، آنچه را اين شاهد گفت شنيديد و من درست و نادرست آن را نميدانم . عبيد براى من مربى\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nخوب و سرپرست شايسته‌اى بود و شهود آنچه ميگويند بهتر دانند . » آنگاه يونس ابن عبيد كه برادر صفيه دختر عبيد بن اسد بن علاج ثقفى بود و صفيه خواهر او وابستهء سميه بود به پا خاست و گفت : 7 8 « اى معاويه ، پيمبر خدا صلى الله عليه و سلم حكم كرده كه فرزند متعلق به بستر است و نصيب زنا كار سنگ است و تو بر خلاف كتاب خدا و سنت پيمبر خدا صلى الله عليه و سلم ، بشهادت ابو مريم در بارهء زناى ابو سفيان حكم ميكنى كه فرزند متعلق به زنا كار است و نصيب بستر سنگ است ؟ » معاويه گفت :\r\n« اى يونس ، به خدا اگر بس نكنى روزگارى بسرت مىآورم كه در داستانها بنويسند . » گفت : « مگر نه آن وقت پيش خدا ميروم : » گفت : « چرا » گفت : « از خدا آمرزش ميخواهم . » عبد الرحمن بن حكم در اين باب شعرى بدين مضمون گفت و بقولى شعر از يزيد ابن مفرغ حميرى است . « براى معاويه پسر حرب ، از مرد يمنى پيام ببر : چرا از اينكه بگويند پدرت عفيف بود خشمگين ميشوى و دوست دارى بگويند پدرت زناكار بوده است ! شهادت مىدهم كه خويشاوندى تو با زياد چون خويشاوندى فيل با بچه الاغ است . » و هم خالد نجارى در بارهء زياد و برادرانش شعرى گفته بدين مضمون :\r\n« زياد و نافع و ابو بكره از همه عجايب عجيبترند . سه مرد از شكم يك زن آمده‌اند ، اين يكى بطوريكه ميگويند قرشى است ، آن يكى غلام آزاد شده و آن يكى عرب نژاد است . » و چون على كرم الله وجهه كشته شد ، معاويه از روز صفين نسبت به هاشم بن عتبة بن ابى وقاص و پسرش عبد الله بن هاشم كينه داشت . وقتى معاويه زياد را بحكومت عراق منصوب داشت به دو نوشت : « اما بعد عبد الله بن هاشم بن عتبه را بگير و دست او را بگردنش ببند و سوى منش بفرست . » زياد نيز او را به غل بسته بدمشق فرستاد .\r\nزياد او را شبانه در منزلش كه به بصره بود غافلگير كرده بود . وقتى او را بنزد معاويه\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nبردند عمرو بن عاص پيش وى بود معاويه بعمرو عاص گفت : « اين را ميشناسى ؟ » گفت « نه » گفت : « همين است كه پدرش روز صفين ميگفت : 8 9 « من جان خويش را كه رنجور شد و مرا بسيار ملامت كرد ، بفروختم ، مرد يك چشم براى قوم خويش احترام ميجويد و چندان زنده مانده كه ملول شده است ، ميبايست يا بكشد يا كشته شود آنها را با نيزه شل ميكنم كه نعمت رفته بنزد من دلپسند نيست » و عمرو بتمثيل گفت : « تواند كه بر زبالهء زمين چراگاه رويد اما كينهء دلها همچنان كه بوده است بجا خواهد ماند ، اى امير مؤمنان ، اين كار را رها مكن و جانش را بگير و مگذار به عراق بازگردد كه از نفاق باز نخواهد ايستاد كه مردم عراق اهل مكر و خلافند و بروز ستيز دار و دستهء شيطانند . او را هوسى است كه پيرو آن خواهد بود و اعتقادى دارد كه او را بطغيان ميكشاند و يارانى دارد كه پشتيبانى او خواهند كرد و سزاى بدى ، بديى همانند آنست . » عبد الله گفت : « اى عمرو ، اگر كشته شوم مردى هستم كه قومش او را رها كرده‌اند و مرگش در رسيده است . چرا وقتى از پيكار رخ تافته بودى و ما ترا بجنگ ميخوانديم و تو چون دده سياه و گوسفند در بند به كرم منجلاب و سوراخ زمين پناه ميبردى و قدرت دفاع نداشتى چنين سخن نميگفتى ؟ » عمرو گفت : « به خدا در دامى سخت افتاده‌اى و گمان ندارم از چنگال امير مؤمنان رها توانى شد . » عبد الله گفت : « به خدا اى پسر عاص ، تو هنگام گشادگى مغرور ، هنگام جنگ ترسو ، بوقت فرار سبكرو و بوقت هماوردى بزدلى ، و چون چوب شكسته در گذرگاه سيل سر و صدا ميكنى و بخير تو اميدى نيست . چرا وقتى با مردمى كه در كودكى خشونت نديده و در بزرگى سختى نكشيده بودند و دستهاى نيرومند و زبانهاى گشاده داشتند و مانع كجروى و دافع سختى و رافع ملت و مايهء شفاى عليل و عزت ذليل بودند ، روبرو بودى چنين نميگفتى ؟ . » عمرو گفت :\r\n« به خدا پدرت را آن روز كه از هول جنگ در تب و تاب بود ديده‌ام . » عبد الله گفت :\r\n« اى عمرو ، ما ترا و سخنانت را آزموده‌ايم و دانيم كه زبانت خيانت‌گر و دروغگوست .\r\n9 10\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nبا مردمى نشسته‌اى كه ترا نمىشناسند و با سپاهى بوده‌اى كه ترا نيازموده‌اند . اگر جز در ميان شاميان سخن گوئى عقلت آشفته شود و زبانت بگيرد و پاهايت چون كسى كه بارى سنگين بدوش دارد ، بلرزد . » معاويه گفت : « بس كنيد . » و بگفت تا عبد الله را رها كنند . عمرو به معاويه گفت : « دستورى دور انديشانه به تو دادم و نافرمانى من كردى ، كه كشتن ابن هاشم توفيقى بود ، اى معاويه ، مگر پدر او همان نبود كه بروز جنگ به يارى على برخاست و بازنگشت تا از خون ما جويها روان كرد ، اين پسر اوست و انسان همانند پدر خويش است . زود باشد كه در بارهء او پشيمان شوى ! عبد الله بجواب او گفت : « اى معاويه ، عمرو دستخوش كينهء تسكين ناپذير خود شده است . اى پسر هند او راى بقتل من ميدهد و راى وى مانند ملوك عجم است . ولى آنها اسير خود را اگر هم پيمان مسالمت را از او دريغ مىداشتند نميكشتند :\r\nما بروز صفين بر ضد تو قيامى كرديم و اين عمل از هاشم و پسر هاشم سر زد ، آنچه بود گذشت و آنچه شد چون خوابى بود . اگر مرا ببخشى خويشاوندى را بخشيده‌اى و اگر مرا بكشى كارى ناروا كرده‌اى » .\r\nمعاويه گفت : « بخشش بزرگان قريش وسيلهء رضاى خدا در روز قيامت است .\r\nمن عقيده ندارم كه پسر هاشم را به انتقام لوى و عامر بكشم ، بلكه او را كه گناهش معلوم شده و پايش لغزيده و پدرش بروز صفين بر ضد ما بوده و به نيزه تيز جان داده ، مىبخشم » .\r\nيك روز عبد الله بن هاشم در مجلس معاويه حضور يافت . معاويه گفت : « بخشش و بزرگى و جوانمردى چيست ؟ » عبد الله گفت : « اى امير المؤمنين بخشش آنست كه مال را حقير دارند و پيش از تقاضا عطا كنند ، بزرگى ، جرئت اقدام و صبر است ، در آن هنگام كه قدمها بلغزد ، جوانمردى صلاح دين است و اصلاح مال و حمايت همسايه . » وقتى على رضى الله عنه ، قيس بن سعد بن عباده را از حكومت مصر برداشت\r\n\r\n","description":"","footnote":"","page_name":" 14 ","page_number":22},
  {"content":"\r\n\r\nمحمد بن ابو بكر را بجاى او فرستاد . و چون محمد بمصر رسيد نامه‌اى بمعاويه نوشت بدين مضمون : « از محمد بن ابو بكر به معاوية بن صخر گمراه ، اما بعد خدا با عظمت و قدرت خود خلق را به اقتضاى حكمت آفريد و قوت او سستى نيافت و حاجتى به خلقت مخلوق نداشت ، ولى آنها را آفريد تا بندگى كنند و آنها را گمراه و هدايت يافته و بدبخت و نيك بخت كرد ، آنگاه از روى دانش ، از ميان آنها محمد صلى الله عليه و سلم را بر گزيد و انتخاب و اختيار كرد ، و از روى علم خويش بر گزيد و برسالت خود انتخاب كرد و امين وحى خويش كرد و فرستاده و بشارت آور و بيم رسان قرار داد اول كس كه پذيرفت و اطاعت كرد و ايمان آورد و تصديق كرد و تسليم شد و اسلام آورد برادر و پسر عمش على بن ابى طالب بود ، كه غيب را تصديق كرد و او را بر همگان ترجيح داد و با جانبازى خويش او را از هر خطر مصون داشت و با دشمنانش جنگ كرد و با دوستانش دوستى كرد و همچنان شب و روز و هنگام ترس و گرسنگى بجانبازى ايستاد ، كه حق سبقت وى مسلم شد . و ميان تابعان نظير و همسنگ نداشت ، و ترا مىبينم كه بر او تفوق ميجوئى ، اما تو همانى كه هستى و او از همه مردم پاك نيت‌تر و فرزندانش از همه بهتر و همسرش از همه نكوتر و پسر عمش از همه برتر است . برادرش همانست كه روز موته جانبازى كرد و عمويش همانست كه روز احد پيشواى شهيدان بود . پدرش حامى پيمبر خدا صلى الله عليه و سلم بود . اما تو ملعون پسر ملعونى . تو و پدرت پيوسته براى پيمبر خدا كارشكنى كرديد ، و همى كوشيديد كه نور خدا را خاموش كنيد در اين راه دسته بنديها كرديد و مالها خرج كرديد و قبيله‌ها را بر ضد او برانگيختيد . پدرت بر اين روش مرد و تو در اين كار جانشين او شدى و باقيماندهء احزاب و سران نفاق كه پستى كرده و به تو پناه آورده‌اند ، شاهد اين سخنند ، و شاهد على كه فضيلت قديم او روشن است ياران وىاند ، از مهاجر و انصار كه خدا بفضل خود يادشان كرده و ثنايشان گفته و دسته دسته همراه وىاند و حق را در تبعيت او و سيه روزى را در خلاف او ميدانند . واى بر تو ! چگونه خويشتن را همسنگ على\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nميكنى كه او وارث و وصى رسول خدا صلى الله عليه و سلم و پدر فرزند اوست و نخستين پيرو او بوده و از همه به دو نزديكتر بوده و پيمبر راز خويش با او گفته و كار خويش را به دو خبر داده . اما تو دشمن و پسر دشمن اوئى . هر چه توانى در اين دنيا از ناحقى خويش بهره برگير و پسر عاص ترا در گمراهيت فرو برد ، گوئى مدت تو سر رسيده و حيله‌ات سستى گرفته . آنگاه بر تو معلوم خواهد شد كه سر انجام و الا از آن كيست . . . بدان كه تو با خداوند كه از فكرش ايمن و از رحمتش نوميد شده‌اى مكارى ميكنى ، او در كمين تو است و تو در بارهء او بغرور افتاده‌اى ! و السلام على من اتبع الهدى . » و معاويه به دو نوشت : « از معاويه پسر صخر بسوى نكوهشگر پدر خويش محمد ابن ابى بكر ، اما بعد نامهء تو به من رسيد كه در آن از عظمت و قدرت و سلطنت خدا كه شايستهء آنست و انتخاب پيمبر خدا صلى الله عليه و سلم و على آله سخن گفته بودى با سخنان ديگر كه مايهء ضعف تو و تحقير پدر تو است از فضيلت پسر ابو طالب و سوابق قديم و قرابت او با پيمبر خدا صلى الله عليه و سلم و اينكه بهنگام خوف و خطر در قبال او جانبازى ميكرده است ، سخن گفته بودى و اين محاجه و عيبجوئى كه بر ضد من كرده‌اى بفضيلت ديگرانست نه فضيلت تو ، و من خدائى را كه اين فضيلت را از تو گرفت و به غير تو داد ستايش ميكنم ، من و پدرت فضيلت و حق پسر ابو طالب را لازم و مسلم ميداشتيم و چون خداوند وعدهء خويش را با پيمبر عليه الصلاة و السلام بسر برد و حجت خويش آشكار كرد و او صلوات الله عليه را بجوار خويش برد ، پدر تو و فاروقش اول كس بودند كه حق وى بگرفتند و با وى خلاف كردند و بر اين كار همدل و هم سخن بودند و او را به بيعت خويش خواندند . او دريغ ورزيد و كوتاهى كرد و با وى سختىها كردند و قصدى بزرگ داشتند آنگاه وى بيعت كرد و تسليم شد ، ولى آنها وى را در كارى شركت ندادند و براز خويش واقف نكردند ، و سومين آنها عثمان نيز از روش و رفتارشان پيروى كرد و تو و\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nرفيقت عيب او گفتيد تا گناهكاران ولايت در او طمع بستند و شما بضديت او برخاستيد و دشمنى او نمودار كرديد تا بآرزوى خود رسيديد . اى پسر ابو بكر ، مراقب كار خود باش و پا از گليمت درازتر مكن ، تو با كسى كه چون كوه بردبار است و در مقابل حادثه تسليم نميشود ، و هيچكس به عمق او نتواند رسيد ، برابرى نتوانى كرد كه پدرت راه او را هموار كرده ، و پايهء حكومت او را نهاده . اگر آنچه ما ميكنيم درست است ، پدرت اين حكومت گرفت و ما شركاى اوييم . اگر پدر تو چنان نكرده بود ، ما بخلاف پسر ابو طالب نميرفتيم و تسليم او ميشديم . ولى ديديم كه پدر تو پيش از ما با وى چنان رفتار كرد ، ما نيز تبعيت او كرديم . پس هر چه خواهى عيبجوئى پدر خود كن يا از اين كار دست بدار ، و السلام على من اناب . » از جمله نامه‌هايى كه معاويه به على نوشت يكى اين بود : « اما بعد اگر ميدانستيم كه كار جنگ بدينجا ميرسد بجنگ دست نميزديم ، اگر چه از راه خرد بدر رفته‌ايم اما هنوز آنقدر خرد داريم كه گذشته‌ها را ترميم و باقيمانده را اصلاح كنيم من از تو حكومت شام را خواستم ، كه ملزم به اطاعت تو نباشم . اكنون نيز همان ميخواهم كه ديروز ميخواستم . كه عمر تو درازتر از عمر من نخواهد شد . و جنگ براى تو نيز مانند من خطرناك است . به خدا سپاهها اندك شده و مردان تلف شده‌اند . ما پسران عبد منافيم و هيچكس را بر ديگرى فضيلت نيست كه بوسيلهء آن عزيزى را بذلت گيرد يا آزادى را بنده كند و السلام . » و على كرم الله وجهه بجواب وى نوشت : « از على بن ابى طالب بسوى معاوية ابن ابى سفيان ، اما بعد نامهء تو به من رسيد كه نوشته بودى اگر ميدانستى جنگ ما و شما را بدينجا مىرساند هيچكس بجنگ دست نميزند . ما و شما از جنگ هدفى داريم كه هنوز بدان نرسيده‌ايم ، اما اينكه حكومت شام را خواسته بودى چيزى را كه ديروز از تو دريغ كرده‌ام امروز به تو نخواهم داد . اما اينكه گفته بودى در بيم و اميد مانند همديگريم ، تو با شك خود از من كه قرين يقينم ثابت‌قدم‌تر نيستى ، و\r\n\r\n","description":"","footnote":"","page_name":" 17 ","page_number":25},
  {"content":"\r\n\r\nمردم شام به دنيا علاقمندتر از مردم عراق بآخرت نيستند . اينكه گفته بودى ما پسران عبد منافيم ، ما نيز هستيم . اما اميه چون هاشم نيست و حرب همانند عبد المطلب نيست ، و ابو سفيان چون ابو طالب نيست . آزاد شده چون مهاجر نيست و مخالف چون مدافع نيست ، و فضيلت پيمبرى كه بكمك آن عزيز را كشتيم و آزاد را به بندگى فروختيم در كف ماست و السلام . » ابو جعفر محمد بن جرير طبرى از محمد بن حميد رازى از ابو مجاهد از محمد بن اسحاق از ابن ابى نجيح نقل كرده گويد : وقتى معاويه به حج رفت ، بر خانه طواف كرد . سعد نيز همراه او بود ، و چون فراغت يافت معاويه به دار الندوه رفت و سعد را با خويش بر تخت نشانيد . آنگاه معاويه ناسزاى على گفتن آغاز كرد .\r\nسعد بلرزيد و گفت : « مرا با خود بتخت نشانيدى و ناسزاى على آغاز كردى ؟ به خدا اگر يكى از صفات على را داشته باشم ، بيشتر از آن دوست دارم كه همهء ملك جهان را داشته باشم . به خدا اگر داماد پيمبر صلى الله عليه و سلم باشم يا فرزندان على را داشته باشم ، بيشتر از آن دوست دارم كه همه ملك جهان را داشته باشم . به خدا اينكه روز خيبر پيمبر به من گفته باشد « فردا پرچم را به كسى مىدهم كه خدا و پيمبرش او را دوست دارند ، فرارى نيست و فيروزى بدست او خواهد بود » ، بيشتر دوست دارم كه همهء ملك جهان را داشته باشم . به خدا اينكه پيمبر خدا صلى الله عليه و سلم آنچه را در جنگ تبوك به دو گفت به من گفته باشد كه : « مگر نميخواهى نسبت به من چون هارون نسبت بموسى باشى ، جز اينكه پس از من پيمبرى نيست . » بيشتر دوست دارم كه همه ملك جهان را داشته باشم . به خدا تا زنده‌ام هرگز بخانهء تو نخواهم آمد . و برخاست . » در صورت ديگر از روايتها ديدم و اين در كتاب اخبار على بن محمد بن سليمان نوفلى ، بنقل از ابن عايشه و ديگران است ، كه چون سعد اين سخن با معاويه بگفت و برخاست معاويه آشفته شد و گفت « بنشين تا جواب سخن خود را بشنوى هرگز\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nمانند اكنون بنزد من حقير نبوده‌اى ، پس چرا يارى او نكردى و چرا از بيعت او باز نشستى ؟ اگر من از پيمبر صلى الله عليه و سلم آنچه را تو در بارهء على شنيده‌اى شنيده بودم ، مادام العمر خادم او بودم . » سعد گفت : « به خدا حق من بخلافت ، از تو بيشتر است . » معاويه گفت : « بنى عذره با اين كار موافق نيستند » و سعد بطوريكه ميگفتند از بنى عذره بود .\r\nنوفلى گويد : سيد بن محمد حميرى در اين باره شعرى بدين مضمون گويد :\r\n« اگر خبر ندارى از قرشيان بپرس ، چه كسى آنها را در دين استوار كرده است ؟\r\nكى زودتر از همهء آنها مسلمان شده و علمش بيشتر و خاندان و اولادش پاكيزه‌تر است ؟ كى هنگامى كه خدا را تكذيب ميكردند و بتان و شريكان را قرين او ميخواندند ، قائل بتوحيد شد ؟ كى وقتى كسان از جنگ رخ ميتافتند ، پيش ميتاخت و هنگام سختى كه بخل ميورزيدند گشاده دستى ميكرد ؟ كى بود كه حكمش عادلانه‌تر و حلمش منصفانه‌تر و عدلش صادقانه‌تر بود ؟ اگر با تو راست گويند ، از ابو الحسن نخواهند گذشت ، به شرط آنكه با كسى كه حسود نيكان باشد يا از تيميان متكبر يا از مردم بنى عدى ، كه منكر حقند ، يا بنى عامر و بنى اسد ، قوم بنده خوى جاهل فرومايه ، يا قوم سعد برخورد نكرده باشى ، قوم سعد از راه راست خدا بگشتند ، فرومايه‌اى را بخواندند كه پيشواى آنها شد . كه اگر سستى بنى زهر نبود ، به پيشوائى نميرسيد . » سعد و اسامة بن زيد ، و عبد الله بن عمر و محمد بن مسلمه از جمله كسانى بودند كه از على بن ابى طالب كناره گرفتند و با ديگر كسانى كه گفته‌ايم از بيعت او دريغ كردند و گفتند « اين فتنه است » و بعضى از آنها به على گفتند : « شمشيرهايى بما بده تا با آن جنگ كنيم كه وقتى بمؤمنان مىزنيم در آنها اثر نكند و از تنشان دور شود و چون بكافران مىزنيم در تن آنها فرو رود . » على روى از آنها بگردانيد و گفت : « اگر خدا خيرى در آنها سراغ داشت شنوايشان ميكرد و اگر شنوايشان ميكرد روى بر ميتافتند و اعراضگران بودند . »\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nابو مخنف لوط بن يحيى و ديگر اخباريان نقل كرده‌اند كه : وقتى كار خلافت بمعاويه رسيد ابو طفيل كنانى نزد وى آمد معاويه به دو گفت : « غم تو در بارهء دوستت ابو الحسن چگونه است ؟ » گفت : « چون غم مادر موسى در بارهء موسى و از تقصير خويش به خدا پناه ميبرم . » معاويه گفت : « تو جزو قاتلان عثمان بودى ؟ » گفت نه ، ولى بصف حاضران بودم كه يارى او نكردند . » گفت : « چرا از اين كار دريغ كردى كه يارى وى بر تو واجب بود ؟ » گفت : « به همان جهت كه تو يارى او نكردى و به شام در انتظار بودى كه از ميان برداشته شود ؟ » گفت : « مگر اينكه خونخواهى او ميكنم يارى او نيست ؟ » گفت چرا ، اما كار تو و او چنانست كه جعدى گويد : « تو كه در زندگى به من توشه ندادى ، نبينم كه بعد از مرگ براى من گريه ميكنى . » ضرار بن خطاب نيز بنزد معاويه رفت ، معاويه به دو گفت : « غم تو در بارهء ابو الحسن چگونه است ؟ » گفت : « چون غم كسى كه فرزندش را روى سينه‌اش سر بريده‌اند و اشكش خشك نشود و غمش آرام نگيرد . » از جمله حادثه‌ها كه ما بين معاويه و قيس بن سعد بن عباده در آن روزگار كه از جانب على حاكم مصر بود گذشت ، اين بود كه معاويه به دو نوشت : « اما بعد تو يهودى پسر يهودى هستى . اگر گروه محبوب تو فيروز شود ، معزولت كند و ديگرى را بجايت نشاند و اگر گروه مبغوض تو فيروز شود ، ترا خوار كند و بكشد . پدرت كمان كشيد و تير افكند ، بكوشيد اما بهدف نرسيد ، و قومش او را بزبونى دادند و مرگش در رسيد و در حوران فرارى بمرد .\r\nو قيس بن سعد به دو نوشت : « اما بعد تو بت‌پرست پسر بت‌پرستى . با كراهت به اسلام درآمدى و به رضايت از آن برون شدى . ايمانت قديم نبود و نفاقت تازه نيست .\r\nپدر من كمان كشيد و تير انداخت و كسانى كه همسنگ او نبودند بخلافش برخاستند ، ما انصار دينى هستيم كه تو از آن برون شده‌اى و دشمن دينى هستيم كه بدان درآمده‌اى . » قيس بن سعد پس از وفات على و وقوع صلح ، با جمعى از انصار بنزد معاويه\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nرفت ، معاويه به آنها گفت : « اى گروه انصار ، براى چه انتظار كمك از من داريد ؟ به خدا با من اندك و بر ضد من بسيار بوده‌ايد . روز صفين چنان كار را به من تنگ كرديد كه مرگ را در نوك نيزه‌هاى شما بديدم و چنان هجو من گفتيد كه از تيزى نيزه‌ها سختتر بود و وقتى كار من ، كه نميخواستيد سامان بگيرد ، استقرار گرفت ، ميگوئيد سفارش پيمبر خدا صلى الله عليه و سلم را در بارهء ما رعايت كن . به خدا انتظار بيجايى است . » قيس گفت : « ما بسبب اسلام كه خدا آن را بس دانسته است كمك تو ميطلبيم نه بوسيلهء دسته بنديها كه بدان انتساب دارى . دشمنى خويش را اگر بخواهى توانى از ميان بردارى ، اما آن هجا كه ترا گفته‌ايم سخنى است كه باطل آن ميرود و حقش بجا ميماند . استقرار كار تو نيز بدون رضاى ما بوده است . اما اينكه در روز صفين بر ضد تو جنگيده‌ايم ما همراه مردى بوديم كه اطاعت او را اطاعت خدا ميدانستيم .\r\nاما سفارشى كه پيمبر خدا در بارهء ما كرده است ، هر كه به دو ايمان دارد آن را رعايت مىكند . اينكه گفتى انتظارى بيجاست بجز خدا دستى نيست كه ترا اى معاويه ، از ما منع تواند كرد . » معاويه گفت : « تقاضاهاى خود را بگوييد . » قيس بن سعد در زهد و ديانت و دوستى على مقامى بلند داشت ، در كار خوف و طاعت خدا بدانجا رسيده بود كه روزى هنگام نماز وقتى به سجده رفت در محل سجدهء او مارى بزرگ چنبره زده بود . وى از محل مار سر بگردانيد و پهلوى آن سجده كرد و مار به گردن او پيچيد . اما نماز را كوتاه نكرد و چيزى از آن نكاست ، و چون نماز را بسر برد مار را بگرفت و بدور انداخت . حسن بن على بن عبد الله - ابن مغيره از معمر بن خلاد از ابو الحسن على بن موسى الرضا چنين نقل كرده است :\r\n« روزى عمرو بن عاص به معاويه گفت : « نتوانسته‌ام بدانم كه تو ترسوئى يا شجاع چون مىبينيم آنقدر پيش ميروى كه ميگويم ميخواهد بجنگد ، آنگاه چنان عقب ميروى كه ميگويم ميخواهد فرار كند . » معاويه گفت : « به خدا جلو نميروم مگر وقتى\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nكه جلو رفتن مفيد باشد و عقب نميروم مگر وقتى كه عقب رفتن دور انديشى باشد ، چنان كه طائى گفته : « اگر فرصت بدست باشد شجاع هستم و اگر فرصت بدست نباشد ترسو هستم . » ابو مخنف لوط بن يحيى از ابن الاعز تيمى نقل كرده گويد : « در صفين ايستاده بودم كه عباس بن ربيعه پوشيده از سلاح بر من گذشت و چشمانش از زير خود چون دو شعلهء آتش يا چشمان مار ميدرخشيد و يك شمشير يمانى بدست داشت كه آن را هميگردانيد و گوئى مرگ در لبهء آن نمودار بود ، و بر اسبى سركش سوار بود .\r\nدر آن اثنا كه اسب را سر ميداد و گاه عنان آن را ميكشيد ، يكى از اهل شام كه عرار بن ادهم نام داشت بر او بانگ زد : اى عباس براى هماوردى آماده باش ! عباس گفت : پياده شو كه براى كشته شدن مناسبتر است . شامى فرود آمد و ميگفت : « اگر سوار باشيد سوار بودن عادت ماست و اگر پياده شويد ما پيادگانيم . » « عباس خم شد و ميگفت : « خدا داند كه ما شما را دوست نداريم و شما را ملامت نميكنيم كه چرا ما را دوست نداريد . » آنگاه اضافات زره خويش را زير كمر بند فرو برد و اسب خويش را بغلام سياهى كه همراه او بود سپرد ، كه به خدا گوئى - موهاى وزوزى او را مىبينم . آنگاه هر يك از آنها به ديگرى حمله برد . دو سپاه عنان اسبها را كشيده نگران بودند كه اين دو تن چه ميكنند ، مدتى با شمشير جنگيدند و هيچيك را به ديگرى راه نبود ، زيرا كه زره هر دو كامل بود تا وقتى كه عباس رخنه‌اى در زره شامى به نظر آورد و دست انداخت و آن را تا سينهء وى كشيد ، آنگاه بحمله پرداخت و از رخنهء زره ضربتى زد كه سينهء او را دريد و شامى برو در افتاد . مردم تكبيرى گفتند كه زمين زير پاى آنها بلرزيد و عباس بميان مردم رفت . در اين هنگام شنيدم ، كه يكى از پشت سر من آيه‌اى را كه مضمون آن چنين است همى خواند : « با آنها پيكار كنيد تا خدايشان بدست شما عذاب كند و خوارشان كند و شما را بر آنها فيروزى دهد و دلهاى قوم مؤمنان را خنك كند . » و چون نگريستم ، على رضى الله عنه\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nرا ديدم گفت : « اى ابن اعز ، هماورد دشمن ما كى بود ؟ » گفتم : « پسر برادر شما عباس بن ربيعه بود . » گفت : « همين عباس بود ؟ » گفتم « بلى » گفت : « اى عباس ، مگر به تو و عبد الله بن عباس نگفته بودم جائى آفتابى نشويد و در جنگ شركت نكنيد ؟ » گفت : « چرا همينطور است كه گفتى . » على گفت : « پس چرا چنين كردى » گفت : « چطور مرا به هماوردى بطلبند و قبول نكنم ؟ » گفت : « اطاعت امامت بهتر از قبول دعوت دشمن است . » و خشمگين شد . آنگاه آرام گرفت و دست بدعا برداشت و گفت : « خدايا اين كار عباس را پاداش بده و گناه او را ببخش . خدايا من او را بخشيدم تو هم او را ببخش . » و معاويه از مرگ عرار بن ادهم اندوه خورد و گفت : « مگر پهلوانى مثل او هست كه خونش پايمال شود ، آيا كسى هست كه فداكارى كند و انتقام خون عرار را بگيرد ؟ » دو تن از شجاعان قوم لخم و بزرگان شام داوطلب اين كار شدند . » گفت : « برويد هر يك از شما عباس را كشتيد صد اوقيه طلا صد اوقيه نقره و دويست برد يمنى خواهيد داشت . » آن دو تن سوى عباس آمدند و او را بهماوردى طلبيدند و ميان دو صف بانگ زدند :\r\n« اى عباس به هماوردى بيا » وى گفت : « من امامى دارم كه بايد رأى او را بخواهم » و سوى على رفت . وى در جناح ميمنه به ترغيب مردم ميپرداخت ، عباس قضيه را با او بگفت . على گفت : « معاويه ميخواهد از بنى هاشم يك مرد نماند مگر شكم او را به درد كه نور خدا خاموش شود ، و خدا نپذيرد مگر كه نور خويش را كامل كند و لو اينكه كافران كراهت داشته باشند . به خدا مردانى از ما بر آنها مسلط خواهند شد و عذابشان خواهند داد تا آثارشان محو شود . اى عباس سلاح خود را با سلاح من عوض كن . » « عباس سلاح خويش را با او عوض كرد . على بر اسب عباس جست و سوى آن دو لخمى رفت و آنها ترديد نكردند كه وى عباس است ، به دو گفتند : « رفيقت به تو اجازه داد ؟ » او نخواست بگويد « بلى » و آيه‌اى خواند كه مضمون آن چنين است :\r\n« به كسانى كه ستم ديده‌اند و جنگ ميكنند ، اجازه داده شد ، و خدا بفيروز ساختن آنها قادر است . » عباس به جثه و طرز سوارى از همه كس به على مانندتر بود ، يكى از دو لخمى\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nبه على حمله برد ، على او را از پا در آورد . ديگرى حمله برد كه او را نيز بدنبال اولى فرستاد ، آنگاه بيامد و آيه‌اى ميخواند كه مضمون آن چنين است : « ماه حرام در مقابل ماه حرام است ، و محرمات را قصاص بايد . هر كه بشما تجاوز كرد مانند آنچه بشما تجاوز كرده به دو تجاوز كنيد » آنگاه گفت : « اى عباس سلاح خويش را برگير و سلاح مرا بده و اگر كسى سوى تو آمد پيش من بيا . » چون خبر به معاويه رسيد گفت : « لعنت بر لجاجت كه مايهء زحمت است . هر وقت لجاجت كردم بيچاره شدم » عمرو بن عاص گفت : « بيچاره آن دو لخمى بودند و مغرور كسى است كه تو فريبش بدهى ، بيچاره تو نيستى . » معاويه گفت : « ساكت باش كه اين كار به تو مربوط نيست » گفت : « اگر به من مربوط نيست خدا دو لخمى را بيامرزد و گمان ندارم بيامرزد . » معاويه گفت : « اينكه بيشتر مايهء زحمت و خسارت تو است » گفت : « اين را ميدانم و اگر براى حكومت مصر نبود ، از اين وضع نجات مى ، زيرا ميدانم كه على بن ابى طالب بر حق است و تو بر ضد حقى . » معاويه گفت :\r\n« به خدا علاقه بحكومت مصر تو را كور كرده ، اگر مصر نبود بصيرت داشتى . » آنگاه معاويه خندهء بلندى كرد . عمرو گفت : « اى امير المؤمنان ، هميشه خندان باشى براى چه ميخندى ؟ » گفت ، « از حضور ذهن تو ، آن روز كه با على رو برو شدى ميخندم كه عورت خود را نمودار كردى به خدا اى عمرو ، بمقابلهء خطر رفتى و مرگ را معاينه ديدى و اگر خواسته بود ترا كشته بود ، ولى پسر ابو طالب از روى بزرگوارى از كشتن تو چشم پوشيد » عمرو گفت : « به خدا من آن روز پهلوى تو بودم كه على ترا به هماوردى طلبيد و چشمانت خيره شد و چنان شدى كه از گفتن آن شرم ، دارم ، بنابر اين به خودت بخند يا از اين گفتگو در گذر . » ابو مخنف لوط بن يحيى نقل مىكند : كه در يكى از روزهاى صفين معاويه جلو صف آمد و بر ميسرهء على حمله برد . على در آن وقت در ميسره بود و مردم را مرتب ميكرد ، در آن وقت زره و اسب خود را عوض كرد و با زره يكى از ياران خود بمقابلهء معاويه رفت ،\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nو معاويه پايمردى كرد و چون نزديك شدند ، على را شناخت و پاى در ركاب آورد و رو بگردانيد و على از دنبال او بود تا بصف مردم شام رفت و يكى از شاميان را از پا در آورد و بازگشت و ميگفت : « افسوس ! معاويه كه بر اسبى چون عقاب شكارى بود ، از چنگ من بدر رفت . » يكى از روزها ، عمرو بن عاص از مصر پيش معاويه آمد ، و چون معاويه او را بديد گفت : « نيكان ميميرند و تو همچنان زنده‌اى ! مرگ به تو دست نمييابد و نميميرى ! » عمرو به دو جواب داد : « مادام كه تو زنده‌اى من نخواهم مرد و نخواهم مرد تا تو بميرى . » گويند : معاويه روزى بسپاه اهل عراق نگريست كه مردان در صفها جاى گرفته بودند و على را كه سر برهنه و بر اسبى سرخ مو سوار بود به نظر آورد كه صفها را مرتب ميكرد ، گوئى آنها را در زمين مينشاند كه بناهاى استوار بودند ، و به عمرو گفت : « مىبينى پسر ابو طالب چه مىكند ؟ » عمرو گفت : « هر كه مقصدى بزرگ دارد ، خطر بزرگ را تحمل مىكند . » معاويه بسال چهلم بسر بن ارطاة را با سه هزار كس بفرستاد و او سوى مدينه رفت . حاكم مدينه كه ابو ايوب انصارى بود كناره گرفت و بسر وارد شهر شد و بمنبر رفت و اهل مدينه را بكشتن تهديد كرد . آنها نيز بيعت معاويه را پذيرفتند و چون خبر به على رسيد ، جارية بن قدامهء سعدى را با دو هزار كس و وهب بن مسعود را با دو هزار كس بفرستاد . بسر از مدينه سوى مكه رفت و از آنجا راه يمن گرفت كه عبيد الله بن عباس حاكم آنجا بود . عبيد الله از يمن بيرون شد و سوى على رفت و عبد الله ابن عبد المدان حارثى را جانشين خود كرد و دو فرزند خويش عبد الرحمن و قثم را نزد مادرشان ، جويريه دختر قارظ كنانى ، بجا گذاشت . بسر دو فرزند او را بكشت و دائى آنها را نيز كه از مردم ثقيف بود بكشت . بسر بن ارطاة عامرى - از عامر بن لوى دائى آنها را نيز كه از مردم ثقيف بود بكشت . بسر بن ارطاة عامرى - از عامر بن لوى ابن غالب - در مدينه و ما بين دو مسجد جمعى بسيار از قوم خزاعه و ديگران\r\n\r\n","description":"","footnote":"","page_name":" 25 ","page_number":33},
  {"content":"\r\n\r\nرا كشته بود و هم در جوف گروهى بسيار از قوم همدان را كشته بود . در صنعا نيز گروه بسيار از ابنا را بكشت و هر كه را ميشنيد طرفدار على است يا دل با وى دارد ميكشت . چون خبر آمدن حارثة بن قدامهء سعدى به دو رسيد ، فرارى شد . حارثه برادرزادهء بسر را با چهل تن از خاندان وى بدست آورد و همه را بكشت . جويريه مادر دو فرزند عبيد الله بن عباس ، كه بسر آنها را كشته بود و زنى زيبا بود با موى آشفته دور خانه همى گشت و بمرثيهء آنها ميگفت : « دو فرزند مرا كه چون در از صدف برون آمده بودند ، كى ديده است كه عقلم از جا رفته است ! دو فرزند مرا كه مغز استخوانم بودند ، كى ديده است كه مغز من در كار نابود شدن است . شنيدم كه بسر شمشير تيز به گردن دو فرزند من نهاده است ، گناه را چنين مرتكب ميشوند اما پندارشان را باور نكردم ، اينكه ميگويند دروغ است . » واقدى نقل كرده گويد : روزى عمرو بن عاص كه پير و ضعيف شده بود ، با غلام خود وردان بنزد معاويه آمد و مشغول گفتگو شدند و جز وردان كسى نزد آنها نبود . عمرو گفت : « اى امير المؤمنان ديگر از چه چيز لذت ميبرى ؟ » گفت :\r\n« بزن رغبتى ندارم . لباس نرم و خوب هم آنقدر پوشيده‌ام كه پوستم به آن عادت كرده و ديگر نمىفهمم كدام نرم است . غذاى خوب و نرم هم آنقدر خورده‌ام كه نميدانم كدام لذيزتر و خوب‌تر است . بوى خوش هم آنقدر وارد بينى من شده است كه نميدانم كدام يك خوش بوتر است . اكنون لذتى جز اين ندارم كه در روز گرمى چيز خنكى بنوشم و پسرانم و نوه‌هايم را ببينم كه اطرافم ميگردند . اى عمرو تو از چه چيز لذت ميبرى ؟ » گفت : « از بذرى كه بكارم و از حاصل آن بهره ببرم . » معاويه به وردان نگريست و گفت : « وردان ، تو از چه لذت ميبرى ؟ » گفت : « از بزرگوارى كه در حق مردم بزرگ انجام دهم و عوض آن ندهند و بميرم ، و آن بزرگوارى براى اعقاب من بر گردن اعقاب آنها بماند . » معاويه گفت « چه مجلس بدى داشتيم ! اين غلام از من و تو پيشى گرفت . »\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nبسال چهل و سوم ، عمرو بن عاص بن وائل بن سهم بن سعيد بن سعد در مصر بمرد .\r\nوى نود سال داشت و مدت حكومت او در مصر ده سال و چهار ماه بود . وقتى مرگش در رسيد گفت : « خدايا وسيله‌اى نيست كه عذر بخواهم و قوتى نيست كه غالب شوم ، فرمان دادى و نافرمانى كرديم ، نهى كردى و مرتكب شديم ، خدايا اين دست من است كه بر چانهء من است » آنگاه گفت : « زمين را بشكافيد و خاك را آهسته روى من بريزيد » سپس انگشت به دهان نهاد و هم در آن حال بمرد . پسرش عبد الله روز فطر بر او نماز كرد و نماز او را پيش از نماز عيد كرد و پس از آن نماز عيد را بجا آورد .\r\nپدرش از آنها بود كه پيمبر را ريشخند كرده بود . و آيهء « إن شانئك هو الابتر » يعنى عيبجوى تو بى دنباله است ، در حق او آمده است . معاويه حكومت پدر را به عبد الله بن عمرو بن عاص داد ، عمرو سيصد و بيست و پنج هزار دينار طلا و هزار درهم نقره بجاى نهاد و مستغلات او در مصر دويست هزار دينار در آمد داشت و ملك معروف او كه وهط نام داشت ده ميليون درم ميارزيد .\r\nابن زبير اسدى ضمن اشعارى در بارهء او ميگويد : « مگر نديدى كه حوادث دهر ، عمرو سهمى را كه ماليات مصر ميگرفت از ميان برداشت و حيله و دور انديشى و مال اندوزى او سودمند نيفتاد ، در خاك جاى گرفت و حيله‌ها و اموال او نابود شد . » بسال چهل و پنجم ، معاويه حكومت بصره و توابع آن را به زياد بن ابيه داد ، و او وقتى وارد بصره شد گفت : « بسا كسا كه از آمدن ما خرسند است و او را خرسند نكنيم و ديگرى كه از آمدن ما غمگين است كه او را زيان نرسانيم . » و هم در اين سال معاويه ، سفيان بن عوف عامرى را بغزاى روم فرستاده و گفته بود تا طوانه برود و بسيار كس با او كشته شد و مردم از مصيبت آن جماعت كه در خاك روم كشته شدند ، سخت غمگين بودند . بمعاويه خبر رسيد كه يزيد وقتى خبر كشتگان روم را شنيد گفته بود : « وقتى من در دير مران بر فرشهاى نرم نشسته‌ام و ام كلثوم پيش من است\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nحوادثى كه روز طوانه به آن گروه رسيد چندان مهم نيست . » بدين جهت يزيد را قسم داد كه به غزا رود و سفيان را از پى او فرستاد ، و به همين جهت اين را غزاى رادفه گفتند ، كه مردم در اثناى آن تا قسطنطنيه رسيدند و ابو ايوب انصارى بمرد و همانجا بر دروازهء قسطنطنيه به خاك رفت . نام ابو ايوب خالد بن زيد بود . گويند ابو ايوب بسال پنجاه و يكم كه همراه يزيد غزا ميكرد درگذشت و ما خبر اين غزا و كارهائى را كه يزيد ضمن آن انجام داد در كتاب اوسط آورده‌ايم .\r\nبسال چهل و هفتم در كوفه طاعون آمد ، مغيرة بن شعبه كه حاكم كوفه بود از آنجا بگريخت ، سپس بازگشت و طاعون گرفت و بمرد . وقتى او را به خاك ميسپردند عرب صحرانشينى بر او بگذشت و گفت : « آيا نشان ديار مغيره را ميشناسى كه در آنجا بانگ انس و جن بلند است ؟ اگر از پس ما هامان و فرعون را ديده‌اى ، بدان كه خداوند عادل است . » گويند : مغيره بنزد هند دختر نعمان بن منذر رفت ، وى در ديرى كه داشت برهبانى نشسته بود . در اين وقت مغيره حاكم كوفه بود هند نيز كور شده بود و وقتى مغيره بدير رسيد ، از او اجازه خواست . كنيز هند پيش وى رفت و گفت :\r\n« مغيره از تو اجازه ميخواهد » به كنيز گفت : « جائى براى او آماده كن . » او نيز متكائى موئين براى مغيره نهاد و چون بيامد بر آن نشست و گفت : « من مغيره‌ام . » گفت : « دانسته‌ام كه حاكم شهر هستى ، چه شد كه به اينجا آمدى ؟ » گفت : « آمده‌ام از تو خواستگارى كنم » گفت : « قسم به صليب اگر مرا براى جمالى كه داشتم يا دينم ميخواستى منظورت انجام ميشد ، ولى ميخواهى بگويم براى چه از من خواستگارى ميكنى ؟ » گفت : « براى چه ؟ » گفت : « ميخواهى مرا بگيرى و در مجامع عرب بپاخيزى و بگويى من دختر نعمان را گرفته‌ام . » گفت : « مقصودم همين بود . به من بگو پدرت در بارهء طايفهء ثقيف چه ميگفت ؟ » گفت : « آنها را به اياد منسوب ميداشت . دو تن از ثقيف كه يكى از بنى - سالم و ديگرى از تيرهء يسار بود ، پيش وى مفاخره كردند ، او نسب آنها را پرسيد يكى\r\n\r\n","description":"","footnote":"","page_name":" 28 ","page_number":36},
  {"content":"\r\n\r\nنسب به هوازن و ديگرى به اياد رسانيد . گفت : « قوم معد بر اياد فضيلت ندارد . » آنها برفتند و پدرم ميگفت : « ثقيف از هوازن نيست و با عامر و مازن انتساب ندارد ، اين سخنى است كه دلپسند افتاده است . » مغيره گفت : « ما از هوازن هستيم و پدر تو بهتر ميدانسته است » سپس گفت :\r\n« كدام يك از اقوام عرب بنزد پدر تو محبوبتر بود ؟ » گفت : « قومى كه بهتر اطاعت او ميكرد ؟ » گفت : « كدام قوم بود ؟ » گفت : « بكر بن وائل » گفت : « پس بنى تميم كجا بودند ؟ » گفت : « هيچوقت با رضايت از آنها يارى نگرفت . » گفت : « قوم قيس ؟ » گفت : « هر وقت كار خوبى كردند بدنبال آن كار بدى انجام دادند ، گفت : « چطور پدرت مطيع ايرانيان بود ؟ » گفت : « هر وقت دلش ميخواست از آنها اطاعت ميكرد . » آنگاه مغيره از نزد وى برفت .\r\nوقتى مغيره بمرد ، معاويه كوفه را نيز به زياد داد و او نخستين كس بود كه حكومت عراقين يعنى بصره و كوفه را با هم داشت .\r\nبسال چهل و هشتم ، معاويه فدك را كه قبلا به مروان بن حكم بخشيده بود از او پس گرفت .\r\nبسال پنجاهم ، معاويه به حج رفت و بگفت تا منبر پيمبر صلى الله عليه و سلم را از مدينه به شام برند ، و چون منبر را برداشتند ، خورشيد بگرفت و ستارگان نمودار شد و معاويه متوحش شد و منبر را بجاى خود باز پس برد و شش پله بر آن افزود .\r\nبسال پنجاه و سوم زياد بن ابيه در ماه رمضان در كوفه بمرد . كنيهء وى ابو - المغيره بود ، وى به معاويه نوشته بود كه عراق را بدست راست خود مضبوط داشته و دست چپش فارغ است . معاويه حجاز را نيز به دو داد . وقتى مردم مدينه از حكومت وى خبر دار شدند كوچك و بزرگ در مسجد پيمبر صلى الله عليه و سلم فراهم آمدند و به خداوند استغاثه كردند و سه روز به قبر پيمبر صلى الله عليه و سلم پناهنده شدند ، زيرا از ظلم و خشونت وى خبر داشتند ، آنگاه در دست زياد دانه‌اى پديد آمد كه آن را\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nبخارانيد كه سر گشود و تيره شد و آكله‌اى سياه شد و از علت آن در گذشت . در اين هنگام پنجاه و پنج سال و بقولى پنجاه و دو سال داشت و در ثويهء كوفه به خاك رفت .\r\nوقتى زياد جماعتى از مردم را بر در قصر خود بكوفه فراهم آورده بود و آنها را به لعن على ترغيب ميكرد و هر كه دريغ ميكرد سر و كار وى با شمشير بود .\r\nعبد الرحمن بن سايب نقل كرده گويد : « من حضور يافتم و بميدان رفتم و جماعتى از انصار نيز با من بودند ، در آن حال كه با جماعت نشسته بودم ، چشمم گرم شد و بخواب ديدم كه چيز درازى ميآيد گفتم : « اين چيست ؟ » گفت : « من نقاد ذو الرقبه هستم و مرا بسوى صاحب اين قصر فرستاده‌اند . » وحشت زده از خواب بيدار شدم و ساعتى نگذشت كه يكى از قصر بيرون آمد و گفت : « بروند كه امير گرفتار است . » معلوم شد بليه‌اى كه گفتيم به دو رسيده است . » عبد الله بن سائب ضمن اشعارى در اين باب گويد « از قصدى كه در بارهء ما داشت دست بر نميداشت تا نقاد ذو الرقبه سوى وى آمد و يك نيمهء او را بينداخت ، و اين نتيجهء ستمى بود كه در بارهء صاحب ميدان روا ميداشت . » منظور وى از صاحب ميدان در اين سخن ، على بن ابى طالب رضى الله عنه بود زيرا جماعتى بر آن رفته‌اند كه على را در قصر كوفه به خاك سپرده‌اند .\r\nگويند : دست زياد طاعون گرفت و با شريح در بارهء قطع آن مشورت كرد .\r\nشريح گفت : « تو روزى معين و عمرى معلوم دارى ، خوش ندارم كه اگر عمرت باقى بود دست بريده باشى و اگر عمرت بسر رسيد با دست بريده به پيشگاه خدا روى ، و اگر از تو پرسند چرا دستت را بريده‌اى بگويى از بيم ديدار تو و براى فرار از قضاى تو بود . » مردم شريح را ملامت كردند ، گفت : « او با من مشورت كرد و مشاور امانتدار است . اگر امانتدارى مشورت نبود دوست داشتم كه خدا روزى دست او را و روز ديگر پاى او را و روز ديگر بقيهء تن او را قطع كند . » بسال پنجاه و نهم فرستادگان ولايات از عراق و جاهاى ديگر بحضور معاويه آمدند . از جمله كسانى كه از عراق آمده بودند . احنف بن قيس با گروهى ديگر از\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nسران مردم بودند . معاويه به ضحاك بن قيس گفت : « من فردا بپذيرائى مردم مىنشينم و با آنها سخن ميكنم . وقتى من از سخن فارغ شدم ، در بارهء يزيد آنچه شايسته است بگو و كسان را به بيعت او دعوت كن . من به عبد الرحمن بن عثمان ثقفى و عبد الله بن عضاة اشعرى و ثور بن معن سلمى گفته‌ام كه سخن ترا تصديق كنند و دعوت ترا بپذيرند . » چون فردا شد معاويه بنشست و گفت كه چون حسن رفتار و خردمندى يزيد را بديده ، در صدد است ولايت عهد به دو دهد . ضحاك بن قيس برخاست و رأى او را پذيرفت و مردم را ترغيب كرد كه با يزيد بيعت كنند ، و به معاويه گفت :\r\n« مقصود خويش را بانجام رسان . » پس از آن عبد الرحمن بن عثمان ثقفى و عبد الرحمن عضاة اشعرى و ثور بن معن برخاستند و سخن او را تصديق كردند . آنگاه معاويه گفت : « احنف بن قيس كجاست ؟ » احنف برخاست و گفت : « مردم دوران بدى را پشت سر گذاشته و دوران بهترى را در پيش دارند . يزيد محبوب نزديك تو است اگر ولايت‌عهد به دو دهى ، بواسطهء سالخوردگى يا مرض سخت نيست . تو روزگاران ديده‌اى و كارها را آزموده‌اى ، بنگر وليعهدى بكه ميدهى و پس از خود كار را بكه وا - ميگذارى ، و از كسانى كه ميگويند و دقت نميكنند نظر ميدهند و صلاح ترا در نظر ندارند فرمان مبر » .\r\nضحاك بن قيس خشمگين از جا برخاست و مردم عراق را به نفاق و اختلاف منسوب داشت و گفت : « رأى آنها را مپذير . » پس از آن عبد الرحمن بن عثمان برخاست و مانند ضحاك سخن گفت . پس از آن يكى از قوم ازد برخاست و گفت :\r\n« تو امير مؤمنانى و چون بميرى يزيد امير مؤمنان است و هر كه اين را نپذيرد حواله‌اش به اين . . . » و دستهء شمشير خويش را گرفته بيرون كشيد . معاويه گفت : « بنشين كه از جملهء سخنگوترين مردمانى . » معاويه اول كس بود كه با پسر خود يزيد با وليعهدى بيعت كرد . عبد الرحمن بن همام سلولى در اين باب گويد : « اگر رمله يا هند را بيارند ما بعنوان زن امير مؤمنان با او بيعت ميكنيم از پس سه كس كه هم\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nآهنگ بودند ، اگر خسروى بميرد خسرو ديگر بپاخيزد ، افسوس كه كارى از ما ساخته نيست . اگر نيروئى ميداشتيم چنان ميزديمتان كه به مكه بر گرديد و - كاسه‌ليسى كنيد ، چنان خشمگين هستيم كه اگر خون بنى اميه را بنوشيم سيراب نمىشويم ، رعيت شما تباه شده و شما بغفلت ، خرگوش شكار ميكنيد » در بارهء بيعت يزيد ، نامه‌ها بولايات فرستاده شد . معاويه به مروان بن حكم كه از جانب او حكومت مدينه داشت نامه نوشت و خبر داد كه يزيد را به ولى عهدى برگزيده و با او بيعت كرده است و دستور داد كه او نيز از مردم براى يزيد بيعت بگيرد . چون مروان نامه را بخواند ، خشمگين با خاندان و خويشاوندان خود كه از بنى كنانه بودند برون شد تا به دمشق رسيد و چون بنزد معاويه رفت و به جائى رسيد كه معاويه صداى او را مىشنيد . سلام كرد و سخن بسيار گفت و معاويه را سرزنش كرد ، از جمله گفت : « اى پسر ابو سفيان كارها را منظم بدار و از حكومت - دادن كودكان چشم بپوش . بدان كه در قوم تو مردان لايق همانند تو هست كه رعايت آنها بايسته است . » معاويه گفت : « تو همانند امير مؤمنانى و در حوادث سخت مورد اعتماد اوئى و مقام تو بعد از وليعهد است . » و او را وليعهد يزيد كرد و سوى مدينه پس فرستاد .\r\nپس از آن وى را از حكومت مدينه عزل كرد و حكومت آنجا را به وليد بن عتبة بن ابو سفيان داد و بوعدهء وليعهدى يزيد كه به دو داده بود وفا نكرد .\r\n\r\n","description":"","footnote":"","page_name":" 32 ","page_number":40},
  {"content":"\r\n\r\n\r\nذكر شمه‌اى از اخلاق و سياست و نكاتى از اخبار جالب معاويه\r\nدر ضمن آنچه گذشت ، شمه‌اى از اخبار و سيرت معاويه را ياد كرديم . اكنون شمه‌اى از اخلاق و سيرت و اخبار او را با مطالب ديگر مربوط به اين باب ، تا هنگام وفات او ياد مىكنيم .\r\nاز جملهء رسوم معاويه اين بود كه روز و شب پنج بار بار ميداد . وقتى نماز صبح ميگزاشت ، نزد قصه گو مىنشست تا او قصه‌هاى خود را بسر ميبرد . آنگاه بدرون ميرفت و مصحف او را ميآوردند و جز وى ميخواند . آنگاه وارد منزل ميشد و به امر و نهى مىپرداخت . آنگاه چهار ركعت نماز ميخواند و به مجلس مىآمد و وزيرانش بنزد وى ميشدند و در كارهاى روزانه با او سخن ميگفتند آنگاه ناشتايى ميآوردند كه باقيماندهء غذاى شب بود بزغالهء سرد يا جوجه يا چيزى مانند آن ، آنگاه مدتى سخن ميگفت . سپس براى كارهاى لازم خود به منزل ميرفت پس از آن برون ميشد و ميگفت :\r\nاى غلام ، صندلى را بيار . و به مسجد ميرفت و پشت به مقصوره ميداد و روى صندلى مىنشست و نگهبانان مىايستادند و ناتوان و اعرابى و كودك و زن و كسانى كه پشتيبانى نداشتند پيش او مىآمدند . يكى مىگفت : « ستم ديده‌ام » ميگفت : « رفع ظلم از او بكنيد » 29\r\n\r\n","description":"","footnote":"","page_name":" 33 ","page_number":41},
  {"content":"\r\n\r\n30 ديگرى ميگفت : « به من تعدى كرده‌اند . » ميگفت « يكى را با او بفرستيد » يكى ميگفت « با من چنان كرده‌اند » ميگفت : « در كارش بنگريد » و همين كه كسى نميماند داخل ميشد و بر تخت مىنشست و ميگفت « مردم را به ترتيب مقاماتشان بار دهيد و هيچكس مرا از جواب سلام باز ندارد . به دو ميگفتند « روز امير المؤمنين ، كه خدا عمرش را دراز كند چگونه آغاز شده است ؟ » ميگفت : « بنعمت خدا » و چون همه مىنشستند ميگفت « اى حاضران ، شما را اشراف گفته‌اند براى آنكه از ميان ديگران به اين مجلس تشرف يافته‌ايد ، بنابر اين حاجات كسانى را كه بما دست نمييابند ، بما برسانيد » يكى برميخاست و ميگفت « فلانى بشهادت رسيده است » ميگفت « براى فرزندش مقررى تعيين كنيد » ديگرى ميگفت « فلانى از اهل و عيال خود دور افتاده است » ميگفت « برعايت آنها قيام كنيد » به آنها عطا بدهيد ، حوائجشان را بر آوريد ، بكارشان برسيد » آنگاه غذا ميآوردند و نويسنده ميآمد و بالاى سر او ميايستاد . يكى ميآمد ، ميگفت « بر سفره بنشين » او نيز مىنشست و دست ميبرد و دو يا سه لقمه مىخورد و نويسنده نامهء او را ميخواند و معاويه در بارهء او دستور ميداد و ميگفت « اى بندهء خدا يكى ديگر » و او بر ميخاست و يكى ديگر پيش ميآمد تا به همه ارباب حاجت ميرسيد . بسا ميشد چهل نفر از صاحبان حاجت در مدت صرف غذا بنزد او ميشدند . آنگاه غذا را بر ميداشتند و بمردم ميگفتند « مرخصيد » و آنها ميرفتند و معاويه نيز به منزل ميرفت و ديگر كسى به او دسترسى نداشت .\r\nوقتى اذان ظهر گفته ميشد برون ميآمد و نماز ميكرد و بدرون ميرفت و چهار ركعت نماز ميگزاشت آنگاه مىنشست و خواص را ميپذيرفت اگر وقت زمستان بود از ره آورد حاجيان از قبيل نانهاى برشته و خشكنانج و گرده‌هاى آميخته بشير و شكر و آرد سفيد و كلوچه و ميوه‌هاى خشك براى حضار ميآوردند و اگر تابستان بوده ميوهء تازه ميآوردند . وزيرانش پيش وى ميآمدند و در بارهء كارهاى باقيماندهء روز با وى سخن ميگفتند و همچنان تا پسينگاه مىنشست . آنگاه برون ميشد و نماز پسين ميگزاشت ، سپس به منزل خود مىرفت و ديگر كسى به او دسترسى نداشت . وقتى نزديك\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nغروب ميشد برون ميشد بر تخت خود مىنشست و مردم را به ترتيب مقاماتشان ميپذيرفت و غذا ميآوردند و به قدر مدتى كه اذان مغرب ميگفتند از آن فراغت مييافت ولى اهل حاجت را نميپذيرفت تا غذا را بر ميداشتند . اذان مغرب گفته ميشد و برون ميرفت و نماز مغرب ميكرد و از پى آن چهار ركعت نماز ميكرد كه در ضمن هر ركعت پنجاه آيه بصداى بلند يا آهسته ميخواند . پس از آن به منزل ميرفت و دست كسى به او نميرسيد تا اذان نماز عشا را ميگفتند برون ميشد و نماز ميگزاشت . آنگاه خواص و وزيران و اطرافيان را ميپذيرفت و وزيران در بارهء كارهاى اول شب با وى سخن ميگفتند و تا يك ثلث شب به اخبار و ايام عرب و عجم و ملوك آنها و روش رعيت‌پرورى و سيرت شاهان ملل و جنگها و حيله‌ها و رعيت‌پروريشان ميگذشت . آنگاه تحفه‌هاى جالب از حلوا و خوردنيهاى جالب ديگر از پيش زنانش براى او ميآوردند . پس از آن بدرون ميرفت و ثلث شب را مىخفت . پس از آن بر ميخاست و دفترهائى را كه سر گذشت و اخبار و جنگها و خدعه‌هاى ملوك در آن ثبت بود ، مىخواست و غلامان مخصوص كه مأمور نگهدارى و قرائت دفترها بودند ، به خواندن آن مىپرداختند و هر شب شمه‌اى از اخبار و سرگذشت و آثار و اقسام سياستمداريها به گوش او مىخورد . سپس برون ميشد و نماز صبح ميگزاشت و هر روز را به همان ترتيب كه گفتيم بسر ميبرد .\r\nجمعى از اخلاف وى چون عبد الملك مروان و ديگران خواستند روش او گيرند اما در بردبارى و قوت سياست و تدبير و مدارا با طبقات مردم به دو نرسيدند .\r\nقوت سياست وى در كار جذب قلوب خاص و عام بدانجا رسيده بود كه پس از ختم صفين يكى از اهل كوفه سوار بر شتر نر خود به دمشق رفت و يكى از مردم دمشق در او آويخت كه اين شتر ماده از من است و در صفين از من گرفته‌اى . دعوى پيش معاويه بردند و دمشقى پنجاه شاهد آورد و همه شهادت دادند كه اين شتر ماده از اوست . معاويه به ضرر كوفى حكم داد و بگفت تا شتر را به دمشقى تسليم كنند . كوفى گفت « خدايت بصلاح رهبرى كند اين شتر نر است و ماده نيست » معاويه گفت اين\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nحكمى است كه داده شده است . پس از آنكه قوم پراكنده شدند ، كس فرستادند و كوفى را احضار كرد و قيمت شتر او را پرسيد و دو برابر آن را به او داد و نكوئى كرد و گفت « به على بگو من با صد هزار نفر كه شتر ماده را از نر تشخيص نميدهند با او جنگ خواهم كرد » كار اطاعت و تسليم شاميان در قبال وى بدانجا رسيده بود كه وقتى سوى صفين ميرفت روز چهارشنبه با آنها نماز جمعه خواند . در اثناى جنگ عقل خود را تسليم او كردند و گفتار عمرو بن عاص را كه ميگفت « چون على عمار - ابن ياسر را بجنگ آورده پس على قاتل اوست » پذيرفتند ، پس از آن كار تسليمشان بدانجا رسيد كه لعن على را رسم كردند كه كوچك بزرگ ميشد و بزرگ با آن ميمرد .\r\nمسعودى گويد : يكى از اخباريان نقل كرده كه بيكى از مردم شام كه بصف بزرگان و خردمندان و صاحب‌نظران آنها بود ، گفته بود اين ابو تراب كيست كه امام او را بر منبر لعن مىكند ؟ گفت « گمان ميكنم يكى از دزدان ايام فتنه بوده است ! » جاحظ نقل كرده گويد : از يكى از عوام كه به حج ميرفت شنيدم كه وقتى در بارهء خانهء كعبه با او سخن گفتند ، گفت « وقتى بكعبه رسيدم كى از داخل خانه با من سخن خواهد گفت ؟ » و هم او نقل مىكند كه دوستى با او گفته بود كه يكى از شاميان كه شنيده بود او بر محمد صلى الله عليه و سلم صلوات ميفرستد ، از او پرسيده بود :\r\n« در بارهء اين محمد چه ميگوئى آيا او خداى ماست ؟ » ثمامة بن اشرس ميگويد « در بازار بغداد ميگذشتم مردى را ديدم كه مردم دور او فراهم شده بودند ، با خود گفتم : « اين اجتماع بيهوده نيست » از استر خود فرود - آمدم و ميان مردم ايستادم ، ديدم مردى در بارهء سرمه‌اى سخن ميگويد كه همهء امراض چشم را شفا ميدهد ، ديدم يكى از چشمانش دانه دارد و يكى چركين است به دو گفتم « اى فلان اگر سرمه‌ات اين همه خاصيت داشت براى چشم خودت سودمند افتاده بود . » به من گفت « اى نفهم مگر چشمهاى من اينجا معيوب شده است ؟ چشمهايم در مصر\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nمعيوب شده است » و همه گفتند « راست ميگويد » و بطوريكه ثمامه ميگويد به زحمت از ضرب كفش حاضران رهائى يافته است .\r\nيكى از دوستان من براى من نقل كرد كه يكى از عوام در بغداد پيش يكى از حكام كه بتعقيب اهل كلام پرداخته بود ، از همسايهء خود شكايت كرد كه وى به زندقه متمايل است . وقتى حاكم از مذهب آن شخص پرسيده بود گفته بود ، كه مرجئى و قدرى و ناصبى و رافضى است و چون توضيح خواسته بود كه منظورش چيست ؟ گفته بود « او دشمن معاوية بن خطاب است كه با على بن عاص جنگ كرد » حاكم گفته بود « نمى - دانم علم تو به مقالات اهل مذاهب بيشتر است يا اطلاع تو از انساب ؟ » يكى از دوستان ما كه اهل علم بود ميگفت : در انجمنى در بارهء ابو بكر و عمر و على و معاويه سخن ميگفتيم و سخنان اهل علم را ياد ميكرديم و جمعى از عامه ميآمدند و سخنان ما را ميشنيدند يكى از آنها كه از ديگران خردمندتر بود و ريش بزرگتر داشت ، روزى به من گفت « چقدر در بارهء على و معاويه و فلان و فلان حرف ميزنيد » گفتم « تو در اين باب چه نظر دارى ؟ » گفت « در بارهء كى ؟ » گفتم « در بارهء على چه ميگوئى ؟ » گفت « مگر او پدر فاطمه نيست ؟ » گفتم « فاطمه كى بود ؟ » گفت « زن پيمبر عليه السلام و دختر عايشه و خواهر معاويه » گفتم « حكايت على چگونه بود ؟ » گفت « در جنگ حنين با پيغمبر صلى الله عليه و سلم كشته شد . » وقتى عبد الله بن على در تعقيب مروان به شام رفت و قصهء مروان و قتل او رخ داد و عبد الله در شام مقيم شد ، گروهى از متمكنان و سران شام را پيش ابو العباس سفاح فرستاد و آنها بحضور ابو العباس سفاح قسم خوردند كه پيش از آنكه بنى عباس به خلافت برسند براى پيغمبر صلى الله عليه و سلم خويشاوندان و خاندانى جز بنى اميه نميشناخته‌اند . ابراهيم بن مهاجر بجلى در اين زمينه اشعارى بدين مضمون گفته است :\r\n« اى مردم بشنويد تا شگفتيى را كه از همهء شگفتيها بالاتر است بشما خبر دهم . عجب از عبد شمس كه در دروغگوئى را براى مردم گشوده‌اند و پنداشته‌اند كه\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nآنها و نه عباس بن عبد المطلب وارث پيمبر بوده‌اند . به خدا دروغ گفته‌اند و آنچه ما ميدانيم ميراث بخويشاوند نزديك ميرسد » .\r\nدر ايام هارون الرشيد طبيبى در بغداد بود كه عامه بفضائل او تبرك مىجستند .\r\nوى دهرى بود و چنين وامينمود كه از اهل سنت و جماعت است و اهل بدعت را لعن ميكرد و بعنوان سنى معروف بود و عامه مطيع او بودند . هر روز گروهى از مردم شيشه‌هاى پيشاب را پيش ميآوردند ، وقتى همه فراهم ميشدند به پا ميايستاد و به آنها ميگفت « اى گروه مسلمانان ، شما كه ميگوئيد ضرر و نفعى جز بوسيلهء خدا نيست ، براى چه مضرات و منافع خويش را از من ميخواهيد ؟ بخداى خود پناه ببريد و به خالق خويش توكل كنيد تا رفتار شما نيز مثل گفتارتان باشد . و مردم بهمديگر مىگفتند : « به خدا راست ميگويد . » چه بسا بيمارانى كه معالجه نكردند تا بمردند بعضى ديگر صبر ميكردند تا خلوت شود و پيشاب را به دو نشان ميدادند و دوا براى آنها تعيين ميكرد و ميگفت : « ايمان تو سست است و گر نه به خدا توكل ميكردى تا همانطور كه ترا بيمار كرده ، شفايت دهد » و با گفتار خود مردم بسيار را ميكشت كه آنها را از معالجهء بيمارى خود باز ميداشت .\r\nاز جملهء اخلاق عامه اينست كه نالايق را به پيشوائى برگيرند و فرومايه را برترى دهند و غير عالم را عالم شمارند كه حق را از باطل تشخيص نميتوانند داد .\r\nاكنون با در نظر گرفتن سخن ما بنگر و مجالس علما را ببين كه فقط خواص اهل تميز و مروت و خرد در آن جاى دارند و همه جماعت عامه يا بدنبال خرسباز يا دف - زن و عنترى روانند يا به لهو و لعب سرگرمند يا بشعبده‌بازان تردست دروغ زن مشغولند و به قصه‌پردازان دروغساز گوش فرا ميدهند يا در اطراف كتك خورده فراهم شده يا بر بدار آويخته‌اى گرد آمده‌اند . چون بانگشان زنند پيروى كنند و چون صيحه‌اى را بشنوند از جا نروند ، از بدى باز نمانند و نيكى را نشناسند و از خلط بدكار و نكوكار و مؤمن و كافر باك ندارند . پيمبر خدا صلى الله عليه و سلم وصف اينان كرده\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nكه فرموده « مردم دو گروهند عالم و متعلم . و جز آنها فرومايگانند كه خدا بدانها اعتنا ندارد . » از على نيز مانند اين نقل كرده‌اند كه در بارهء عامه از او پرسيدند گفت : « فرومايگانند ، پيروان هر بانگ زن ، بنور دانش روشن نشده و بركنى محكم پناه نبرده‌اند » همگان باتفاق آنها را غوغا ناميده‌اند يعنى آنها كه چون فراهم آيند چيره شوند و چون پراكنده شوند شناخته نشوند . تفرقهء احوال و افكارشان را بنگر و اتفاقشان را ببين . پيغمبر خدا صلى الله عليه و سلم بيست و دو سال بدعوت خلق مشغول بود و وحى به دو ميرسيد و آن را بياران خويش املا ميكرد كه مينوشتند و تدوين ميكردند و كلمه - به كلمه محفوظ ميداشتند . در همهء اين مدت معاويه چنان بود كه خدا ميداند . آنگاه چند ماه پيش از وفات پيغمبر صلى الله عليه و سلم دبير او شد به همين جهت نام او را بلند آوازه كردند و منزلتش را بالا بردند و او را كاتب وحى عنوان دادند و با اين كلمه قد روى را بيفزودند و اين صفت را بر او افزودند و از ديگران باز گرفتند و با نام ديگرى ياد نكردند . اساس اين از عادت و رسم است كه با آن زاده و خو كرده و در اثناى تحصيل و بلوغ به آن الفت يافته‌اند و عادت اثر خويش را بجا گذاشته و نافذ شده است . شاعران و خردمندان و اديبان در بارهء عادت سخن گفته‌اند ، شاعر مىگويد « مرا از آن پس كه گرامى داشته‌اى خوار مكن كه تغيير عادت دشوار است » و شاعر ديگر بعتاب دوست خود گويد « ولى تغيير عادت از برداشتن سنگ سخت دشوارتر است . » حكيمان عرب گفته‌اند :\r\n« عادت زمامدار عقل است » حكيمان عجم گفته‌اند : « عادت طبيعت دوم است » .\r\nابو عقال دبير ، كتابى در بارهء اخلاق عوام نوشته و اخلاق و رسوم و گفتارشان را در آن ثبت كرده ، و آن را « الملهى » ناميده . اگر از دراز نويسى و انحراف از اختصارى ، كه بناى اين كتاب را بر آن نهاده‌ايم ، بيزار نبودم از نوادر عامه و اخلاقشان و بدايع اعمالشان شگفتيها ياد ميكردم ، و از مراتب اخلاق مردم و احوالشان چيزها ميگفتم .\r\nاكنون به اخبار معاويه و روش او و مداراها كه با مردم ميكرد ، و عطاها كه\r\n\r\n","description":"","footnote":"","page_name":" 39 ","page_number":47},
  {"content":"\r\n\r\nميداد و نكوئيها كه ميكرد و مايهء جذب قلوب بود ، تا آنجا كه وى را بر خويشان و كسان خود ترجيح ميدادند ، باز ميگرديم .\r\nاز جمله آنكه عقيل بن ابى طالب به استعانت پيش وى آمد ، معاويه مقدم او را گرامى داشت و از آمدنش خرسند شد كه وى را بر برادر خود ترجيح داده است .\r\nو نسبت به او برد بارى و تحمل بسيار كرد و گفت : « اى ابو يزيد ، على را چگونه ديدى ؟ » گفت : « على پيرو خدا و پيمبر است و تو بر خلاف خدا و پيمبرى . » معاويه گفت : « اى ابو يزيد اگر به استعانت نيامده بودى جوابى ميدادم كه متأثر شوى » آنگاه معاويه از بيم آنكه سخنى سخت‌تر بگويد ، خواست سخن او را ببرد و از مجلس برخاست و بگفت تا او را منزل دهند ، و مالى بسيار بنزد او فرستاد ، روز بعد به مجلس نشست و كس بفرستاد تا او بيايد و گفت : « اى ابو يزيد ، برادرت على را چگونه ديدى ؟ » گفت : « او براى خودش بهتر از تو است و تو براى من بهتر از اوئى » .\r\nمعاويه گفت : « به خدا تو چنانى كه شاعر گفته است : وقتى مفاخر آل مخرق را بر شمارى ، بزرگوارى آنها در بنى عقاب است . » بزرگوارى بنى هاشم نيز به تو مربوط است كه روزها و شبها ترا تغيير نميدهد . عقيل گفت : « در قبال جنگى كه باعث آن شده‌اى صبور باش كه افروزندهء خود را خواهد سوخت . به خدا اى پسر ابو سفيان ، تو چنانى كه شاعر ديگر گفته است : « وقتى قوم هوازن مفاخر خويش را بيارند و بخاندان مجاشع تفاخر ميكنى . آنها كه غرامتهاى خويش را بموالى تحمل كنند و روز ستيز به پسرها ضربت زنند » ولى اى معاويه وقتى بنى اميه مفاخره كنند تو بچه چيز تفاخر ميكنى ؟ » معاويه گفت : « اى ابو يزيد خواهش ميكنم ساكت شو كه من براى اين گفتگو ننشسته‌ام ، بلكه ميخواهم در بارهء ياران على از تو بپرسم كه آنها را خوب ميشناسى . » عقيل گفت :\r\n« هر چه ميخواهى بپرس » گفت : « ياران على را براى من وصف كن ، و از خاندان صوحان آغاز كن كه سخنورانند . » گفت : « اما صعصعه ، مردى و الا مقام و زبان آور است ، فرمانده سواران است و قاتل همگنان ، و به حل و عقد امور قادر است . اما\r\n\r\n","description":"","footnote":"","page_name":" 40 ","page_number":48},
  {"content":"\r\n\r\nزيد و عبد الله دو نهر روانند كه جويها بدان ريزد ، و شهرها از آن بهره گيرد ، در كارها جدىاند و بازى در كارشان نيست . خاندان صوحان چنانند كه شاعر گويد : « وقتى دشمن بيايد نزد من شيرانند كه جان شيران را بگيرند » .\r\nگفتار عقيل به صعصعه رسيد ، و نامه‌اى بدين مضمون به دو نوشت : « بسم الله الرحمن - الرحيم ، ياد خدا بزرگ است و فتح‌جويان بدان فتح جويند . شما مفاتيح دنيا و آخرتيد . اما بعد من بنده سخنى را كه بدشمن خدا و دشمن پيمبر گفته بودى شنيدم و خدا را سپاس گفتم و از او خواستم كه ترا بمقام و الا باز گرداند ، كه هر كه از اين مقام رفت از دين روشن جدائى گرفت . اگر بطلب مال معاويه دل سوى او داشته‌اى احوال او را نيك ميدانى ، مبادا آتش او در تو بگيرد و از حجت خويش گمراه مانى ، كه خداوند عيب‌هائى را كه در ميان مردم نهاده ، از خاندان شما برداشته ، و هر چه فضيلت و نيكى هست از شما بما رسيده است ، خدا قدرتان را بيفزايد و از خطرتان مصون دارد و آثارتان محفوظ دارد كه مقامتان مايهء خشنودى است و از خطرتان مصونيت هست و آثارتان از پدر مايه ميگيرد . شما واسطهء خلق و خدائيد . دست‌هاى و الا و چهره‌هاى روشنيد ، و چنانيد كه شاعر گفته است : « هر كار خيرى كه ميكنند از پيش پدران خود آن را به ارث برده‌اند . آيا نى خطى جز از ريشهء خود سبز مىشود و نخل جز در محل خود ميرويد ؟ » هيثم ، از ابو سفيان عمرو بن يزيد ، از براء بن يزيد ، از محمد بن عبد الله بن حارث طائى ، كه از تيرهء بنى عفان است ، نقل كرده گويد : « وقتى على از جنگ جمل بازگشت ، دربان خويش را گفت : « از سران عرب كى اينجا هست ؟ » گفت : « محمد بن عمير بن عطارد تيمى و احنف بن قيس و صعصعة بن صوحان عبدى » و چند تن ديگر را نام برد . گفت : « بگو بيايند » بيامدند و بعنوان خلافت بر او سلام كردند .\r\nبه آنها گفت : « شما بزرگان عرب و سران ياران منيد . بگوييد در بارهء اين جوانك عياش ، مقصود معاويه بود ، چه بايد كرد ؟ » در اين باب بمشورت نشستند ، صعصعه گفت :\r\nمعاويه را هوس بعياشى كشانيده و دل به دنيا داده و كشتن مردان براى وى آسان\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nاست و آخرت خويش را بدنياى آنها فروخته . اگر با تدبير در بارهء او عمل كنى .\r\nان شاء الله نتيجه نكو خواهد بود و توفيق به وسيلهء خدا و پيمبر و تو اى امير مؤمنان بدست خواهد آمد . صلاح اينست كه يكى از محارم مورد اعتماد خويش را با نامه‌اى بفرستى ، و او را به بيعت خويش دعوت كنى . اگر پذيرفت ، تكليف او روشن است و گر نه با وى جهاد كنى و در قبال قضاى خدا صبورى ورزى ، تا كار يكسره شود . » على گفت : « اى صعصعه دستور مىدهم نامه را خودت بنويسى و پيش معاويه ببرى ، آغاز نامه را تهديد و بيم كنى و در انجام آن از توبه سخن به يارى . شروع نامه چنين باشد :\r\n« بسم الله الرحمن الرحيم ، از بندهء خدا على ، امير مؤمنان ، بسوى معاويه ، درود بر تو ، اما بعد . . . » سپس آنچه را به من گفتى در آن بنويس و آيهء « الا الى الله تصير الامور » را در عنوان نامه ثبت كن . » صعصعه گفت : « مرا از اين كار معاف بدار » گفت :\r\n« دستور مىدهم بنويسى . » گفت : « مينويسم . » پس نامه را آماده كرد و ساز سفر ساخت و برفت ، تا به دمشق رسيد و به دربار معاويه رفت و بدربان وى گفت :\r\n« براى فرستادهء امير مؤمنان على بن ابى طالب اجازه بگير . » در آن وقت جمعى از بنى اميه بر در حاضر بودند و با دست و كفش او را زدن گرفتند . و او اين آيه همى - خواند كه « أ تقتلون رجلا ان يقول ربى الله » و سر و صدا بسيار شد . خبر . معاويه رسيد و كس فرستاد تا آنها را از هم جدا كند . چون جدا شدند ، اجازهء ورود داد و به آنها گفت : « اين مرد كى بود ؟ » گفتند : « مردى عرب است بنام صعصعة بن صوحان ، و نامه‌اى از على همراه دارد . » گفت « به خدا خبر او به من رسيده است .\r\nاين يكى از سرداران على و سخنوران عرب است كه بديدار او شايق بودم . اى غلام بگو بيايد . » صعصعه وارد شد و گفت : « اى پسر ابو سفيان درود بر تو اين نامهء امير مؤمنان است . » معاويه گفت : « اگر در جاهليت يا اسلام ، كشتن فرستادگان رسم بود ، ترا ميكشتم . » سپس معاويه با وى به سخن پرداخت و خواست او را بيازمايد تا بداند سخنورى او از روى طبع است يا تكلف . گفت : « از كدام قومى ؟ » گفت :\r\n\r\n","description":"","footnote":"","page_name":" 42 ","page_number":50},
  {"content":"\r\n\r\n« از نزار » گفت : « نزار چگونه بود ؟ » گفت : « در حمله ، دشمن را بهم مىپيچيدند و در مقابله در هم ميدريدند . و چون از ميدان ميرفتند ، راهها را مىبستند . » گفت :\r\n« از كدام فرزند نزارى ؟ » گفت : « از ربيعه » گفت : « ربيعه چگونه بود ؟ » گفت :\r\n« حمايل شمشيرش بلند بود و بندگان را دستگيرى ميكرد و در نقاط زمين خيمه ميافراشت » گفت : « از كدام فرزند اوئى ؟ » گفت : « از جديله » گفت : « جديله چگونه بود ؟ » گفت : « بهنگام ستيز شمشيرى بران و بهنگام بخشش ابرى سود بخش و در هماوردى شعله‌اى فروزان بود . » گفت : « از كدام فرزند اوئى ؟ » گفت : « از عبد القيس » گفت : « عبد القيس چگونه بود ؟ » گفت : « گشاده دست و بخشنده و سپيد روى بود . هر چه داشت به مهمان ميداد و در طلب آنچه نداشت نبود . غذاى بسيار داشت و مردى پاكيزه بود و نسبت بمردم چون باران آسمان بود . » گفت : اى ابن صوحان واى بر تو ديگر براى اين طايفهء قريش افتخار و مجدى باقى نگذاشتى . » گفت : « اى پسر ابو سفيان چرا ، به خدا براى آنها افتخارى گذاشته‌ام كه خاص آنهاست . سپيد و قرمز و زرد و بور و تخت و منبر و حكومت ، تا روز محشر از آنهاست و چرا چنين نباشد كه در زمين نشانهء خدا و در آسمان ستارگان اويند » .\r\nمعاويه خرسند شد ، و پنداشت كه سخن وى شامل همهء قريش است و گفت :\r\n« اى پسر صوحان ، راست گفتى همين طور است . » صعصعه مقصود او را ندانست و گفت : « تو و قومت در اين ميانه سهمى نداريد ، كه از چراگاه و آبشخور دور افتاده‌ايد » گفت : « اى پسر صوحان واى بر تو براى چه ؟ » گفت : « واى بر اهل جهنم باد ، اين فخر خاص بنى هاشم است . » معاويه گفت : « برخيز » و او را بيرون كردند . صعصعه گفت : « راستگوئى حكايت تو مىكند نه تهديد . پيش از محاوره مشاجره نبايد كرد . » معاويه گفت : « بىجهت نيست كه قومش او را سرورى داده - اند ، به خدا دلم ميخواست از تبار او باشم . آنگاه رو به بنى اميه كرد و گفت : « مرد بايد چنين باشد . »\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nمنصور بن وحشى ، بنقل از ابو الفياض عبد الله بن محمد هاشمى ، از وليد بن بحترى عيسى ، از حارث بن مسمار بهرامى ، گويد : « معاويه ، صعصعة بن صوحان عبدى و عبد الله ابن كواى يشكرى را با تنى چند ديگر از ياران على و مردان قريش باز داشته بود .\r\nروزى معاويه بنزد آنها رفت و گفت : « شما را به خدا قسم مىدهم كه درست و راست بگوييد ، مرا چگونه خليفه‌اى ميدانيد ؟ » ابن كواء گفت : « اگر دستور نداده بودى نمىگفتيم براى آنكه تو ستمگرى ، لجوجى و در كشتن نيكان از خدا غافلى ، ولى ميگوئيم تا آنجا كه ما ميدانيم دنياى تو وسيع و آخرتت نا چيز است . مكنت فراوان دارى ، ظلمت را نور و نور را ظلمت ميكنى . » معاويه گفت : « خداوند خلافت را به وسيلهء اهل شام عزت بخشيد كه مدافع آن شدند و محرمات خدا را ترك كردند و چون مردم عراق نبودند كه مرتكب محرمات شوند و حرام خدا را حلال شمارند و حلال خدا را حرام پندارند . » عبد الله بن كواء گفت : « اى پسر ابو سفيان هر سخنى را جوابى هست ولى ما از جبروت تو بيم داريم . اگر زبان ما را آزاد مىگذارى ، با زبانهاى گشوده كه در كار خدا از ملامتگرى بيم ندارد از اهل عراق دفاع ميكنيم و گر نه صبر ميكنيم تا خداوند حكم كند و براى ما گشايش پيش آرد » گفت : « به خدا هرگز زبان ترا آزاد نخواهم گذاشت . » آنگاه صعصعه به سخن آمد و گفت : « اى پسر ابو سفيان هر چه خواستى گفتى . ولى قصه چنان نيست كه ميگوئى ، كسى كه به زور بر مردم حكومت يافته و به آنها تكبر ميفروشد و بدروغ و خدعه بر اسباب باطل مسلط شده ، چگونه خليفه تواند بود ؟ به خدا تو روز بدر هيچكاره بودى و چنان بودى كه گويند : « نه اسب دارم نه شتر . » تو و پدرت در كاروان و سپاه ، كسان را بر ضد پيغمبر خدا صلى الله عليه و سلم برانگيختيد . تو آزاد شده پسر آزاد شده‌اى ، كه پيغمبر خدا صلى الله عليه و سلم آزادتان كرده است . آزاد شده چگونه شايستهء خلافت تواند بود ؟ » معاويه گفت : « اگر سخن ابو طالب را در نظر نداشتم كه گفت : « با جهالت آنها بحلم و بخشش مقابله ميكنم و بخشش با\r\n\r\n","description":"","footnote":"","page_name":" 44 ","page_number":52},
  {"content":"\r\n\r\nقدرت يك نوع جوانمردى است » ، تو را ميكشتم » .\r\nابو جعفر محمد بن حبيب گويد : ابو الهيثم يزيد بن رجاى غنوى بما گفت : « كه وليد بن بحترى از پدرش ، از ابن مردوع كلبى نقل كرد كه صعصعة بن صوحان عبدى نزد معاويه رفت ، معاويه به دو گفت : « اى ابن صوحان ، تو كه از احوال مردم عرب اطلاع دارى ، مرا از حال مردم بصره خبردار كن و از هيچ قومى طرفدارى مكن . » گفت : « بصره مركز عرب و محل شرف و سالارى است . بصريان هميشه شهرنشين خواهند بود و سالارى عرب ، همچنان كه سنگ آسيا بر قطب مىگردد ، بر آنها مىگردد . » گفت : « مرا از حال اهل كوفه خبر دار كن . » گفت : « كوفه قبهء اسلام و اوج سخن و محل بزرگان است . ولى در آنجا اوباشى هستند كه مانع كسان از اطاعت سران مىشوند ، و آنها را از جمع بدر مىبرند . و اين صفت مردم ظاهر دوست و قناعت پيشه است . » گفت : « مرا از حال اهل حجاز خبردار كن . » گفت : « زودتر از همه كس به فتنه رو كنند ، اما در كار فتنه از همه سست‌تر باشند و كارى از آنها ساخته نباشد . اما در كار دين ثبات دارند و به ايمان متمسك باشند ، و پيشوايان نكوكار را پيروى كنند .\r\nو فاسقان بدكار را خلع كنند . » معاويه گفت : « نكوكاران و بدكاران كيانند ؟ » گفت :\r\n« اى پسر ابو سفيان ترك خدعه با صراحت سازگارتر است . على و يارانش بصف پيشوايان نكوكارند ، و تو و يارانت از گروه ديگريد . » معاويه ، كه خشم بر او نمودار شده بود ، ميخواست صعصعه سخن خود را ادامه دهد و گفت : « مرا از قبهء سرخ ديار مضر خبر - دار كن . » گفت : « شير مضر مرد افكنى است ما بين دو غول ، اگر رها شود ، به درد ، و اگر آزاد باشد ، راه ببندد . » معاويه گفت : « اى صعصعه آنجا سالارى قديم هست . آيا قوم تو نظير آن دارند ؟ » گفت : « اين خاص اصحاب آنست ، نه تو اى پسر ابو سفيان .\r\nو هر كه قومى را دوست دارد در زمرهء آنها باشد » گفت : « مرا از ديار ربيعه خبردار كن . و جهالت و سابقهء حميت ترا به تعصب قومت واندارد . » گفت : « به خدا من از آنها خشنود نيستم ، و بنفع و ضرر آنها سخن ميكنم كه آنها سالار سپاهند و خداوندان\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nدين و دنيا . پرچمشان اگر كوفته شد مغلوب شدنى نيست . نگهبان دين و دوستدار يقينند . هر كه را يارى كنند ، چيره شود و هر كه را يارى ندهند ، وامانده شود . » گفت :\r\n« مرا از مردم مضر خبردار كن » گفت : « مايهء قوت عرب و معدن عزت و بزرگواريند . » معاويه خاموش ماند و صعصعه گفت : « اى معاويه بپرس و گر نه آنچه را مايل نيستى خواهم گفت . » معاويه گفت : « اى پسر صوحان از چه بپرسم ؟ » گفت : « از اهل شام . » معاويه گفت : « مرا از احوال آنها خبردار كن . » گفت : « مخلوق را بيشتر از همه اطاعت كنند ، و خالق را بيشتر از همه نافرمانى كنند . ياغى خدايند و پشتيبان بد - كاران ، كه نابودى نصيب آنها باد و عاقبتشان بد شود . » معاويه گفت : « به خدا اى پسر صوحان از مدتها پيش مرگت رسيده است ، ولى بردبارى پسر ابو سفيان از مرگت جلوگيرى مىكند . » صعصعه گفت : « اين بفرمان و قدرت خداست كه فرمان خدا مقرر و انجام شدنى است » .\r\nابو الهيثم گويد : ابو البشير محمد بن بشر فزارى از ابراهيم بن عقيل بصرى بما گفت : « يك روز كه صعصعه نزد معاويه بود و نامهء على را آورده بود و سران قوم نيز حضور داشتند ، معاويه گفت : « زمين متعلق بخداست و من خليفهء خدايم ، و هر چه از مال خدا برگيرم متعلق به من است ، و هر چه را واگذارم رواست . » صعصعه شعرى خواند كه مضمون آن چنين بود : « دلت از روى جهالت چيزى ميخواهد كه نشدنى است . اى معاويه بد مكن . » معاويه گفت : « اى صعصعه سخنورى آموخته‌اى ؟ » گفت : « علم به تعليم حاصل شود و هر كه نياموزد جاهل است . » معاويه گفت : « مثل اينكه لازم است سزاى كارهايت را به تو بچشانم . » گفت : « اين به دست تو نيست ، به دست كسى است كه هيچكس را وقتى مدتش بسر رسيد بجا نگذارد . » معاويه گفت :\r\n« كى مرا از مجازات تو مانع مىشود ؟ » گفت : « آنكه ميان مرد و دلش حايل مىشود . » معاويه گفت : « شكمت براى سخن جاى بسيار دارد ، چون شكم شتر كه براى جو جاى بسيار دارد . » گفت : « شكم كسى كه سيرى نميپذيرد و نفرين شده است جاى\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nبسيار دارد » .\r\nمسعودى گويد : صعصعه اخبار نكو و سخنانى در كمال فصاحت و بلاغت دارد كه معانى را با ايجاز و اختصار توضيح ميدهد . از جمله حكايت او با ابن عباس است كه مدائنى از زيد بن طليح ذهلى شيبانى نقل كرده گويد : پدرم بنقل از مصقلة بن هبيرهء شيبانى مىگفت : « شنيدم كه صعصعة بن صوحان در جواب ابن عباس كه از او پرسيد سالارى در ميان شما بچيست ؟ گفت : « غذا دادن و سخن نرم گفتن و بذل مال ، و اينكه مرد چيزى از كسى نخواهد و با كوچك و بزرگ دوستى كند و همهء مردم بنزد او مساوى باشند . » گفت : « جوانمردى چيست ؟ » گفت : « اينكه دو تن فراهم آيند و نگهبان نداشته باشند و مصاحبشان نكو باشد و محتاج صيانت نباشند و پيرو نزاهت و ديانت باشند . » گفت : « در اين باب شعرى به ياد دارى ؟ » گفت : « بلى مگر گفتار مرة بن ذهل بن شيبان را نشنيده‌اى كه گويد : « سالارى و جوانمردى را به آسمان آويخته‌اند . وقتى دو دونده بيك مقصد روند دو رگه به زمين مىخورد ، اما آنكه نژاد سالم دارد به مقصد ميرسد ، كه ضمن اشعار ديگر است » . ابن عباس به دو گفت : « اگر كس بكسب معنى اين اشعار در شرق و غرب بگردد او را ملامت نتوانم كرد . اى ابن صوحان ، ما اخبار فراموش شدهء عرب را از تو فرا ميگيريم ، بنزد شما حكيم كيست ؟\r\nگفت : « هر كه بر خشم خويش تسلط داشته باشد و شتاب نكند و اگر پيش او به حق يا باطل سعايت كنند ، نپذيرد ، و قاتل پدر يا برادر خويش را بيابد و او را ببخشد و نكشد . اى ابن عباس ، حكيم چنين كسى است . » گفت : « آيا چنين كسان ميان شما بسيار يافت مىشود ؟ » گفت : « كمتر يافت مىشود . من وصف كسانى را با تو گفتم كه هميشه از خدا ترسانند . مبتلا شوند و اهميت ندهند . اما ديگران كسانى هستند كه جهلشان بر حلمشان غلبه دارد . و هنگام كينه‌توزى وقتى به مقصود خود برسند ، اهميت ندهند كه بعد از انجام منظورشان چه خواهد شد . اگر پدرش به او ستم كند پدرش را بكشد . و اگر برادرش باشد برادرش را بكشد . مگر سخن زبان بن عمرو بن زبان\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nرا نشنيده‌اى كه عمرو ، پدر وى ، بدست مالك بن كومه كشته شده بود . زبان مدتى درنگ كرد ، سپس به مالك حمله برد و صبحگاهى كه او و كسانش در چهل خانه بودند ، با دويست سوار بر او حمله برد و او را بكشت و يارانش را نيز بكشت . عموى وى نيز بصف فضولان بود . گويند برادر وى كه مجاور قوم دشمن بود كشته شد . وقتى در اين باب با زبان سخن گفتند ، گفت : « اگر مادر من هم آنجا بود كشته ميشد . اگر اميه خواهر عمرو نيز اينجا بود ، بفغان ميآمد . من به روى خويشان خود شمشير كشيدم .\r\nو دل ما بمناسبات خويشاوندى نرم نشد . » ابن عباس گفت : « بنزد شما چابكسوار كيست ؟ توضيحى بده كه از تو بشنوم ، زيرا كه تو اى پسر صوحان ، چيزها را بمعنى آن ياد مىكنى . » گفت : « چابك سوار كسى است كه وقتى آتش جنگ مشتعل شود ، و كار بر جانها سخت شود و هماورد طلبند و براى ستيز آماده شوند و جان همديگر را بربايند و با شمشيرها بموقع خطر شتابند ، عمرش به نظر خودش كوتاه باشد ، و آرزوى خود را ناچيز گيرد ، و جنگ از گذشت شب براى او آسانتر باشد ، چابكسوار اين است . » گفت : « اى پسر صوحان ، به خدا نكو گفتى . تو باقيماندهء مردمى بزرگ و سخنور و فصاحت شعارى ، و اين را به ناروا به ارث نبرده‌اى . بيشتر بگو » گفت :\r\n« چابك سوار آنست كه دقيق و تيز بين و هوشيار باشد و بدون انحراف و التفات اطراف خويش را بپايد . » گفت : « به خدا اى پسر صوحان نكو وصف كردى . آيا در زمينهء اين وصف شعرى هست ؟ » گفت : « آرى ، شعر زهير بن حباب كلبى است كه در رثاى پسر خويش ، عمر گويد : « چابك سوارى كه ياران خويش را به شمشيرى چون آتش تيز حفظ مىكند ، هنگام ستيز و در گذرگاه تنگ ، يك لحظه او را غافل نخواهى ديد . هر كه او را در اثناى جنگ ببيند ، پندارد غافلى است كه راه گم كرده است . » كه ضمن اشعارى ديگر است . » ابن عباس به دو گفت : « اى پسر صوحان ، برادران تو با قياس به تو چگونه‌اند ؟ وصف ايشان بگو تا مقام شما را بدانم . » گفت :\r\n« اما زيد ، چنانست كه برادر غنى گويد : « جوانى كه وقتى حوائج نيكان را بر آورد\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nاهميت ندهد كه رنگش پريده باشد . كسى كه مردان در حضور او ناروا نگويند و هميشه حتى وقتى حيوانى براى دوشيدن نباشد و خانه‌هاى قبيله خالى باشد ، بخشش قرين اوست . » كه ضمن اشعار ديگر است . به خدا اى پسر عباس جوانمرد و شريف و و الا مقام و مؤثر و مصمم و خوش نيت بود . از وسوسه دور بود . همه روز و پاسى از شب خدا را ياد ميكرد . گرسنگى و سيرى بنزد وى مساوى بود . در كار دنيا رقابت نداشت . يارانش نيز كمتر در كار دنيا رقابت ميكردند . غالبا خاموش بود . سخن را بخاطر سپرده بود ، و چون سخن ميگفت ، سخن مؤثر ميگفت . بدان از او فرارى و نيكان با او مأنوس بودند . » ابن عباس گفت : « وى يكى از اهل بهشت بوده خدا زيد را رحمت كند . عبد الله نسبت بوى چگونه بود ؟ » گفت : « عبد الله سالارى شجاع و مطاع بود . خيرش به همه ميرسيد و از شرش در امان بودند . طبعى مستقيم داشت و سخن اين و آن ، وى را از آنچه اراده كرده بود ، باز نميداشت . به كارهاى مشكل راغب بود . مهماندوست و منيع النفس و بخشنده بود . برادر برادران و جوان جوانان بود . و چنان بود كه بر جمى عامر بن سنان گويد : « جوانمردى كه هر كه را با تير بزند ، ميكشد . و با شمشير و نيزه حادثه به پا مىكند . داراى مهابت است و در كار عطا و بخشش و اعمال نيك مجرب است . » كه ضمن اشعار ديگر است . » عباس گفت :\r\n« اى پسر صوحان تو دانشور عربى . » از جملهء اخبار صعصعه يكى اينست كه ابو جعفر محمد بن حبيب هاشمى ، به نقل از ابو الهيثم يزيد بن رجاى عنوى گويد : يكى از بنى فرازه كه از تيرهء بنى عدى بود ، براى من نقل كرد كه يكى از بنى فرازه بنزد يك صعصعه بايستاد و سخنى چند گفت ، از جمله اينكه « اى صعصعه ، زبان بمردم گشودى و از تو بيم كردند . اگر خواهى از پى تو باشم ، و هر چه گوئى بپاسخ تو سخنى تند گويم كه از گفتار بازمانى . » صعصعه گفت : « اگر ترا لايق ميديدم به تو ميپرداختم . اما شبحى مىبينم چون سرابى در بيابان ، كه تشنه آن را آب پندارد و چون نزديك آن شود چيزى نيابد . اگر همسنگ 46\r\n\r\n","description":"","footnote":"","page_name":" 49 ","page_number":57},
  {"content":"\r\n\r\n47 من بودى ، سخن ترا جوابى تندتر ميدادم . چنان كه از معارضه بازمانى و درهم كوفته شوى . » اين سخن به ابن عباس رسيد و از كار فرازى بخنديد و گفت : « اگر اين فرازى ميخواست از كوههاى بلند ، سنگ بدشت حمل كند ، آسانتر بود كه با اين برادر عبد القيس مناظره كند . پدرش نوميد باد چه نادانى كرد كه برادر عبد القيس را بخشم آورد و شعرى گفت كه مفاد آن اين بود : « سياه روزى نصيب سيه روزگاران است . » مبرد بنقل از رياشى ، از ربيعة بن عبد الله نميرى گويد : « يكى از مردم ازد براى من نقل كرد كه « به روز نهروان ، ابو ايوب انصارى را ديدم كه روى عبد الله بن - وهب راسبى بود و ضربتى بشانهء او زد و دستش را جدا كرد و گفت : « اى بى دين به جهنم برو . » عبد الله گفت : « خواهى ديد كه كدام يك از ما بجهنم مىرود » ابو ايوب گفت : « بجان پدرت من ميدانم . » در اين وقت صعصعة بن صوحان بيامد و بايستاد و گفت : « به خدا سزاوار جهنم كسى است كه در دنيا گمراه و در آخرت رو سياه است . خدايت لعنت كند . سابقا ترا از اين وضع بيم دادم اما لجاجت كردى . اكنون اى بى دين نتيجهء عمل خود را تحمل كن . » و با ابو ايوب در كشتن او شركت كرد و با شمشير ضربتى زد و پاى او را جدا كرد و ضربت ديگر به شكم آورد و گفت :\r\n« اكنون بآتشى رسيدى كه خاموش نشود و شعلهء آن سستى نگيرد . » آنگاه سر او را بريدند و نزد على آوردند و گفتند : « اين سر فاسق بد عهد بيدين ، عبد الله بن وهب است . » على به دو نگريست و ابرو در هم كشيد و گفت : « اين نيز رو سياه شد . » و پنداشتيم كه خواهد گريست . سپس گفت : « اين برادر راسبى قرآن را از حفظ داشت و از حدود خدا تجاوز نميكرد . » پس از آن گفت : « ذو الثديه را بجويند . » جستند و نيافتند ، پيش او بازگشتند و گفتند : « چيزى نيافتيم . » گفت : « به خدا همين امروز كشته شده است . پيمبر خدا صلى الله عليه و سلم با من دروغ نگفته و من نيز بر او دروغ نبسته‌ام همگى برويد و او را بجوييد . » جماعتى از ياران وى برخاستند و در ميان كشتگان\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nپراكنده شدند ، و او را در محلى بيافتند كه نزديك يكصد كشته آنجا بود . پايش را كشيدند و از ميان كشتگان برون آوردند و بنزد على بردند . گفت : « شاهد باشيد كه او ذو الثديه است . » و ما اخبار ذو الثديه را در قسمت گذشتهء اين كتاب نقل كرده‌ايم .\r\nعلى در بارهء ربيعه از نثر و شعر ، سخنان بسيار دارد كه مدح آنها كرده و رثايشان گفته است . كه مردم ربيعه ، ياران مؤثر و صميمى وى بودند از آن جمله اين سخنان است كه در روز صفين گفته بود : « اين پرچم سياه از كيست كه سايهء آن در جنبش است . و چون گويند حصين آن را پيش بيار پيش ميآيد ، و آن را بصف ميآورد تا در عرصهء حوادث ، خون و مرگ از آن بچكد . خدا قومى را كه برضاى او در قبال مرگ ، مردانه جنگيدند پاداش نيك دهد وقتى صداى مردان نامفهوم ميشد آنها خوش خبر و و الا خصال بودند مقصودم ربيعه است كه هنگام ستيز مردمى شجاع و جنگاور بودند . » مدائنى نقل كرده كه معاويه ، جميل بن كعب ثعلبى را كه از سران ربيعه و شيعيان و ياران على بود ، دستگير كرد . و چون وى را بنزد معاويه بردند ، گفت :\r\n« خدا را شكر مىكنم كه ترا بچنگ من انداخت مگر تو نبودى كه روز جمل گفته بودى : « امت در كارى شگفت‌انگيز افتاده است ، فردا حكومت متعلق به كسى مىشود كه غالب شود . من سخنى راست مىگويم كه فردا شتران عرب هلاك خواهند شد . » گفت : « اين را تكرار مكن كه مصيبت بود » معاويه گفت : « چه نعمتى بالاتر از اينكه خدا مرا به مردى كه در يك ساعت ، عده‌اى از ياران مرا كشته است ، تسلط دهد .\r\nگردنش را بزنيد » جميل گفت : « خدايا شاهد باش كه معاويه مرا از اين جهت نميكشد كه كشتن من مايهء رضاى تو است بلكه بسبب دنيا ميكشد . اگر مرا كشت با او چنان كن كه شايستهء اوست و اگر نكشت با او چنان كن كه شايستهء توست . » معاويه گفت :\r\n« خدايت بكشد ، دشنام گفتى و دشنام را به كمال رسانيدى . دعا كردى و دعا را بكمال\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nرسانيدى . » آنگاه بگفت تا وى را رها كردند و معاويه اشعار نعمان بن منذر را كه بگفتهء ابن كلبى جز آن شعرى نگفته بود ، بعنوان تمثيل بر زبان راند بدين مضمون :\r\n« شاهان از روى كرم كارهاى بزرگ را مىبخشند و گاه باشد كه كارهاى كوچك را مجازات كنند . و اين از جهالتشان نيست ، كه خواهند كرم آنها معلوم شود و از سختگيريشان بترسند . » لوط بن يحيى و ابن داب و هيثم بن عدى و ديگر ناقلان اخبار گفته‌اند كه :\r\nمعاويه هنگام احتضار ، شعرى خواند بدين مضمون : « اين مرگ است ، و از مرگ رها نتوان شد . و آنچه پس از مرگ هست سخت‌تر است . » پس از آن گفت : « خدايا از لغزش در گذر و گناه را ببخش ، و بحلم خويش بر جهالت كسى كه جز تو اميدى ندارد ، قلم دركش كه بخشش تو وسيع است و گنهكار را گريز گاهى نيست . » و چون سعيد بن مسيب اين بشنيد ، گفت : « اميد به كسى بست كه چون وى مايهء اميدى نيست . » محمد بن اسحاق و ديگر ناقلان اخبار گفته‌اند كه : معاويه در آغاز مرضى كه از آن وفات يافت ، بحمام رفت و چون لاغرى تن خويش را بديد ، از فناى خويش و مرگى كه نصيب خلق است و در انتظار او نيز بود بگريست ، و بتمثيل شعرى خواند بدين مضمون :\r\n« مىبينم كه شبها در ويران كردن من شتاب دارد . قسمتى از مرا برده و قسمتى را بجا گذاشته . طول و عرض مرا بهم پيچيده ، و پس از مدتها كه پياده بودم ، مرا نشانيده است . » وقتى مرگش در رسيد ، و بيماريش سختى گرفت ، و از علاج نوميد شد ، شعرى بدين مضمون گفت : « اى كاش حتى يك ساعت بحكومت نپرداخته بودم ، و در كار لذت غافل و چشم بسته نبودم ، و مانند صاحب دو جامهء ژنده ( على ع ) بودم كه زندگى بخور و نميرى داشت تا مرگش فرا رسيد . »\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nمسعودى گويد : معاويه با على و ديگران ، اخبار فراوان دارد ، كه اخبار جالب وى را با حوادثى كه در ايام او بوده است ، در كتاب اخبار الزمان و اوسط و ديگر كتابهاى خودمان كه خاص اخبار بوده است ، آورده‌ايم . و اين بابى بزرگ است .\r\nو سخن در بارهء آن و مسائل ديگر كه در سابق و لاحق اين كتاب آمده ، بسيار است .\r\nو هر كه به اختصار مقيد باشد ، تفصيل بر او روا نيست . كه ما در هر باب اين كتاب ، شمه‌اى از هر قسم علوم و اخبار و مطالب جالب نقل مىكنيم ، كه براى ناظران نمونهء چيزهائى باشد كه وصف و تفصيل آن را در كتابهاى سابق خود آورده‌ايم .\r\nاكنون كه مطالب سابق را بگفتيم ، شمه‌اى از فضيلت اصحاب و ديگران عليهم السلام بگوييم ، كه ايشان حجت متأخران و مقتداى تابعان بوده‌اند و بالله التأييد .\r\n\r\n","description":"","footnote":"","page_name":" 53 ","page_number":61},
  {"content":"\r\n\r\n\r\nذكر اصحاب و مدح ايشان و على و عباس و فضيلت ايشان\r\nعبد الله بن عباس بنزد معاويه رفت ، و سران قريش پيش او بودند . چون سلام كرد و بنشست ، معاويه به دو گفت : « مىخواهم چيزها از تو بپرسم . » گفت : « هر چه مىخواهى بپرس » گفت : « در بارهء ابو بكر چه مىگوئى ؟ » گفت : « خدا ابو بكر را بيامرزد ، قرآن مىخواند و نهى از منكر ميكرد و بگناه خود عارف بود و از خدا ميترسيد و از چيزهاى مشتبه منع ميكرد و امر بمعروف ميكرد ، شب زنده‌دار بود و به روز ، روزه ميداشت . در تقوى و تلاش از ياران خود سبق برد . در زهد و عفاف از آنها برتر بود . هر كه او را دشمن دارد و بدش گويد ، خدا بر او خشم گيرد . » معاويه گفت : « اى ابن عباس بسيار خوب ، در بارهء عمر بن خطاب چه مىگوئى ؟ » گفت : « يار اسلام ، و پناه ايتام ، و مايهء احسان ، و محل ايمان ، و تكيه گاه ضعيفان ، و پشتيبان اهل ايمان بود . با صبر و شجاعت به كار خدا پرداخت تا دين را رواج داد ، و شهرها بگشود و بندگان خدا را ايمن ساخت . و هر كه عيب او گويد خدا تا روز قيامت لعنتش كند . » گفت : « در بارهء عثمان چه ميگوئى ؟ »\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nگفت : « خدا ابو عمرو را بيامرزد ، او از همه كريمتر و نكوكارتر بود . سحر خيز بود ، و چون ياد جهنم ميرفت بسيار مىگريست . به كار خير كوشا بود و در بخشش پيش قدم بود . شرمگين و بزرگوار و وفادار بود . سپاه سختى را تجهيز كرد . داماد رسول خدا صلى الله عليه و سلم بود ، و هر كه او را لعن كند خدا تا روز قيامت لعنتش كند . » گفت : « در بارهء على چه ميگوئى ؟ » گفت ، « خدا از ابو الحسن خشنود باد ، نشان هدايت و نمونهء پرهيزگارى و چشمهء عقل و درياى كرم و كوه درايت و مايهء عظمت بود . مردم را بطريق هدايت ميخواند . بدستاويز محكم خدا چنگ زده بود . از همهء مؤمنان و پرهيزگاران نكوتر بود ، و از همگان در فضيلت سبق برده بود . در فصاحت يگانه بود . و بجز پيمبران و پيمبر برگزيدهء خدا ، از همه برتر بود . به دو قبله نماز خوانده بود . كيست كه همسنگ او تواند بود ، پدر حسن و حسين بود ، آيا كسى با او برابر تواند بود ؟ همسر بهترين زنان بود ، آيا هيچكس با او قابل قياس است . قاتل شيران و دلير ميدان بود . كسى را چون او نديده‌ام و نخواهم ديد . و هر كه وى را بعيب منسوب دارد تا روز رستخيز ، لعنت خدا و بندگان بر او باد » .\r\nگفت : « اى ابن عباس بسيار خوب ، در بارهء پسر عمويت بيشتر گفتى ، در بارهء پدرت عباس چه ميگوئى ؟ » گفت : « خدا ابو الفضل را رحمت كناد . قرين پيمبر خدا صلى الله عليه و سلم و روشنى چشم برگزيدهء خدا بود . سالار عموها بود و اخلاق پدران كرام ، و حلم اجداد بزرگوار خود را به ارث برده بود ، دلايل فضيلت او فراوان است . خانه و سقايت از از او بود ، و مراسم حج و قرائت را او به پا ميداشت . و چرا چنين نباشد كه بهترين خلق خدا او را رهبرى كرده بود . » معاويه گفت : « اى ابن عباس ميدانم كه در بارهء خاندان خود گشاده زبانى . »\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nگفت : « چرا نگويم ، در صورتى كه پيمبر خدا صلى الله عليه و سلم در بارهء من گفته است :\r\n« خدايا او را فقه دين و تأويل بياموز . » آنگاه ابن عباس از پس اين ، سخنى چنين گفت :\r\n« اى معاويه خداوند جل ثناؤه و تقدست أسماؤه ، پيمبر خود محمد صلى الله عليه و سلم را اصحابى داد كه جان و مال خويش را خاص او كردند ، و در همه جا در راه وى جانبازى كردند ، و خداوند در كتاب خويش به وصف آنها گفته كه « رحماء بينهم . » يعنى با يك ديگر مهربانند . بترويج دين قيام كردند و خير خواه مسلمانان بودند ، تا راه آن روشن و اساس آن استوار شد . و نعمت خدا آشكار گشت و دينش استقرار گرفت ، و رواج يافت ، و خداوند به وسيلهء ايشان شرك را خوار كرد ، و سران مشركين را از ميان برداشت و آثار شرك را محو كرد ، و گفتار خدا برترى يافت و گفتار كافران پستى گرفت ، پس صلوات و رحمت و بركات خدا بر اين جانهاى پاك و روحهاى پاكيزهء و الا باد كه در زندگى دوستداران خدا بودند و از پس مرگ زنده‌اند كه خير خواه بندگان خدا بودند ، و پيش از آنكه بميرند بآخرت رفتند و هنوز در دنيا بودند كه از آن برون شده بودند . » معاويه سخن او را بريد و گفت : « بسيار خوب اى ابن عباس سخن ديگر بگو . »\r\n\r\n","description":"","footnote":"","page_name":" 56 ","page_number":64},
  {"content":"\r\n\r\n\r\nذكر روزگار يزيد بن معاويه بن ابى سفيان\r\nبا يزيد بن معاويه بيعت كردند و دوران وى سه سال و هشت ماه ، هشت روز كم بود . يزيد نيز پيش از مرگ ، براى پسر خود معاوية بن يزيد ، از مردم بيعت گرفت .\r\nعبد الله بن همام سلولى در اين باب گويد : « يزيد خلافت را از پدرش گرفت . اى معاويه تو نيز از يزيد بگير . خلافت را بشما داده‌اند آن را دست بدست ببريد و آن را بجاى دور مرانيد . » يزيد در هفدهم صفر سال شصت و چهارم ، در سى و سه سالگى در حوارين دمشق بمرد . يكى از مردم عنتره در اين باب گويد : « اى قبرى كه در حوارين هستى ، بدترين همهء مردم را ببر گرفته‌اى » اخطل نصرانى ضمن قصيده‌اى در رثاى او چنين گويد : « بجان من خالد جنازه‌اى را بقبر نهاد و غمين و افسرده نشد ، مقيم حوارين است و از آنجا نرود زمين و جايگاهت كه هميشه سيراب باد . » 53\r\n\r\n","description":"","footnote":"","page_name":" 57 ","page_number":65},
  {"content":"\r\n\r\n54\r\n\r\nذكر مقتل حسين بن على بن ابى طالب عليه السلام ، و كسانى كه از خاندان و شيعيانش با وى كشته شدند\r\nوقتى معاويه بمرد ، مردم كوفه كس پيش حسين بن على فرستادند ، كه ما در انتظار تو با كسى بيعت نكرده‌ايم و در راه تو آمادهء مرگيم و بسبب تو در نماز جماعت و جمعهء ديگران حضور نمييابيم . در مدينه از حسين خواستند كه با يزيد بيعت كند و او تعلل كرد و با بستگان خود از مدينه بيرون آمد و سوى مكه رفت ، و پسر عموى خود مسلم بن عقيل را بكوفه فرستاد و به دو گفت : « پيش مردم كوفه برو ، اگر آنچه نوشته‌اند درست است ، به من خبر بده تا به تو ملحق شوم . » مسلم در نيمهء ماه رمضان از مكه برون شد و پنجم شوال بكوفه رسيد . حاكم كوفه نعمان بن بشير انصارى بود .\r\nمسلم نهانى بخانهء مردى عوسجه نام فرود آمد و چون خبر آمدن او شيوع يافت دوازده هزار كس از اهل كوفه ، و بقولى هيجده هزار كس با او بيعت كردند و خبر آن را به حسين نوشت و از او خواست به كوفه بيايد . وقتى حسين قصد حركت سوى عراق كرد ، ابن عباس پيش وى آمد و گفت : « اى پسر عم شنيده‌ام آهنگ عراق دارى ، عراقيان مردمى مكارند و تو را براى جنگ ميطلبند عجله مكن ، اگر سر جنگ اين ستمگر دارى و نميخواهى در مكه مقيم باشى ، بجانب يمن برو كه در آنجا ياران و\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nدوستان دارى ، و آنجا مقيم شو و دعوتگران خويش را به همه جا بفرست . و بمردم كوفه و ياران خود در عراق بنويس كه حاكم خود را برون كنند ، اگر قدرت اين كار داشتند و حاكم خويش را از شهر براندند و كس در آنجا نماند كه با تو دشمنى كند ، نزد آنها ميروى . مع ذلك من از مكر آنها ايمن نيستم . و اگر نكردند در جاى خود ميمانى تا فرمان خدا برسد كه در آنجا قلعه‌ها و دره‌ها هست . » حسين گفت : « اى پسر عم ميدانم كه خير خواه منى و نسبت به من مهربانى ولى مسلم بن عقيل به من نوشته كه اهل شهر بر بيعت و يارى من همدل شده‌اند ، من نيز تصميم دارم سوى آنها حركت كنم . » ابن عباس گفت : « آنها را آزموده‌اى ؟ كه ياران پدر و برادر تو هستند و فردا بهمدستى حاكم خود ترا خواهند كشت ، اگر تو به روى و ابن زياد از رفتنت خبردار شود ، آنها را بر ضد تو دعوت مىكند و كسانى كه به تو نامه نوشته‌اند ، از دشمنان سخت‌تر خواهند بود . اگر بخلاف رأى من ناچار سوى كوفه ميروى ، زن و فرزند را همراه مبر . به خدا ميترسم كه ترا نيز مانند عثمان ، كه زن و فرزندش ناظر قتل او بودند ، بكشند . » جواب وى آن بود كه « اگر در آنجا كشته شوم ، بهتر از آنست كه در مكه خونم را بريزند . » ابن عباس از او نوميد شد و برون رفت . و به عبد الله بن زبير گذشت و گفت : « اى پسر زبير كارت درست شد . » و شعرى بدين مضمون خواند : « اى پرستو كه در خانه‌اى ! خانه خلوت شد تخم بگذار و چهچه بزن و هر چه ميخواهى منقار بزن . » ابن زبير خبر يافت كه حسين قصد رفتن بسوى كوفه دارد . وى اقامت حسين را در مكه خوش نداشت .\r\nزيرا مردم ، ابن زبير را با وى برابر نمىگرفتند و به نظر او چيزى دلپسندتر از آن نبود كه حسين از مكه برون شود ، بدين جهت پيش وى رفت و گفت : « اى ابو عبد الله چه خبر دارى ؟ به خدا من از خدا بيم دارم كه در جهاد اين قوم ستمگر ، كه بندگان صالح خدا را خوار گرفته‌اند ، قصور كرده باشم . » حسين گفت : « قصد دارم به كوفه بروم . گفت :\r\n« خدا ترا توفيق دهد . اگر من آنجا يارانى مثل تو داشتم از كوفه چشم نمىپوشيدم . » آنگاه از بيم آنكه امام بدگمان شود گفت : « اما اگر اينجا بمانى و ما و اهل حجاز\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nرا بدعوت خود بخوانى ، ميپذيريم و بدور تو فراهم ميشويم كه از يزيد و پدر يزيد بخلافت شايسته‌ترى . » و هم ابو بكر بن حارث بن هشام پيش حسين آمد و گفت : « اى پسر عمو به جهت خويشاوندى دلبستهء توام و نميدانم چگونه ترا نصيحت كنم . » حسين گفت : « اى ابو بكر تو مورد اطمينان هستى هر چه ميخواهى بگو . » ابو بكر گفت : « پدرت دليرتر بود و مردم به او اميدوارتر بودند و سخن او را بهتر مىشنيدند و بدورش بيشتر جمع ميشدند . وى بجنگ معاويه رفت و همهء مردم جز اهل شام بدور او فراهم بودند ، قوت وى بيش از معاويه بود ، مع ذلك از حرص دنيا او را رها كردند و از ياريش بازماندند . و چندان او را رنج دادند و مخالفتش كردند ، تا بمقام كرم و رضوان خدا رسيد . پس از آن با برادرت چنان كردند كه كردند . همهء اينها را ديده‌اى و باز ميخواهى بسوى كسانى به روى كه با پدر و برادرت ستم كرده‌اند و بكمك آنها با اهل شام و عراق و كسانى كه از تو آماده‌تر و نيرومندترند ، و مردم از آنها بيشتر حساب مىبرند و اميد بيشتر از ايشان دارند ، جنگ كنى ؟ اگر از حركت ، تو خبردار شوند ، مردم را به وسيلهء پول بر ضد تو دعوت كنند . آنها نيز بندهء دنيا هستند و كسانى كه وعدهء يارى به تو داده‌اند ، بجنگ تو آيند و كسانى كه ترا دوست دارند از ياريت باز مانند و كسانى را كه دوست ندارند يارى كنند .\r\nترا به خدا خودت را بخطر مينداز . » حسين گفت : « اى پسر عمو خدايت پاداش نيكو دهد كه رأى خويش بگفتى ، هر چه خدا خواهد همان مىشود . » گفت : « از خدا در مصيبت ابو عبد الله صبر ميخواهم . » و از آن جا پيش حارث بن خالد بن عاص ابن هشام مخزومى ، والى مكه رفت و ميگفت : « اى بسا خير خواه كه سخنش نشنوند . » حارث گفت : « قصه چيست » و او سخنى را كه با حسين گفته بود به دو خبر داد . حارث گفت : « بخداى كعبه ، كه خير خواه او بوده‌اى . » چون خبر به يزيد رسيد ، به عبيد الله بن زياد نامه نوشت و حكومت كوفه را\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nبه دو داد . وى بشتاب از بصره برون شد و نيمروز بكوفه رسيد ، و با كس و كار و تبعه به شهر در آمد . عمامه سياهى بسر داشت كه با قسمتى از آن صورت خود را پوشانيده بود بر اشترى سوار بود و مردم در انتظار آمدن حسين بودند . ابن زياد بمردم سلام مىكرد و آنها جواب ميدادند : « و عليك السلام يا ابن رسول الله خوش آمديد . » وقتى بقصر حكومت رسيد ، نعمان بن بشير كه در قصر بود ، درها را ببست و از بالاى قصر به دو گفت : « اى پسر پيغمبر با من چكار دارى ؟ » ابن زياد گفت : « اى نعيم خيلى خوابيده‌اى . » و حايل از چهرهء خويش برداشت كه او بشناخت و در را بگشود و مردم بانگ زدند كه اين ابن مرجانه است و ريگ به طرف او پرانيدند ولى از دست آنها بدر رفت و وارد قصر شد . وقتى خبر آمدن ابن زياد به مسلم رسيد بخانهء هانى بن عروهء مرادى تغيير مكان داد . ابن زياد جاسوسان بر مسلم گماشت تا محل او را كشف كرد . و محمد ابن اشعث بن قيس را بطلب هانى فرستاد . و چون بيامد در بارهء مسلم از او سؤال كرد ، هانى منكر شد و ابن زياد با او بخشونت سخن گفت . هانى گفت : « زياد ، پدرت بر من حقى دارد ، دوست دارم آن را تلافى كنم ، آيا ميخواهى خير ترا بگويم ؟ » ابن زياد گفت : « چيست ؟ » گفت : « اينست كه تو و خاندانت با اموالتان سالم سوى شام بر گرديد زيرا كسى كه بيشتر از تو و رفيقت حق دارد اينجا آمده است . » ابن زياد گفت :\r\n« او را نزديك من آريد . » و چون نزديكش آوردند با چوبى كه در دست داشت ، به صورت او زد و بينى و ابروى او را بشكست و گوشت چهره‌اش بدريد و چوب را بسر و صورت او بشكست ، هانى دست بدستهء شمشير يكى از نگهبانان برد و آن مرد دست او را بگرفت و نگذاشت شمشير را بگيرد . ياران هانى بر در فرياد زدند « رفيق ما كشته شد . » ابن زياد از آنها بيمناك شد و بگفت تا او را در خانه‌اى كه مجاور آن محل بود زندانى كردند . و شريح قاضى را بنزد آنها فرستاد و او شهادت داد كه هانى زنده است و كشته نشده است ، و آنها پراكنده شدند ، وقتى مسلم از رفتار ابن زياد با هانى خبر يافت ، بگفت تا منادى فرياد « يا منصور » زد ، كه شعار آنها بود .\r\n\r\n","description":"","footnote":"","page_name":" 61 ","page_number":69},
  {"content":"\r\n\r\nاهل كوفه بانگ « يا منصور » برداشتند و دوازده هزار مرد بر او فراهم شدند . و به طرف ابن زياد حركت كردند ، ابن زياد در قصر متحصن شد و قصر را محاصره كردند .\r\nهنگام شب مسلم فقط يك صد مرد با خود داشت و چون ديد كه مردم پراكنده ميشوند سوى در بندهاى قبيلهء كنده حركت كرد و هنوز به دروازه نرسيده بود كه فقط سه نفر همراه او بودند ، و چون از دروازه برون شد هيچكس با او نبود ، و حيران بماند و نميدانست كجا رود و كسى را نيافت كه راه را به او نشان بدهد . ناچار از اسب فرود آمد و همچنان سرگردان در كوچه‌هاى كوفه ميرفت و نميدانست كجا رود تا بخانهء زنى رسيد كه وابستهء اشعث بن قيس بود و از او آب خواست . زن او را آب داد و از احوالش پرسيد و او قصهء خويش را بگفت . زن بحالش رقت كرد و او را به خانه برد . وقتى پسرش آمد و جاى مسلم را بدانست ، صبحگاهان پيش محمد بن اشعث رفت و قضيه را به دو خبر داد ، ابن شعث نيز پيش ابن زياد رفت و به او خبر داد . ابن زياد گفت : « برو او را پيش من بيار » و عبد الله بن عباس سلمى را با هفتاد مرد همراه او فرستاد . آنها به خانه ريختند و مسلم با شمشير حمله برد و از خانه برونشان ريخت . بار ديگر به دو حمله بردند و او نيز حمله كرد و بيرونشان كرد .\r\nوقتى چنين ديدند به بام خانه‌ها رفتند و او را سنگباران كردند ، و آتش درنى ميزدند و از بالاى خانه‌ها به طرف او ميانداختند وقتى مسلم چنين ديد گفت : « آيا اين همه براى كشتن مسلم بن عقيل است ؟ اى جان من به طرف مرگى كه فرار از آن ميسر نيست ، بيرون شتاب . » و با شمشير افراشته بكوچه آمد و بجنگ پرداخت ميان او و بكير بن حمران احمرى دو ضربت مبادله شد . بكير ضربتى به دهان مسلم زد كه لب بالاى او را قطع كرد دو لب پائين او را دريد ، مسلم نيز ضربتى سخت بسر او زد و ضربت ديگرى به پشت ا زد كه نزديك بود بشكمش برسد . و رجزى بدين مضمون ميخواند : « قسم ميخورم كه جز آزاده را نكشم ، اگر چه مرگ چيزى تلخ است ، هر كس روزى با شرى بر خورد مىكند . من بيم دارم دروغ بشنوم يا فريب بخورم . »\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nوقتى مقاومت او را ديدند ، محمد بن اشعث پيش آمد و گفت : « نه به تو دروغ ميگويند و نه فريبت ميدهند . » و او را امان داد . او نيز تسليم شد . بر استرى سوارش كردند و بنزد ابن زياد بردند . ابن اشعث وقتى او را امان داد ، شمشير و سلاحش را گرفت . يكى از شعرا در اين زمينه به هجو ابن اشعث گويد :\r\n« عموى خود را رها كردى و از او دفاع نكردى . اگر تو نبودى كس به او دست نمىيافت ، فرستادهء خاندان محمد را كشتى و شمشيرها و زره‌هاى او را ربودى . » وقتى مسلم بدر قصر رسيد ، ظرف آب خنكى ديد و آب خواست . مسلم بن عمرو باهلى پدر قتيبة بن مسلم ، نگذاشت آب به او بدهند ، عمرو بن حريث برفت و كاسهء آبى براى او بياورد . وقتى آن را به دهان برد كاسه پر خون شد . آن را بريخت و دوباره كاسه را پر آب كرد ، وقتى كاسه را به دهان برد دندانهايش در كاسه ريخت و پر خون شد گفت : « الحمد لله ، اگر روزى من بود مىتوانستم بنوشم . » سپس او را بنزد ابن زياد بردند و چون سخن وى بپايان رسيد و مسلم جوابهاى خشونت‌آميز ميداد ، بگفت تا او را بالاى قصر ببرند . آنگاه احمرى را كه از مسلم ضربت خورده بود ، بخواست و گفت : « تو گردن او را بزن تا انتقام ضربت او را گرفته باشى . » مسلم را بالاى قصر بردند و بكير احمرى گردنش را بزد و سرش را روى زمين افكند . پس از آن جسدش را نيز به زمين افكندند ، سپس بگفت تا هانى بن عروه را ببازار بردند و دست بسته گردنش را بزدند . او همچنان فرياد ميزد و از قبيلهء بنى مراد كمك ميخواست كه شيخ و پيشواى قبيله بود و با چهار هزار زره‌دار و هشت هزار پياده سوار ميشد ، و اگر قبايل هم پيمان او از كنده و غيره به دو مىپيوستند سى هزار زره‌دار داشت ولى پيشواى قبيله ، يكى از آنها را بكمك خود نيافت ، كه پراكنده و مرعوب بودند . شاعر در رثاى هانى بن عروه و مسلم بن عقيل و سرگذشت آنها گويد :\r\n« اگر نميدانى مرگ چيست ، در بازار ، هانى و ابن عقيل را بنگر . قهرمانى\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nكه شمشير صورتش را دريده بود و ديگرى در لباس كشته افتاده بود . فرمان حاكم در بارهء آنها اجرا شد و موضوع گفتگوى كسانى شدند كه براهها مىرفتند . پيكرى مىبينى كه مرگ رنگ آن را دگرگون كرده است . و خونى كه بهر سو روان شده است . چگونه اسما در حال ايمنى سوار شتر مىشود در صورتى كه قوم مذحج او را در مقابل مقتولى ميجويند ؟ جوانى كه از دختر شرمگين آزرمگين‌تر ، و از شمشير دو دم صيقلى قاطع‌تر بود . » پس از آن ابن زياد بكير بن حمران را كه گردن مسلم را زده بود بخواست و گفت : « او را كشتى ؟ » گفت : « آرى » گفت : « وقتى او را بالا ميبرديد كه بكشيد چه ميگفت ؟ » گفت : « تكبير و تسبيح و تهليل مىگفت و استغفار ميكرد . و چون نزديكش آورديم كه گردنش را بزنيم گفت : « خدايا ميان ما و قومى كه ما را فريب دادند و به ما دروغ گفتند و آنگاه ما را رها كردند و بكشتنمان دادند ، داورى كن . » من گفتم : « حمد خدا را كه قصاص مرا از تو گرفت . » و ضربتى به دو زدم كه كارى نساخت . به من گفت : « همين بس است اى برده ! خراشى كه به من بزنى در مقابل خون تو كافى است » ابن زياد گفت : « هنگام مرگ هم تفاخر ؟ » بكير گفت « ضربت ديگر زدم و او را بكشتم و جسدش را نيز بدنبال سرش انداختيم . » ظهور مسلم در كوفه روز سه شنبه هشتم ذى الحجه سال شصتم بود . يعنى همانروز كه حسين از مكه به طرف كوفه حركت كرده بود . بقولى روز چهارشنبه نهم ذى حجه بسال شصتم و روز عرفه بود .\r\nآنگاه ابن زياد بگفت تا جثهء مسلم را بياويختند و سر او را به دمشق فرستادند وقتى حسين به قادسيه رسيد ، حر بن يزيد تميمى به دو رسيد و گفت : « اى پسر پيمبر قصد كجا دارى ؟ » گفت : « به كوفه ميروم . » وى قضيه قتل مسلم را به دو خبر داد و گفت : « بار گرد كه آنجا اميد خيرى نيست . » حسين قصد بازگشت كرد اما برادران مسلم به دو گفتند : « به خدا ما بر نميگرديم تا انتقام خود را بگيريم يا همگى كشته\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nشويم . » حسين گفت : « بدون شما زندگى صفائى ندارد . » و به حركت ادامه داد تا به سپاه عبيد الله بن زياد رسيد كه عمر [ 1 
  ] بن سعد ابى وقاص فرمانده آن بود و بسوى كربلا منحرف شد . در اين وقت پانصد سوار از خاندان و ياران خود با يكصد پياده همراه داشت . وقتى سپاه دشمن در مقابل حسين فراوان شد ، بيقين دانست كه مفرى نيست .\r\nگفت : « خدايا ميان ما و قومى كه ما را دعوت كردند كه ياريمان كنند و اكنون ما را مىكشند داورى كن . » و جنگ كرد تا كشته شد رضوان الله عليه . قاتل وى يكى از قوم مذحج بود كه سرش را بريد و آن را پيش ابن زياد برد و مىگفت : « ركاب مرا پر از طلا و نقره كن كه من پادشاه پرده‌دار را كشته‌ام ، كسى را كشته‌ام كه پدر و مادرش از همه كس بهتر و نسبش والاتر است . » ابن زياد وى را با سر پيش يزيد بن - معاويه فرستاد . وقتى بنزد يزيد وارد شد ابو برزهء اسلمى نزد وى بود . سر را پيش روى يزيد نهاد و او بنا كرد چوب به دهان سر بزند و مىگفت : « ما سر مردانى را كه دوست ما بوده‌اند مىشكافيم ، كه ظلم و بدى كرده‌اند . » ابو برزه به دو گفت : « چوب را بردار ، به خدا ديدم كه پيغمبر خدا صلى الله عليه و سلم ، دهان به دهان او گذاشته بود و مىبوسيد . » همهء سپاهيانى كه در مقتل حسين حضور داشتند و با او جنگ كردند و مرتكب قتل او شدند ، از اهل كوفه بودند ، و شامى در آن ميان نبود . همهء كسانى كه با حسين در روز عاشورا در كربلا كشته شدند ، هشتاد و هفت تن بودند ، يكى از آنها على اكبر بود و رجزى بدين مضمون ميخواند : « من على بن حسين بن على هستم . قسم به خدا قرابت ما به پيمبر از همه بيشتر است . به خدا پسر مدعى نسب بر ما حكومت نخواهد كرد . » از فرزندان حسن بن على ، عبد الله بن حسن و قاسم بن حسن و ابو بكر بن حسن كشته شدند . از برادران وى نيز عباس بن على و عبد الله بن على و جعفر بن على و عثمان بن على و محمد بن على ، و از فرزندان جعفر بن ابى طالب ، محمد بن عبد الله بن جعفر ، و عون\r\n\r\n\r\n","description":"","footnote":"\r\n[ 1 
  ] در متن عربى همه جا « عمرو » با واو آمده ولى در اغلب تاريخ‌ها از جمله يكى از نسخه بدل‌هاى همين متن بدون ( واو ) ثبت شده است .\r\n","page_name":" 65 ","page_number":73},
  {"content":"\r\n\r\nابن عبد الله بن جعفر ، و از فرزندان عقيل بن ابى طالب ، عبد الله بن عقيل و عبد الله بن مسلم ابن عقيل ، كشته شدند . و اين به روز دهم محرم بسال شصت و يكم بود . حسين وقتى كشته شد پنجاه و پنج سال و بقولى پنجاه و سه سال داشت . و جز اين نيز گفته‌اند . وقتى حسين كشته شد ، در تن او سى و سه زخم و چهل و سه ضربت بود . زرعة بن شريك تميمى دست راست او را ضربت زد . سنان بن انس نخعى نيز او را با نيزه بزد ، و از اسب فرود آمد و سرش را بريد . شاعر در اين باب گويد : كدام مصيبت با مصيبت حسين برابر است كه سر او بدست سنان جدا شد . » از جملهء انصار چهار كس با وى كشته شدند . و بقيهء مقتولان كه شمارشان را قبلا گفته‌ايم از ياران وى و از ساير مردم عرب بودند .\r\nمسلم بن قتيبه وابستهء بنى هاشم در اين باب گويد :\r\n« اى چشم ، بر خاندان پيمبر گريه و ناله كن . بر نه تن كه از نژاد على بودند ، و پنج تن كه از نسل عقيل بودند و پسر عم پيمبر ، عون ، برادر آنها كسى نبود كه او را بىوفا توان گفت . همنام پيمبر را نيز با شمشير تيز بزدند . بر بزرگ آنها نيز ناله كن كه بزرگ آنها چون ديگران نبود . خدا زياد را هر جا هست با پسرش و پيره زن چند شوهره لعنت كند . » عمر بن سعد بياران خود دستور داد تا اسب بر پيكر حسين برانند . و براى اين كار اسحاق بن حيوة حضرمى و چند تن ديگر مأمور شدند و اسب بر پيكر او راندند مردم غاضريه كه قومى از بنى غاضر بنى اسد بودند يك روز بعد از قتل ، حسين و ياران او را به خاك سپردند . عدهء كشتگان از ياران عمرو بن سعد در جنگ حسين عليه السلام هشتاد و هشت كس بود .\r\n\r\n","description":"","footnote":"","page_name":" 66 ","page_number":74},
  {"content":"\r\n\r\n\r\nذكر نام فرزندان على بن ابى طالب رضى الله عنه\r\nحسن و حسين و محسن و ام كلثوم كبرى و زينب كبرى ، كه مادرشان فاطمهء زهرا دختر پيمبر خدا صلى الله عليه و سلم بود . محمد كه مادرش خولهء حنفيه دختر اياس و بقولى دختر جعفر بن قيس بن مسلمهء حنفى بود . و عبيد الله و ابو بكر كه مادرشان ليلى ، دختر مسعود نهشلى بود . و عمر و رقيه كه مادرشان تغلبيه بود . و يحيى كه مادرش اسماى خثعميه دختر عميس بود . سابقا در اين كتاب گفته‌ايم كه جعفر طيار شهيد شد و عون و محمد و عبد الله از او بجا ماند و فرزندان جعفر از او بوسيلهء عبد الله بن جعفر آمده‌اند . پس از جعفر ابو بكر صديق اسما را را به زنى گرفت و محمد را از او پيدا كرد ، پس از آن على او را به زنى گرفت و يحيى را از او پيدا كرد . اسما دختر پيره زن جرشى است كه دامادهايش از همه مردم بهتر بودند و سابقا نام دامادهاى پيرزن جرشى را گفته‌ايم كه اول آنها پيمبر خدا صلى الله عليه و سلم بود . ديگر فرزندان على ، جعفر و عباس و عبد الله بودند كه مادرشان ام البنين وحيديه ، دختر حرام بود . و رمله و ام الحسن كه مادرشان ام سعيد دختر عروة بن مسعود ثقفى بود . و ام كلثوم صغرى و زينب صغرى و جمانه و ميمونه و خديجه\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nو فاطمه و ام كرام و نفيسه و ام سلمه و ام ابيها .\r\nما نسب خاندان ابو طالب را با كسانى از آنها كه فرزند بجا نهادند ، با مقتولانشان و ديگر اخبارشان در كتاب اخبار الزمان ياد كرده‌ايم .\r\nاعقاب على از پنج فرزند مانده‌اند . حسن و حسين و محمد و عمر و عباس كه نسب آنها را ، با ذكر كسانى كه فرزند نداشته يا داشته‌اند ، يا نسب بنى هاشم و ديگران را زبير بن به كار در كتاب « انساب قريش » آورده و نكوتر از اين كتاب در بارهء نسب خاندان ابو طالب ، كتابى است كه از طاهر بن يحيى علوى حسينى ، در مدينهء پيمبر خاندان ابو طالب ، كتابى است كه از طاهر بن يحيى علوى حسينى ، در مدينهء پيمبر صلى الله عليه و سلم استماع شده است . در بارهء نسب خاندان ابو طالب كتابهاى بسيار تأليف كرده‌اند كه از جمله كتاب عباس است كه از فرزندان عباس بن على بوده . و كتاب ابو على جعفرى و كتاب مهلوس علوى كه از فرزندان موسى بن جعفر بن محمد بن على بن حسين بن على بن ابى طالب رضى الله عنه بود .\r\nبطوريكه زبير بن به كار در كتاب انساب قريش ميگويد ، سليمان بن قته در رثاى مقتول كربلا اشعارى بدين مضمون گفته : « مقتول كربلا كه از خاندان هاشم بود كسانى از قريش را خوار كرد . اگر پناهندهء خانه را نيز چون او بكشند ، مانند عاديان خواهند بود كه از راه رشاد گمراه شده‌اند . مگر نديدى كه زمين از قتل حسين بيمار شد و شهرها بلرزيد ، خدا شهرها و مردم آن را نابود نكند ، كوچه و شهرها از مردم خالى شده است » . 64\r\n\r\n","description":"","footnote":"","page_name":" 68 ","page_number":76},
  {"content":"\r\n\r\n65\r\n\r\nذكر شمه‌اى از اخبار يزيد و سيرت او و بعضى نوادر اعمالش\r\nوقتى كار خلافت به يزيد بن معاويه رسيد ، به منزل خود رفت و سه روز برون نيامد . اشراف عرب و فرستادگان ولايات و اميران سپاهها براى تسليت مرگ پدر و تهنيت خلافت بر در او جمع شده بودند ، چون روز چهارم شد ژوليده و خاك آلود برون شد و بمنبر رفت و حمد و ثناى خدا كرد و گفت : « معاويه ريسمانى از ريسمانهاى خدا بود كه وقتى كه مىخواست آن را كشيد و همين كه خواست آن را بريد . از سابقان خود كمتر و از لاحقان خود بهتر بود . اگر خدايش بيامرزد خدا اهل آمرزش است و اگر عذابش كند اقتضاى گناهان اوست . من پس از او بخلافت رسيده‌ام از جهالت عذر نميخواهم و بطلب علم اشتغال ندارم . شتاب مكنيد كه هر چه خدا بخواهد مىشود . خدا را ياد كنيد و از او آمرزش بخواهيد . آنگاه فرود آمد و به منزل خود رفت و مردم را بار داد .\r\nكسان پيش وى رفتند و نميدانستند تهنيت بگويند يا تسليت . عاصم بن ابى - صيفى برخاست و گفت : « اى امير مؤمنان درود و رحمت و بركات خدا بر تو باد ، به مصيبت خليفهء خدا دچار شده‌اى ، اما خلافت خدا را به تو داده‌اند و موهبت خدا يافته‌اى\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nمعاويه درگذشت ، خدا گناهش را ببخشد . پس از او رياست به تو رسيده ، براى مصيبت بزرگ از خدا صبر بخواه و براى عطاى بزرگ او را شكر كن . » يزيد گفت : « اى ابن صيفى پيش من بيا . » او نيز پيش رفت و به نزديكى يزيد نشست .\r\nپس از آن عبد الله بن مازن برخاست و گفت : « اى امير مؤمنان درود بر تو باد ، بمصيبت بهترين پدران دچار شده‌اى و بهترين عنوانها را يافته‌اى و بهترين چيزها را به تو داده‌اند ، خدا عطيه را بر تو مبارك كند و در كار رعيت يارت شود كه مردم قريش از فقدان رهبر خود عزا دارند و از اين نيكوى ، كه خدا خلافت را به تو داده ، مسرورند . سپس شعرى بدين مضمون خواند « خدا موهبتى را كه چيزى ما فوق آن نيست به تو داده ، ملحدان ميخواستند آن را از تو بگردانند ولى خدا آن را بجانب تو راند تا طوق آن را به تو آويختند . » يزيد گفت : « اى ابن مازن نزديك من بيا . » و او پيش رفت تا نزديك يزيد بنشست .\r\nپس از آن عبد الله بن همام برخاست و گفت : « اى امير مؤمنان خدا ترا بر مصيبت صبر دهاد و عطيهء خلافت را بر تو مبارك كناد ، و محبت رعيت را بدل تو دهد ، معاويه به راه خود رفت خدايش بيامرزاد و او را بمقام مسرت در آرد و ترا به كارهاى شايسته و نيك توفيق دهد كه مصيبتى بزرگ ديده‌اى ، و عطائى معتبر يافته‌اى ، پس از پدر رياست يافته‌اى و عهده دار سياست شده‌اى سخت ترين مصائب را ديده‌اى و بهترين خواستنيها را يافته‌اى . از خدا براى مصيبت بزرگ صبر بخواه و بر عطيهء بزرگ سپاسگزار باش و آفريدگار خويش را ستايش كن . خدا ما را از تو بهره‌ور كند و ترا محفوظ دارد و كسان را بوسيلهء تو مصون دارد . » و شعرى بدين مضمون خواند :\r\n« اى يزيد صبور باش كه مصيبتى ديده‌اى . و نعمت خدائى را كه فلك به تو داده سپاس بدار . مصيبتى نيست كه همسنگ مصيبت تو باشد و نعمتى چون نعمت تو نيست .\r\nخلق خدا مطيع تو گشته ، تو رعايت آنها ميكنى و خدا رعايت تو مىكند . تو از معاويه\r\n\r\n","description":"","footnote":"","page_name":" 70 ","page_number":78},
  {"content":"\r\n\r\nبراى ما بجا مانده‌اى كه ملالت مباد و خبر بد و مصيبت تو نشنويم . » يزيد گفت :\r\n« اى ابن همان نزديك من بيا . » و او پيش آمد تا نزديك وى نشست .\r\nآنگاه مردم برخاستند و او را تسليت دادند و بخلافت تهنيت گفتند . و چون از مجلس برخاست هر يك را مطابق منزلتى كه پيش وى و مقامى كه در قوم خود داشت مال داد و عطايشان بيفزود و منزلتشان را بالا برد . و ما خبر يزيد را ، كه هنگام وفات معاويه غايب بود و وقتى از بيمارى پدر خبر يافت ، از ناحيهء حمص حركت كرد و به ( ثنية العقاب ) دمشق رسيد ، در كتاب اخبار الزمان آورده‌ايم و در اين كتاب حاجت به تكرار آن نيست .\r\nعده‌اى از اخباريان و اهل سيرت گفته‌اند كه عبد الملك بن مروان بنزد يزيد آمد و گفت : « زمينكى از مال تو پهلوى زمين من است كه مايهء وسعت زمين من مىشود آن را به من ببخش . » گفت : « اى عبد الملك هيچ بزرگى در نظر من مهم نيست و از خردى چيزى فريب نميخورم ، در بارهء آن راست بگو و گر نه از ديگرى ميپرسم . » گفت : « در حجاز زمينى مهمتر از آن نيست . » گفت : « به تو بخشيدم . » عبد الملك او را سپاس گفت و دعا كرد و چون برفت ، يزيد گفت : « مردم مىپندارند كه اين خليفه خواهد شد . اگر راست ميگويند او را به خود متمايل كرديم و اگر دروغ مىگويند خويشاوندى را خشنود كرديم . » يزيد مردى عياش بود ، سگ و ميمون و يوز و حيوانات شكارى نگه ميداشت .\r\nو شرابخواره بود . روزى به شراب نشسته بود و ابن زياد به طرف راست او بود ، و اين بعد از قتل حسين بود ، رو بساقى خود كرد و شعرى بدين مضمون خواند : « جرعه‌اى بده كه جان مرا سيراب كند و نظير آن را به ابن زياد بده كه رازدار و امين منست و همه جهاد و غنيمت من به دو وابسته است . » سپس به مغنيان بگفت تا شعر او را با آواز و ساز بخوانند .\r\nاصحاب و عمال يزيد نيز از فسق او پيروى كردند . در ايام وى غنا در مكه\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nو مدينه رواج يافت و لوازم لهو و لعب به كار رفت و مردم آشكارا شرابخوارگى كردند .\r\nيزيد ميمونى داشت كه كنيهء او را ابو قيس كرده بود و او را در مجلس شراب خود مىنشانيد و متكائى برايش مىنهاد ، ميمونى زرنگ بود و او را بر خر وحشى كه تعليم يافته بود و زين و لگام داشت ، مىنشانيدند و روز مسابقه با اسبان مسابقه ميداده . يك روز مسابقه را برد و نى مخصوص را ربود و پيش از اسبان وارد محوطه شد ، ابو قيس قبائى از حرير سرخ و زرد بتن و كلاهى از ديباى الوان بسر داشت ، خر وحشى نيز زينى از حرير سرخ منقش و الوان داشت . يكى از شاعران شام در اين باره شعرى گفته بدين مضمون : « اى ابو قيس عنان آن را سخت بگير كه اگر بيفتى اطمينانى از سلامت تو نيست ، كى ميمونى را ديده است كه به وسيلهء آن خرى از اسبهاى امير مؤمنان سبق ببرد ؟ » و هم احوص در بارهء يزيد و سلطنت و جبارى او و اطاعتى كه مردم از وى مىكردند ، گويد : « شاه مباركى كه شاهان مطيع اويند و نزديك است از مهابتش كوهها از جا برود . از بلخ و دجله ماليات ميگيرد و آنچه از فرات و نيل مشروب مىشود از اوست . » گويند اين شعر را احوص پس از وفات معاويه در رثاى او گفته بود : « وقتى حسين بن على رضى الله عنهما در كربلا كشته شد و ابن زياد سر او را پيش يزيد فرستاد ، دختر عقيل بن ابى طالب با تنى چند از زنان قوم خود ، كه خبر قتل بزرگان را شنيده بودند ، سر برهنه برون شدند و او اشعارى بدين مضمون ميخواند : « اگر پيمبر شما بگويد :\r\nشما كه آخرين امتها هستيد ، پس از من با خاندانم چه كرديد ، يك نيمهء آنها اسيرند و يك نيمه در خون غوطه‌ورند ، اين پاداش من بود كه بشما سفارش كردم با خويشاوندان من نيكى كنيد ، اگر چنين بگويد در جواب او چه خواهيد گفت ؟ » .\r\nابو الاسود دؤلى نيز ضمن قصيده‌اى در بارهء رفتار ابن زياد با حسين ، چنين گويد : « از فرط غم ميگوئيم خدا ملك بنى زياد را نابود كند و آنها را بسبب مكر و خيانتى كه كردند از ميان بردارد ، چنان كه قوم ثمود و عاد را از ميان برداشت . »\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nوقتى ستم يزيد و عمال وى عام شد و اعمال فسق وى آشكار شد ، پسر دختر پيمبر خدا صلى الله عليه و آله و سلم را با يارانش بكشت و شرابخوارگى كرد و سيرت فرعونى گرفت ، بلكه فرعون در كار رعيت از او عادل‌تر و در كار خاصه و عامه منصف‌تر بود . نتيجه چنان شد كه اهل مدينه حاكم وى را ، كه عثمان بن محمد بن ابى سفيان بود ، با مروان حكم و ديگر بنى اميه برون كردند . و اين بهنگامى بود كه ابن زبير راه زهد و خدا دوستى مىپيمود و دعوى خلافت ميكرد و اين بسال شصت و سوم بود . و مردم مدينه بنى اميه و حاكم يزيد را با اجازهء ابن زبير بيرون كردند . مروان اين را غنيمت شمرد كه آنها را دستگير نكردند و پيش ابن زبير نبردند . امويان بسرعت سوى شام رفتند . خبر رفتار اهل مدينه با بنى اميه و حاكم يزيد به يزيد رسيد و سپاهى از مردم شام بسردارى مسلم بن عقبهء مردى بفرستاد كه مدينه را غارت كرد و مردم آنجا را بكشت و باقيماندهء مردم مدينه با وى بعنوان بندگى يزيد بيعت كردند . وى مدينه را كه پيمبر ( طيبه ) عنوان داده بود و در بارهء آن گفته بود : « هر كه مردم مدينه را بترساند خدايش بترساند » ، ( نتنه ) يعنى متعفن ناميده بدين جهت مردم مسلم را كه خدايش لعنت كناد ، بسبب اعمال زشتش ، مجرم و مسرف نام دادند . گويند :\r\nوقتى يزيد اين سپاه را آماده كرد و سان ديد ، شعرى بدين مضمون خواند : « وقتى كار معلوم شود و قوم بنزديك وادى القرى برسد ، به ابو بكر بگو آيا اين قوم را مست فراهم آورده است ؟ » منظورش از اين سخن عبد الله بن زبير بود ، كه كنيهء او ابو بكر بود . و يزيد را مست و شرابخواره ميناميد . و هم او به ابن زبير نوشت : « خدايت را كه در آسمان است بخوان كه من مردان قبيلهء عسك و اشعر را بر ضد تو خوانده‌ام اى ابو حبيب ، چگونه از آنها نجات خواهى يافت پيش از آمدن سپاه چاره‌اى بينديش . » وقتى سپاهى كه مسرف سردار آن بود ، بنزديك مدينه به محل معروف به حره رسيد ، مردم مدينه بسردارى عبد الله بن مطيع عدوى و عبد الله بن حنظلهء انصارى ،\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nغسيل الملائكه ، بجنگ او بيرون آمدند ، جنگى بزرگ رخ داد و خلق بسيار از بنى - هاشم و ساير قريش و انصار و ديگران كشته شدند ، از خاندان ابو طالب دو كس كشته شد ، عبد الله بن جعفر بن ابى طالب و جعفر بن محمد بن على بن ابى طالب ، از بنى هاشم ، از غير خاندان ابو طالب ، فضل بن عباس بن ربيعة بن حارث بن عبد المطلب و حمزة بن عبد الله بن نوفل بن حارث بن عبد المطلب ، و عباس بن عتبة بن ابى لهب بن عبد المطلب ، كشته شدند . هفتاد و چند نفر از ساير قرشيان و معادل آن از انصار و چهار هزار كس از مردم ديگر كه شماره شد ، بجز آنها كه شناخته نشده بودند ، بقتل رسيدند .\r\nمردم بعنوان بندگى يزيد بيعت كردند و هر كه از بيعت دريغ ورزيد از دم شمشير گذشت ، بجز على بن حسين بن على بن ابى طالب ، ملقب به سجاد و على بن عبد الله بن عباس بن عبد المطلب . محمد بن اسلم در بارهء واقعهء حره گويد : « اگر روز حرهء واقم مارا بكشيد ، ما اول كسان هستيم كه در راه اسلام كشته شده‌ايم . ما شما را در بدر و خوار كرديم و با شمشيرهاى خود شما را به وضع بدى انداختيم » .\r\nمردم ، على بن حسين را ديدند كه بقبر پيمبر پناه برده بود و دعا ميخواند ، وى را پيش مسرف آوردند كه نسبت به دو خشمگين بود و از او و پدرانش بيزارى مىجست و چون او را بديد كه نزديك ميشد ، بلرزيد و جلو او برخاست و وى را پهلوى خود نشانيد و گفت : « حاجات خود را از من بخواه . » و در بارهء هر يك از كسانى كه در معرض كشتن بودند تقاضا كرد پذيرفته شد . پس از آن پيش مسرف برفت از على پرسيدند كه ديديم لبهاى تو تكان مىخورد چه ميگفتى ؟ گفت : « ميگفتم : « اللهم رب السموات السبع و ما أظللن و الارضين السبع و ما اقللن و رب العرش العظيم رب محمد و آله الطاهرين ، اعوذ بك من شره و ادرأ بك فى نحره أسألك أن تؤتينى خيره و تكفينى شره . » به مسلم گفتند تو در بارهء اين جوان و پدرانش ناسزا ميگفتى اما چون پيش تو آمد حرمتش داشتى . گفت : اين به اختيار من نبود كه دلم از ترس او پر شده بود . » .\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nعلى بن عبد الله بن عباس را نيز دائىهايش از قوم كنده و كسانى از قوم ربيعه كه در سپاه بودند از شر مسلم محفوظ داشتند . و وى در اين باب گفت : « پدرم عباس سيد بنى لوى است و دائىهايم ملوك بنى وليعه هستند ، آنها روزى كه سپاه مسرف و احمق‌زادگان آمدند ، مرا حفظ كردند ، ميخواستند مرا بكشند و مردم ربيعه مانع شدند . » وقتى مسرف در مدينه اين همه قتل و غارت و اسارت و اعمال ديگر كه نگفتيم مرتكب شد ، از آنجا با سپاه خود كه همه شامى بودند برون شد و آهنگ مكه كرد تا بفرمان يزيد ، ابن زبير و مردم مكه را سركوبى كند و اين بسال شصت و چهارم بود .\r\nوقتى سپاه به محل معروف به قديد رسيد ، مسرف لعنة الله عليه بمرد و حصين بن نمير را بفرماندهى سپاه گماشت . حصين تا مكه پيش رفت و آنجا را محاصره كرد ، ابن زبير بكعبه پناه برد و خود را پناهندهء كعبه عنوان داد و بدين عنوان شهره شد ، تا آنجا كه شاعران وى را در اشعار به همين ترتيب ميخواندند از جمله شعر سليمان ابن قته بود كه قبلا ياد كرديم و ميگويد : « اگر پناهندهء كعبه را نيز چون او بكشند چون قوم عاد ميشوند ، از راه هدايت بگشتند و گمراه شدند . » حصين و شاميان از كوهها و تنگه‌ها منجنيق‌ها و عرابه‌ها بر ضد مكه به كار انداختند . ابن زبير در مسجد - الحرام بود مختار بن ابو عبيد ثقفى نيز جزو ياران ابن زبير بود و با او بيعت كرده و امامتش را گردن نهاده بود ، به شرط آنكه خلاف راى مختار رفتار نكند . سنگ منجنيق‌ها و عرابه‌ها بكعبه مىخورد ، همراه سنگها آتش و نفت و پاره‌هاى كتان و ديگر چيزهاى آتش‌انگيز ميانداختند ، كعبه ويران شد و بنا بسوخت و صاعقه‌اى بيامد و يازده تن از منجنيق‌داران و بقولى عدهء بيشتر را بسوخت و اين به روز شنبه ، سوم ماه ربيع الاول سال مذكور و يازده روز پيش از مرگ يزيد بود . كار بر مردم مكه و ابن زبير سخت شد و بليهء سنگ و آتش و شمشير مستمر بود ابو وجزهء مدنى در اين باب گويد :\r\n\r\n","description":"","footnote":"","page_name":" 75 ","page_number":83},
  {"content":"\r\n\r\n« ابن نمير كار بدى كرد كه مقام و مصلى را بسوزانيد . » يزيد و كسانش اخبار عجيب و قبايح فراوان دارند از شرابخوارگى و قتل دخترزادهء پيمبر و لعنت وصى پيمبر و ويران كردن و سوختن كعبه و خونريزى و فسق و فجور و اعمال ديگر كه تهديد خدا آمده كه از آمرزش آن مأيوس بايد بود ، چنان كه در بارهء مخالفان توحيد و منكران رسل نيز تهديد آمده است و ما مطالب جالب اين باب را در كتابهاى سابق خود آورده‌ايم ، و الله ولى التوفيق .\r\n\r\n","description":"","footnote":"","page_name":" 76 ","page_number":84},
  {"content":"\r\n\r\n\r\nذكر روزگار معاوية بن يزيد بن معاويه و مروان بن حكم و مختار بن ابى عبيد و عبد الله بن زبير و شمه‌اى از اخبار و سيرت آنها و بعضى حوادثى كه در روزگارشان بود\r\nمسعودى گويد : معاوية بن يزيد بن معاويه بعد از پدرش بسلطنت رسيد و دوران وى تا وقتى بمرد ، چهل روز و بقولى دو ماه بود و جز اين نيز گفته‌اند . كنيهء او ابو يزيد بود . وقتى بخلافت رسيد كنيهء او را ابو ليلى گفتند . اين كنيه خاص مردم ضعيف عرب بود ، شاعر در اين باب گويد : « فتنه‌اى مىبينم كه كار آن بالا گرفته و پس از ابو ليلى حكومت از كسى است كه غالب شود . » وقتى مرگ وى در رسيد بنى اميه دورش جمع شدند و گفتند : « از خاندان خود هر كه را ميخواهى جانشين خود كن . » گفت : « به خدا من حلاوت خلافت ، شما را بخشيده‌ام كه و بال آن را تحمل كنم ، شما حلاوت آن را ببريد و من مرارت آن را به چشم ؟ خدايا من از خلافت بيزارم و آن را رها ميكنم ، خدايا كسانى مانند اهل شورى نيستند كه كار را به آنها واگذارم تا هر كه را لايق خلافت باشد نصب كنند . » مادرش به دو گفت : « ايكاش كهنهء حيض بودم و اين سخن را از تو نميشنيدم . » به دو گفت : « اى مادر كاش من هم كهنهء حيض بودم و عهده‌دار اين كار نشده بودم . مگر بايد بنى اميه حلاوت آن را ببرند و من و بال آن را تحمل كنم كه حق را از اهل آن بازداشته‌ام ، هرگز !\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nمن از خلافت بيزارم . » در سبب وفات وى خلاف است بعضى گفته‌اند شربتى به او خورانيدند ، بعضى گفته‌اند بمرگ خدائى مرد ، بعضى گفته‌اند ضربتى به او زدند . وقتى مرد بيست و دو سال داشت ، در دمشق به خاك رفت و وليد بن عتبة بن ابى سفيان بر او نماز خواند كه پس از وى عهده‌دار خلافت شود ولى چون تكبير دوم بگفت ، بيفتاد و پيش از ختم نماز بمرد . آنگاه عثمان بن عتبة بن ابى سفيان پيش آمد ، گفتند : « با تو بيعت ميكنيم . » گفت : « به شرط آنكه جنگ نكنم و عهده‌دار جنگى نشوم . » ولى اين شرط را نپذيرفتند او نيز به مكه رفت و جزو ياران ابن زبير شد . بدينسان حكومت از خاندان حرب بدر رفت و كس از آنها نبود كه طالب و مشتاق آن باشد و هيچكس از آنها اميد در خلافت نبسته بود . مردم عراق با عبد الله بن زبير بيعت كردند و او عبد الله بن مطيع عدوى را حاكم كوفه كرد . مختار بن ابى عبيد ثقفى به ابن زبير گفت : « من قومى را مىشناسم كه اگر مرد ملايمى باشد كه بداند چه كند ، مىتواند از آنها سپاهى فراهم آورد كه به وسيلهء آن بمردم شام غلبه توانى كرد . » گفت : « اين قوم كيانند ؟ » گفت : « شيعهء بنى هاشم كه در كوفه‌اند . » ابن زبير گفت : « اين مرد تو باش . » و او را به كوفه فرستاد كه در يكى از نواحى شهر فرود آمد و بر كشتگان خاندان ابو طالب و ياران آنها مىگريست و كسان را به انتقامجوئى و خونخواهى آنها ترغيب ميكرد . شيعيان به دو متمايل شدند و بصف وى پيوستند . او نيز سوى قصر حكومت رفت و ابن مطيع را از آنجا برون كرد و بر كوفه تسلط يافت و براى خود خانه - اى بساخت و باغى آماده كرد و اموال فراوان از بيت المال ، در كار آن خرج كرد و هم اموال بسيار ميان مردم بپراكند و نامه به ابن زبير نوشت كه آنچه را از بيت المال خرج كرده است ، به حساب منظور دارد . ابن زبير اين را نپذيرفت و مختار از اطاعت او بدر رفت و منكر بيعت او شد و نامه‌اى به على بن حسين ملقب به سجاد نوشت و مىخواست با او بيعت كند و قائل امامت او شود و دعوت او را رواج دهد\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nو مال فراوان بنزد او فرستاد ولى على تقاضاى او را نپذيرفت و بنامه‌اش جواب نداد و در مسجد پيغمبر صلى الله عليه و سلم آشكارا در بارهء او ناسزا گفت و دروغ و بد كارى او را آشكار كرد كه تمايل بخاندان ابو طالب را وسيلهء جلب مردم كرده است . چون مختار از على بن حسين نوميد شد ، نامه به عموى او محمد بن حنفيه نوشت كه با او بيعت كند . على بن حسين به محمد حنفيه گفت كه جواب مختار را ندهد كه او مىخواهد به وسيلهء اظهار دوستى خاندان ابو طالب ، قلوب مردم را جذب كند و باطن او با ظاهرش ، كه متمايل بدوستى خاندان على است و از دشمنانشان بيزارى مىكند ، مخالف است بلكه او دشمن آل على است نه دوست ايشان . و مىبايد كه محمد بن حنفيه حقيقت حال را آشكار كند و دروغ او را نمودار كند ، چنان كه او كرده و در مسجد پيغمبر خدا صلى الله عليه و سلم گفته است .\r\nابن حنفيه پيش ابن عباس رفت و قضيه را با او گفت . ابن عباس گفت : « چنين مكن ، براى آنكه نميدانى كار تو با ابن زبير چه خواهد شد او نيز از ابن عباس اطاعت كرد و از بدگوئى مختار خاموش ماند .\r\nكار مختار در كوفه بالا گرفت و مردانش بسيار شد و مردم به دو متمايل شدند او نيز در كار دعوت طبقه و مقام مردم را رعايت ميكرد ، بعضى را به امامت محمد بن حنفيه دعوت ميكرد ، در بارهء بعضى از اين بالاتر رفته ، ميگفت كه فرشته براى او وحى مىآورد و از غيب به دو خبر ميدهد . مختار قاتلان حسين را تعقيب كرد و آنها را بكشت . عمر بن سعد بن ابى وقاص زهرى را ، كه در روز كربلا عهده‌دار جنگ حسين بود ، با همراهان وى بكشت و تمايل و محبت مردم كوفه نسبت بوى بيفزود .\r\nابن زبير بزهد و عبادت تظاهر مىكرد ، اما حرص خلافت داشت . ميگفت :\r\n« شكم من يك وجب است مگر چقدر از دنيا در آن ميگنجد . من پناهندهء خانه و پناهندهء خدايم . » بنى هاشم را آزار بسيار كرد و در بارهء مردم بسيار بخيل و ممسك بود . ابو حره وابستهء ابن زبير در اين باب گويد : « وابستگان از خليفه گله دارند\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nو بگرسنگى و خشم دچارند ، بما چه مربوط است كه كدام يك از ملوك بر اطراف ما تسلط خواهد يافت . » و هم او پس از آنكه از ابن زبير جدا شد ، در بارهء او گفته بود : « پيوسته سورهء اعراف را ميخواند به حدى كه دل من از نرمى چون خز شده است . اگر شكم تو يك وجب بود سير شده بودى و ما زاد بسيار براى مسكينان داشتى . كسى كه من وابستهء او بودم و مرا بى تكليف گذاشت ، انتظار رستگارى دارد و حقا انتظار بيهوده دارد . » و هم او در بارهء ابن زبير گويد :\r\n« اى سوار اگر گذر كردى بسالار بنى عوام بگو تو هر كه را ببينى ميگوئى پناهندهء كعبه‌اى ولى ما بين ركن و زمزم كشتار بسيار ميكنى . » و هم ضحاك بن فيروز ديلمى در بارهء او گويد : « بما ميگوئى كه يك مشت طعام براى تو كافى است كه شكمت يك وجب و كمتر از يك وجب است ولى وقتى چيزى بدست آورى آن را مىبلعى ، چنان كه آتش سوزان چوب سد را مىبلعد . اگر تو وقتى نعمتى داشتى خويشاوندى را پاداش ميدادى ، در بارهء عمرو مهربانى روا داشته بودى . » و قصهء عمرو چنان بود كه يزيد بن معاويه وليد بن عتبة بن ابى سفيان را بحكومت مدينه منصوب كرد و وى از آنجا سپاهى براى جنگ با ابن زبير به مكه فرستاد كه فرماندهى آن با عمرو بن زبير ، برادر عبد الله بود ، زيرا عمرو با برادر خود مخالف بود و چون دو گروه مقابل شدند ، سپاه عمرو شكست خوردند و او را رها كردند كه بدست عبد الله افتاد و عبد الله او را برهنه بر در مسجد الحرام بداشت و چندان تازيانه زد تا بمرد .\r\nعبد الله بن زبير ، حسن بن محمد بن حنفيه را در زندان معروف بزندان عارم كه زندانى تاريك و موحش بود ، بداشت و قصد كشتن او داشت . وى بحيله از زندان بگريخت و از راه كوهها به منى رسيد كه پدرش محمد بن حنفيه آنجا بود ، كثير\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nشاعر در اين باب گويد ، « هر كه را ببينى ، گوئى پناهنده‌اى ، اما پناهنده مظلومى است كه در زندان عارم است ، هر كه اين پيرمرد را در حيف منى ببيند ، ميداند كه او ستمگر نيست . همنام پيمبر و فرزند وصى اوست كه بندها را ميگشايد و قاضى عراقيهاست . » ابن زبير ، هاشميانى را كه در مكه بودند ، در دره‌اى فراهم آورد و هيزمى بزرگ براى آنها آماده كرده بود كه اگر شعله‌اى در آن ميافتاد ، هيچيك از آنها از مرگ در امان نمىماند ، محمد بن حنفيه نيز با اين قوم بود .\r\nنوفلى بنقل از على بن سليمان از فضيل بن عبد الوهاب كوفى ، از ابو عمران رازى ، از فطر بن خليفه ارديال بن حرمله ، گويد : « من از جملهء كسانى بودم كه ابو عبد الله جدلى از جانب مختار از ميان مردم كوفه تجهيز كرده بود و با چهار هزار سوار حركت كرديم . ابو عبد الله گفت اين سپاهى بزرگ است و بيم دارم خبر آن به ابن زبير برسد و زودتر بنى هاشم را تلف كند عده‌اى با من بيايند و با هشتصد تن نخبه سوار با او برفتيم و ناگهان ابن زبير متوجه شد كه پرچمها بالاى سر او در اهتزاز است ، گويد ما پيش بنى هاشم رفتيم كه بدره بودند و آنها را بيرون آورديم پرخاشجوئى و مخالفت ما را بديد بپرده‌هاى كعبه در آويخت و گفت : « من پناهندهء خدايم . » نوفلى در كتاب اخبار خود بنقل از ابن عايشه ، از پدرش ، از حماد بن سلمه ، گويد : « وقتى سخن از بنى هاشم و محاصرهء آنها در دره و فراهم آوردن هيزم براى سوختن ايشان بميان ميآمد ، « عروة بن زبير » برادر خود را معذور ميداشت و ميگفت :\r\n« ميخواست آنها را بترساند زيرا از بيعت او دريغ كرده بودند . » اينجا محل ذكر اين خبر نيست و ما آن را در كتاب ( حدائق الاذهان ) ، كه در مناقب و اخبار اهل بيت است ، آورده‌ايم .\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nابن زبير روزى خطبه خواند و گفت همهء مردم با من بيعت كرده‌اند و كسى جز اين جوان ، محمد بن حنفيه ، از بيعت من باز نمانده است تا غروب خورشيد به او مهلت مىدهم پس از آن خانه‌اش را آتش ميزنم . ابن عباس پيش محمد بن حنفيه رفت و گفت : « اى پسر عمو ترا از خطر او در امان نمىبينم با او بيعت كن » گفت : « حايلى نيرومند مرا از او مصون خواهد داشت » ابن عباس بخورشيد مينگريست و در بارهء سخن ابن حنفيه تفكر ميكرد . خورشيد بنزديك غروب رسيده بود كه ابو عبد الله جدلى با سپاهى كه گفتيم در رسيد و به ابن حنفيه گفتند : « اجازه ده كار او را يكسره كنيم » ولى او نپذيرفت و سوى ايله رفت و سالها آنجا بود . پس از آن ابن زبير كشته شد . عمرو بن شبهء نميرى نيز در روايتى كه ابو الحسن مهرانى مصرى در مصر ، و ابو اسحاق جوهرى در بصره ، براى ما نقل كرده‌اند ، از عطاء بن مسلم چنين نقل كرده است :\r\n« كسانى كه به يارى محمد بن حنفيه آمده بودند ، شيعهء كيسانيه بودند كه قائل به امامت محمد بن حنفيه بودند . كيسانيه بعد از امامت محمد بن حنفيه اختلاف كردند ، بعضى از آنها معتقد مرگ او شدند بعضى ديگر پنداشتند كه او نمرده و در كوههاى رضوى زنده است ، و هر يك از اين دو گروه نيز ميان خود اختلاف دارند اينان را به انتساب مختار بن ابى عبيد ثقفى كيسانيه گفته‌اند كه نام مختار كيسان بود و كنيهء او ابو عمره بود و اين نام را على بن ابى طالب به دو داده بود ، بعضى از آنها نيز عقيده دارند كه كيسان ابو عمره غير از مختار است . و ما گفتار فرقه‌هاى كيسانيه و ديگر فرقه‌هاى شيعه و طوايف اماميه را در كتاب « المقالات فى اصول الديانات » آورده و گفتار هر فرقه را با دلايلى كه بتأييد مذهب خود ميآورند ، با گفتار آنها كه ميگويند ابن حنفيه با جمعى از ياران خود وارد درهء رضوى شد و تا كنون خبرى از او بدست نيامده است ، همه را ياد كرده‌ايم .\r\nجمعى از اخباريان گفته‌اند كه : كثير شاعر كيسانى بود و ميگفت : محمد بن\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nحنفيه همان مهدى است و زمين را كه از شر و ستم پر شده ، از عدالت پر مىكند .\r\nزبير بن به كار در كتاب ( انساب قريش ) ضمن انساب خاندان ابو طالب به نقل از او گويد : عمويم به من گفت كه كثير اشعارى گفته بود كه ضمن آن ، از ابن - حنفيه رضى الله عنه ياد كرده بود ، كه آغاز آن چنين است : « مهدى هم اوست و كعب كه از روزگار سلف برادر احبار بوده ، بما خبر داده است . چشم من روشن شد كه امين خدا مرا خواند و با ملاطفت سؤال كرد ، مرا به نيكى ياد كرد و از فرزندانم و احوالم پرسيد » و هم كثير در بارهء ابن حنفيه گويد : « بدانيد كه امامان از قريشند و اولياى حق چهار كسند ، على و سه تن فرزندان او كه اسباطند و كارشان نهان نيست يك سبط ، سبط ايمان و نكوئى است و سبط ديگر در كربلا نهان شده است و سبط ديگر را چشم نمىبيند تا سپاهى را براند كه پرچم پيشاپيش آنست ، اكنون تا مدتى ديده نميشود در رضوى غايب است و نزد او آب و عسل هست . » سيد حميرى كه او نيز كيسانى بود ، در بارهء محمد حنفيه گويد : « به وصى بگو جانم فدايت ، اقامت در اين كوه را طول دادى و هفتاد سال غيبت تو براى گروه دوستان تو كه خليفه و امامت ناميده‌اند و در راه تو با همهء مردم دشمنى كرده‌اند ، مايهء ضرر شده است ، پسر خوله نمرده است و استخوان او در زمين نهان نشده است ، در انتهاى درهء رضوى و فرشتگان با او سخن ميكنند . » .\r\nو هم سيد در بارهء ابن حنفيه گويد :\r\n« اى درهء رضوى چرا آنكه در تو هست و ما از شوق او قرين جنون شده‌ايم ، ديده نمىشود ؟ و اى پسر پيمبر ! كه زنده‌اى و روزى ميخورى ، انتظار تا كجا و تا چند و تا چه وقت ؟ » سيد اشعار فراوان دارد كه در اين كتاب فرصت نقل آن نيست . بطوريكه از ابو العباس بن عمار شنيده‌ايم : على بن محمد بن سليمان نوفلى ، در كتاب الاخبار ، بنقل از جعفر بن محمد نوفلى ، از اسماعيل ساحر ، كه راوى اشعار سيد حميرى بود ،\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nگويد : سيد حميرى بر عقيدهء كيسانيه مرد ، و قصيدهء او را كه چنين آغاز مىشود : « بنام خدا جعفرى شدم و خدا بزرگ است . » منكر بود . ابو الحسن على بن محمد نوفلى بدنبال اين خبر گويد : « اين سخن بشعر سيد مانند نيست ، كه سيد با آن فصاحت و قوت سخن كه داشت نميگفت بنام خدا جعفرى شدم . . . » .\r\nعمرو بن شبهء نميرى از مساور بن سايب نقل كرده كه ابن زبير چهل روز ضمن خطبه بر پيمبر صلى الله عليه و سلم صلوات نگفت . ميگفت : « از اين جهت صلوات نميگويم كه كسانى باد در دماغ نكنند » .\r\nسعيد بن جبير نقل كرده كه عبد الله بن عباس پيش ابن زبير رفت و ابن زبير به دو گفت : « توئى كه بر من خرده ميگيرى و مرا بخيل ميشمارى ؟ » ابن عباس گفت :\r\n« بلى ، از پيمبر خدا صلى الله عليه و سلم شنيدم كه ميگفت كسى كه سير باشد و همسايه‌اش گرسنه باشد ، مسلمان نيست . » ابن زبير گفت : « چهل سال است من دشمنى اين خاندان را نهان داشته‌ام . » و سخن بسيار در ميان رفت و ابن عباس از بيم جان از مكه برون رفت و مقيم طايف شد و همانجا بمرد . اين خبر را عمرو بن شبهء نميرى از سويد بن سعيد نقل كرده و ضمن حديثى كه مهرانى در مصر و كلابى در بصره و ديگران از عمرو بن شبه براى ما نقل كرده‌اند ، به سعيد بن جبير منسوب داشته است .\r\nنوفلى در كتاب الاخبار بنقل از وليد بن هشام مخزومى گويد : « ابن زبير خطبه خواند و وهن على گفت ، خبر به محمد بن حنفيه پسر على رسيد و بيامد و جلو ابن زبير كرسيى براى او نهادند كه روى آن رفت و گفت : « اى گروه قريش ، اين چهره‌ها زشت باد ! آيا در حضور شما وهن على ميگويند ؟ على تيرى بود و سلاح خدا بر ضد دشمنان وى بود و آنها را بسبب كفرشان ميكشت و چون كينهء او داشتند در بارهء او مهمل گفتند و ما و فرزندان نخبهء انصار در كار او روشنيم ، اگر در روزگاران قدرتى بدست آورديم استخوان آنها را پراكنده ميكنيم و پيكرهاشان را برون ميريزيم اما آن روز پيكرها پوسيده است ، و سيعلم الذين ظلموا اى منقلب ينقلبون » .\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nدر اين وقت ابن زبير دنبال خطبهء خود را گرفت و گفت : « اگر پسران فاطمه سخن كنند ، معذورند ، ابن حنفيه چه ميگويد ؟ » محمد گفت : « اى پسر ام رومان چرا من سخن نكنم ؟ مگر فاطمه دختر محمد همسر پدرم و مادر برادرانم نبوده است ، مگر فاطمه دختر اسد بن هاشم مادر بزرگم نبوده است ، مگر فاطمه دختر عمرو بن عائذ مادر بزرگ پدرم نبوده است ؟ به خدا اگر بخاطر خديجه دختر خويلد نبود ، در بارهء بنى اسد چيزها ميگفتم و اگر ضررى در مقابل آن به من ميرسيد صبر ميكردم . » .\r\nابن عمار بنقل از على بن محمد بن سليمان نوفلى بما گفت : « ابن عايشه و عتبى از پدران خود براى من نقل كردند و كلماتشان نزديك بهم بود كه : روزى ابن زبير خطبه خواند و گفت : « چرا كسانى در بارهء متعه فتوى ميدهند و حواريان پيمبر و ام المؤمنين عايشه را موهون ميدارند ؟ خدا دلهايشان را نيز چون چشمهايشان كور كند . » و اين سخن تعريض به ابن عباس بود كه چشمانش كور بود . ابن عباس نيز گفت : « اى غلام مرا به طرف او ببر و گفت : « اى ابن زبير تيرانداز ، با كسى كه تير سوى او بيندازد ، به انصاف رفتار مىكند . ما وقتى با كسى روبرو شويم نابودش مىكنيم ، اما آنچه در بارهء متعه گفتى از مادرت بپرس تا به تو بگويد كه اولين متعه‌اى كه مجمر آن روشن شد ، مجمرى بود كه ميان مادر و پدر تو روشن شد . مقصودش متعهء حج بود . اما اينكه گفتى ام المؤمنين ، بسبب ما ام المؤمنين ناميده شد و بسبب ما حجاب بر او مقرر شد . اما اينكه گفتى حواريان رسول خدا صلى الله عليه و سلم ، من پدر تو را در جنگ ديدم و ما همراه پيشواى هدايت بوديم ، اگر بقول ما باشد او كه بجنگ ما آمده بود كافر شده بود ، و اگر بقول تو باشد چون از مقابل ما گريخت كافر شده است . ابن زبير خاموش ماند و پيش مادر خود اسما رفت و مطلب را به او خبر داد .\r\nاسما گفت : « راست ميگويد . » .\r\nمسعودى گويد : « در اين خبر اضافاتى هست و ما همهء خبر را با آنچه مردم در بارهء متعهء زنان و متعهء حج گفته‌اند و خلافها كه در اين باب كرده‌اند و آنچه از پيمبر\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nصلى الله عليه و سلم نقل شده كه در سال خيبر آن را ممنوع داشت و آنچه در حديث ربيع بن سيره بنقل از پدرش آمده و گفتار عمر كه « متعه در عهد پيمبر خدا صلى الله عليه و سلم بود و اگر ممنوع شده بود با مرتكب آن چنين و چنان ميكرديم » و حديث جابر كه « بدوران پيمبر خدا صلى الله عليه و سلم و خلافت ابو بكر و اوايل خلافت عمر متعه مىگرفتيم » ، و ديگر گفتار كسان را در كتاب خودمان بنام « الاستبصار » و كتاب « الصفوة » و كتاب « الواجب فى الفروض و اللوازم » ياد كرده‌ايم ، بعلاوهء آنچه كسان در بارهء غسل و مسح پاها و مسح موزه و طلاق سنت و طلاق عده و طلاق تعدى و غيره گفته‌اند . » نوفلى بنقل از ابو عاصم از ابن جريح گويد : منصور بن شيبه از صفيه دختر ابو عبيد ، از اسما دختر ابو بكر نقل كرده بود كه وقتى با پيمبر خدا صلى الله عليه و سلم به حجة الوداع رفتيم بفرمود تا هر كه قربانى ندارد احرام بگشايد . گويد من احرام گشودم و لباس پوشيدم و عطر زدم و بيامدم و پهلوى زبير نشستم . گفت : « از پيش من برخيز . » گفتم : « از چه ميترسى ؟ » گفت : « ميترسم كه بر تو دست يازم » و همين قصه منظور ابن عباس بوده است . » .\r\nاين حديث را غير نوفلى نيز از ابى عاصم نقل كرده است و كسان در اين باب اختلاف كرده‌اند ، بعضى عقيده دارند كه منظور وى متعهء زنان بوده است و بعضى عقيده دارند كه متعهء حج منظور بوده است ، زيرا زبير بدوران اسلام با اسما كه دوشيزه بود ازدواج كرد و ابو بكر آشكارا وى را به عقد زبير در آورد ، پس چگونه متعهء زنان تواند بود .\r\nوقتى يزيد بن معاويه بمرد و معاوية بن يزيد بخلافت رسيد خبر به حصين ابن نمير و سپاه اهل شام ، كه همراه او بودند ، رسيد . وى با ابن زبير بجنگ بود ولى با او صلح كردند و در مكه اقامت گرفتند . حصين عبد الله را در مسجد ملاقات كرد و گفت : « اى ابن زبير ميخواهى ترا به شام ببرم و بعنوان خلافت با تو بيعت كنم ؟ »\r\n\r\n","description":"","footnote":"","page_name":" 86 ","page_number":94},
  {"content":"\r\n\r\nعبد الله بصداى بلند به دو گفت : « بعد از قتل اهل حره ؟ نه به خدا تا وقتى كه در مقابل هر يك كشته ، پنج كس از مردم شام را نكشم » حصين گفت : « هر كس خيال مىكند تو مرد زرنگى هستى ، احمق است . من آهسته با تو سخن ميكنم و تو فرياد ميزنى .\r\nمن ميخواهم ترا بخلافت برسانم و تو از جنگ سخن ميكنى و پندارى كه ما را خواهى كشت . خواهى دانست كه كى كشته مىشود . » آنگاه مردم شام همراه حصين بديار خودشان رفتند و چون به مدينه رسيدند ، مردم آنجا برايشان بانگ زدند و تهديد كردند و كشتگان حره را ياد كردند ، و چون سر و صدا بسيار شد و از فتنه بيمناك شدند ، روح بن زنباع جذامى ، كه در سپاه شام بود ، بر منبر پيمبر صلى الله عليه و سلم رفت و گفت : « اى اهل مدينه اين تهديدها چيست ؟ به خدا ما شما را دعوت نكرده‌ايم كه با يكى از قبيلهء كلب يا قبيلهء بلقين يا يكى از لخم و جذام و ساير عرب بيعت كنيد ، بلكه شما را به اين قبيلهء قرشى يعنى بنى اميه و اطاعت يزيد بن معاويه دعوت كرده‌ايم و بفرمان او با شما جنگيده‌ايم ، ما را تهديد ميكنيد ؟ به خدا ما تخمهء جنگ و پيكاريم و باقيماندهء مرگ و حادثه‌ايم . ديگر مربوط بشماست . » و سپاه سوى شام حركت كرد .\r\nاز صنعا موزائيكهائى را كه ابرههء حبشى در كليساى آنجا به كار برده بود ، با سه ستون مرمر منقش براى ابن زبير آوردند . در ستونهاى مرمر رنگ زرد و الوان ديگر به كار رفته بود و هر كه مىديد آن را طلا ميپنداشت ، ابن زبير بناى كعبه را آغاز كرد و هفتاد پير از قريش بنزد وى شهادت دادند كه وقتى قرشيان كعبه را مىساختند پولشان كم بود و هفت ذراع از بناى خانه را از اساسى كه ابراهيم خليل به اتفاق اسماعيل عليهما السلام ساخته بود ، كم كردند . ابن زبير هفت ذراع بر بناى كعبه بيفزود و موزائيك و ستونها را در آن به كار برد و براى كعبه دو در نهاد ، كه از يك در وارد و از ديگرى خارج شوند و كعبه بدينسان بود تا حجاج عبد الله بن زبير را بكشت و نامه به عبد الملك مروان نوشته مساحتى را كه ابن زبير بر بناى كعبه افزوده بود ، به دو خبر داد . عبد الملك فرمان داد تا كعبه را ويران كند و\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nبه صورتى كه پس از بناى قريش و دوران پيمبر صلى الله عليه و سلم بوده است بازگرداند و براى آن يك در بيشتر نگذارد ، حجاج نيز چنين كرد .\r\nكار ابن زبير قوت گرفت و در شام براى او بيعت گرفتند و بر همهء منبرهاى ديار اسلام بنام او خطبه خواندند ، بجز منبر طبريهء اردن كه حسان بن مالك بن بجدل نخواست براى ابن زبير بيعت بگيرد و بيعت براى خالد بن يزيد بن معاويه گرفت . كسى كه در مكه براى ابن زبير بيعت مىگرفت ، عبد الله بن مطيع عدوى بود . قضاعهء اسدى كه با ابن زبير بيعت كرده و بعد شكسته بود در اين باب گويد :\r\n« ابن مطيع مرا براى بيعت دعوت كرد ، براى بيعتى كه دلم با آن هماهنگ نبود ، پيش وى رفتم دست خشنى سوى من دراز كرد كه وقتى آن را لمس كردم چون دستهاى مردم نبود » وقتى يزيد بن معاويه و معاوية بن يزيد بمردند و عبيد الله بن زياد حكومت بصره داشت ، براى مردم خطبه خواند و مرگ آنها را اعلام كرد و گفت :\r\n« كار خلافت به شورى است ، كه كسى را بدين عنوان منصوب نكرده‌اند . » سپس گفت : « اكنون سرزمينى وسيعتر از سرزمين شما نيست و تعدادى بيشتر از تعداد شما نيست و مالى بيشتر از مال شما نيست ، كه اكنون در بيت المال شما يك ميليون درم موجود است . مردى را در نظر بگيريد كه به امور شما قيام كند و با دشمنتان جهاد كند و انصاف مظلوم از ظالم بگيرد و اموال را ميان شما تقسيم كند . » اشراف بصره ، كه احنف بن قيس تميمى و قيس بن هيثم سلمى و مسمع بن مالك عبد ى از آن جمله بودند ، برخاستند و گفتند : « اى امير چنين كسى غير از تو نمىشناسيم كه تو از همه كس شايسته‌ترى كه امور ما را عهده‌دار شوى تا مردم در بارهء خليفه هم سخن شوند . » گفت :\r\n« اگر كسى جز مرا برگزينيد اطاعت او ميكنم . » .\r\nعمرو بن حريث خزاعى از طرف عبيد الله حكومت كوفه داشت . عبيد الله نامه نوشته وى را از كار بصريان خبر دار كرد و گفت مردم كوفه را نيز به تبعيت از آنها وادارد ، عمرو بن حريث بمنبر رفت و خطبه خواند و از كار بصريان ياد كرد ، يزيد بن\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nرويم شيبانى به پا خاست و گفت : « بخدائى كه دستهاى راست ما را آزاد نهاده ما به بنى اميه و امارت پسر مرجانه احتياج نداريم » ( مرجانه مادر عبيد الله بود . و مادر پدرش زياد ، چنان كه از پيش گفتيم سميه بود ) كار بيعت بدست اهل حجر ( حجاز ) است بدين جهت مردم كوفه از اطاعت بنى اميه بدر رفتند و ابن زياد را از امارت خلع كردند و خواستند اميرى انتخاب كنند تا فرصت تأمل در كار خويش داشته باشند . جمعى گفتند :\r\n« عمر بن سعد بن ابى وقاص شايستهء اين كار است ، و چون خواستند او را به امارت بردارند جمعى از زنان همدان و زنان كهلان و ربيعه و نخع بيامدند و فرياد زنان و گريه كنان وارد مسجد شدند و مصيبت حسين را ياد كردند و ميگفتند : « براى عمر بن سعد همين بس نبود كه حسين را كشت ، و اكنون ميخواهد در كوفه امير ما شود ؟ » مردم كوفه نيز بگريستند و از امارت عمر منصرف شدند . كسانى كه بيشتر از همه تلاش كردند زنان همدان بودند زيرا على عليه السلام به همدانيان علاقه داشت و آنها را بر ديگران ترجيح ميداد . همو گويد : « اگر من دربان بهشت بودم بمردم همدان ميگفتم بسلامت وارد شويد . » و هم او گويد : « من همدانيان را آماده كردم و آنها حميريان را آماده كردند . » .\r\nهيچكس از همدانيان با معاويه و سپاه شام نبود مگر كسانى كه در غوطهء دمشق در دهكدهء عين ثرما بودند . و اكنون نيز يعنى بسال سيصد و سى و دو جمعى از آنها آنجا مقيم هستند . وقتى خبر مردم كوفه به ابن زبير رسيد ، چنان كه از پيش بگفتيم ، عبد الله بن مطيع عدوى را سوى آنها فرستاد او حكومت كوفه داشت تا مختار پس از وى بيامد . چون مروان بن حكم ديد كه مردم بر بيعت ابن زبير هم سخن شده‌اند و دعوت او را مىپذيرند ، مصمم شد بصف او بپيوندد ، ولى عبيد الله بن زياد وقتى به شام رفت مانع او شد و گفت : « تو شيخ بنى عبد منافى ، شتاب مكن . » مروان نيز سوى جابيه رفت كه در سرزمين جولان ما بين دمشق و اردن است . ضحاك بن قيس قهرى مردم را استمالت كرد و رياست ايشان يافت و از مروان جدا شد و رو سوى دمشق\r\n\r\n","description":"","footnote":"","page_name":" 89 ","page_number":97},
  {"content":"\r\n\r\nنهاد ولى عمرو بن سعيد بن عاص معروف به اشدق از او سبق گرفت و وارد دمشق شد و ضحاك به حوران رفت و دعوت ابن زبير را رواج داد .\r\nاشدق با مروان ملاقات كرد و به دو گفت : « آيا سخن مرا كه خير من و تو هر دو در آن هست ميپذيرى ؟ » مروان گفت : « مقصود چيست ؟ » گفت : « مردم را بخلافت تو دعوت ميكنم و براى تو بيعت ميگيرم به شرط اينكه پس از تو خلافت از آن من باشد . » مروان گفت : « نه پس از خالد بن يزيد بن معاويه خلافت از آن تو باشد . » اشدق بدين كار رضايت داد و مردم را به بيعت مروان خواند كه پذيرفتند .\r\nاشدق در اردن پيش حسان بن مالك رفت و او را به بيعت مروان ترغيب كرد و او نيز به مروان متمايل شد .\r\nآنگاه با مروان بن حكم بن ابى العاص بن امية بن عبد شمس بن عبد مناف بيعت كردند كنيهء او ابو عبد الملك و مادرش آمنه دختر علقمة بن صفوان بود . بيعت وى در اردن انجام گرفت و قبل از همه ، مردم اردن با وى بيعت كردند و بيعت او سامان گرفت .\r\nمروان نخستين كس بود كه چنان كه مىگويند خلافت را با شمشير و بدون رضايت گروهى از مردم بچنگ آورد ، همه او را ميترسانيدند مگر عدهء كمى كه وى را ترغيب كردند كه خلافت را بدست آورد . اسلاف وى بكمك يار و كس و كار بخلافت ميرسيدند جز او كه با ترتيبى كه گفتيم بخلافت رسيد .\r\nمروان براى خالد بن يزيد و پس از او براى عمرو بن سعيد اشدق بيعت گرفت كه به ترتيب پس از وى خلافت يابند مروان را « خيط باطل » لقب داده بودند عبد الرحمن بن حكم برادر مروان در اين باب گويد : « خدا زشت دارد مردمى را كه خيط باطل را بر مردم تسلط دادند كه به هر كه ميخواهد بدهد و از هر كه ميخواهد بگيرد . » حسان بن مالك كه سالار و سرور قحطانيان شام بود ، شرايطى را كه قوم وى با معاويه و يزيد و معاوية بن يزيد داشته بودند ، تجديد كرد . از جمله آنكه دو هزار\r\n\r\n","description":"","footnote":"","page_name":" 90 ","page_number":98},
  {"content":"\r\n\r\nكسى از آنها را دو هزار دو هزار مستمرى بدهد و هر كه بميرد پسر و پسر عمويش جايش را بگيرد و امر و نهى و صدر مجلس خاص قحطانيان باشد و همه حل و عقل امور به رأى و مشورت ايشان انجام شود مروان نيز بدين شروط رضايت داد . حسان مطيع او شد ، مالك بن هبيرهء يشكرى به مروان گفت : « بيعت تو در گردن ما نيست ما نيز براى دنيا جنگ ميكنيم ، اگر همانطور كه معاويه و يزيد با ما رفتار ميكردند رفتار ميكنى ، يارى تو ميكنيم و گر نه همه فرشيان پيش ما يكسانند . » مروان نيز تقاضاى او را پذيرفت .\r\nآنگاه مروان بمقابلهء ضحاك بن قيس قهرى شتافت . قيس و قبايل مضر و ديگر قبايل نزار به ضحاك پيوسته بودند ، گروهى از قبيلهء قضاعه نيز با وى بودند كه وائل بن عمرو عدوى سالار آنها بود و پرچمى را كه پيمبر صلى الله عليه و سلم براى پدرش بسته بود ، همراه داشت .\r\nضحاك و همراهان وى تابع دعوت ابن زبير شده بودند . مروان و ضحاك و تبعهء آنها در مرج راهط ، در چند ميلى دمشق روبرو شدند و جنگهاى سخت در ميانه رفت . بيشتر قبايل يمانى با مروان بودند . ضحاك بن قيس فهرى سالار سپاه ابن زبير ، بدست يكى از قبيلهء تيم اللاف كشته شد و بيشتر فراريان سپاه وى ، كه غالبا از قبيلهء قيس بودند ، به وضعى بى سابقه كشته شدند . مروان بن حكم در اين باب ميگويد :\r\n« وقتى مردم را ديدم كه دل بجنگ دارند و مال به غصب گرفته مىشود ، طايفهء غسان و كلب و سكسكىها را ، كه مردان فراوان بودند ، بر ضد آنها دعوت كردم . مردم قين در سلاح آهن راه مىپيمودند و طرفدار مروان و دينى استوار بودند . » برادر وى عبد الرحمن بن حكم نيز در اين باب گويد : « گفتگوى اهل مرج بمردم فرات و مردم فيض و نيل رسيده است . » .\r\nزفر بن حارث عامرى كلابى همراه ضحاك بود و چون دشمنان شمشير در قوم وى نهادند ، روى بگردانيد و دو تن از بنى سليم نيز همراه وى بودند ، اما اسبان آنها از\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nرفتار بماند و يمانيان كه از سپاه مروان بودند ، بدانها رسيدند . دو تن سليمى به زفر گفتند : خودت را نجات بده كه ما كشته خواهيم شد وى نيز فرار كرد و آن دو تن بدست دشمن افتادند و كشته شدند . زفر بن حارث كلابى ضمن اشعار ديگر در اين باب گويد : « حقا كه حادثهء راهط شكافى ميان ما پديد آورد . بسا باشد كه بر زبالهء زمين چراگاه رويد ، اما كينهء جانها همچنان بجاى ميماند . سلاح مرا به من نشان بده كه مىبينم دامنهء جنگ پيوسته وسيع مىشود ، آيا قوم كلبه بروند و نيزه‌هاى ما به آنها نرسيده باشد و كشتگان راهط به همان حال بمانند ، پيش از اين خطائى از من نديده بودى كه بگريزم و دو رفيق خود را بجاى گذارم ، مگر آن شب كه در ميان دو گروه بودم و از آن قوم همه را بر ضد خود ديدم . آيا يك روز كه بد كرده باشم همهء ايام خوب و تلاش مرا از ميان ميبرد ، آيا پس از ابن عمرو و ابن معن كه از پى هم برفتند و كشته شدن همام ، مىتوانم آرزوئى داشته باشم ؟ » .\r\nكسانى كه در جنگ شركت داشته بودند ، در سرزمين شام بمحل‌هاى خود باز - گشتند . نعمان بن بشير حاكم حمص خطبه بنام و بموافقت ضحاك بن زبير خوانده بود . وقتى خبر قتل ضحاك و شكست گروه زبيريان به دو رسيد ، از حمص فرارى شد و همه شب را با حيرت راه مىپيمود و نميدانست بكجا رو كند . خالد بن عدى كلاعى با جمعى از مردم حمص كه بسرعت برون شده بودند ، بدنبال وى شتافت و او را بكشت و سرش را پيش مروان فرستاد . زفر بن حارث كلابى ضمن فرار خود به قرقيسيا رسيد و بر آنجا تسلط يافت . كار شام بر مروان استقرار گرفت و مروان حاكمان خود را در آنجا بر گماشت .\r\nآنگاه مروان با سپاهى از اهل شام سوى مصر رفت و در اطراف آن در مجاورت مقبره ، خندقى حفر كرد . مردم آنجا زبيرى بودند و عبد الرحمن بن عتبة بن جحدم از طرف ابن زبير حكومت آنجا داشت . سالار و سرور فسطاط ابو رشد بن كريب بن ابرهة بن الصباح بود . ميان مردم مصر و مروان جنگى كوتاه رخ داد و در بارهء صلح\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nتوافق كردند . مروان اكيدر بن حمام را كه شهسوار مصر بود ، گردن زد . ابو رشد به مروان گفت : « به خدا اگر خواهى از سر ميگيريم . » مقصودش بوم الدار مدينه و قتل عثمان بود ، مروان گفت : « ابدا نمىخواهم . » و از مصر بازگشت و پسر خود ، عبد العزيز را بحكومت آنجا گذاشت .\r\nوقتى مروان به شام بازگشت در صيمره دو ميلى طبريهء اردن اقامت گرفت و حسان بن مالك را احضار كرد و به تهديد و ترغيب او پرداخت . حسان ميان مردم بسخن ايستاد و كسان را به بيعت عبد الملك مروان از پس مروان و بيعت عبد العزيز بن مروان از پس عبد الملك دعوت كرد و كسى در اين باب با او مخالفت نكرد .\r\nدر همين سال ، كه سال شصت و پنجم بود ، مروان در دمشق بمرد . اهل تاريخ و سيرت و كسانى كه به اخبارشان اعتماد هست ، در سبب وفات وى اختلاف كرده‌اند .\r\nبعضى گويند وى بطاعون مرد . بعضى گفته‌اند بمرگ طبيعى مرد . بعضى ديگر عقيده دارند كه فاخته دختر ابو هاشم بن عتبه ، مادر خالد بن يزيد بن معاويه ، او را بكشت ، زيرا مروان در آغاز كار براى خود و پس از خود براى خالد بن يزيد و پس از او براى عمرو بن سعيد بيعت گرفته بود ، پس از آن تغيير رأى داد و خلافت را پس از خود بپسرش عبد الملك و پس از او بپسر خود عبد العزيز داد . بدين جهت خالد بن يزيد پيش وى آمد و با او سخن گفت و خشونت كرد ، مروان خشمگين شد و گفت :\r\n« اى پسر زن آبناك ! اينطور با من سخن ميكنى ؟ » مروان با مادر وى ، فاخته ، ازدواج كرده بود كه او را خوار و موهون كند . خالد پيش مادر خود رفت و ازدواج وى را با مروان ناپسند شمرد و از آنچه بر او رفته بود شكايت كرد . مادرش گفت :\r\n« ديگر عيب تو نخواهد گفت . » به نظر بعضى وى متكائى بر دهان مروان نهاد و با كنيزكان خود روى آن نشست تا مروان بمرد . بعضى ديگر گفته‌اند شيرى مسموم براى او فراهم كرد و چون مروان پيش وى آمد شير را به دو داد تا بنوشيد ، و چون در شكم او جا گرفت ، از پا در آمد و بجان كندن افتاد و زبانش بسته شد . عبد الملك و\r\n\r\n","description":"","footnote":"","page_name":" 93 ","page_number":101},
  {"content":"\r\n\r\nديگر فرزندان او حضور يافتند مروان با سر خود به ام خالد اشاره ميكرد تا آنها را متوجه كند كه اين زن او را كشته است و ام خالد ميگفت : « پدر و مادرم فداى تو باد ! حتى در موقع جان كندن نيز بفكر منست ، او در بارهء من بشما سفارش مىكند . » تا عاقبت مروان بمرد و روزگار وى نه ماه و چند روز و بقولى هشتماه بود . جز اين نيز گفته‌اند كه بعدها در همين كتاب ، هنگام سخن از مدت حكومت بنى اميه ياد خواهيم كرد . ان شاء الله تعالى .\r\nمروان وقتى بمرد ، شصت و سه ساله بود . در بارهء سن او جز اين نيز گفته‌اند ، مرگ وى سه ماه پس از آن بود . كه براى فرزندان خود بيعت گرفت .\r\nابن ابى خيثمه در كتاب فى التاريخ نقل كرده كه هنگام وفات پيمبر صلى الله عليه و سلم ، مروان هشت سال داشت . مروان بيست برادر و هشت خواهر و يازده فرزند ذكور و سه دختر داشت كه عبد الملك و عبد العزيز و عبد الله و ابان و داود و عمر و ام عمرو عبد الرحمن و ام عثمان و عمرو و ام عمرو و بشير و محمد و معاويه بودند . و ما اينان را با تعيين اينكه كدام يك فرزند داشتند و كدام يك نداشتند ، در جاى ديگر ياد - كرده‌ايم . يزيد بن معاويه بيشتر از مروان فرزند داشت . فرزندان وى معاويه و خالد و عبد الله اكبر و ابو سفيان و عبد الله اصغر و عمر و عاتكه و عبد الرحمن و عبد الله ملقب به اصغر و عثمان و عتبهء اعور و ابو بكر و محمد و يزيد و ام يزيد و ام عبد الرحمن و رمله بودند .\r\nمعاوية بن ابى سفيان فقط عبد الرحمن و يزيد و عبد الله و هند و رمله و صفيه را بجا گذاشت . 90\r\n\r\n","description":"","footnote":"","page_name":" 94 ","page_number":102},
  {"content":"\r\n\r\n91\r\n\r\nذكر روزگار عبد الملك بن مروان\r\nبيعت عبد الملك بن مروان شب شنبه غرهء رمضان سال شصت و پنج انجام گرفت .\r\nآنگاه حجاج بن يوسف را سوى عبد الله بن زبير و ياران وى كه به مكه بودند ، فرستاد .\r\nعبد الله روز سه شنبه دهم جمادى الاخر سال هفتاد و سوم كشته شد . دوران حكومت ابن زبير نه سال و ده روز بود . بعدها در همين كتاب ضمن سخن از مجموع مدت حكومت بنى اميه ، از مدت حكومت ابن زبير سخن خواهيم داشت . پس از آن در شعبان سال هشتاد و دوم فتنهء ابن اشعث بود . آنگاه عبد الملك مروان به روز شنبه چهاردهم شوال سال هشتاد و ششم بمرد . مدت حكومت وى از هنگام بيعت تا وفات بيست و يك سال و يك ماه و نيم بود . پس از عبد الله بن زبير كه مردم بر خلاف او هم سخن شدند ، سيزده سال و چهار ماه ، هفت روز كم حكومت كرد . شرح اعمال او را از هنگامى كه كارش استقرار گرفت ، بعد نقل خواهيم كرد . وقتى بمرد شصت و شش سال داشت و بيشتر از آن نيز گفته‌اند .\r\nوى شعر و مفاخره و تقريظ و مدح را دوست داشت . بخل بر او چيره بود و بخونريزى بى باك بود ، حكام وى نيز چون او بودند ، مانند حجاج در عراق و مهلب در خراسان و هشام بن اسماعيل در مدينه و ديگران . حجاج از همه ستمگرتر و خونخوارتر بود . در اين كتاب از پس همين باب شمه‌اى در بارهء او خواهيم گفت .\r\n91\r\n\r\n","description":"","footnote":"","page_name":" 95 ","page_number":103},
  {"content":"\r\n\r\n92\r\n\r\nذكر شمه‌اى از اعمال و سيرت عبد الملك و نكاتى از حوادث ايام و نوادر اخبار او\r\nوقتى كار خلافت به عبد الملك بن مروان رسيد به محادثهء مردان و انس با بزرگان راغب شد ، و كسى را جز شعبى براى منادمت خويش شايسته نيافت . وقتى شعبى را بنزد وى آوردند ، او را نديم خويش كرد و به دو گفت : « اى شعبى مرا به كارهاى زشت كمك مكن و در مجلس خطاى مرا پاسخ مگو و جواب شماتت و تهنيت و سؤال و تعريف را بعهدهء من بگذار . هرگز مگو صبح امير و شب امير چگونه آغاز شد . به اندازهء حوصلهء من با من سخن گوى . بجاى اينكه مدح من بگويى ، مستمعى نكو باش كه مستمع نكو بودن ، بهتر از سخن نكو گفتن است . وقتى من سخن ميگويم ، بدقت گوش بده و با چشم و گوش متوجه من باش . براى تزيين جواب من خويش را به زحمت مينداز . و مرا بسخن گفتن بيشتر وا مدار ، كه بدترين مردم آن كسانند كه شاهان را بباطل راهبر شوند ، و بدتر از آنها كسانى هستند كه حق شاهان را سبك گيرند . بدان اى شعبى كه اين چيزها نكوئىهاى سابق را محو مىكند و حق حرمت را ميبرد ، زيرا بسا هست در فرصت مناسب خموشى بجا ، بليغ‌تر از سخن بجاست .\r\n\r\n","description":"","footnote":"","page_name":" 96 ","page_number":104},
  {"content":"\r\n\r\nروزى عبد الملك به شعبى گفت : « باد از كجا مىوزد ؟ » گفت : « اى امير مؤمنان من نميدانم . » عبد الملك گفت : « وزشگاه باد شمال ، از محل طلوع بنات النعش تا محل طلوع خورشيد است ، و وزشگاه باد صبا از محل طلوع خورشيد تا محل طلوع سهيل است ، و وزشگاه باد جنوب از محل طلوع سهيل تا محل غروب خورشيد است ، و وزشگاه باد دبور از محل غروب خورشيد تا محل طلوع بنات النعش است . » .\r\nبسال شصت و پنجم در كوفه شيعيان بجنبش آمدند و از اينكه هنگام قتل حسين او را يارى نكرده‌اند ، پشيمانى كردند و يك ديگر را بملامت گرفتند و يقين دانستند كه خطائى بزرگ كرده‌اند كه حسين آنها را دعوت كرده است و ايشان اجابت او نكرده‌اند و در نزديكى آنها كشته شده و به يارى او نرفته‌اند . و بدانستند كه اين گناه پاك نميشود مگر آنكه قاتلان وى را بكشند ، يا در اين راه كشته شوند . بنابر اين پنج كس را به سالارى برگزيدند : سليمان بن صرد خزاعى ، مسيب بن نجبهء فزارى ، عبد الله بن سعد بن نفيل ازدى ، عبد الله بن وال تميمى ، رفاعة بن شداد بجلى . و از آن پس كه با مختار كشاكش بسيار داشتند كه او مردم را از خروج و پيوستن بدانها باز - ميداشت ، در نخيله اردو زدند . عبد الله بن احمر در اين باب و تحريض مردم به خروج و آمادگى براى جنگ ضمن اشعارى گويد : « به خود آمدم و عشق و معشوقه‌ها را وداع گفتم و بياران خويش گفتم منادى را اجابت كنيد و وقتى بهدايت دعوت مىكند . به او لبيك لبيك گوييد . » اين قصيده‌اى دراز است كه ضمن آن كسان را بخروج ترغيب مىكند و رثاى حسين و اصحاب او ميگويد كه شيعيان از گناهان كبيره‌اى كه مرتكب شده‌اند و از يارى حسين باز نشسته‌اند ، توبه كرده‌اند . و هم او شعرى بدين مضمون گويد : « بيائيد از مصيبت كسى كه پدر و جدش از همه بهتر بودند يعنى حسين ، با اهل دين سخن گوئيد . بيوهء محتاج و يتيمان براى حسين بگريند كه حسين هدف نيزه‌ها شد و در نزديك طف پيكرش برهنه ماند . ابرها بر قبرى كه در مغرب طف است و بزرگوارى\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nو پرهيزگارى را به بر دارد ببارد . اى امتى كه از غفلت گمراه شديد ، توبه كنيد و خداوند متعال را راضى كنيد . » .\r\nآنگاه خونخواهان حسين بسالارى كسانى كه گفتيم حركت كردند . عبد الله ابن احمر مىگفت : « برون شدند و ما را همراه مىبرند ، ميخواهيم بمقابلهء ستمگران خيانتگر گمراه بشتابيم ، از فرزند و مال و زن گذشته‌ايم كه خداوند را خشنود كنيم . » و برفتند تا به قرقيسيا بر ساحل فرات رسيدند كه زفر بن حارث كلابى آنجا بود و از آنها پذيرائى كرد . سپس از قرقيسيا حركت كردند تا عين الورده را اشغال كنند عبيد الله بن زياد با سى هزار كس از شام براى جنگ آنها حركت كرده بود و پنج سالار را پيشاپيش سپاه خود فرستاده بود : حصين بن نمير سكونى ، شرحبيل بن - ذى الكلاع حميرى ، ادهم بن محرز باهلى و ربيعة بن مخارق عنوى و جبلة بن عبد الله خثعمى . در عين الورده دو سپاه رو برو شدند . پيش از آن مقدمه‌هاى سپاه برخوردهاى مختصرى داشته بودند . سليمان بن صرد خزاعى پس از آنكه بسيار كس بكشت و شجاعت نمود و كسانرا بمقاومت ترغيب كرد ، بشهادت رسيد . حصين بن نمير تيرى سوى او انداخت كه بوسيلهء آن كشته شد . پس از او مسيب بن نجبهء فزارى كه از سران اصحاب على بود ، پرچم را گرفت و بدشمن حمله برد و ميگفت :\r\n« زنان دانند كه من در جنگ از شير شجاع ترم . » و جنگ كرد تا كشته شد . آنگاه ابو ترابيان حمله بردند و غلاف شمشيرها را بشكستند . سپاه شام نيز سويشان حمله بردند ، آنها بانگ ميزدند : ياران ابو تراب بهشت . بهشت ، ابو ترابيان ، بهشت ، بهشت .\r\nعبد الله بن سعد بن ثقيل ، پرچم ترابيان را بگرفت . در اين هنگام پانصد تن از اهل بصره و مداين بسالارى مثنى بى مخرمه و سعد بن حذيفه ، شتابان از پى آنها آمدند و بانگ ميزدند : خدايا ما را ببخش كه توبه كرديم . عبد الله بن سعد بن نفيل مشغول جنگ بود كه به دو گفتند برادران ما از اهل بصره و مداين بما پيوسته‌اند . گفت : « اگر وقتى نرسند كه ما زنده باشيم . » نخستين كس از اهل مداين ، كه بشهادت رسيد\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nكثير بن عمرو مدنى بود . سعد بن ابى سعد حنفى و عبد الله خطل طائى زخمدار شدند .\r\nعبد الله بن سعد بن نفيل نيز كشته شد .\r\nوقتى باقيماندهء ترابيان بدانستند كه در مقابل شاميان تاب مقاومت ندارند ، از آنها كناره گرفتند و برفتند و سالارشان رفاعة بن شداد بجلى بود . ابو الحويرث عبدى با گروهى بجا ماند ، و مردم شام كه ثبات و مقاومت اين گروه اندك را بديدند ، از آنها تقاضاى متاركه كردند ، از آن پس اهل كوفه و مداين و بصره بشهرهاى خودشان رفتند . ترابيان هنگام بازگشت از عين الورده شنيدند كه يكى بصداى بلند ميگفت : « اى ديده هنگام شب بر « ابن صرد » گريه كن كه در جنگ چون شيرى بود . نكو برفت و هدايت يافته بود و در اطاعت خداى جانبازى كرد . » .\r\nابو مخنف لوط بن يحيى و ديگر اصحاب تاريخ و سيرت ، نام كسانى از ترابيان را كه با سليمان بن صرد خزاعى در عين الورده كشته شده‌اند ، ياد كرده‌اند كه شمار - شان اندك است .\r\nابو مخنف در كتاب « اخبار الترابيين به عين الورده » قصيدهء مفصلى منسوب به اعشى همدان ، نقل كرده كه ضمن آن ترابيان عين الورده را رثا گفته و از اعمال آنها ياد كرده ، از جمله اينست : « برفتند و بعضى جوياى تقوى بودند و بعضى ديگر روز پيش توبه كرده بودند . در عين الورده با سپاه دشمن بر خوردند و با شمشير از آنها استقبال كردند .\r\nپس از آن از شام سپاهى چون موج دريا سوى آنها آمد و همچنان مقاومت كردند تا جمعشان بنابودى كشيد و جز دسته‌هاى پراكنده نجات نيافت . آنها كه ثبات ورزيدند ، به خاك افتادند و خزاعى سالارشان از پا در آمد ، گوئى هرگز جنگى نكرده بود . سالار بنى شمخ با تيمى كه رهبر دسته‌ها بود با عمرو بن عمر بن بشر و خالد و بكر وزيد و حليس بن غالب ، ضربتهاى سر شكاف و زخمهاى كارى زدند . اى بهترين سپاه عراق سيراب باشيد و پراكنده مشويد . اگر كشته شديد ، كشته شدن بهترين مرگ است . و هر كسى روزى طعمهء حادثات مىشود . آنها كشته نشدند تا\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nدسته‌هاى شجاع دشمن را از پا در آوردند . » .\r\nگويند : جنگ عين الورده بسال شصت و ششم بود و هم بسال شصت و ششم بدوران عبد الملك بن مروان ، حارث اعور كه از اصحاب على عليه السلام بود در گذشت .\r\nهمو بود كه روزى بنزد على رفت و گفت : « اى امير مؤمنان مگر نمىبينى كه مردم بحديث اقبال كرده و كتاب خدا را رها كرده‌اند ؟ » گفت : « راستى چنين كرده‌اند ؟ » گفت : « آرى » على گفت : « از پيمبر خدا صلى الله عليه و سلم شنيدم كه فرمود : « فتنه‌اى خواهد بود . » گفتم : « اى پيمبر خدا طريق رهائى از آن چيست ؟ » گفت : « كتاب خدا كه اخبار پيشينيان و آيندگان در آنست و ميان شما داورى مىكند كه فاصل حق و باطل است و هزل نيست . هر كه آن را رها كند خدايش در هم شكند . و هر كه هدايت جز از آن جويد خدايش گمراه كند ، كه ريسمان محكم خداست و ذكر حكيم و صراط مستقيم است كه عقول را گمراه نكند و زبانها را به خطا نبرد و عجايب آن پايان نگيرد و علمى چون آن نباشد . كتابى است كه وقتى جنيان شنيدند گفتند :\r\n« قرآنى عجيب شنيده‌ايم كه به راه رشاد هدايت مىكند . » هر كه بدان سخن كند ، راست گويد ، و هر كه از آن بگردد ستم كند ، و هر كه بدان عمل كند پاداش يابد ، و هر كه بدان تمسك جويد به راه راست هدايت شود . » اى اعور اين سخن را بخاطر سپار . » .\r\nپس از جنگ عين الورده ، عبيد الله بن زياد با سپاه شام سوى عراق رفت و چون به موصل رسيد ، و اين بسال شصت و ششم بود ، با ابراهيم بن اشتر نخعى روبرو شد .\r\nابراهيم از طرف مختار سالار سپاه عراق بود و در خازر اقامت داشت . ميان دو گروه جنگى بزرگ رخ داد كه ابن مرجانه عبيد الله بن زياد و حصين بن نمير و شرحبيل بن ذى الكلاع و ابن حوشب ذى ظليم و عبد الله بن اياس و ابو اشرس و غالب باهلى و بزرگان اهل شام ضمن آن كشته شدند . قصه چنان شد كه عمير بن حباب سلمى در اين سپاه بر ميمنهء ابن زياد بود و از آن كشتار كه در روز مرج راهط از قوم\r\n\r\n","description":"","footnote":"","page_name":" 100 ","page_number":108},
  {"content":"\r\n\r\nوى يعنى مضريان و ديگر قبايل نزارى كرده بودند ، سخت كينه بدل داشت و بانگ زد : « انتقام مضر و نزار را بگيريد . » و يكباره همهء مردم مضر و ربيعه كه در سپاه شام بودند بر مجاوران قحطانى خويش حمله بردند . عمير پيش از آنان دبير ابراهيم ابن اشتر بوده بود و بر اين كار توافق كرده بودند . ابراهيم بن اشتر سر ابن زياد و ديگران را بنزد مختار فرستاد و او نيز به مكه پيش عبد الله بن زبير فرستاد .\r\nعبد الملك مروان كه با سپاه شام بود در بطنان منتظر نتيجهء كار ابن زياد بود كه هنگام شب خبر كشته شدن وى و هزيمت سپاه به دو رسيد . پس از آن خبر آمد كه ناتل بن قيس از جانب ابن زبير وارد فلسطين شده است و مصعب بن زبير نيز از مدينه بسوى فلسطين حركت كرده است پس از آن خبر آمد كه لاوى بن فلنط ، پادشاه روم ، در مصيصه اردو زده و قصد شام دارد . سپس از دمشق خبر آمده كه بزرگان و اوباش و مردم بى سر و پا آشوب كرده و در دامن كوه اردو زده‌اند . بعد خبر آمد كه زندانيان دمشق زندان را گشوده و از آنجا برون ريخته‌اند و باديه‌نشينان عرب بر حمص و بعلبك و بقاع حمله برده‌اند . با وجود اين خبرهاى هول‌انگيز كه در آن شب رسيد ، هرگز عبد الملك را چون آن شب خندان و گشاده رو و خوشزبان و قويدل نديده بودند كه بسياست ملكدارى شجاعت مينمود و از اظهار شكست دريغ داشت .\r\nآنگاه اموال و هديه‌ها براى شاه روم فرستاد و او را مشغول داشت و با وى صلح كرد .\r\nسپس سوى فلسطين رفت كه ناتل بن قيس با سپاه ابن زبير آنجا بود و در اجنادين مقابله رخ داد و ناتل بن قيس و غالب ياران وى كشته شدند و باقيمانده فرارى شدند . و خبر كشته شدن وى و هزيمت سپاهش در راه به مصعب بن زبير رسيد كه سوى مدينه بازگشت . و يكى از قبيلهء كلب كه مروانى بود در اين باب گفت : « در اجنادين سعد و ناتل را به انتقام حبيش و منذر بكشتيم . » عبد الملك به دمشق بازگشت و آنجا فرود آمد . ابراهيم بن اشتر نيز به نصيبين رفت و آنجا اقامت گرفت ، و مردم جزيره در مقابل او حصارى شدند . آنگاه كسى\r\n\r\n","description":"","footnote":"","page_name":" 101 ","page_number":109},
  {"content":"\r\n\r\nرا بجانشينى خود در نصيبين گماشت و به كوفه پيش مختار رفت .\r\nبسال شصت و هفتم مصعب بن زبير كه از طرف برادر خود عبد الله بن زبير بحكومت عراق منصوب شده بود ، از بصره حركت كرد و در حرورا فرود آمد و در آنجا با مختار مقابل شد و جنگها و كشتارهاى سخت در ميانه رفت كه مختار شكست خورد . محمد بن اشعث و دو پسرش نيز در جنگ كشته شدند . مختار بقصر حكومتى كوفه رفت و حصارى شد و هر روز گروهى از اهل كوفه را براى جنگ مصعب و ياران وى ميفرستاد . گروه بسيارى از شيعهء كيسانى و غير كيسانى با مختار بودند كه خشبيه ناميده ميشدند . يك روز مختار سوار بر استرى سپيد ، ميان آنها رفت و يكى از بنى حنيفه بنام عبد الرحمن بن اسد بر او حمله برد و او را بكشت و سرش را ببريد ، سر و صدا در بارهء قتل او بلند شد و اهل كوفه و ياران مصعب اعضاى او را ببريدند . مصعب باقيماندهء ياران مختار را كه در قصر بودند امان نداد . آنها نيز بجنگيدند تا كارشان سخت شد . آنگاه مصعب امانشان داد و بعد همه را كشت از جملهء كسانى كه با مختار كشته شدند ، يكى عبيد الله بن على بن ابى طالب رضى الله عنه بود .\r\nوى با مختار حكايتى داشت كه از او گريخت و به بصره رفت و از مصعب بر جان خود بيمناك بود و عاقبت بسپاه مختار در آمد كه خبر او را با همهء اين مطالب در كتاب اخبار الزمان آورده‌ايم . از جملهء ياران مختار كه بوسيلهء مصعب كشته شدند ، هفت هزار كس بشمار آمد كه همهء آنها خونخواهان حسين و قتلهء دشمنان وى بودند و مصعب آنها را كشت و همه را خشبيه ناميد . مصعب شيعيان را در كوفه و جاهاى ديگر كشتار كرد . حرم مختار را پيش وى آوردند به آنها گفت : « از مختار بيزارى جوئيد . » همه پذيرفتند مگر دو زن كه يكى دختر سمرة بن جندب فزارى و ديگرى دختر نعمان بن بشير انصارى بود و گفتند : « چگونه از مردى كه ميگفت خدا پروردگار من است و به روز روزه ميداشت و بشب نماز مىكرد و در راه خدا و پيغمبر فداكارى كرد و قاتلان دخترزادهء پيمبر صلى الله عليه و سلم و ياران او را كشت و دلها را\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nخنك كرد ، بيزارى كنيم . » مصعب قضيهء آنها را با سخنانشان براى عبد الله بن زبير نوشت . عبد الله جواب داد : « اگر از عقيدهء خود بگشتند و از مختار بيزارى جستند كه بسيار خوب ، و گر نه هر دو را بكش . » مصعب نيز آنها را در مقابل شمشير بداشت دختر سمره از راى خود بگشت و مختار را لعنت كرد و از او بيزارى جست و گفت :\r\n« اگر در مقابل شمشير مرا بكفر بخوانى كافر ميشوم . شهادت مىدهم كه مختار كافر بود . » ولى دختر نعمان بن بشير امتناع كرد و گفت : « اكنون كه شهادت نصيب من شده است آن را رها كنم ، هرگز ! ميميرم و به بهشت ميروم و بحضور پيمبر و خاندان او مىرسم . 99 100 به خدا چنين چيزى نخواهد شد كه تابع پسر هند شوم و پسر ابو طالب را رها كنم . خدايا گواه باش كه من پيرو پيغمبر تو و دخترزادهء او و خاندان و شيعيان او هستم . » سپس او را گردن زدند . شاعر در اين باب گويد : « به نظر من عجيب‌تر از همه عجايب كشتن زن زيباى آزاده است . او را بستند و بى گناه كشتند و حقا كشتهء بزرگوارى بود . كشتن و پيكار كردن حق ماست و زنان بايد دامن كشان بگذرند . » .\r\nدر اين كتاب از مهلب ، و اينكه بسال شصت و پنجم نافع بن ازرق را كشت ، سخن نياورديم . نافع همانست كه خارجيان ازرقى به دو منسوبند . زيرا شرح جنگهاى خارجيان را با مهلب و ديگران از سلف و خلف با قصهء مرداس بن عمرو بن بلال تميمى و عطية بن اسود حنفى و ابو فديك و شوذب شيبانى و سويد شيبانى و قطامهء شيبانى و مهذب سكونى و قطرى بن فجاة و ضحاك بن قيس شيبانى و جنگ ابن مأجور خارجى با مهلب و كشته شدن او و غلبهء مهلب در اين جنگ بر خارجيان و قصهء عبد ربه و اخبار خارجيان يمن ، چون ابو حمره مختار بن عوف ازدى و ابن بيهس هيصمى ، همه را در كتاب اخبار الزمان آورده‌ايم و هم شرح فرقه‌هاى خوارج را از ازرقيان و نجدات و حمريه و جابيه و صفريه و ديگر فرقه‌هاى خارجى و شهرهاى آنها را چون شهر سنجار و تل اعفر كه در ديار ربيعه است و سن و بوازيج و حديقه كه در ديار موصل است با كردان خارجى مقيم آذربايجان كه بعنوان « شراة » معروفند و اسلم خارجى\r\n\r\n","description":"","footnote":"","page_name":" 103 ","page_number":111},
  {"content":"\r\n\r\nكه بنام ابن شادلويه معروف است و قلمرو ابن ابى الساح را در آذربايجان واران و بيلقان و ارمنستان تصرف كرد و خارجيانى كه در سيستان و كوهستان هرات و كوهستانه و بوشنگ خراسان و ديار مكران بساحل دريا ما بين سند و مكران اقامت دارند و بيشترشان از فرقهء صفريه و جهريه هستند ، و آنها كه ما بين كرمان و فارس در ديار حمران اصطخر و صاهك اقامت دارند و آنها كه در ديار تاهرت مغرب و ديار حضرموت و ديگر نواحى زمين مقيمند ، همه را در كتاب « المقالات فى اصول - الديانات » ياد كرده‌ايم .\r\nبدوران سلطنت عبد الملك ، بسال شصت و هشتم و بقولى شصت و نهم ، ابو العباس عبد الله بن عباس عبد المطلب در طائف بمرد . مادرش لبابه دختر حارث بن حزن از فرزندان عامر بن صعصعه بود . ابن عباس هنگام مرگ هفتاد و يك سال داشت . گويند :\r\nسه سال پيش از هجرت تولد يافته بود . از سعيد بن جبير نقل كرده‌اند كه از قول ابن - عباس گفته بود : « وقتى پيمبر صلى الله عليه و سلم درگذشت ، من بيست ساله بودم » محمد بن حنفيه بر او نماز كرد . چشمان ابن عباس از فرط گريستن بر على و حسن و حسين كور شده بود . وى ريشى بلند داشت و موى خود را حنا مىبست . وى شعرى بدين مضمون گفته بود : « اگر خدا نور ديدگان مرا گرفته است ، نور ديدگانم به زبان و قلبم رفته است ، قلبم هوشيار است و عقلم خلل ندارد و در دهانم زبانى چون شمشير بران است . » موقعى كه ابن عباس در طفوليت در خانهء خالد بود ، ميمونه همسر پيمبر صلى الله عليه و سلم براى پيمبر آب طهارت آورده بود او را دعا كرده بود كه « خدايا او را فقه دين و تأويل بياموز . » به ابن عباس گفتند : « چرا على رضى الله عنه ترا بجاى ابو موسى براى حكميت نفرستاد ؟ » گفت : « تقدير و بلاى خدا و سر آمدن روزگار مانع بود . به خدا اگر مرا بجاى او فرستاده بود كار صورت ديگر ميگرفت و هر چه را رشته بود پنبه ميكردم ، و هر چه ميخواست بر خلاف آن ميكردم ، ولى تقدير بود و\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nتأسفى بجا ماند و امروز را فردائى هست ، و عاقبت نكو نصيب پرهيزگاران است . » از فرزندان ابن عباس يكى على بود كه پدر خليفگان عباسى است . با عباس و محمد و فضل و عبد الرحمن و عبيد الله و لبابه كه مادرشان زرعهء كندى دختر مشرح بود .\r\nاز عبيد الله و محمد و فضل فرزندى بجاى نماند .\r\nبسال هفتادم عبد الملك مروان عمرو بن سعيد بن عاص اشدق را بكشت . وى عمرو بن سعيد بن عاص بن امية بن عبد شمس بن عبد مناف بود و مردى شجاع و فصيح و بليغ بود . ميان او و عبد الملك در بارهء حكومت گفتگوها و مكاتبه‌ها و حادثه‌ها رفته بود از جمله عبد الملك به دو نوشته بود : « تو در خلافت طمع ميدارى اما شايستهء آن نيستى . » و عمرو به دو نوشت : « نعمتها كه به تو رسيده بطغيانت كشيده و بوى قدرت مايهء غفلتت شده ، از آنچه قبلا موافقت كرده‌اى بگشته‌اى و به چيزى كه نبايد ، دل بسته‌اى .\r\nاگر ضعف وسايل مايهء نوميدى جوينده ميبود . هرگز سلطنت و قدرتى جابجا نميشد .\r\nبه زودى معلوم خواهد شد كه متجاوز و غافل كيست . » .\r\nوقتى عبد الملك براى خاتمهء كار زفر بن حارث كلابى به قرقيسيا و ديار رحبه رفته بود ، عمرو بن سعيد را در دمشق جانشين خود كرد . به دو خبر رسيد كه عمرو در دمشق مردم را به بيعت خود خوانده است از اين رو با شتاب به دمشق بازگشت عمرو در شهر متحصن شد . عبد الملك او را بحرمت خويشاوندى قسم داد و گفت : « كار خاندان خويش را كه اكنون هم سخن شده‌اند ، تباه مكن ، كه كار تو مايهء قوت ابن زبير مىشود ، از مخالفت با خاندان خود بگذر و من ولايت‌عهدى را به تو مىدهم . » او نيز رضا داد و صلح كرد و عبد الملك وارد شهر شد اما عمرو با پانصد سوار از او كناره گرفت كه هر كجا ميرفت با وى بودند .\r\nاهل سيرت در بارهء اينكه عبد الملك چگونه او را كشت اختلاف كرده‌اند .\r\nبعضى از آنها گفته‌اند : عبد الملك به حاجب خويش گفت : « ميتوانى وقتى عمرو وارد\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nمىشود در را ببندى ؟ » گفت : « بله » گفت : « پس ببند » عمرو مردى بسيار متكبر بود و هيچكس را برتر از خود نميدانست و وقتى پيش كسى ميرفت پشت سر خود را نمينگريست . وقتى حاجب در را گشود و عمرو بدرون رفت در را به روى ياران وى ببست . عمرو برفت و متوجه پشت سر خود نشد و پنداشت يارانش مانند هميشه وارد شده‌اند . عبد الملك مدتى با وى عتاب كرد . از پيش به رئيس نگهبانان خود ، ابو - زعيزعه ، گفته بود كه گردن او را بزند . عبد الملك با او سخن گفت و خشونت كرد .\r\nعمرو گفت : « اى عبد الملك با من زبان درازى ميكنى مثل اينكه خودت را بهتر از من ميشمارى ! به خدا اگر بخواهى پيمانى را كه ميان من و تو هست ميشكنم و جنگ با تو را آغاز ميكنم . » عبد الملك گفت : « همين را ميخواهم . » عمرو سوى ياران خود نگريست و آنها را در خانه نديد و به عبد الملك نزديك شد . عبد الملك گفت : « براى چه به من نزديك مىشوى ؟ » گفت : « براى اينكه در پناه خويشاوندى تو باشم . » زيرا مادر عمر و عمهء عبد الملك زن حكم بن ابى العاص بن وائل بود . و همين وقت ابو زعيزعه ضربتى زد و او را بكشت . عبد الملك گفت سر او را پيش يارانش بيندازند . وقتى سر او را بديدند پراكنده شدند . پس از آن عبد الملك برون شد . و به منبر رفت و در بارهء عمرو بد گفت و از مخالفت او سخن آورد و از منبر فرود آمد و ميگفت :\r\n« وى را به خود نزديك كردم كه كار آرام گيرد و بتوانم از سر خشم و حمايت دين خويش ، از روى قدرت و دورانديشى ضربتى بزنم ، كه بدكار چون نكو كار نيست . » .\r\nگويند : وقتى عمرو از خانهء خود براى ديدار عبد الملك برون ميشد ، پايش بفرش گرفت و افتاد ، و زنش نائله دختر قريض بن وكيع بن مسعود گفت : « ترا به خدا پيش او مرو . » گفت : « مرا رها كن به خدا اگر من خفته باشم او مرا بيدار نخواهد كرد . » آنگاه برون شد و زره پوشيده بود . وقتى پيش عبد الملك رفت كسانى از بنى اميه كه آنجا بودند برون رفتند . عبد الملك كه درها را بسته بود گفت :\r\n« من قسم خورده‌ام كه اگر بر تو دست يافتم تو را بزنجير كنم . » آنگاه زنجيرى\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nبياوردند و به گردن او نهاد و محكم كرد . عمرو بدانست كه او را خواهد كشت و گفت : « اى امير مؤمنان ترا به خدا سوگند مىدهم . » عبد الملك گفت : « اى ابو اميه چرا زره پوشيده‌اى مگر براى جنگ آمده‌اى ؟ » عمرو يقين كرد كه خطر در پيش است و گفت : « ترا به خدا سوگند مىدهم كه با همين زنجير مرا ميان مردم ببرى . » گفت :\r\n« با من حيله مىكنى من از تو حيله‌گرترم . ميخواهى ترا ميان مردم ببرم كه از تو دفاع كنند و ترا از دست من نجات دهند . » آنگاه عبد الملك براى نماز برون رفت و به برادر خود عبد العزيز ، كه همانروز از مصر آمده بود ، گفت كه وقتى او بيرون رفت عمرو را بكشد .\r\nگويند او پسر خود وليد را بدين كار فرمان داده بود . وقتى وليد نزديك آمد عمرو او را بحرمت خويشاوندى قسم داد ، وليد نيز او را نكشت . وقتى عبد الملك بازگشت و او را زنده ديد . به عبد العزيز گفت : « به خدا مىخواهم او را بخاطر شما بكشم كه از خلافت محرومتان نكند . » آنگاه او را بينداخت ، عمرو به دو گفت :\r\n« اى پسر زرقاء خيانت مىكنى ؟ » و عبد الملك سر او را ببريد . برادر عمرو ، يحيى بن سعيد با مردان خود پشت در آمده بود و ميخواست در را بشكند . وليد و غلامان عبد الملك بجلوگيرى او برون شدند و بجنگ پرداختند . وليد و يحيى مقابل شدند و يحيى با شمشير ضربتى به ران او زد كه از پا در آمد . آنگاه سر عمرو را ميان مردم انداختند كه چون آن را بديدند از بالاى خانه نيز كيسه‌هاى دينار سوى آنها انداخته شد كه بجمع آورى آن مشغول شدند و از جنگ باز ماندند و سپس پراكنده شدند . آنگاه عبد الملك گفت : « اگر وليد را كشته باشند انتقام خود را گرفته‌اند . » زيرا وليد پس از آن كه ضربت خورد ديده نشده بود ، ابراهيم بن عدى او را از گير و - دار بر گرفته به بيت القراطيس برده بود . بعد از آن يحيى بن سعيد را پيش عبد الملك آوردند و همه در بارهء عبد الملك هم سخن شدند و مردم از او اطاعت كردند در بارهء كشته شدن عمرو جز آنچه گفتيم نيز گفته‌اند ، كه تفصيل آن را در كتاب اخبار الزمان\r\n\r\n","description":"","footnote":"","page_name":" 107 ","page_number":115},
  {"content":"\r\n\r\nآورده‌ايم . در قسمتهاى آيندهء اين كتاب ضمن اخبار منصور از خواهر عمرو كه زن وليد بن عبد الملك بود و در رثاى او اشعارى گفته بود ، ياد كرده‌ايم كه آنجا مناسب بود نه اينجا كه به تناسب مقام رشتهء سخن بدان كشيد .\r\nعبد الملك بقيهء سال هفتادم را در دمشق بسر كرد . از پس قتل مختار و ياران وى كه مصعب بن زبير در عراق استقرار يافته بود ، به محل معروف به باجميرا در مجاورت جزيره آمده بود و قصد شام و جنگ عبد الملك داشت . در آنجا خبر يافت كه خالد بن عبد الله بن خالد بن اسيد با گروهى از بستگان خود بيعت عبد الله بن زبير را شكسته ، از مكه سوى بصره آمده و در يكى از نواحى شهر فرود آمده است ، و گروهى از قبايل ربيعه ، و مضر و از جمله عبد الله بن وليد و مالك بن مسمع بكرى و صفوان بن اهم تميمى و صعصعة بن معاويه ، عموى احنف به دو پيوسته‌اند . و ميان آنها در بصره جنگها شد كه عاقبت بشكست عبد الله انجاميد و با دو پسر خود گريخت و به عبد الملك پيوست و مصعب به بصره بازگشت . و اين بسال هفتاد و يكم بود . آنگاه از عراق سوى باجميرا بازگشت كه شاعر در اين باب گويد : « اى مصعب عاقبت ، حركت را برگزيدى و هر روز باجميرا را توانى داشت . » درين وقت عبد الملك بن مروان به قرقيسا آمده ، زفر بن حارث عامرى كلابى را ، كه مروج دعوت ابن زبير بود ، محاصره كرد . و او بخلافت عبد الملك گردن نهاد و با او بيعت كرد . پس از آن عبد الملك سوى نصيبين رفت كه يزيد و حبشى ، وابستگان حارث ، با دو هزار سوار از باقيماندهء ياران مختار آنجا بودند و به امامت محمد بن حنفيه دعوت مىكردند . و آنها را محاصره كرد كه بخلافت وى معترف شدند و بصف او پيوستند .\r\nپس از آن بسال هفتاد و دوم مصعب با مردم عراق به قصد جنگ با عبد الملك حركت كرد . عبد الملك نيز با سپاه مصر و جزيره و شام ، سوى او رفت . بر ساحل دجله در دهكدهء مسكن از قلمرو عراق روبرو شدند . حجاج بن يوسف بن ابى عقيل\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nثقفى پيشاهنگ سپاه بود و بقولى حجاج دنباله‌دار آن بود و كارش بواسطهء اعمالى كه بشايستگى انجام ميداد ، نيكو شده بود . عبد الملك مروان بسران مردم عراق و ديگران كه در سپاه مصعب بودند ، نامه نوشت و تهديد و ترغيب كرد . از جمله كسانى كه نامه بدانها نوشت ، ابراهيم بن اشتر نخعى بود . وقتى نامه بوسيلهء جاسوس به دو رسيد وى را در خيمهء خود بداشت و نامه را پيش از آنكه باز كند و مضمون آن را بداند ، پيش مصعب آورد . مصعب گفت : « آيا نامه را خوانده‌اى ؟ » گفت : « خدا نكند پيش از آنكه امير آن را بخواند ، خوانده باشم و روز قيامت خيانتكار محسوب شوم كه بيعت او را شكسته و از اطاعت او بدر رفته‌ايم . » وقتى مصعب در نامه نگريست ديد ابراهيم را امان داده و حكومت هر يك از شهرهاى عراق را كه بخواهد ، با تيول و چيزهاى ديگر براى او تعهد كرده است . آنگاه ابراهيم به مصعب گفت : « هيچيك از سران سپاه نامه‌اى پيش وى آورده است ؟ » مصعب گفت : « نه » ابراهيم گفت : « به خدا به آنها نيز نوشته است . وقتى به من نوشته ، به آنها نيز نوشته است و اينكه پيش تو نياورده‌اند براى اينست كه بموافقت او و خيانت تو رضايت داده‌اند ، بنابر اين راى مرا بپذير و كار آنها را يكسره كن . يا آنها را بشمشير حواله كن يا در بندشان كن آنگاه با عبد الملك جنگ كن . » ولى مصعب اين را نپذيرفت ، در اين اثنا كسانى از مردم ربيعه كه در سپاه مصعب بودند از او كناره گرفتند زيرا مصعب ، ابن زياد بن ظبيان بكرى كه از سران ربيعه و بزرگان بكر بن وائل بود كشته بود . ابراهيم بن اشتر با چابك سواران سپاه پيشاپيش سپاه مصعب برفت و با مقدمهء سپاه عبد الملك ، كه محمد بن مروان سردار آن بود ، روبرو شد . عبد الملك از آمدن ابراهيم و مقابلهء او با محمد ، خبر يافت و كسى پيش محمد فرستاد كه دستور مىدهم « امروز جنگ نكنى » زيرا منجمى كه همراه عبد الملك بود گفته بود سپاه او در آن روز جنگ نكند كه نحس است و سه روز بعد جنگ كند كه فيروزى خواهد يافت . محمد به او پيغام داد : من تصميم دارم امروز جنگ كنم و به مهملات و دروغ‌هاى منجم تو گوش ندهم . عبد الملك به منجم و حاضران\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nگفت : « مىبينيد » آنگاه رو به آسمان كرد و گفت : « خدايا مصعب مردم را سوى برادرش دعوت مىكند و من آنها را بسوى خودم دعوت مىكنم خدا هر يك از ما را كه براى امت محمد صلى الله عليه و سلم بهتر است فيروزى بخش . » .\r\nدر همانروز محمد بن مروان و ابراهيم اشتر مقابل شدند . محمد رجزى بدين مضمون مىخواند : « اى اسبى كه دست و پايت نشان دارد و دمت رنگ روشن است ، كسى چون من كه بر چون توئى باشد شايستهء غارت كردن است . » و جنگ ادامه داشت تا شب در رسيد و عتاب بن ورقاى تميمى كه با ابراهيم اشتر بود و فتح او را نزديك ميديد و حسادت مىكرد ، گفت : « مردم خسته شده‌اند بگو باز گردند . » ابراهيم گفت : « چگونه از مقابل دشمن باز گردند ؟ » عتاب گفت : « ميمنه را فرمان بده تا باز - گردد . » ولى ابراهيم نپذيرفت ، عتاب سوى ميمنه رفت و فرمان بازگشت داد و چون سپاه ميمنه جاى خويش را خالى كرد ، ميسرهء محمد بدان حمله برد و مردان درهم آميختند و سواران دشمن با ابراهيم رو برو شدند و نيزه‌ها او را در ميان گرفت و چند تير به او خورد و اطرافيانش پراكنده شدند و از زين فرو كشيده شد و دشمنان او را در ميان گرفتند و پس از شجاعت نمائى بسيار كشته شد ، در بارهء كسى كه سر او را بر - گرفت ، اختلاف كرده‌اند . بعضى گفته‌اند ثابت بن يزيد وابستهء حصين بن نمير كندى سر او را بريد ، بعضى ديگر گفته‌اند عبيد بن ميسره وابستهء بنى يشكر كه تيره‌اى از رفاعه بود ، سر او را بريد . پيكر ابراهيم را پيش عبد الملك بردند و جلو روى او انداختند و وابستهء حصين بن نمير آن را برگرفت و هيزمى فراهم آورد و آن را به آتش بسوخت .\r\nصبحگاه همانشب عبد الملك از محل خود حركت كرد و به دير الجاثليق كه جزو سپاهبوم عراق بود ، آمد . در آنجا عبيد الله بن زياد بن ظبيان و عكرمة بن ربعى ، با گروه ربيعه بيامدند و بسپاه عبد الملك پيوستند و مطيع او شدند . آنگاه دو سپاه صف آراستند و مصعب تنها ماند كه همهء قبايل مضرى و يمنى كه با او بودند ، از او جدا\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nشدند و هفت نفر با او ماندند كه اسماعيل بن طلحة بن عبيد الله نميمى و پسرش عيسى بن مصعب از آن جمله بودند . مصعب بپسر خود گفت : « پسر جان اسب خود را سوار شو و فرار كن و به مكه پيش عموى خود برو و بگو مردم عراق با من چه كردند و مرا بگذار كه ناچار كشته خواهم شد . » پسرش گفت : « به خدا نبايد زنان قريش بگويند كه من از پيش تو گريخته‌ام و هرگز در بارهء تو با آنها گفتگو نكنم . » مصعب گفت :\r\n« اگر نميروى پس جلو برو تا در مصيبت تو از خدا صبر بخواهم . » عيسى نيز جلو رفت و بجنگيد تا كشته شد .\r\nآنگاه محمد بن مروان ببرادرش عبد الملك گفت مصعب را امان دهد .\r\nعبد الملك نيز با حضار مشورت كرد . على بن عبد الله بن عباس بن عبد المطلب گفت :\r\n« امانش مده . » خالد بن يزيد بن معاوية بن ابى سفيان گفت : « امانش بده . » آنگاه سر و صداى على و خالد بگفتگو بلند شد عبد الملك ببرادرش محمد گفت پيش مصعب برود و امانش بدهد و هر چه ميخواهد تعهد كند . محمد برفت و نزديك مصعب ايستاد و گفت : « اى مصعب پيش من بيا ، من پسر عموى تو محمد بن مروان هستم امير المؤمنين ترا در بارهء جان و مالت و هر چه كرده‌اى امان داده است كه به هر كجا بخواهى مقيم شوى و اگر جز اين قصدى در بارهء تو داشت ، انجام داده بود . بنابر اين جان خود را تلف مكن . » .\r\nدر اين وقت يكى از اهل شام سوى عيسى بن مصعب رفت كه سرش را ببرد . مصعب سوى او رفت و شامى غافل بود ، مردم شام بانگ زدند فلانى شير به طرف تو ميآيد اما مصعب به دو رسيد و دو نيمش كرد . در اين وقت اسب مصعب را پى كردند و پياده ماند و عبيد الله بن زياد بن ظبيان سوى وى رفت و دو ضربت بهم زدند ، مصعب زودتر ضربتى بسر عبيد الله زد ، خود مصعب زخمهاى بسيار داشت ، عبيد الله نيز ضربتى بزد و او را كشت و سرش را ببريد و نزد عبد الملك آورد ، عبد الملك به سجده رفت . در اين وقت عبيد الله دستهء شمشير خود را گرفت و از غلاف بيرون كشيد و قسمت اعظم آن را برون آورد كه\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nدر حال سجده عبد الملك را بزند . سپس پشيمان شد و انا لله گفت بعدها گفت غافلگيرى از مردم رفته است ، تصميم گرفتم و نكردم و گر نه در يك ساعت عبد الملك و مصعب ، دو پادشاه عراق را كشته بودم . عبيد الله وقتى سر مصعب را آورده بود به تمثيل شعرى بدين مضمون خواند : « مادام كه شاهان عدالت كنند به حق آنها وفا ميكنيم ولى كشتن آنها بر ما حرام نيست . » عبد الملك گفته بود : « تا كى در قريش مردى چون مصعب پيدا مىشود ؟ » قتل مصعب روز سه شنبه سيزدهم جمادى الاول سال هفتاد و دوم بود . عبد الملك گفت تا مصعب و پسرش عيسى را در دير الجاثليق دفن كردند . آنگاه عبد الملك اهل عراق را به بيعت خويش خواند و آنها نيز با وى بيعت كردند .\r\nمسلم بن عمرو باهلى از پروردگان معاويه و پسرش يزيد بود . اما در آن روز در سپاه مصعب بود . وى را پيش عبد الملك آوردند و برايش از او امان گرفتند ، به دو گفتند : « تو با اين همه زخمت كه دارى مرده‌اى ، و ديگر اميد زندگى ندارى ، امان را براى چه ميخواهى ؟ » گفت : « براى آنكه مالم سالم بماند و از پس من فرزندانم در امان باشند . » وقتى او را پيش عبد الملك نهادند ، گفت : « خدا دست ضارب ترا قطع كند چرا راحتت نكرد ، آيا همهء محبتها را كه خاندان حرب با تو كردند كفران كردى ؟ » آنگاه او را در بارهء مال و فرزند امان داد و او همانوقت درگذشت .\r\nعبد الله بن قيس رقيات در بارهء كشته شدن مصعب در دير الجاثليق عراق گويد :\r\n« كشته‌اى كه مقيم دير الجاثليق است مايهء ننگ و زبونى بصره و كوفه شده بكر بن وائل نكوئى نكردند و خدا را در نظر نگرفتند ، و تميميان هنگام ستيز پايمردى نكردند . خدا پاداش بصرى و كوفى را ملامت دهد كه سزاوار ملامتند . » شاعر شامى نيز در اين باب ضمن اشعار بسيار گويد : « حقا در اطراف دجله سپاه ما در كار مصعب ، بملالت دچار شد . نيزه‌هاى بلند را حركت ميدادند با منافق اهل عراق عتاب كردند و او عتاب نپذيرفت ما در جنگى با او مقابل شديم كه نتيجهء\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nآن معلوم بود . » .\r\nمصعب جمال چهره و كمال بنيه‌اى داشت و ابن رقيات ضمن شعرى در بارهء او گويد : « مصعب شهاب خدا بود كه ظلمت از چهرهء وى برخاسته بود . » و ما اخبار مصعب و سكينه دختر حسين را كه همسر وى بود ، با عايشه دختر طلحه ، و ليلى كه از جملهء زنان وى بودند ، با ديگر اخبار وى در كتاب اوسط آورده‌ايم . منقرى گويد :\r\nسويد بن سعيد به من گفت كه مروان بن معاويهء فزارى براى من ، از محمد بن عبد الرحمن از ابو مسلم نخعى نقل كرد كه سر حسين را ديدم كه آوردند و در قصر حكومت كوفه پيش روى عبيد الله بن زياد نهادند . پس از آن سر عبيد الله را بديدم كه آوردند و همانجا پيش روى مختار نهادند ، پس از آن سر مختار را ديدم كه آوردند و پيش روى مصعب بن زبير نهادند ، پس از آن سر مصعب بن زبير را ديدم كه بياوردند و در همانجا پيش - روى عبد الملك نهادند . » .\r\nدر صورت ديگر از روايتها گفته‌اند كه همين راوى گفته بود : « عبد الملك مرا مضطرب ديد و توضيح خواست ، گفتم : « اى امير مؤمنان به اين خانه آمدم و سر حسين را در همين جا پيش ابن زياد ديدم ، پس از آن بيامدم و سر ابن زياد را پيش مختار ديدم ، پس از آن بيامدم و سر مختار را پيش مصعب بن زبير ديدم ، و اين سر مصعب است كه اكنون پيش تو است . و خدا ترا اى امير مؤمنان ، مصون دارد . » گويد عبد الملك برخاست و بگفت تا طاق آن محل را خراب كردند . اين حديث از وليد بن حباب و ديگران نقل شده است . عبد الملك از دير الجاثليق به نخيله ، بيرون كوفه آمد و مردم كوفه برون شدند و با او بيعت كردند و بدان وعده‌ها كه در نامه‌هاى نهان با مردم كرده بود ، وفا كرد و خلعت و جايزه و تيول بسيار داد و مردم را به ترتيب مقاماتشان مرتب كرد و بتشويق و تهديد آنها پرداخت . حكومت بصره را به خالد بن عبد الله بن خالد بن اسد ، و حكومت كوفه را به بشر بن مروان برادر خود داد و جمعى از اهل راى و تدبير شام را كه روح بن زنباع جذامى از آن جمله بود با وى گذاشت . حجاج بن يوسف\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nرا نيز براى جنگ با ابن زبير به مكه فرستاد و با ديگر مردم شام به دمشق مركز حكومت خود بازگشت .\r\nبشر بن مروان اديب و ظريف بود و شعر و صحبت و سماع و شرابخوارى را دوست داشت . عبد الملك به دو گفته بود : « روح ، عموى تو مردى صديق و عفيف است و خير خواه خاندان ماست ، و نبايد هيچكارى را بى مشورت او بسر برى . » بشر نيز او را محترم داشت و به نديمان خويش گفت : « بيم دارم اگر سبكى كنم قضيه را به امير مؤمنان بنويسد ، اما من مؤانست و اجتماع را دوست دارم . » يكى از نديمان عراقى وى كه مردى مدبر بود ، گفت من چنان كنم كه از پيش تو برود و به امير مؤمنان شكايت و گله نكند . » بشر مسرور شد و وعده داد اگر اين كار را انجام داد ، جايزه و پاداش نكو به دو دهد . « روح » مردى غيور بود و كنيزى داشت كه وقتى از منزل به مسجد يا جاى ديگر ميرفت در خانهء او را قفل و مهر مىزد تا برود و باز گردد . جوان عراقى دواتى برگرفت و شبانگاه نزديك منزل روح رفت . وقتى روح براى نماز ميرفت وى در لحظهء برون شدن وى وارد دهليز شد و زير پله نهان شد و بهر حيله بود به اطاق روح درآمد و نزديك خوابگاه وى به ديوار اشعارى بدين مضمون نوشت . « اى روح اگر خبر مرگ تورا پيش مردم مغرب برند دختران و بيوه زنان چه خواهند كرد ؟\r\nموقع مرگ ابن مروان رسيده است ، پس اى روح بن زنباع بفكر خودت باش .\r\nدوشيزگان نرم تن ترا فريب ندهند و گفتار ناصح را بشنو . » پس از آن بدهليز باز - گشت و آنجا ببود ، هنگام صبح كه روح براى نماز برون رفت ، جوان عراقى نيز با غلامان وى ، كه از دنبالش بودند بيرون آمد . وقتى روح بازگشت و در اطاق را بگشود ، نوشته را بديد . بترسيد و حيرت كرد و گفت : « اين چيست ؟ » به خدا هيچ انسانى جز من وارد حجره‌ام نميشود ، ديگر ماندن در عراق فايده ندارد . » آنگاه پيش بشر رفت و گفت : « اگر كارى پيش امير مؤمنان دارى به من بگو . » بشر گفت : « مگر ميخواهى به روى ؟ » گفت : « بله » گفت : « چرا مگر بدى ديده‌اى ؟ يا كار ناروائى شده كه نتوانسته‌اى\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nتحمل كنى ؟ » گفت : « نه به خدا ، خدا تو را پاداش نكو دهد ، اما حادثه‌اى رخ داده و من ناچار بايد پيش امير مؤمنان بروم . » . بشر او را سوگند داد كه واقع حال را بگويد .\r\nروح گفت : « امير مؤمنان مرده يا تا چند روز ديگر خواهد مرد . » گفت : « از كجا دانسته‌اى ؟ » روح نيز قضيهء نوشته را با او بگفت و افزود : « جز من و فلان كنيزك من هيچكس وارد حجره‌ام نميشود و اين را كسى جز جن و يا فرشته ننوشته است . » بشر گفت : « برو اميدوارم اين قضيه حقيقت نداشته باشد . » ولى او تغيير راى نداد و سوى شام رفت . بشر نيز به شراب و طرب پرداخت . وقتى روح پيش عبد الملك رفت كار او را نپسنديد و گفت : « لابد حادثه‌اى براى بشر رخ داده يا كار نامناسبى ديده‌اى ؟ » اما او بشر را ثنا گفت و رفتارش را ستود و گفت : « بسبب چيزى آمده‌ام كه نميتوانم گفت تا خلوت شود . عبد الملك بحضار گفت بروند ، و با روح خلوت كرد ، او نيز قصهء خويش را بگفت و اشعار را بخواند . عبد الملك سخت بخنديد و گفت : « بشر و يارانش اقامت تو را خوش نداشته‌اند و بدين طريق حيله كرده‌اند . باك مدار . » .\r\nوقتى خبر قتل مصعب به برادرش عبد الله رسيد ، در بارهء او سكوت كرد تا غلامان و كنيزان در كوچه‌هاى مدينه و مكه از آن سخن گفتند . سپس ابن زبير در حالى كه عرق از پيشانيش ميريخت ، بمنبر رفت و گفت : « ستايش خدا را كه شاه دنيا و آخرت است و ملك را كه بهر كه خواهد ، دهد و ملك را از هر كه خواهد گيرد .\r\nهر كه را خواهد عزيز كند و هر كه را خواهد ذليل كند . كه نيكى بدست اوست و به همه چيز تواناست . بدانيد كه خدا كسى را كه حق با اوست ذليل نكند و كسى را كه دستهء او دوستداران شيطان باشند ، عزت ندهد . خبرى از عراق آمده كه مارا غمگين و خرسند كرده ، غمگين شده‌ايم براى آنكه فراق خويشاوند نزديك سوزشى دارد كه خويشاوند هنگام مصيبت احساس مىكند ، پس از آن به تكيه‌گاههاى صبر و تسليت پناه ميبرد . خرسند شده‌ايم زيرا كشته شدن وى شهادت بود كه خدا ما را از آن نصيب دهد .\r\nبه خدا ما چون خاندان ابى العاص بمرگ طبيعى نميميريم . بضربت نيزه جان مىدهيم\r\n\r\n","description":"","footnote":"","page_name":" 115 ","page_number":123},
  {"content":"\r\n\r\n. يا در سايهء شمشيرها كشته ميشويم . بدانيد كه دنيا عاريهء پادشاه قهاريست كه ملكش زايل نشود و تغيير نپذيرد . اگر دنيا به من اقبال كند آن را مانند حريص مغرور نميگيرم و اگر از من بگردد چون غمزدهء زبون بر آن نميگريم . » .\r\nپس از آن حجاج به طايف آمد و چند ماه در آنجا ببود . سپس به مكه حمله برد و ابن زبير را محاصرهء كرد و به عبد الملك نوشت كه من كوه ابو قبيس را گرفته‌ام .\r\nوقتى نامهء او در بارهء محاصرهء ابن زبير و گرفتن ابو قبيس به عبد الملك رسيد ، تكبير گفت و همهء كسانى كه در خانهء او بودند تكبير گفتند و صداى تكبير بمردم بازار رسيد ، آنها نيز تكبير گفتند و پرسيدند قصه چيست ؟ به آنها گفتند : « حجاج ، ابن زبير را در مكه محاصره كرده و ابو قبيس را گرفته است . » گفتند « راضى نخواهيم شد تا وقتى اين ترابى ملعون را بيارد كه در بند باشد و كلاه بوقى بسر سوار شتر در بازارها بگرداند . » محاصرهء ابن زبير بوسيلهء حجاج در مكه اول ذى قعده سال هفتاد و دوم آغاز شد ، مصعب نيز در همين سال كشته شده بود . اين سخن را از قول اهل دمشق در بارهء ابن زبير نقل كرديم ، عمرو بن شبه نميرى از ابن عاصم نقل كرده است :\r\nابن زبير نگذاشت حجاج بر كعبه طواف كند ، حجاج نيز با مردم در عرفه توقف كرد . محرم بود و زره و خود نيز داشت . در اين وقت وى سى و يك ساله بود . ابن زبير نيز در مكه قربانى كرد و به سبب حضور حجاج به عرفه نرفت . مدتى كه حجاج ابن زبير را در مكه محاصره كرده بود ، پنجاه روز بود .\r\nدر اثناى محاصره ، ابن زبير پيش مادر خود اسما دختر ابو بكر صديق رضى الله عنه رفت . وى به صد سالگى رسيده بود اما هنوز يك دندان او نيفتاده و يك مويش سپيد نشده بود و عقل و هوشش پا برجا بود - چنان كه خبر او را سابق در همين كتاب گفته‌ايم - پيش مادر خود رفت و به او گفت : « مادر حالت چطور است ؟ » گفت :\r\n« پسر جان حالم خوب نيست . » گفت : « مرگ مايهء آسايش است . » گفت : « شايد آرزوى مرگ من دارى ولى من نميخواهم بميرم تا كار تو يك طرفه شود . يا بميرى كه از\r\n\r\n","description":"","footnote":"","page_name":" 116 ","page_number":124},
  {"content":"\r\n\r\nخدا صبر بخواهم ، يا فيروز شوى كه چشمم روشن شود . » عبد الله وصيت كرد و بزنان خود گفت وقتى خبر مرگ او را شنيدند ، مادرش اسما را پيش خودشان ببرند . عروة بن زبير دل با عبد الملك بن مروان داشت و عبد الملك بن مروان به حجاج مكرر نوشته بود عروه را رعايت كند و بجان و مال او خسارت نزند بدين جهت عروه پيش حجاج رفت و پيش برادرش برگشت و گفت اينك خالد بن عبد الله بن خالد بن اسيد و عمرو بن عثمان عفان از طرف عبد الملك آمده‌اند كه ترا با همراهانت در بارهء آنچه كرده‌ايد امان بدهند و تعهد كنند كه هر كجا ميل دارى ، اقامت كنى و خدا را بر اين گواه گيرند . و بعضى سخنان ديگر گفت . عبد الله از قبول امان دريغ كرد مادرش اسما به دو گفت : « پسرك من مبادا از بيم مرگ كار ناشايسته‌اى را بپذيرى با بزرگوارى بمير ، مبادا تن به اسارت دهى يا تسليم شوى ، » گفت : « مادر - جان ميترسم پس از كشته شدن اعضايم را ببرند . » گفت : « پسرك من مگر بز پس از كشته شدن از پوست كندن رنج ميبرد ؟ » .\r\nهنگام نماز در مسجد الحرام به ابن زبير ، كه به كعبه پناه برده بود ، حمله بردند و بانگ ميزدند : « اى پسر ذات النطاقين » و ابن زبير به تمثيل شعرى بدين مضمون خواند : « سخن‌چينان او را عيب كردند كه دوستش داشته‌ام ، اين چيزى نيست كه مايهء ننگ شود . » آنگاه گروهى را كه با شمشير سوى او مىآمدند بديد و بياران خود گفت : « اينان كيستند ؟ » گفتند : « از مردم مصرند » گفت : « به خداى كعبه قاتلان عثمان امير مؤمنانند . » و به آنها حمله برد . يكى از ايشان را كه چرمى بتن داشت ، با ضربت بزد و دو نيم كرد و گفت : « اى پسر حام بمير » آنگاه مردان مصر و شام بر او انبوه شدند و او همچنان ضربت به آنها ميزد تا از مسجد برونشان كرد و نزديك كعبه بازگشت و شعرى بدين مضمون ميخواند : « زندگى را بناسزا نميخرم و براى فرار از ترس مرگ نردبان نميجويم . » آنگاه حجر را لمس كرد . بار ديگر دشمن بر او انبوه شد كه به آنها حمله برد و شعرى بدين مضمون\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nميخواند : « ياران تو گردن زدن را باب كردند و جنگ ما را به پا داشت . » در اين وقت سنگى به او خورد كه پيشانيش را بشكست و خون روان شد و استخوان پديدار شد و او شعرى بدين مضمون بخواند : « بما از پشت زخم نميرسد بلكه خون روى قدمهاى ما ميريزد » و باز آنها را از مسجد برون كرد و با بقيهء اصحاب خود بنزديك كعبه بازگشت و گفت : « غلاف شمشيرها را بيندازيد و شمشير خود را چون صورت خود محفوظ داريد ، مبادا شمشير يكيتان بشكند و چون زن بنشينيد . هيچيك از شما نپرسد عبد الله كجاست . هر كس مرا ميجويد من صف اول هستم . » سپس اشعارى بدين مضمون خواند : « پروردگارا سپاه شام بسيار شده‌اند و پردهء خانه را دريده‌اند پروردگارا من ضعيف و مظلوم مانده‌ام از جانب خويش سپاهى به يارى من فرست .\r\nدر اين وقت از هر مسجد هزارها از اهل شام بدرون ريختند و او بر آنها حمله برد ، او را سنگباران كردند كه از پا در آمد . دو تن از غلاماشان روى او افتادند و يكيشان ميگفت : « بنده پروردگار خود را يارى مىكند و از او حمايت ميخواهد . » تا همگى كشته شدند و ياران وى پراكنده شدند . آنگاه حجاج بگفت تا او را در مكه بياويختند . كشته شدن وى بروز سه‌شنبه چهاردهم جمادى الاول سال هفتاد و سوم بود .\r\nاسما مادر ابن زبير با حجاج در بارهء دفن او سخن گفت و او نپذيرفت ، اسما به حجاج گفت : « گواهى مىدهم كه از پيمبر خدا صلى الله عليه و سلم شنيدم كه ميفرمود « از ثقيف دروغگو و ابوهالكى برون مىشود . » دروغگو مختار بود و هالك كسى جز تو نيست . » .\r\nبعدها در همين كتاب شمه‌اى از اخبار حجاج را خواهيم گفت و تفصيل آن را در كتابهاى سابق آورده‌ايم . حجاج سه سال حكومت مكه و مدينه و حجاز و يمن و يمامه داشت و پس از آنكه بشير بن مروان در بصره بمرد ، حكومت عراق را نيز به دو دادند .\r\n\r\n","description":"","footnote":"","page_name":" 118 ","page_number":126},
  {"content":"\r\n\r\nبدوران عبد الملك بسال هفتاد و هشتم ، جابر بن عبد الله انصارى در مدينه بمرد .\r\nوى نود و چند سال داشت و ديدگانش كور شده بود . جابر به دمشق پيش معاويه رفته بود اما چند روز او را نپذيرفت و وقتى پذيرفت جابر به دو گفت : « اى معاويه مگر از پيمبر خدا صلى الله عليه و سلم نشنيده‌اى كه ميفرمود : « هر كه از حاجتمندى روى بپوشد خدا بروز قيامت كه روز حاجتمندى اوست به دو اعتنا نكند » ؟ معاويه خشمگين شد و گفت : « شنيدم كه ميفرمود : « پس از من نارواها خواهيد ديد ، صبر كنيد تا بر لب حوض پيش من آئيد . » پس چرا صبر نكردى ؟ » جابر گفت : « چيزى را كه فراموش كرده بودم به ياد من آوردى . » آنگاه برون شد و بر مركب خود نشست و برفت . پس از آن معاويه ششصد دينار براى او فرستاد كه پس فرستاد و نوشت : « من قناعت را بر گشاده دستى ترجيح مىدهم و آب را از برف خالص بيشتر دوست دارم .\r\nوقتى حادثه‌اى رخ دهد قاضى نفس خويشتن مىشوم . بسا كسان كه ديگران عليه آنها قضاوت كنند و قاضى خويشتن نشوند . جامهء حيا مىپوشم و آبروى خويش را بطلب گشاده دستى نميريزم . » آنگاه به فرستادهء معاويه گفت : « به پسر جگرخواره بگو به خدا هرگز در طومار تو ثوابى كه من سبب آن باشم نخواهند نوشت . » و هم در ايام عبد الملك بسال هشتاد و يك محمد بن على بن ابى طالب ، ابن حنفيه در مدينه بمرد و در بقيع مدفون شد و ابان بن عثمان بن عفان بن اجازهء پسرش ابو هاشم بر او نماز كرد . كنيهء محمد ابو القاسم بود و هنگام مرگ شصت و پنج سال داشت گويند وى بفرار از ابن زبير به طائف رفت و در آنجا درگذشت . و هم گفته‌اند كه مرگ وى بديار ايله بود . در بارهء محل قبر وى نيز اختلاف كرده‌اند و ما گفتار كيسانيه را با كسانى كه گفته‌اند وى در كوه رضوى است ، از پيش گفته‌ايم . فرزندان وى حسن و ابو هاشم و عبد الله و جعفر اكبر و حمزه و على از يك كنيز بودند و جعفر اصغر و عون كه مادرشان ام جعفر بود و قاسم و ابراهيم .\r\nنصر بن على براى ما نقل كرد كه ابو احمد زبيرى به نقل از يونس بن -\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nابى اسحاق گفت كه سهل بن عبيد بن عمرو خابورى براى ما نقل كرد كه ابن حنفيه به عبد الملك نوشت كه حجاج بديار ما آمده و من از او بيمناكم و ميخواهم كه او را بدست و زبان بر من تسلط ندهى . عبد الملك به حجاج نوشت : « محمد بن على به من نوشته كه وى را از تو معاف دارم ، من دست ترا از او كوتاه ميكنم بدست و زبان بر او تسلط ندارى و متعرض او مشو . » پس از آن حجاج محمد را در اثناى طواف بديد و لب بگزيد و گفت : « حيف كه امير مؤمنان مرا در بارهء تو مجاز نكرده است . » محمد به دو گفت : « مگر ندانى كه خداى تبارك و تعالى در هر روز و شب سيصد و شصت نظر دارد شايد يكى از آن نظرها را به من كرده و بر من ترحم آورده و ترا بدست و زبان بر من تسلط نداده است . » گويد : حجاج اين سخن را به عبد الملك نوشت . عبد الملك نيز آن را بپادشاه روم كه او را تهديد كرده بود نوشت . پادشاه روم به دو جواب داد :\r\n« اين سخن از طبع تو و طبع پدرانت نيست . اين سخن را يا پيمبر يا يكى از خاندان پيمبر گفته است . » .\r\nشعبى گويد : « عبد الملك مرا پيش شاه روم فرستاد ، وقتى بنزد او رسيدم از هر چه پرسيد جواب دادم . رسم نبود كه فرستادگان پيش او بسيار بمانند ، اما روزهاى بسيار مرا بداشت تا آنجا كه براى بازگشت شتاب داشتم . وقتى ميخواستم بيايم به من گفت : « تو از خاندان سلطنت هستى ؟ » گفتم « نه ، يكى از مردم عادى عربم » و او آهسته سخنى گفت ، آنگاه رقعه‌اى به من دادند و گفتند وقتى نامه‌ها را برفيق خود ميرسانى اين رقعه را نيز به او بده » گويد : « وقتى بنزد عبد الملك رسيدم نامه‌ها را رسانيدم رقعه را از ياد بردم و چون قسمتى از خانه را پيمودم كه بيرون بيايم آن را به ياد آوردم و بازگشتم و رقعه را به دو دادم ، وقتى آن را بخواند به من گفت : « آيا پيش از آنكه رقعه را به تو بدهد چيزى با تو گفت ؟ » گفتم : « آرى به من گفت : تو از خاندان سلطنت هستى » و من گفتم « نه ، يكى از مردم عادى عرب هستم » آنگاه از پيش عبد الملك برون شدم و چون بدر رسيدم مرا باز گردانيدند ، وقتى پيش او رسيدم گفت : « ميدانى\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nدر رقعه چيست ؟ » گفتم « نه » گفت « بخوان » و چون بخواندم نوشته بود : « عجبا از قومى كه كسى مانند اين را دارند و ديگرى را بسلطنت بر ميدارند . » به عبد الملك گفتم : « به خدا اگر مىدانستم چه نوشته است آن را نمىآوردم ، ترا نديده كه اين را نوشته است . » گفت : « ميدانى براى چه اين را نوشته است ؟ » گفتم : « نه » گفت : « بسبب داشتن تو بر من حسد برده و خواسته است مرا بكشتن تو وادارد . » گويد : « وقتى اين سخن بشاه روم رسيد گفت : « مقصودم همين بود . » .\r\nبحضور عبد الملك از معاويه سخن رفت گفت : « وى سه چيز را گرفت و سه چيز را رها كرد : هنگام سخن دلهاى مردم را جلب ميكرد و چون با او سخن ميكردند نيك گوش ميداد ، و هنگام اختلاف آسانترين راه را پيش ميگرفت و از لجاج و غيبت و كارهائى كه عذر آن بايد خواست دورى مىكرد . » روزى يكى از مصاحبان عبد الملك به دو گفت : « مىخواهم با تو خلوت كنم . » و چون خلوت كردند عبد الملك گفت : « بسه شرط : مدح مرا پيش من مگو كه خويشتن را از تو بهتر ميشناسم ، و پيش من عيب كسى مكن كه از تو نخواهم شنيد و به من دروغ مگو كه دروغگو از تدبير برى است . » گفت : « اجازه رفتن ميدهى ؟ » گفت : « ميل تو است . » .\r\nهيثم و ديگر اخباريان نقل كرده‌اند كه عبد الملك شنيد كه يكى از حكام وى هديه مىپذيرد ، او را احضار كرد و وقتى بنزد وى آمد ، به دو گفت : « آيا از وقتى حكومت داشته‌اى هديه‌اى پذيرفته‌اى ؟ » گفت : « اى امير مؤمنان قلمرو تو آباد است و خراج فراوان ميرسد و رعيت در رفاه كامل است . » گفت : « جواب مرا بده آيا از وقتى ترا بحكومت فرستاده‌ام هديه‌اى پذيرفته‌اى ؟ » گفت : « بله » گفت : « اگر پذيرفته‌اى و عوض نداده‌اى مردى فرومايه‌اى ، و اگر از غير مال خود چيزى به هديه دهنده رسانيده‌اى يا داده‌اى كه كمتر از آن بوده است جانى و ستمگرى ، بهر حال كار تو از فرومايگى يا خيانت يا جهالت بر كنار نيست . » و بگفت تا او را از حكومت\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nبرداشتند .\r\nمنقرى بنقل از ضبى گويد وليد بن اسحاق ميگفت كه ابن عباس گفته بود :\r\n« عاتكه دختر يزيد بن معاويه كه مادرش ام كلثوم دختر عبد الله بن عامر بود ، همسر عبد الملك بن مروان بود . وقتى چنان شد كه عاتكه نسبت به دو خشمگين شد و عبد الملك به هر وسيله بجلب رضاى او كوشيد و موفق نشد . چون او را بسيار دوست داشت در اين باب با خواص خود گفتگو كرد . عمرو بن بلال كه يكى از بنى اسد بود و دختر زنباع جذامى را گرفته بود ، گفت : « اگر او را به آشتى حاضر كنم چه به من مىدهى ؟ » گفت : « هر چه بخواهى . » عمرو برفت و بر در خانهء عاتكه بنشست و گريستن آغاز كرد ، خاصان عاتكه به دو گفتند : « ابو حفص چرا گريه ميكنى ؟ » گفت : « به دختر عمويم پناه آورده‌ام براى من از او اجازه بگيريد . » عاتكه به دو اجازه داد و پرده‌اى در ميانه بود ، عمرو گفت : « ميدانى كه با معاويه و يزيد و مروان و عبد الملك چه سوابقى داشته‌ام . من فقط دو پسر دارم كه يكى از آنها ديگرى را كشته است امير مؤمنان گفته است : « قاتل را خواهم كشت » به دو گفته‌ام : صاحب خون من هستم و از آن در ميگذرم . اما از من نپذيرفته و مىگويد : « نمىخواهم رعيتم را به اين چيزها عادت بدهم » و فردا او را خواهد كشت . ترا به خدا عفو پسر مرا از او بخواه . » گفت :\r\n« من با او صحبت نميكنم » . گفتم : « گمان نميكنم كارى از احياى نفس بهتر باشد . » خواص و خدمه و اطرافيان عاتكه اصرار كردند تا گفت : « لباس مرا بياوريد » و لباس پوشيد . ميان او و عبد الملك درى بود كه آن را مسدود كرده بود ، بگفت تا در را بگشودند و وارد شد . خواجه پيش دويد و گفت : « اى امير مؤمنان عاتكه دارد مىآيد » گفت : « خودت ديده‌اى ؟ » گفت : « بله » در همين وقت عاتكه نمودار شد و عبد الملك بر تخت بود ، سلام كرد و لحظه‌اى خاموش ماند . سپس گفت : « به خدا اگر بخاطر عمرو بن بلال نبود پيش تو نمىآمدم يكى از پسرانش ديگرى را كشته و او كه صاحب خون است از خون در گذشته آيا تو ميخواهى او را بكشى ؟ » گفت : « آرى\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nبه خدا بايد كشته شود . » آنگاه دست عاتكه را گرفت و او روى بگردانيد پس از آن پايش را گرفت و ببوسيد و گفت : « او را به تو بخشيدم . » آنگاه سه بار با وى ببود و صلح كردند . پس از آن عبد الملك برون شد و بمجلس خواص نشست ، وقتى عمرو بن بلال بيامد به دو گفت : « ابو حفص خوب تدبيرى براى قوادى به كار بردى اكنون چه مىخواهى ؟ » گفت : « اى امير مؤمنان هزار دينار با يك مزرعه با همهء ابزار و برده كه در آن هست » گفت : « به تو بخشيدم . » گفت مستمريهائى هم براى فرزندان و خاندانم . گفت : آن را هم مىدهم . » وقتى كه خبر به عاتكه رسيد گفت : « لعنت بهر چه قواد است ، مرا فريب داد . » وقتى عبد الملك به حجاج نامه نوشت كه فتنه را براى من وصف كن ، حجاج جواب داد : « فتنه از پچ‌پچ شروع مىشود و با شكايت بارور مىگردد و با گفتگو بثمر ميرسد . » عبد الملك به دو نوشت : « راست گفتى و نكو وصف كردى اگر ميخواهى پيروانت با تو يك دل باشند ، آنها را مجموع نگهدار . جدا جدا عطا بده و محتاجشان بدار . » منقرى بنقل از ابو الوليد بن صباح بن وليد از ابو رياش ضبة بن نفاقه از مقلس بن سابق دمشقى سكسكى گويد : « وقتى عبد الملك خبر يافت كه ابن اشعث او را خلع كرده است ، بمنبر رفت و حمد و ثناى خدا كرد و گفت : « مردم عراق پيش از خاتمهء عمر من منتظر مرگ من هستند خدايا ما را بر كسى كه بهتر از ماست مسلط مدار و كسى را كه بهتر از اوييم بر ما مسلط مكن ، خدايا شمشير اهل شام را بر مردم عراق مسلط كن تا رضاى تو حاصل شود و چون رضاى تو حاصل شد مگذار به حد خشم تو برسد . » .\r\nوقتى عبد الملك به حجاج نوشت كه تو بنزد من مانند سالم هستى ، حجاج ندانست منظور او چيست و نامه به قتيبة بن مسلم نوشته اين را از او پرسيد . نامه را با پيكى فرستاد و چون بنزد قتيبه رسيد و نامه را به دو داد ، فرستاده بادى رها كرد و\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nخجل شد ، قتيبه نامه را بخواند و ميخواست به دو بگويد بنشين و گفت : « ب . . ز » فرستاده گفت : « . . . دم » و قتيبه شرمگين شد و گفت : « ميخواستم بگويم بنشين و خطا كردم . » فرستاده گفت : « من خطا كردم و تو نيز خطا كردى . » قتيبه گفت : « اما اين دو خطا برابر نيست ، من از دهانم خطا كردم و تو از . . . ، به امير بگو كه سالم بندهء كسى بود و بنزد وى عزيز بود و كسان بد او بسيار ميگفتند و او شعرى بدين مضمون گفت :\r\n« ميخواهند مرا از سالم بگردانند در صورتى كه سالم پوست ما بين چشم و بينى من است . » عبد الملك خواسته بگويد كه تو نيز بنزد من همانند سالم عزيز هستى . » چون نامه به حجاج رسيد فرمان حكومت خراسان را بنام او نوشت .\r\nو نظير اين حكايت آورده‌اند كه مردى در مجلس خالد بن عبد الله قسرى بود و بادى رها كرد و چون غذا بياوردند آن مرد برخاست و خالد گفت : « بنشين . » و او نپذيرفت . خالد گفت : « ترا به خدا « ب . . . ز » گفت : « . . . زيدم » و خالد خجل شد و عذر خواست و مالى به دو داد .\r\nوقتى سپرهاى در و ياقوت نشان براى عبد الملك هديه آورده بودند كه آن را بپسنديد . در آن وقت جماعتى از خاصان و اهل خلوت وى حاضر بودند و به يكى از مصاحبان خويش كه خالد نام داشت گفت : « يكى از اين سپرها را با دست بتاب . » ميخواست بدين وسيله استحكام آن را بيازمايد . آن شخص برخاست و سپر را بتافت و بادى رها كرد . عبد الملك بخنديد و حضار نيز بخنديدند . عبد الملك گفت : « غرامت . . . ز چند است ؟ » يكى از آن ميانه گفت : « چهار صد درم و يك قطيفه . » بگفت تا چهار صد درم و قطيفه‌اى بدان شخص دادند . يكى از حاضران اشعارى بدين مضمون گفت :\r\n« آيا خالد از تابيدن سپرى باد رها مىكند و امير در مقابل آن كيسه‌ها مىبخشد چه بادى بود كه مايهء گشاده دستى شد و فقيرى را غنى كرد . مردم نيز دوست دارند كه باد رها كنند و يك دهم پولى را كه به دو رسيد بگيرند . اگر ميدانستيم كه باد مايهء گشاده دستى است ما نيز ، خدا امير را بر صلاح دارد ، باد رها مىكرديم » عبد الملك\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nگفت : « چهار صد درم به او بدهيد ، ما به بادت حاجت نداريم . » احمد بن سعيد دمشقى و طوسى و ديگران در كتاب اخبار كه بعنوان موقعيات معروف است ، از زبير بن به كار بنقل از محمد بن عبد الرحمن بن محمد بن يزيد از عتبة بن ابى لهب آورده‌اند كه يكى از سالها عبد الملك به حج رفت و بگفت تا مردم را عطا دهند . در آن ميانه كيسه‌اى در آمد كه بر آن نوشته بود « از مال صدقه است » و مردم مدينه از پذيرفتن آن خوددارى كردند و گفتند : « چرا از غنيمت بما عطا نميكند ؟ » عبد الملك بر منبر گفت : « اى گروه قريش حكايت ما و شما چنانست كه دو برادر در جاهليت به سفر رفتند و در سايهء درختى زير سنگى فرود آمدند . و چون وقت رفتن رسيد مارى از زير سنگ برون آمد كه دينارى به دهان داشت و آن را پيش آن دو نفر افكند ، آنها به خود گفتند اين از گنجى است و سه روز آنجا بماندند و هر روز مار دينارى بر ايشان ميآورد . يكى از آنها ببرادرش گفت : « تا كى منتظر اين مار بمانيم بايد او را بكشيم و اينجا را حفر كنيم و گنج را بر گيريم . » برادرش او را منع كرد و گفت :\r\n« چه ميدانى شايد خودت را خسته كنى و به مال نرسى . » اما او اصرار كرد و تيشه‌اى را كه همراه داشت بر گرفت و منتظر ماند تا مار بيامد و ضربتى به دو زد كه سرش را زخم دار كرد اما كشته نشد ، ولى مار بشوريد و او را بكشت و بسوراخ خود رفت .\r\nچون روز ديگر شد مار با سر بسته بيامد و چيزى همراه نداشت آن شخص به دو گفت :\r\n« اى مار من از اين حادثه كه براى تو رخ داد راضى نبودم و برادرم را از آن منع كردم . ميخواهى بقيد قسم پيمان كنيم كه من ترا ضرر نزنم تو نيز مرا ضرر نزنى و تو نيز مانند سابق باشى ؟ » مار گفت : « نه » گفت : « چرا » گفت : « ميدانم كه تا وقتى قبر برادرت را مىبينى هرگز دل تو با من صاف نخواهد شد و من نيز تا وقتى كه اين زخم را به ياد دارم هرگز دلم با تو صاف نخواهد شد . » آنگاه شعر نابغه را كه مضمون آن چنين است بخواند « گفت قبرى را كه تو مىبينى روى خود مىبينم و زخم تيشه روى سرم دهان گشوده است . » و گفت : « اى گروه قريش عمر بن خطاب خليفهء شما\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nشد كه مردى خشن بود و بشما سخت گرفت اما اطاعت او كرديد سپس عثمان خليفهء شما شد كه مردى ملايم بود به او حمله برديد و او را بكشتيد . روز حره مسلم را به جنگ شما فرستاديم كه با او جنگ كرديد ، ما ميدانيم كه شما تا روز حره را به ياد داريد ، هرگز ما را دوست نخواهيد داشت ما نيز تا كشته شدن عثمان را به ياد داريم هرگز شما را دوست نخواهيم داشت . » .\r\nمدائنى و ابن دأب نقل كرده‌اند كه روح بن زنباع مصاحب عبد الملك وقتى از او سرگرانى و دلسردى ديد به وليد بن عبد الملك گفت : « از سرگرانى امير - مؤمنان چنانم كه گوئى درندگان دهان به من گشوده و چنگ سوى من دراز كرده‌اند . » وليد گفت : « تو نيز چون مرزبان نديم شاپور بن شاپور پادشاه ايران وسيله‌اى برانگيز و سخنى بگوى كه او را بخندانى . » روح گفت : « حكايت وى با پادشاه چگونه بود ؟ » وليد گفت : « مرزبان از قصه گويان شاپور بود ، شاپور نسبت به او دلسرد شد و چون اين قضيه را بدانست عوعو سگ و غرش گرگ و عرعر خر و قوقو خروس و صداى استر و صهيل اسب و امثال آن را بياموخت . آنگاه تدبيرى كرد تا به جائى نزديك خلوتگاه و خوابگاه شاه رسيد و نهان شد و چون شاه بخلوت رفت او صداى سگ كرد و شاه ترديد نكرد كه سگى آنجاست و گفت : « ببينيد اين كجاست . » آن شخص صداى گرگ كرد شاه از تخت فرود آمد ، او صداى خر كرد شاه بگريخت و غلامان بجستجوى صدا روان شدند و هر چه نزديك ميشدند صدائى را ميگذاشت و صداى يكى ديگر از حيوانات را سر ميداد . غلامان پس آمدند و همگى فراهم شده بر او هجوم بردند و برونش كشيدند و چون او را بديدند ، به شاه گفتند : « اين مرزبان دلقك است . » و شاه سخت بخنديد و گفت : « چرا اين كار را كردى ؟ » گفت :\r\n« از وقتى بر من خشمگين شده‌اى خدا مرا سگ و گرگ و خر ، و حيوانات ديگر كرده است . » شاه بگفت تا خلعتش دادند و او را بمقام سابق باز برد و از ديدن وى خرسند مىشد . روح به وليد گفت : « وقتى امير مؤمنان نشسته است از من بپرس كه\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nعبد الله بن عمر مزاح ميكرد يا مزاحى مىشنيد ؟ » وليد گفت : « بسيار خوب . » ابن عمر مردى پاكيزه سيرت بود نه مزاح ميكرد و نه مزاح ميدانست . وليد پيش از روح بحضور رفت و روح از دنبال وى در آمد . وقتى در مجلس عبد الملك نشستند وليد به روح گفت : « اى ابو زرعه آيا ابن عمر مزاح ميكرد يا مزاح مىشنيد ؟ » روح گفت :\r\n« ابن ابى عتيق براى من نقل كرده كه زنش عاتكه دختر عبد الرحمن مخزومى او را ضمن شعرى هجا گفت بدين مضمون : « خدا وسيلهء معيشت تو را از ميان برد و مايهء معاش خود را بباد دادى ، همهء مال خويش را به دو رعايت حرمت در كار روسبى و شراب صرف كردى . » ابن ابى عتيق مردى شوخ و غزالسرا بود اين اشعار را در رقعه‌اى بنوشت و برون شد در راه به ابن عمر رسيد و گفت : « اى ابو عبد الرحمن اين رقعه را ببين و رأى خود را در بارهء آن بگو . » وقتى عبد الله آن را بخواند « انا لله » گفت ، ابن ابى عتيق گفت : « در بارهء كسى كه مرا بدين اشعار هجا گفته رأى تو چيست ؟ » گفت :\r\n« به نظر من بايد ببخشى و درگذرى . » گفت : « به خدا اى ابو عبد الرحمن اگر او را جائى ببينم درست او را خواهم . . . » ابن عمر بلرزيد و رنگش بگشت و گفت : « چه ميگوئى خدا بر تو خشم گيرد . » گفت : « همين است كه گفتم . و از هم جدا شدند .\r\nچند روز بعد بهم رسيدند و ابن عمر روى از او بگردانيد ، ابن ابى عتيق گفت : « اى ابو عبد الرحمن من صاحب اشعار را ديدم و . . . مش . » عبد الله سخت وحشت زده شد ، و چون او تغيير حالت عبد الله را بديد به دو نزديك شد و در گوشش گفت : « او زن من است . » ابن عمر برخاست و پيشانى او را ببوسيد و بخنديد و گفت : « خوب كردى باز هم بكن . » عبد الملك چندان بخنديد كه پا به زمين ميسائيد . و گفت : « اى روح خدايت بكشد چه خوش صحبتى . » و دست سوى او دراز كرد روح برخاست و نزديك شد و دست و پاى او را ببوسيد و گفت : « اى امير مؤمنان آيا گناهى كرده‌ام كه عذر بخواهم يا ملالتى رخ داده است كه صبر كنم و منتظر ختم آن باشم ؟ » گفت : « نه به خدا چيزى نيست كه تو نخواهى » و به حالت سابق باز گشت .\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nنظير اين حكايت را از عبد الملك بن مهلهل همدانى نقل كرده‌اند كه قصه گوى سليمان بن منصور بود و سليمان نسبت به او دلسرد شده بود . يك روز هنگام گرماى نيمروز بيامد و اجازه خواست ، حاجب گفت : « اكنون موقع ديدار امير نيست . » گفت : « حضور مرا خبر بده » حاجب برفت و اجازه خواست ، سليمان گفت : « بگو ايستاده سلام كند و زود برود . » حاجب بيامد و اجازهء ورود داد و گفت زود بر گردد .\r\nعبد الملك وارد شد و ايستاده سلام كرد و سپس گفت : « خدا امير را قرين صلاح بدارد ، ديشب بخانه‌ام ميرفتم در راه مؤذنى اذان ميگفت نزديك رفتم آنگاه به مسجدى در بسته بالا رفتم و بالا رفتم و بالا رفتم . » سليمان گفت : « لابد به آسمان رسيدى بعد چه خبر شد ؟ » گفت : « مردى كه كردى يا طمطمانى بود پيش آمد و امامت نماز را به عهده گرفت زبان او را نمىفهميدم ميگفت : « ويل لكل زهمة زماما لا وعده » مقصودش « ويل لكل همزة لمزة الذى جمع مالا و عدده » بود پشت سر وى يكى مست لا يعقل بود و چون قرائت او را بشنيد كف زد و پا به زمين كوفت و گفت فلانم بفلان مادرت با اين قرائت كردنت . » سليمان چندان بخنديد كه روى بستر غلطيد و گفت : « اى ابو محمد نزديك بيا كه تو از همهء امت محمد خوشمزه‌ترى . » آنگاه خلعتى بخواست و گفت :\r\n« هميشه بر در باش و هر روز بيا . » و تقرب وى به حال سابق بازگشت 124\r\n\r\n","description":"","footnote":"","page_name":" 128 ","page_number":136},
  {"content":"\r\n\r\n125\r\n\r\nذكر شمه‌اى از اخبار و خطبه‌هاى حجاج و بعضى اعمال وى\r\nمادر حجاج زن حارث بن كلده بود ، سحرگاهى بنزد وى رفت و ديد مسواك مىزند و او را طلاق داد . گفت : « چرا طلاقم دادى مگر چيز نامناسبى ديدى ؟ » گفت :\r\n« بله ، سحرگاه آمدم و تو را ديدم كه مسواك ميزدى اگر به آن زودى غذا خورده بودى شكموئى ، و اگر شب خفته بودى و دندانها را از غذاى شب پاك نكرده بودى ، كثيفى . » گفت : « هيچيك از اينها نبود بقاياى مسواك را بيرون ميآوردم . » پس از حارث ، يوسف ابن ابى عقيل ثقفى پدر حجاج او را بگرفت و حجاج بن يوسف از او به دنيا آمد كه ناقص الخلقه بود و سوراخ دبر نداشت و سوراخى براى او پديد آوردند . پستان مادر و غير مادر نميگرفت و در كار او فرو ماندند . گويند شيطان به صورت حارث بن كلده نمودار شد و از كار آنها پرسيد ، گفتند : « فارعه ( اين نام مادر حجاج بود ) پسرى از يوسف آورده و پستان مادر و غير مادر نميگيرد . » گفت : « يك بزغالهء سياه را بكشيد و سق او را با خون بزغاله بيالاييد روز دوم نيز چنين كنيد و روز سوم بز سياهى را بكشيد و سق ويرا با خون آن بيالاييد ، پس از آن گوسفند سياهى را بكشيد و سق ويرا با خون آن بيالاييد ، و صورتش را خون‌آلود كنيد كه بروز چهارم پستان خواهد\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nگرفت . » گويد چنين كردند . به همين جهت پيوسته در كار خونريزى بى اختيار بود و ميگفت كه بهترين لذتهاى او خونريزى است و انجام اعمالى كه ديگران از ارتكاب آن دريغ دارند .\r\nابن جعفر محمد بن سليمان بن داود نصيرى منقرى از ابن عايشه نقل ميكرد كه شنيدم پدرم ميگفت وقتى خارجيان بر بصره تسلط يافتند ، عبد الملك سپاهى سوى ايشان فرستاد كه آن را بشكستند . آنگاه سپاه ديگر فرستاد كه آن را نيز بشكستند .\r\nآنگاه گفت : « كار بصره و خوارج از كى ساخته است ؟ » گفتند : « اين كار فقط از مهلب ابن ابى صفره ساخته است . » كس پيش مهلب فرستاد ، وى گفت : « بايد خراج مناطقى كه از آنها پس ميگيريم متعلق به من باشد . » عبد الملك گفت : « در اين صورت شريك مملكت من ميشوى . » مهلب گفت : « دو ثلث آن متعلق به من باشد . » گفت : « نه . » گفت :\r\n« نصف باشد به خدا از آن كمتر نميكنم ولى بايد مرا بسپاه كمك دهى و اگر سپاه نفرستادى حقى بر من ندارى . » ميان مردم شايع شد كه عبد الملك حكومت عراق را بمرد ضعيفى داده است . عبد الملك ميگفت : « مهلب را فرستاده‌ام كه با خوارج جنگ كند . » مهلب بر دجله سوار شد و به عبد الملك نوشت : « من سپاهى ندارم كه بكمك آن جنگ كنم ، سپاه براى من بفرست و گر نه بصره را بدست خارجيان رها ميكنم . » عبد الملك بجمع ياران خود در آمد و گفت : « كار عراق از كى ساخته است ؟ » همه خاموش ماندند . حجاج برخاست و گفت : « از من ساخته است . » عبد الملك گفت :\r\n« بنشين . » سپس گفت : « كار عراق از كى ساخته است ؟ » باز آنها خاموش ماندند و حجاج برخاست و گفت : « از من ساخته است . » گفت : « بنشين . » باز گفت : « كار عراق از كى ساخته است ؟ » بار سوم حجاج برخاست و گفت : « اى امير مؤمنان از من ساخته است . » گفت : « اين كار از تو ساخته است . » و فرمان او را نوشتند . وقتى به قادسيه رسيد سپاه را گفت آرام گيرند و از عقب بيايند و شترى بخواست كه جهازى چوبين و بدون روپوش داشت بر آن سوار شد و فرمان را بدست گرفت و با لباس سفر و\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nعمامه برفت و تنها وارد كوفه شد و بانگ برداشت كه مردم براى نماز جماعت حاضر شوند . هر كس از كوفيان كه در گوشه‌اى از مسجد نشسته بود بيست و سى تن يا بيشتر از ياران خود را همراه داشت . حجاج با چهره‌اى پوشيده در حالى كه كمان بباز و داشت بمنبر رفت و بنشست و انگشت به دهان داشت مردم به يكديگر گفتند : « برخيزيد تا ريگ به او بزنيم . » محمد بن عمير دارمى با بستگان خود بيامد و چون حجاج را ديد كه بر منبر نشسته بسوئى نمينگرد و سخن نميكند ، گفت « خدا بنى اميه را لعنت كند كه چنين كسى را بحكومت عراق فرستاده‌اند ، وقتى چنين كسى حاكم ما باشد خدا عراق را تباه كرده است . » آنگاه دست برد كه از ريگ مسجد بر گيرد و به او بزند و گفت : « به خدا اگر بدتر از اين پيدا كرده بودند براى ما ميفرستادند . » وقتى خواست ريگ بزند يكى از خاندان او گفت : « خدايت قرين صلاح كند از اين مرد دست بدار تا بشنويم چه ميگويد . » بعضى ميگفتند : « زبانش گرفته و قدرت سخن كردن ندارد . » ديگرى ميگفت : « هالوئى است كه چيزى نميداند . » وقتى مسجد پر شد حايل از چهره برداشت و برخاست و عمامه از سر دور كرد و بدون حمد و ثناى خدا و صلوات پيمبر سخن آغاز كرد و گفت « كار من روشن است و از بالا مينگرم و چون عمامه را بردارم مرا خواهيد شناخت به خدا چشمها مىبينم كه خيره است و گردنها كه افراشته است و سرها كه رسيده و هنگام چيدن آن فرا رسيده است و اين كار من است ، گوئى مىبينم كه خونها ميان عمامه‌ها و ريشها جاريست . امير مؤمنان تيرهاى خود را بريخت و مرا از همه تلختر و تيرتر و محكمتر ديد اگر به استقامت آئيد كارتان به استقامت گرايد و اگر راهها را بر من ببنديد مرا در مقابل هر كمينگاهى مراقب خواهيد يافت به خدا از گناهتان نميگذرم و عذرتان را نمىپذيرم .\r\nاى مردم عراق اى اهل شقاق و نفاق و اخلاق بد ، به خدا شدت عمل من نه چنان است كه پنداريد كه مرا از روى دقت انتخاب كرده و از روى تجربه جسته‌اند . به خدا شما را چون چوب پوست مىكنم و چون كلوخ بهم مىكوبم و چون شتر مىزنم و\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nچون سنگ درهم مىشكنم ، اى مردم عراق مدتها در ضلالت كوشيده‌ايد و در جهالت فرو رفته‌ايد اى بندگان عصا و فرزندان كنيز ، من حجاج بن يوسفم . به خدا وعدهء من تخلف ناپذير است از اين دسته بنديها و قال و قيل‌ها و چه بود و چه خواهد بود دست بداريد ، اى نابكاران اينها بشما چه مربوط است هر كس به كار خود بنگرد و دقت كند كه شكار من نشود ، اى مردم عراق حكايت شما چنانست كه خداى عز و جل فرمود : « مانند دهكده‌اى كه ايمن و مطمئن بود و روز پيش بفراوانى از هر سو ميرسيد و نعمت خدا را كفران كرد و خدا گرسنگى و ترس را بدان بچشانيد . » پس به استقامت بكوشيد و به استقامت آئيد ، معتدل باشيد و منحرف نشويد ، همدلى كنيد و مطيع شويد و بدانيد كه پرگوئى شأن من نيست و فرار شايستهء شما نيست . بشمشيرى مىكشم و در زمستان و تابستان در غلاف نميكنم ، خدا كجى شما را به استقامت آرد و سخت‌سرىهاى شما را نرمش دهد . من نگريسته‌ام و ديده‌ام كه راستى قرين نيكى است و نيكى در بهشت است . و ديده‌ام كه دروغ قرين بدكاريست و بدكارى در آتش است . بدانيد كه امير مؤمنان به من دستور داده كه مستمريهاى شما را بدهم و شما را روانه كنم . كه همراه مهلب با دشمنان خود بجنگيد . بشما فرمان مىدهم و سه روز مهلت مىنهم و با خدا عهد مىكنم كه پس از آن هر كس از آنها را كه مأمور شده‌اند پيش مهلب بروند اينجا بيابم گردنش را ميزنم و مالش را غارت مىكنم . اى غلام نامهء امير مؤمنان را براى آنها بخوان . » .\r\nآنگاه دبير گفت : « بسم الله الرحمن الرحيم از بندهء خدا عبد الملك بن مروان امير مؤمنان بسوى مسلمانان و مؤمنان عراق . سلام بر شما كه من با شما حمد خدا ميكنم . » .\r\nحجاج گفت : « اى غلام خاموش باش . » آنگاه از سر خشم گفت : « اى مردم عراق اى اهل نفاق و شقاق و اخلاق بد ، اى اهل تفرقه و ضلال ، امير مؤمنان بشما سلام مىكند و سلام او را جواب نميدهيد ؟ به خدا اگر اينجا بمانم شما را چون چوب\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nپوست ميكنم و شما را طور ديگر ادب ميكنم اين ادب پسر سميه است كه شرطه دار عراق بود . اى غلام نامه را بخوان . » غلام بخواند و چون بسلام رسيد اهل مسجد گفتند : « سلام و رحمت و بركات خدا بر امير مؤمنان باد . » .\r\nآنگاه فرود آمد و بگفت تا مستمرى مردم را بدادند . در آن هنگام مهلب در مهرگان قدق با ازارقهء خارجى بجنگ بود .\r\nبروز سوم حجاج شخصا به سان ديدن مردم نشست ، عمير بن ضابى تميمى برجمى كه از بنى حداديه و از اشراف كوفه بشمار بود ، بر او گذشت . وى از جملهء كسانى بود كه ميبايست سوى مهلب رفته باشد و گفت : « خدا امير را قرين صلاح بدارد من پيرى فرتوتم و زبون و عليلم چند فرزند دارم ، امير هر كدام را خواهد بجاى من برگزيند كه نيرومندتر است و اسب بهتر دارد و لوازم كارش كاملتر است . » حجاج گفت : « جوانى بجاى پيرى مانعى ندارد . » وقتى او برفت عتبة بن سعيد و مالك بن اسما گفتند : « خدا امير را قرين صلاح بدارد ، اين را ميشناسى ؟ » گفت :\r\n« نه . » گفتند : « ابن عمير بن ضابى تميمى است كه وقتى امير مؤمنان عثمان كشته شد ، بر پيكر او جست و يك دنده‌اش را بشكست . » حجاج گفت : « او را بياوريد . » او را بياوردند و گفت : « اى پير مرد توئى كه بعد از كشتن امير مؤمنان عثمان بر پيكر او جستى و يك دنده‌اش را بشكستى ؟ » گفت : « او پدر پير مرا كه پيرى فرتوت بود حبس كرد و رها نكرد تا در زندان او بمرد . » حجاج گفت : « تو شخصا بجنگ امير مؤمنان ميروى و براى جنگ ازارقه عوض ميفرستى ؟ مگر پدر تو همان نيست كه ميگفت : « عزم كردم ولى نكردم و نزديك بودم ايكاش زنان عثمان را بگريستن او وا داشته بودم » به خدا اى پير مرد كه كشتن تو بصلاح بصره و كوفه است » آنگاه به دو نگريستن گرفت و ريش خود را ميجويد سپس به دو گفت :\r\n« اى عمير سخن مرا بر منبر شنيدى ؟ » گفت : « بله . » گفت : « به خدا زشت است كه كسى چون من دروغ بگويد . اى غلام برخيز و گردنش را بزن . » و غلام گردن\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nاو را بزد . وقتى او كشته شد مردم بهر وسيله راهى شدند و به طرف مهلب رفتند و بر پل ازدحام شد تا آنجا كه بعضى مردم به فرات افتادند و پل دار بيامد و گفت : « خدا » امير را قرين صلاح بدارد بعضى مردم در فرات افتاده‌اند . » گفت : « چرا ؟ » گفت : « آنها كه سوى مهلب ميروند بر پل ازدحام كرده‌اند . » گفت : « برو پل ديگر ببند . » .\r\nعبد الله بن زبير اسدى هراسان برون شد وقتى نزديك لجامين رسيد يكى از قوم او كه ابراهيم نام داشت او را بديد و گفت : « چه خبر دارى ؟ » گفت : « خبر بد ، خبر بد ، عمير را كه مىبايست سوى مهلب رفته باشد و بجا مانده بود ، كشتند . » و اشعارى بدين مضمون خواند : « وقتى ابراهيم را بديدم به او گفتم كار سخت شده است آماده شو كه يا پيش عمير بن ضابى يا پيش مهلب به روى . دو كار سخت است كه نجات از آن ميسر نيست و او چنان شد كه اگر روى سوى خراسان داشت آن را چون بازار نزديك ميديد و گر نه حجاج شمشير خود را غلاف نخواهد كرد تا موى طفل را سپيد كند . » .\r\nبعضى مردم بفرار سوى سياهبوم رفتند و بكسان خود پيغام دادند : « توشه براى ما بفرستيد كه اينجا هستيم . » حجاج به پل دار گفت : « پل را بگشاى و مانع خروج هيچكس مشو . » جماعت سوى مهلب رفتن گرفت و ده روز گذشت كه مردم بر او انبوه شدند و او پرسيد اين كيست كه حاكم عراق شده است به خدا مرد نر است ، ان شاء الله تعالى كار دشمن زار است .\r\nحجاج حكومت سيستان و بست و خرج را به عبد الرحمن بن محمد بن اشعث داده بود و وى با طوايف ترك و غوز و خلج كه آنجا بودند و هم با ملوك هند كه مجاور آنجا بودند مانند رتبيل و غيره بجنگيد . در قسمتهاى گذشتهء اين كتاب مراتب ملوك هند و ديگر ملوك جهان را با مملكت هر يك از آنها و ناحيه‌اى كه در آنند با شاهان صاحب عنوان ياد كرده‌ايم و گفته‌ايم كه هر پادشاهى كه حكومت\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nاين ناحيه از هند را داشته باشد رتبيل ناميده مىشود .\r\nابن اشعث از اطاعت حجاج بدر رفت و سوى كرمان رفت و عبد الملك را خلع كرد ، مردم بصره و ناحيهء جبال مجاور كوفه و بصره نيز اطاعت او كردند . حجاج سوى بصره رفت و ابن اشعث نيز بمقابلهء او شتافت و جنگهاى بزرگ در ميانه رفت .\r\nشاعر در بارهء ابن اشعث گويد : « پادشاهان را خلع كرد و بزرگان و اقوام زير لواى او آمدند . » حجاج نامه به عبد الملك نوشت و قصهء ابن اشعث را به دو خبر داد . عبد الملك به دو نوشت : « وى از اطاعت خدا بدر رفت و از دين خارج شد ، اميدوارم هلاك وى و خاندانش و ريشه كن كردن آنها بدست من باشد . » جواب اين ، سخن شاعر است كه گويد :\r\n« مدارا و حلم و انتظار فردا بايد كه من سست و زبون نيستم ، حوادث زمان و جهالت آنها روزگارشان را سياه خواهد كرد . مگر نميدانيد كه از سختى من بيم بايد داشت كه نيزهء من از شكستن نرم نميشود . » .\r\nابن اشعث به كوفه آمد حجاج نامه‌اى به عبد الملك نوشته از كثرت سپاه ابن اشعث ياد كرد و از عبد الملك كمك خواست و در نامهء خود نوشت : « خدايا كمك ! خدايا كمك ! خدايا كمك ! » عبد الملك براى او كمك فرستاد و نوشت : « يا لبيك .\r\nيا لبيك . يا لبيك . » .\r\nحجاج و ابن اشعث در محل معروف به دير الجماجم مقابل شدند و هشتاد و چند جنگ در ميانه رفت كه خلق بسيار در آن ميانه تلف شد ، و اين بسال هشتاد و دوم بود . نتيجهء جنگ به ضرر ابن اشعث بود و او سوى ملوك هند رفت و حجاج همچنان در بارهء كشتن او حيله كرد تا كشته شد و سر او را بياوردند . آنگاه حجاج بمنبر كوفه رفت و حمد و ثناى خدا كرد و صلوات پيغمبر صلى الله عليه و سلم گفت و سپس گفت : « اى مردم عراق ، شيطان در گوشت و استخوان و اعضاى شما نفوذ كرده و با خون شما آميخته است و به دنده‌ها و مخهايتان رسيده و همه جا را از اختلاف و نفاق پر كرده و در آنجا لانه كرده و تخم نهاده و جوجه آورده است . شما پيرو شيطان\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nشده‌ايد و به اطاعت او ميرويد و بفرمان او كار ميكنيد ، مگر شما همانها نيستيد كه در اهواز به من خيانت كردند و بر ضد من فراهم شدند و پنداشتند خدا دين و خلافت خويش را زبون مىكند ، به خدا شما را مىبينم كه فرارى شده‌ايد و با سرعت متفرق ميشويد و چنان بيمناكيد كه گوئى شمشير بگردنتان نهاده‌اند . پس از آن نيز در روز زاويه شكسته شديد و خدا از شما برى شد ، شمشيرها بر شانه‌ها نهاده فرارى شديد و كسى پرواى پسر خود نداشت و ببرادر خود اعتنا نميكرد ، تا سلاح در شما به كار افتاد و نيزه‌ها شما را در هم كوفت و بروز دير الجماجم حوادث عجيب و جنگهاى بزرگ بود ضربتها بود كه سر را از جاى همى برد و دوست را از دوست خود غافل ميكرد . » .\r\nپس اى اهل عراق من از شما چه اميد و چه توقع دارم و چرا شما را باقى گذارم و براى چه شما را ذخيره كنم ؟ براى بد كارى بعد از دشمنى يا براى ايجاد فتنه پس از فتنه‌ها ، از شما چه ميخواهم و از شما چه انتظار دارم اگر بدر بندها فرستندتان بزدلى كنيد ، اگر ايمن يا بيمناك باشيد منافقى كنيد ، نكوئى را پاداش ندهيد و نعمت را سپاس نداريد . اى اهل عراق هر كه بشما بانگ زد و هر گمراهى تحريكتان كرد و هر پيمان شكنى يا گناهكارى شما را فرا خواند ، تابع وى شديد و با او بيعت كرديد و پناهش داديد و از او دفاع كرديد . اى اهل عراق هر فتنه‌جوئى - فتنه كرد و هر بانگ زنى بانگ زد و هر دروغ گوئى سر برداشت يار و شيعهء او شديد ، اى اهل عراق تجربه‌ها براى شما سودمند نيفتاده و موعظه‌ها را به ياد نگرفته‌ايد و از واقعه‌ها درس نياموخته‌ايد ، آيا حوادثى كه از خدا ميرسد در نظر شما ميماند ؟ اى اهل شام من نسبت بشما چون شتر مرغم كه از تخم خود دفاع مىكند ، خس را از آن دور مىكند و از باران محفوظ و از كرم و ساير حيوانات مصون ميدارد كه آسيبى بدان نرسد . اى اهل شام شما مردم جنگاوريد و مدافع روز ستيزيد ، اگر جنگ كنيم شما نيز بجنگ آئيد و اگر كناره گيريم شما نيز كناره گيريد ،\r\n\r\n","description":"","footnote":"","page_name":" 136 ","page_number":144},
  {"content":"\r\n\r\nكار شما و اهل عراق چنانست كه نابغهء بنى جعده گويد : « اينكه اقبال خود را ميجويند و از آن نصيب ندارند ، چون گفتار يهود است كه گويند مسيح را بكشتيم اما او را نكشته‌اند و بر دار نكرده‌اند . » وقتى حجاج در كشتن اسيران دير الجماجم و بخشش اموال اسراف كرد و خبر به عبد الملك رسيد به دو نوشت : « اما بعد به امير مؤمنان خبر رسيد كه در خونريزى افراط و در بذل اموال اسراف ميكنى و امير مؤمنان اين دو صفت را از هيچكس تحمل نمىكند ، امير مؤمنان در بارهء خونها دستور داده كه قتل خطا را خونبها و عمد را قصاص بايد و اموال را به محل آن بايد سپرد و در خرج آن مطابق رأى وى كار بايد كرد كه امير مؤمنان امين خداست و منع حق در نظر وى چون عطاى بنا حق است ، اگر مردم را براى او ميخواهى كه از آن بى نياز است و اگر آنها را براى خودت ميخواهى كه تو نيز از آنها بى نيازى . از امير مؤمنان دو دستور ملايم و خشن به تو ميرسد پس به اطاعت دل ببند و از نافرمانى دور باش و از امير مؤمنان هر انتظارى داشته باش مگر تحمل خطا ، وقتى بر قومى فيروز شدى فرارى و اسير را مكش . » و در ذيل نامه خود اشعارى بدين مضمون نوشت : « اگر امورى را كه خوش ندارم رها نكنى و رضاى مرا نجوئى و از آنچه بايد بيم نكنى كار بسامان نميرسد ، اگر از من غفلتى يا خشونتى ديدى بدل مگير كه پاداش خود را خواهى ديد ، از دستور من تجاوز مكن كه نتيجهء آن به تو خواهد رسيد حق مردم را پايمال مكن و چيزى بنا حق مده . » و اين اشعار از نكوترين اشعارى است كه از گفتار عبد الملك برگزيده‌ايم .\r\nوقتى حجاج نامهء او را بخواند جواب نوشت : « اما بعد نامهء امير مؤمنان رسيد كه از افراط من در خونريزى و اسراف اموال سخن داشت . به خدا در مجازات اهل عصيان چنان كه سزاوار آنهاست عمل نكرده‌ام و حق اهل طاعت را چنان كه بايد نداده‌ام . اگر كشتن عاصيان افراط و عطاى مطيعان اسراف بوده امير مؤمنان آنچه\r\n\r\n","description":"","footnote":"","page_name":" 137 ","page_number":145},
  {"content":"\r\n\r\nرا گذشته تأييد كند و حدى تعيين فرمايد كه ان شاء الله تعالى طبق آن كار كنم ، و لا قوة الا بالله ، به خدا خونبها و قصاصى بعهدهء من نيست . كسى را بخطا نكشته‌ام تا خونبها دهم و ستمى نكرده‌ام تا قصاصم كنند ، اگر بخششى كرده يا كسى را كشته‌ام بمصلحت تو بوده است . » و در ذيل نامه اشعارى نوشت كه مضمون آن چنين بود : « اگر رضاى تو نجويم و از مجازات تو بيم نكنم روزم بسر برسد كه هيچكس در مقابل خليفه مدافعى ندارد ، با هر كه به صلح باشى بصلحم و با هر كه به صلح نباشى در جنگم ، اگر حجاج نسبت به تو خطائى كند مرگش برسد اگر من نصيحت گر مهربان را تقرب ندهم و بد - خواه را دور نكنم ، كسى بعطاى من اميد و از صولتم بيم نخواهد داشت . يا مرا در حدى كه مايهء رضاى تست بدار و يا مرا بگذار كه خير خواهم و تجربه آموخته‌ام . » .\r\nو اين اشعار از نكوترين اشعار حجاج است كه برگزيده‌ايم . وقتى نامهء وى به عبد الملك رسيد ، گفت : « ابو محمد از صولت من بيمناك شده است ديگر كارى ناخوش آيند نخواهد كرد . » حماد راويه گويد : « شبى حجاج را در كوفه بىخوابى افتاد و بيكى از نگهبانان گفت هم صحبتى از مسجد بيار . نگهبان مردى تنومند را آنجا ديد و گفت : « پيش امير بيا . » و او را نزد امير آورد اما سلام نكرد و سخن نگفت تا حجاج به دو گفت : « بگو ببينم چه دارى . » و باز سخن نگفت ، بنگهبان گفت : « او را ببر خدا مرگت دهد گفتم هم - صحبتى بياور و تو مرعوبى را آورده‌اى كه دلش گريخته است . » آنگاه حجاج با يك كيسه درهم به مسجد برون شد كه بمردم ميداد و آنها ميگرفتند تا به پيرى رسيد و چيزى به دو داد كه بينداخت و باز چيزى به دو داد كه نگرفت و حجاج تا سه بار اين كار را كرد ، سپس به دو نزديك شد و گفت : « من حجاجم . » و سوى قصر برگشت و بنگهبان گفت : « او را از دنبال من بيار . » آن شخص وارد شد و با زبانى گشاده و دليل محكم سلام كرد . حجاج گفت : « از كدام قومى ؟ » گفت : « از بنى شيبان . » گفت : « اسمت چيست ؟ » گفت : « سميرة بن جعده » گفت : « اى سميره قرآن خوانده‌اى ؟ » گفت :\r\n\r\n","description":"","footnote":"","page_name":" 138 ","page_number":146},
  {"content":"\r\n\r\n« قرآن را در سينهء خود فراهم آورده‌ام اگر بدان عمل كردم حافظ قرآن بوده‌ام و گر نه آن را تباه كرده‌ام . » گفت : « آيا از حكم ميراث خبر دارى . » گفت : « از ميراث اعقاب و از اختلاف در ميراث جد خبر دارم . » گفت : « فقه ميدانى ؟ » گفت :\r\n« آنقدر كه كسان خود را به استقامت آرم و غافلان قوم خود را هدايت كنم . » گفت :\r\n« نجوم ميدانى ؟ » گفت : « منازل ماه را با چيزهائى كه در سفر از آن هدايت جويم ميدانم . » گفت : « شعر روايت ميكنى ؟ » گفت : « مثال و شاهد روايت ميكنم . » گفت : « مثل را دانيم اما شاهد چيست ؟ » گفت : « حادثه‌اى كه براى عرب رخ داده شاهدى از شعر دارد و من آن شعر را روايت ميكنم . » حجاج او را هم صحبت خويش كرد و از هر موضوعى سخن ميرفت چيزى در بارهء آن ميدانست ، مذهب خوارج داشت و از ياران قطرى بن فجاءهء تميمى بود . فجاءه نام مادر قطرى بود كه از بنى شيبان بود و خود قطرى از بنى تميم بود ، در آن هنگام قطرى با مهلب بجنگ بود و چون از تقرب سميره به حجاج خبر يافت ، اشعارى به دو نوشت كه مضمون آن چنين بود :\r\n« چقدر تفاوت است ميان ابن جعد و ما كه سلاح بتن داريم و با سواران مهلب جنگ ميكنيم و در مقابل شمشيرها صبورى ميورزيم ، اما او در نزد اميرى كه از تقوى بدور است ، آسوده است . اى ابو الجعد علم و حلم و خرد و ميراث پدران فزون مايه‌ات چه شد ؟ مگر ندانى كه مرگ بناچار رخ ميدهد و آنها كه در قبرها خفته‌اند تن و پابرهنه از خاك برانگيخته خواهند شد ؟ كه بعضى سود برند و بعضى ديگر زيانكار شوند آنچه بدست آورده‌اى فنا مىشود و زندگى تو در اين دنيا چون سقوط پرنده‌ايست . اى ابو جعد برگرد و در تاريكى كه چشمها را تيره كرده است توقف مكن . توبه كن تا شهادتى نصيب تو كند زيرا تو گنهكارى و كافر نيستى . سوى ما بيا كه غنيمت جهاديابى و معامله‌اى سودمند انجام دهى . اين هدف نهائى است و در دنيائى كه هر تاجرى ثروتمند مىشود پاداش آن خواستنى است . » .\r\nوقتى سميره نامه را بخواند بگريست و اسب خود را سوار شد و سلاح برگرفت\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nو پيش قطرى رفت . حجاج او را جست اما به وى دست نيافت تا نامه‌اى از او رسيد كه شعر قطرى كه به سميره نوشته بود در آن بود و ذيل نامه اشعارى خطاب به حجاج بود بدين مضمون « كى به حجاج خبر ميدهد كه سميره هر دينى را بجز دين خارجيان دشمن دارد و همهء مردم را بجز خارجيان ملعون ميداند ؟ من سوى خدا رفتم و به خدا اعتماد كردم و جز خدا كسى مشكل مرا آسان نمىكند ، سوى گروهى رفتم كه بروز چون شيرند و هنگام شب چون زنان بگريه مشغولند و بر ضد حكميت بانگ ميزنند كه به نظر آنها حكم عمرو چون باد است و حكم ابن قيس نيز مانند آنست و بريسمان محكمى چنگ زده‌اند كه هرگز كهنه نخواهد شد . » حجاج اين نامه را نزد عنبسة بن سعيد افكند و گفت : « اين از مصاحب شيبانى ماست كه خارجى بود و ما نميدانستيم . » ابو الجعد سميرة بن جعد كه هم صحبت حجاج بود اشعار بسيار دارد ، از جمله اشعارى است بدين مضمون :\r\nاز بليات و از روزگار و از مرگ كه از جاى نا معلوم به ايشان ميرسد عجب دارم ، از مردم عجب دارم كه خدا نور ماه را بدانها فرستاده و بگمراهى ميروند .\r\nاعمال ما از خدا نهان نمىماند كه در سفر و حضر مراقب ماست . بر عرشى است كه بالاى هفت آسمانست و زير آن آسمانى است كه جانها را زير آن روان مىبيند » گويند اين شعر از يك خارجى ديگر است .\r\nفرقه‌هاى خوارج از ازارقه و اباضيه و ديگران ، اخبار نكو دارند كه در كتاب اخبار الزمان و اوسط آورده‌ايم و اصولى را كه خوارج در بارهء آن اتفاق دارند ياد كرده‌ايم . چون تكفير عثمان و على و خروج بر ضد پيشواى ستمگر و تكفير كسى كه گناه كبيره كند و بيزارى از حكمين يعنى ابو موسى عبد الله بن قيس اشعرى و عمرو بن عاص سهى و بيزارى از حكم آنها و از هر كسى كه حكمشان را تأييد كند يا بدان رضا دهد و تكفير معاويه و ياران و مقلدان و دوستداران او . اينها مسائلى است كه خوارج در بارهء آن متفقند ، آنگاه در مسائل ديگر از قبيل توحيد و وعد و وعيد و\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nامامت و ديگر عقايد خود به ترتيبى كه در قسمتهاى گذشتهء اين كتاب در باب حكمين گفته‌ايم اختلاف دارند . نخستين كسى كه در صفين بر ضد حكميت سخن گفت عروة - ابن اديهء تميمى بود . گويند اول كس كه در صفين بر ضد حكميت سخن گفت يزيد بن عاصم محاربى بود و نيز گويند اول كس كه بر ضد حكميت بود يكى از بنى سعد بن زيد - مناة بن تميم بود . نخستين كس از مخالفان حكميت كه در صفين قيام كرد يكى از بنى يشكر بود كه از سران ربيعه بشمار بود و بصف ياران على ميبود و در اين روز گفت : « لا حكم الا لله و لا طاعة لمن عصى الله » و از صف برون شد و بياران على حمله برد و يكى از آنها را بكشت آنگاه بياران معاويه حمله برد كه از او دور شدند و نتوانست كسى از آنها را بكشد و باز بياران على حمله برد و يكى از مردم همدان او را بكشت .\r\nهيثم بن عدى و ابو الحسن مدائنى و ابو البخترى قاضى و ديگران اخبار و فرقه‌هاى خوارج را در كتابهاى خاص آورده‌اند و صاحبان مقالات در بارهء عقايد و ديانات از اختلاف مذاهب آنها و تفاوتشان در فروع و اتفاقشان در اصول سخن كرده‌اند و ما بيشتر اختلافات مذاهب آنها را در كتاب « المقالات فى اصول الديانات » ياد كرده و خوارجى را كه از هنگام حكميت بهر روزگار ظهور كرده‌اند بر شمرده‌ايم . آخرين آنها بسال سيصد و هيجده در ديار ربيعه بر ضد بنى حمدان خروج كرد نام وى عرون بود و در ناحيهء كفرتوثى خروج كرد و به نصيبين آمد و با مردم آنجا جنگ انداخت و جماعتى بسيار را بكشت و اسير گرفت . يكى ديگر معروف به ابو شعيب در بنى - مالك و قبايل ربيعه خروج كرد و وى را پيش المقتدر بالله بردند . از پس سال سيصد و هيجده فرقهء اباضيه بديار عمان در مجاورت ديار بر وى و جاهاى ديگر جنگها داشتند و پيشوائى نصب كردند كه با همهء يارانش كشته شد .\r\nبسال هفتاد و هفتم حجاج با شبيب خارجى جنگها داشت و حجاج از آن پس كه بسيار كس از يارانش كشته شد ، تا آنجا كه شمار كشتگان را با مساحى تعيين كردند ، فرار كرد و به كوفه آمد و در قصر حكومت حصارى شد . آنگاه صبحگاهى\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nشبيب و مادرش و زنش غزاله به كوفه آمدند زيرا غزاله نذر كرده بود كه به مسجد كوفه در آيد و دو ركعت نماز كند و سورهء بقره و آل عمران را ضمن آن بخواند ، و با هفتاد مرد وارد مسجد شدند و نماز صبح را آنجا به پا داشتند و غزاله نذر خود را ادا كرد و مردم كوفه گفتند : « غزاله به نذر خود وفا كرد خدايا او را نيامرز . » غزاله زنى شجاع و سوار كار بود مادر شبيب نيز چنين بود . عبد الملك وقتى از خبر فرار حجاج و تحصن وى در قصر حكومت كوفه خبر يافت ، از شام سپاهى فراوان بسالارى سفيان بن ابرد كلبى براى جنگ شبيب فرستاد كه به كوفه پيش حجاج آمدند . آنگاه سوى شبيب رفتند و با وى پيكار كردند . شبيب فرارى شد و غزاله و مادرش كشته شدند . شبيب با گروهى از سواران خود فرار كرده بود و سفيان با سپاه شام بدنبال وى بود تا در اهواز به دو رسيد ، شبيب بگريخت و چون به پل دجيل رسيد اسبش رم كرد و او را با سلاح سنگين از زره و خود در آب افكند يكى از يارانش گفت : « اى امير مؤمنان غرق ميشوى ؟ » گفت : « ذلك تقدير العزيز العليم » پس از آن دجيل مردهء او را بكنار انداخت كه پيش حجاج آوردند . حجاج بگفت تا شكمش را بدريدند و قلبش را بيرون آوردند . قلبش چون سنگ بود كه چون به زمين ميزدند ميجست . آن را نيز بشكافتند قلب كوچكى مانند كره در داخل آن بود آن را نيز بشكافتند پارهء خونى درون آن بود .\r\nبسال هشتاد و دوم حجاج ، ابن قريه را كه همراه ابن اشعث خروج كرده و نامه‌هاى او را انشا كرده و خطبه‌ها براى او فراهم آورده بود ، بكشت . ابن قريه در بلاغت و فصاحت دستى داشت و ما خبر قتل او را و سخنانى كه با حجاج داشت و اينكه گردنش را زدند در كتاب اوسط آورده‌ايم و گفته‌ايم كه قتل وى بوسيلهء شمشير بود .\r\nو نيز گفته‌اند كه وقتى او را پيش حجاج آوردند با زوبينى بگلوگاهش زد و او را بكشت .\r\nاين سخن از ابن قريه است كه مردم سه گروهند : عاقل و احمق و بدكار ، عاقل\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nپيرو دين است و طبعش بردبار است و پيرو رأى نكوست ، اگر گويد نكو گويد و چون چيزى با او گويند جواب دهد ، علم را بشنود و بفهمد ، فقه را بشنود و روايت كند . اما احمق اگر سخن كند شتاب ورزد و اگر با او سخن كنند غافل باشد اگر به كار زشتش وادارند بپذيرد . اما بدكار اگر امينش شمارى خيانت كند و اگر مصاحبش شوى حقيرت كند اگر گوئى چيزى را مكتوم دارد ، مكتوم ندارد . اگر علم به دو آموزند نياموزد و چون سخن گويد راست نگويد و اگر فقه بشنود نفهمد . » .\r\nمدائنى گويد حجاج هرگز با نديمان خود گشاده‌روئى نكرد مگر روزى كه ليلاى اخيليه بنزد وى آمد و حجاج به دو گفت : « شنيده‌ام بر قبر توبة بن حمير گذشته و راه خود را از آن كجا كرده‌اى ، به خدا نسبت به دو وفادار نبوده‌اى اگر او بجاى تو بود و تو بجاى او بودى راه خود را كج نميكرد . » گفت : « خدا امير را قرين صلاح كند مرا عذرى بود » گفت : « چه عذرى ؟ » گفت : « من اين شعر او را شنيده‌ام كه ميگويد .\r\n« اگر ليلاى اخيليه بر من سلام كند و روى من سنگها و تخته سنگها باشد با گشاده‌رويى به دو سلام ميكنم ، يا صدائى از جانب قبر بر او بانگ خواهد زد . » و زنانى همراه من بودند كه اين سخن را شنيده بودند و نخواستم او را دروغگو كرده باشم » حجاج گفتار او را بپسنديد و تقاضاهاى او را بر آورد و بگشاده‌رويى با وى سخن گفت و هرگز او را مانند آن روز خرسند و دلشاد نديده بودند .\r\nحماد راويه صورت ديگر آورده كه شبانگاهى ليلى و شوهرش بر قبر توبه ميگذشتند ، شوهر ليلى او را قسم داد كه فرود آيد و بنزديك قبر رود و بر او سلام كند تا دروغ شعرش معلوم شود . گويد اما ليلى نپذيرفت شوهرش قسمش داد و او فرود - آمد و نزديك قبر آمد اشكش چون باران بر سينه‌اش ميريخت و گفت :\r\n« اى توبه سلام بر تو » هنوز سخنش تمام نشده بود كه پرنده‌اى چون كبوتر سفيد از شكاف قبر برون آمد و بسينهء ليلى خورد كه او بيفتاد و بمرد و او را غسل\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nدادند و كفن كردند و پهلوى قبر توبه به خاك سپردند . » عرب را در اين باب به ترتيبى كه در قسمتهاى گذشتهء اين كتاب در بارهء عقايد و مذاهب ايشان در بارهء هام و صدى و صفر گفته‌ايم سخن بسيار است . عربان وقتى مرده‌اى را دفن ميكردند پهلوى قبر او شترى مىبستند و روپوشى روى آن مىنهادند كه بليه ناميده ميشد ، و در بارهء آن مثلها دارند و خطباى عرب در خطبه‌هاى خود از آن ياد كرده‌اند بعضى از آنها بحيوانى كه از راست به چپ جاده را قطع ميكرد فال بد ميزدند و عكس آن را ميمون ميشمردند . به نظر بعضى ديگر كار وارونه بود و حيوانى كه راه را از راست به چپ قطع ميكرد ميمون بود . بطوريكه سابقا در همين كتاب از گفتار عبيد راعى آورده‌ايم مردم نجد عبور از راست به چپ را مبارك ميشمارند و مردم تهابه عكس آن را ميمون مىپندارند .\r\nمنقرى بنقل از عبد العزيز بن خطاب كوفى از فيصل بن مزروق گويد كه وقتى بسر بن ارطاة بر يمن غلبه يافت و دو فرزند عبيد الله بن عباس را بكشت و آن حادثه‌ها بر مردم مكه و مدينه رخ داد ، على بن ابى طالب رضى الله عنه بسخن ايستاد و حمد و ثناى خدا و صلوات پيمبر خدا محمد صلى الله عليه و سلم گفت و سپس گفت : « بسر بر يمن چيره شده است به خدا مىبينم كه اين قوم بر قلمرو شما غالب ميشوند . نه از آن جهت كه حق بجانب آنهاست بلكه آنها نسبت برفيقشان اطاعت و استقامت دارند و شما مخالفت من ميكنيد ، آنها يار همديگرند و شما بدخواه همديگريد ، آنها ديارشان را بصلاح آورده‌اند و شما ديارتان را بتباهى كشانيده‌ايد . به خدا اى مردم كوفه راضيم كه شما را چون دينارها ده بر يك مبادله كنم . » آنگاه دست برداشت و گفت : « خدايا من از آنها ملول شده‌ام آنها نيز از من ملول شده‌اند من از آنها خسته شده‌ام آنها نيز از من خسته شده‌اند ، مرا بهتر از آنها بازده و آنها را بدتر از من بده خدايا جوانك ثقفى مغرور ستمگر را با شتاب سوى آنها بيار كه شيرهء آنها را بخورد و پوستشان را بپوشد و حكم جاهليت را ميان آنها رواج دهد . از نكوكارشان نپذيرد و از بدكارشان\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nنگذرد . » گويد در اين وقت هنوز حجاج متولد نشده بود .\r\nجوهرى بنقل از سليمان بن ابى شيخ واسطى از محمد بن يزيد از سفيان بن حسين گويد كه حجاج از جرثم ناعم پرسيد : « نعمت چيست ؟ » گفت : « امنيت است زيرا من ديده‌ام كه شخص بيمناك از زندگى بهره نميبرد . » گفت : « ديگر چه ؟ » گفت : « صحت ، زيرا ديده‌ام كه بيمار از زندگى بهره نمىبرد . » گفت : « ديگر چه ؟ » گفت : « جوانى ، زيرا ديده‌ام كه پير از زندگى بهره نمىبرد . » گفت : « ديگر چه ؟ » گفت : « ثروت ، زيرا ديده‌ام كه فقير از زندگى بهره نمىبرد . » گفت : « ديگر چه ؟ » گفت : « چيزى بيش از اين بخاطر ندارم . » .\r\nجوهرى بنقل از مسلم بن ابراهيم ابو عمرو فراهيدى از صلت بن دينار گويد :\r\n« حجاج مريض شد و خبر مرگ او در كوفه شيوع يافت و چون از بيمارى برخاست بمنبر رفت و بچوبهاى آن تكيه داد و گفت : « شيطان در بينى اهل شقاق و نفاق دميد و گفتند حجاج مرده است ، حجاج مرده است بعد چه ؟ به خدا نيكىها را از پس مرگ انتظار دارم ، خداوند زندگى جاويد را فقط بخوارترين خلق خود يعنى شيطان داده است ، بندهء صالح سليمان بن داود گفت : « خدايا مرا بيامرز و مرا ملكى ده كه سزاوار هيچكس پس از من نباشد . » چنين شد اما ملكش برفت چنان كه گوئى نبود . اين مرد و همهء شما مردها مخاطب منيد ، گوئى مىبينم كه هر زنده‌اى مرده و هر ترى خشك شده و هر كسى را بحفره‌اى نهاده‌اند و سه ذراع طول و دو ذراع عرض زمين را براى او شكافته‌اند و زمين گوشت او را خورده و چرك و خون او را مكيده است و دو محبوب باقيماندهء او بتقسيم يك ديگر پرداخته‌اند ، فرزند محبوب مال محبوب را تقسيم مىكند ، كسانى كه دانا هستند ميدانند چه ميگويم و السلام . » .\r\nمنقرى بنقل از مسلم بن ابراهيم ابو عمرو فراهيدى از صلت بن دينار گويد :\r\nشنيدم كه حجاج ميگفت خداوند فرموده تا آنجا كه توانيد از خدا بترسيد اين حق خداست كه آن را به حد قدرت محدود كرده و هم خدا فرموده بشنويد و اطاعت كنيد\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nو اين حق بنده و خليفهء مورد نظر خدا عبد الملك است ، به خدا اگر گويد مردم به اين دره روند و بده درهء ديگر روند ، خون آنها بر من حلال است . اين سرخ خيمگان چه ميگويند كه يكيشان سنگ را به زمين اندازد و گويد تا به زمين برسد فرح خدا رسيده است ، آنها را چون نقش محو شده و شب رفته خواهم كرد . بندهء هذيل چه ميگفت كه قرآن را چون رجز عربان ميخواند ، به خدا اگر بدوران من بود گردنش را ميزدم ( مقصودش از بندهء هذيل عبد الله بن مسعود بود ) سليمان بن داود چه ميگفت كه بپروردگار خويش ميگفت : « خدايا مرا ببخش و مرا ملكى كه سزاوار هيچكس پس از من نباشد ده . » به خدا تا آنجا كه من ميدانم بنده‌اى حسود و بخيل بوده است .\r\nمنقرى بنقل از عبيد بن ابى السرى از محمد بن هشام بن سايب از پدرش از عبد الرحمن بن سايب گويد : روزى حجاج به عبد الله بن هانى كه از قوم اود و از قبايل يمنى و از اشراف قوم خويش بود و در همهء جنگها و از جمله هنگام حريق كعبه با حجاج حضور داشته بود و از ياران و پيروان وى بشمار ميرفت ، به دو گفت : « به خدا ما هنوز پاداش ترا نداده‌ايم . » آنگاه اسماء بن خارجه را كه از قوم فزاره بود بخواست و گفت : « دختر خود را به زنى به عبد الله بن هانى بده . » و او گفت : « نه به خدا اين شايسته نيست . » حجاج تازيانه خواست . وى گفت : « مىدهم . » و دختر را به زنى او داد . آنگاه سعيد بن قيس همدانى سالار قبايل يمنى را بخواست و گفت كه « دختر خود را به زنى به عبد الله بن هانى بده . » و او گفت : « بطايفهء اود ؟ به خدا هرگز نميدهم و اين شايسته نيست . » گفت : « شمشير بياريد . » گفت : « بگذار با كسانم مشورت كنم . » با آنها مشورت كرد ، گفتند : « دختر را بده كه اين فاسق ترا نكشد . » و دختر را به زنى او داد . حجاج به دو گفت : « اى عبد الله دختر سالار بنى فزاره و دختر سالار همدان و سرور كهلان را به زنى تو دادم ، طايفهء اود را با آنها چه مناسبت است ؟ » گفت : « خدا امير را قرين صلاح كند چنين مگو زيرا ما فضائلى داريم كه كس در عرب ندارد . » گفت : « آن فضائل كدام است ؟ » گفت : « هرگز در انجمن ما به امير مؤمنان عثمان ناسزا نگفته‌اند . »\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nگفت : « به خدا اين فضيلتى است . » گفت : « هفتاد كس از طايفهء ما در صفين همراه امير مؤمنان معاويه بود و با ابو تراب جز يكى از ما نبود و او هم بطوريكه ميدانيم مرد بدى بود . » گفت : « به خدا اين هم فضيلتى است . » گفت : « و هيچكس از ما زنى را كه دوستدار ابو تراب باشد به زنى نگرفته است . » گفت : « به خدا اين هم فضيلتى است . » گفت : « در ميان ما زنى نيست كه نذر نكرده باشد اگر حسين كشته شد ، ده شتر قربانى كند و همه به نذر خود وفا كرده‌اند . » گفت : « به خدا اين هم فضيلتى است . » گفت : « بهر يك از ما گفته‌اند ابو تراب را ناسزا گويد يا لعن كند كرده ، و گفته است حسن و حسين دو پسر او را با مادرشان فاطمه نيز لعنت ميكنم . » گفت : « به خدا اين هم فضيلتى است . » گفت : « هيچيك از مردم عرب ملاحت و زيبائى ما را ندارد . » اين را گفت و بخنديد كه بسيار زشت و تيره رنگ و آبله رو و قوزى و كج دهن و لوچ و بد قيافه بود و منظرى موحش داشت .\r\nمنقرى بنقل از جعفر بن عمرو حرصى از محمد بن رجا گويد : عمران بن مسلم ابن ابى بكر هذلى بنقل از شعبى ميگفت مرا دست بسته پيش حجاج بردند ، وقتى وارد شدم يزيد بن مسلم پيشباز من آمد و گفت : « اى شعبى ما را دريغ است كه اين علم تو نابود شود اكنون موقع شفاعت نيست به دو روئى و نفاق متوسل شو تا از چنگ او رهائى يا بى . » وقتى پيشتر رفتم محمد بن حجاج نيز پيش آمد و سخنى مانند يزيد گفت . وقتى پيش روى حجاج ايستادم گفت : « اى شعبى تو هم جزو كسانى بودى كه بر ما خروج كردند و مردم را بخروج واداشتند ؟ » گفتم : « آرى خدا امير را قرين صلاح بدارد وضعى نامناسب بود و ما بفتنه افتاديم كه در اثناى آن نيكان پرهيزگار و بد كاران نيرومند نبوديم . » گفت : « راست ميگويد خروجشان بر ضد ما نيكوكارى نبود و نيرومند نبودند كه بد كارى كردند او را رها كنيد . » شعبى گويد : « سپس يك قضيهء ارث مورد احتياج او بود ، به من گفت : « در بارهء خواهر و مادر و جد چه ميگوئى ؟\r\nگفتم : « پنج كس از ياران پيغمبر خدا صلى الله عليه و سلم در بارهء آن اختلاف دارند .\r\n\r\n","description":"","footnote":"","page_name":" 147 ","page_number":155},
  {"content":"\r\n\r\nعبد الله و زيد و على و عثمان و ابن عباس . » گفت : « ابن عباس كه مردى پرهيزگار بوده چه گفته ؟ » گفتم : « جد را بمنزلهء پدر قرار داده ، بمادر يك ثلث داده و به خواهر چيزى نداده » گفت : « عبد الله در اين باب چه گفته ؟ » گفتم : « ميراث را شش قسمت كرده نصف را به خواهر و يك ششم بمادر و يك سوم بجد داده » گفت : « ريد در بارهء آن چه گفت ؟ » گفتم : « ميراث را نه قسمت كرده سه قسمت بمادر و دو قسمت به خواهر و چهار قسمت بجد داده » گفت : « امير مؤمنان عثمان در بارهء آن چه گفته ؟ » گفتم :\r\n« ميراث را سه قسمت كرده . » گفت : « ابو تراب در بارهء آن چه گفته ؟ » گفتم : « ميراث را بشش قسمت كرده يك نيمه را به خواهر و يك ثلث را بمادر و يك ششم را بجد داده . » گويد : « حجاج دست به بينى خود زد و گفت : « او مرد است و نميشود از گفتارش گذشت . » آنگاه بقاضى گفت : « بمذهب امير مؤمنان عثمان رفتار كن . » منقرى بنقل از ابو عبد الرحمن عتبى ، از پدرش گويد : وقتى حجاج قصد حج داشت خطبه خواند و گفت : « اى مردم عراق من محمد را بحكومت شما منصوب كرده‌ام ، وى بحكومت شما راغب نبود ، شما نيز شايستگى او را نداريد ، در بارهء شما بر خلاف سفارشى كه پيغمبر صلى الله عليه و سلم در بارهء انصار كرده به او سفارش كرده‌ام . پيمبر سفارش كرد كه « از نيكو كارشان بپذيريد و از بد كارشان در گذريد . » من به او سفارش كرده‌ام : « از نيكو كاران نپذيرد و از بد كاران در نگذرد وقتى من از پيش شما بروم دانم كه خواهيد گفت سفرش بخير مباد ، و من زودتر جواب شما را مىدهم كه پس از من خوشحال نباشيد . » و فرود آمد .\r\nعتبى بنقل از عبد الغنى بن محمد بن جعفر از هيثم بن عدى از ابو عبد الرحمن كنانى از ابن عباس همدانى از عبيد بن ابى المخارق گويد : « حجاج حكومت فلوجه را به من داد ، گفتم : « آيا اينجا دهقانى هست كه از رأى او كمك توان گرفت ؟ » گفتند :\r\n« جميل بن صهيب هست » او را بخواستم پيرى فرتوت بيامد كه ابروانش بر ديدگان افتاده بود گفت : « مرا به زحمت انداختى كه پيرى فرتوتم . » گفتم : « خواستم از يمن و\r\n\r\n","description":"","footnote":"","page_name":" 148 ","page_number":156},
  {"content":"\r\n\r\nبركت و مشورت تو بهره برگيرم . » پير بگفت تا ابروان او را با پارچهء ابريشمين بالا بردند و گفت : « مطلبت چيست ؟ » گفتم : « حجاج حكومت فلوجه را به من داده و دانم كه از شر او در امان نميتوان بود بگو چه كنم » گفت : « رضاى حجاج يا رضاى بيت المال يا رضاى دل خويش ، كدام يك را بيشتر دوست دارى ؟ » گفتم : « رضاى همهء اينها را دوست دارم اما از حجاج ميترسم كه جبارى لجوج است . » گفت : « چهار چيز را از من بخاطر بسپار . در خانه‌ات را گشاده دار و حاجب مگذار تا هر كه خواهد بيايد و مطمئن باشد كه ترا تواند ديد ، با اين ترتيب عمالت از تو بيمناك خواهند بود . با ديوانيان بسيار بنشين كه وقتى حاكمى با ديوانيان بسيار نشنيد از او حساب برند . حكم تو در ميان مردم مختلف نباشد و در بارهء حقير و شريف يكسان حكم كن تا هيچيك از ديوانيان در تو طمع نبندد . از عمال خود هديه مپذير كه هديه آرنده تا چند برابر آن را نبرد راضى نشود . سپس هر چه خواهى كن كه از تو خشنود خواهند بود و حجاج نيز كارى با تو نتواند كرد . » منقرى بنقل از يوسف بن موسى قطان از حرير از مغيره از ربيع بن خالد گويد :\r\nشنيدم حجاج بر منبر در ضمن سخنى ميگفت : « آيا خليفه‌اى كه يكى از شما در ميان خاندان خود گذارد پيش او عزيزتر است ، يا رسولى كه براى حاجت معينى مىفرستد ؟ » و من با خود گفتم با خدا عهد ميكنم كه هرگز پشت سر تو نماز نكنم و اگر كسانى را ببينم كه بجنگ تو آمده‌اند ، همراه آنها با تو جنگ ميكنم . » وى در دير الجماجم جنگيد تا كشته شد .\r\nمنقرى از عتبى از پدرش نقل مىكند كه حجاج ، غضبان بن قبعثرى را بديار كرمان فرستاد تا از ابن اشعث كه حجاج را خلع كرده بود خبر بيارد . وقتى بديار كرمان رسيد خيمه زد و فرود آمد . اعرابى نزديك وى آمد و گفت : « السلام عليك » غضبان گفت : « سخنى متداول است . » اعرابى گفت : « از كجا آمده‌اى » گفت :\r\n« از راه پشت سرم . » گفت : « كجا ميروى ؟ » گفت : « به راه جلوم . » گفت : « بر چه آمده‌اى ؟ »\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nگفت : « بر اسبم . » گفت : « در چه آمده‌اى ؟ » گفت : « در لباسم . » گفت : « اجازه ميدهى پيش تو بيايم ؟ » گفت : « راه پشت سرت وسيع‌تر است » گفت : « بخوردنى و پوشيدنى تو چشم ندارم . » گفت : « در فكر آن مباش كه هرگز نخواهى چشيد . » گفت :\r\n« جز اين چيزى ندارى ؟ » گفت : « عصائى از چوب ارزن دارم كه بسر تو بكوبم . » گفت : « تف زمين پاى مرا سوزانيده است . » گفت : « روى آن بشاش تا خنك شود . » گفت : « اسب من چگونه است ؟ » گفت : « از اسب بدتر بهتر است و از اسب بهتر بدتر است ، » گفت : « اين را ميدانم . » گفت : « اگر ميدانستى از من نمىپرسيدى . » اعرابى او را بگذاشت و برفت . آنگاه غضبان بنزد عبد الرحمن بن اشعب رفت . عبد الرحمن به دو گفت : « اى غضبان آنجا كه آمدى چه خبر بود ؟ » گفت : « همه بدى بود . » پيش از آنكه حجاج بر تو شام كند تو بر او چاشت كن . » آنگاه بمنبر رفت و از معايب حجاج سخن گفت و از او بيزارى جست و با ابن اشعث يار شد و چيزى نگذشت كه ابن اشعث اسير شد و غضبان نيز جزو اسيران بود ، وقتى او را پيش حجاج آوردند ، گفت : « اى غضبان ديار كرمان چگونه بود ؟ » گفت : « خدا امير را قرين صلاح بدارد ديارى است كه آبش اندك و خرمايش بد و دزدش پهلوان است ، اسب آنجا ضعيف است ، اگر سپاه آنجا بسيار باشد گرسنه مانند ، و اگر كم باشد تباه شوند . » گفت : « مگر تو نبودى كه آن سخن زشت گفتى كه پيش از آنكه حجاج بر تو شام كند بر او چاشت كن ؟ » گفت :\r\n« خدا امير را قرين صلاح بدارد اين سخن براى كسى كه به دو گفته شد سودمند نبود و براى كسى كه در بارهء او گفته شد زيانى نداشت . » گفت : « دستها و پاهايت را بخلاف يك ديگر ميبرم و ترا ميآويزم . » گفت : « امير كه خدا او را قرين صلاح بدارد چنين نخواهد كرد . » پس حجاج گفت تا او را بند نهادند و بزندان كردند و همچنان ببود تا حجاج قصر واسط را بساخت . و چون بنا بپايان رسيد در صحن آن بنشست و گفت : « اين بارگاه مرا چگونه مىبينيد ؟ » گفتند : « پيش از تو نظير آن براى هيچ مخلوقى ساخته نشده است . » گفت : مع ذلك عيبى دارد آيا كسى ميان شما هست كه مرا از آن خبر\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nدهد ؟ » گفتند : « به خدا عيبى در آن نمىبينيم . » پس بگفت تا غضبان را بياوردند وقتى آمد حجاج به دو گفت : « اى غضبان چاق شده‌اى . » گفت : « نتيجهء خوشخوراكى است ، هر كه مهمان امير باشد چاق مىشود . » گفت : « اين بارگاه مرا چگونه مىبينى ؟ » گفت : « بارگاهى است كه نظير آن براى كسى ساخته نشده ولى يك عيب دارد اگر امير مرا امان دهد به دو بگويم . » گفت : « ايمنى ، بگو . » گفت : « آن را در غير شهر خود و براى غير فرزندان خود ساخته‌اى كه در آن تمتع و نعمت نتوانى داشت و چيزى كه در آن تمتع نتوان داشت لذت و خوشى ندارد . » گفت : « او را ببريد كه آن سخن زشت را او گفته است » گفت : « خدا امير را قرين صلاح بدارد ، آهن گوشت مرا خورده و استخوان مرا تراشيده است . » گفت : « او را برداريد . » وقتى مردان او را بلند كردند گفت : « منزه است خدائى كه اين را مسخر ما كرده » گفت : « او را بگذاريد » و چون بر زمينش نهادند ، گفت : « خدايا مرا بمنزلى مبارك فرودآور كه بهترين فرود - آرندگانى . » گفت : « او را بكشيد و چون كشيدندش گفت : « جريان و توقف آن بنام خداست كه پروردگار من آمرزگار و مهربان است . » گفت : « رهايش كنيد . » منقرى بنقل از عبد الله بن محمد حفص تميمى . از حسين بن عيسى حنفى گويد :\r\n« وقتى بشير بن مروان درگذشت و حجاج حكومت عراق يافت اين خبر بمردم عراق رسيد ، غضبان بن قبعثرى شيبانى در مسجد جامع كوفه بسخن ايستاد و حمد و ثناى خدا كرد و گفت : « اى مردم عراق و اى اهل كوفه ، عبد الملك كسى را حاكم شما كرده كه از نيكو كاران نپذيرد و از بدكاران نگذرد يعنى حجاج ظالم نابكار ، شما بسبب اينكه مصعب را يارى نكرده و او را كشته‌ايد پيش عبد الملك منزلتى داريد ، راه اين نابكار را ببنديد و او را بكشيد كه اين بمنزلهء خلع حاكم نيست اما وقتى بر منبر بالا رفت و بتخت نشست و در قصر جا گرفت اگر بكشيدش حاكم را خلع كرده‌ايد . از من بشنويد و پيش از آنكه بر شما شام كند بر او چاشت كنيد . » اهل كوفه گفتند : « اى غضبان ، بزدل شده‌اى منتظر رفتار او ميمانيم اگر بدى ديديم تغييرش\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nميدهيم . » گفت : « خواهيد دانست . » .\r\nوقتى حجاج به كوفه آمد ، سخن او را بشنيد و بگفت او را حبس كنند . سه سال در حبس بماند تا نامه‌اى از عبد الملك به حجاج رسيد كه فرمان داده بود سى كنيز براى او بفرستد كه ده كنيز نجيب باشد و ده كنيز مناسب هم بسترى و ده كنيز صاحب - عقل باشد و چون نامه را بخواند ندانست كه كنيزكان موصوف چگونه است ، نامه را بياران خود نشان داد ، آنها نيز ندانستند . يكى از آنها گفت : « خدا امير را قرين صلاح كند اين را كسى ميداند كه در اول بدوى بوده است و معرفت بدويان دارد ، پس از آن به غزا آمده و معرفت اهل غزا دارد ، پس از آن شراب خورده و زبان درازى شرابخوارگان دارد . » گفت : « چنين كسى كجاست ؟ » گفتند : « در زندان تو است . » گفت : « كيست ؟ » گفتند : « غضبان شيبانى . » او را بياوردند و چون پيش حجاج ايستاد گفت : « تو بودى كه به كوفه گفته بودى پيش از آنكه بر آنها شام كنم بر من چاشت كنند ؟ » گفت : « خدا امير را قرين صلاح بدارد كسى كه اين سخن را گفت از آن سودى نبرد و كسى كه سخن در بارهء او گفته شد از آن ضررى نديد . » گفت : « امير مؤمنان نامه‌اى به من نوشته كه معنى آن را ندانستم آيا تو توانى دانست ؟ » گفت : براى « براى من بخوانيد » و چون نامه را بخواندند ، گفت : « اين معلوم است » گفتم « مقصود چيست ؟ » گفت :\r\n« زن نجيب آنست كه سرش بزرگ و گردنش بلند و ما بين شانه‌ها و پستانهايش گشاده و رانهايش ستبر باشد ، چنين زنى چون فرزند آرد مانند شير باشد .\r\nاما زن مناسب همبسترى بزرگ كفل و نرم پستان و پر گوشت است كه زنانى چنين شهوت را تسكين دهند و تشنه را سيراب كنند . اما زنان صاحب عقل دختران سى و پنج ساله يا چهل ساله‌اند كه چنان كه دوشندهء شتر شير را ميكشد از هر موى و ناخن و رگ لذت انگيزند . » حجاج گفت : « بدترين زنان كدام است » گفت : « خدا امير را قرين صلاح بدارد ، بدتر از همهء زنان آنست كه گردن كوتاه و ران لاغر دارد و زود\r\n\r\n","description":"","footnote":"","page_name":" 152 ","page_number":160},
  {"content":"\r\n\r\nبخشم آيد و در زنان قبيله سرشناس باشد كه چون بخشم آيد يكصد زن بخشم آيند و چون سختى بشنود گويد دست بر ندارم تا آن را معلوم دارم ، دخترى در شكم دارد و دخترى همراه اوست و دخترى به بغل دارد . حجاج گفت : « لعنت خدا بر چنين زنى باد » پس از آن گفت : « بهترين زنان كدام است ؟ » گفت : « بهتر از همه ، زن قد بلند است كه بر زمين آرام رود و مهربان باشد و فرزند بسيار آرد ، پسرى در شكم و پسرى بهمراه و پسرى در بغل داشته باشد . » گفت : « بدترين مردان كدام است ؟ » گفت :\r\n« مرد خانه‌نشين دست آموز كه خادمان قبيله مدح او كنند و چون دلو يكيشان در چاه افتد پائين رود و آن را برآرد كه براى او پاداش خير از خدا خواهند يا گويند خدايش بسلامت دارد . » گفت : « خدا اين را لعنت كند ، بهترين مردان كدام است ؟ » گفت : « بهترين مردان كسى است كه شماخ تغلبى به وصف او گويد : « جوانمردى كه به اقل معاش راضى نيست و در قبيله از اين خانه به آن خانه نميرود ، جوانمردى كه با نيزه بسر پهلوان مسلح مىزند . » حجاج گفت : « بس است ، چند سال است مستمرى ترا نداده‌ايم ؟ » گفت : « سه سال است . » بگفت تا مقررى عقب افتادهء او را بدادند و آزادش كردند .\r\nمنقرى بنقل از محمد بن ابى السرى از هشام بن محمد بن سائب از ابو عبد الله نخعى گويد : وقتى حجاج از جنگ دير الجماجم فراغت يافت ، بنزد عبد الملك آمد ، اشراف بصره و كوفه نيز همراه وى بودند ، يك روز كه بحضور عبد الملك بودند در بارهء شهرها سخن بميان آمد ، محمد بن عمير بن عطارد گفت : « خدا امير را قرين صلاح بدارد كوفه از بصره مرتفع‌تر است و از گرما و عمق آن بدور است و از شام پائين‌تر است و از و با و سرماى آن بر كنار است ، مجاور فرات است و آبش خوشگوار و ميوه‌اش نكو است . » خالد بن صفوان اهتمى كوفى گفت : « خدا امير را قرين صلاح بدارد صحراى ما وسيع‌تر است و زودتر آمادهء حركت مىشويم و قند و عاج و ساج بيشتر داريم . آب ما صاف است و از ميان ما جز سردار و پيشرو و بانگزن نيايد . »\r\n\r\n","description":"","footnote":"","page_name":" 153 ","page_number":161},
  {"content":"\r\n\r\nحجاج گفت : « خدا امير مؤمنان را قرين صلاح بدارد ، من هر دو شهر را نيك ميشناسم و در هر دو ساكن بوده‌ام . » گفت : « بگو كه ترا راستگو ميدانيم . » گفت :\r\n« بصره عجوز سپيد موى فرتوت گنده دهانى است كه همه جور زيور و آرايش دارد ، ولى كوفه زن جوان زيبائيست كه زيور و آرايش ندارد . » عبد الملك گفت : « كوفه را بر بصره ترجيح دادى . » .\r\nمنقرى بنقل از عمرو بن حباب باهلى از اسماعيل بن خالد گويد از شعبى شنيدم كه ميگفت سخنى شنيدم كه هيچكس پيش از او نگفته بود ، مىگفت : « اما بعد خداى عز و جل فنا را بر دنيا و بقا را بر آخرت مقرر كرده ، چيزى كه فنا بر آن مقرر است بقا ندارد ، دنياى حاضر شما را از آخرت غايب غافل نكند كه آرزوى دراز عمر را كوتاه مىكند . » .\r\nمنقرى بنقل از سهل بن تمام بن بزيع از عباد بن حبيب بن مهلب از پدرش گويد :\r\n« وقتى مهلب عبد ربه صغير را در كرمان بكشت ، گفت يكى را بياريد كه قدرت بيان و عقل و معرفت داشته باشد كه او را با سرهاى كشتگان پيش حجاج بفرستم .\r\nبشير بن مالك جوشى را به او معرفى كردند ، وقتى پيش حجاج آمد حجاج به دو گفت :\r\n« نامت چيست ؟ » گفت : « بشير بن مالك جرشى ؟ » گفت : « مهلب چگونه بود ؟ » گفت :\r\n« بسيار خوب ، به آنچه اميد داشت رسيده بود و از آنچه بيم داشت ايمن بود . » گفت :\r\n« چگونه قطرى از دست شما گريخت ؟ » گفت : « همانطور كه ما با او حيله كرديم با ما حيله كرد . » گفت : « چرا از دنبالش نرفتيد ؟ » گفت : « كارى مشكوك بود و تعقيب كار محقق بهتر از مشكوك بود . » گفت : « حق با شما بود ، پسران مهلب چگونه بودند ؟ » گفت : « اين مربوط به پدر آنهاست ، هر يك را خواهد بكارى وادارد ، وادارد » گفت : « مرد عاقلى هستى ، بگو . » گفت : « آنها چون حلقهء بسته هستند كه معلوم نيست اول آن كجاست . » گفت : « بقياس پدرشان چگونه ؟ » گفت : « فضيلت آنها بر مردم ديگر است . » گفت : « سپاه چگونه بود ؟ » گفت : « به حق راضى و از غنيمت\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nسير بودند ، سالارى داشتند كه آنها را چون اوباش بجنگ واميداشت ولى با آنها روش ملوك داشت . چون فرزند نسبت به او نكوكار بودند و او نيز چون پدر با آنها مهربان . » گفت : « آيا اين سخن را آماده كرده بودى ؟ » گفت : « جز خدا كسى غيب نداند » گويد : « حجاج به عتبه نگريست و گفت : « اين سخن از طبع زايد نه از تكلف آيد . » .\r\nحجاج جرير بن خطفى را دستگير كرد و ميخواست او را بكشد و قوم وى كه از قبيلهء مضر بودند پيش حجاج آمدند و گفتند . « خدا امير را قرين صلاح بدارد جرير زبان و شاعر مضر است او را بما ببخش . حجاج نيز وى را به آنها بخشيد . هند دختر اسما زن حجاج از جمله كسان بود كه شفاعت او كرده بود ، وى به حجاج گفت :\r\n« اجازه مىدهى روزى جرير نزد من آيد و از پس پرده اشعار او را بشنوم ؟ » گفت :\r\n« بلى » . جرير پيش هند رفت كه سخن او را مىشنيد ، اما خود او را نميديد . هند گفت :\r\n« اى ابن خطفى از اشعارى كه بتغزل زنان گفته‌اى براى من بخوان . » گفت : « من هرگز در بارهء زنى غزل نگفته‌ام و هيچ چيز را بيشتر از زنان دشمن ندارم . » گفت : « اى دشمن خدا ، پس اين سخن چيست كه گفته‌اى :\r\n« صياد دلها پيش تو آمد ، ولى اين وقت ملاقات نيست بسلامت باز گرد .\r\nمسواك را به دندانهاى سپيد مىزند كه گوئى برفى است كه از ابر فرود آمده است ، اگر در آن سخن كه با ما گفتى راستگو بودى ديدار را پيوسته ميكرد و ديرپذير نبود . غمها بشب زنده‌اند و هرگز بخواب نروند و مرد غمگين بهر سو رو مىكند . » گفت : « من اين را نگفته‌ام بلكه گفته‌ام :\r\n« حجاج شمشير خود را براى حق برهنه كرده است پس به استقامت آئيد و راه كژى مرويد ، دعوتگر ضلالت و هدايت و حجت حق و باطل يكسان نيست . » .\r\nگفت : « از اين بگذر مگر اين سخن از تو نيست كه گفته‌اى : دوستان من از غم هند اشك فراوان مريزيد ، خدا نكند كه شما مانند من دلباخته باشيد . من به\r\n\r\n","description":"","footnote":"","page_name":" 155 ","page_number":163},
  {"content":"\r\n\r\nنوشيدن شراب و جمال او تشنه‌ام چون آرزومندى كه آرزوى خود را ميجويد اما بيهوده . » .\r\nگفت : « من اين را نگفته‌ام بلكه گفته‌ام :\r\n« كى از حجاج ايمن است ؟ كه مجازات وى سخت است و پيمان او محكم است ، هر كه منافق است با تو دشمن است و هر كه نيكو كار است با تو مهربان است . » .\r\nگفت : « از اين سخن بگذر ، مگر تو نگفته‌اى :\r\n« اى ملامتگران من ، از ملامت بگذريد و كوتاه كنيد . عشقم دراز شد و شما عيبجوئى را دراز كرديد . من دلباخته‌ام و اگر بخواهم عشق خودم را افزون كنم فزونيى نخواهم يافت . » .\r\nگفت : « خدايت قرين صلاح دارد : چنين نيست من گفته‌ام : كيست كه روزنهء نفاق را بر آنها بسته و يا چون حجاج صولتى دارد ؟ كيست كه در كار حفظ زنانى كه بغيرت شوهران اعتماد ندارند غيرت ميبرد ، بفهميد و يقين داشته باشيد كه اين ابن - يوسف است كه بصيرت نافذ و طريقهء روشن دارد . بنابر اين راه هدايت را بشناسيد و از پچ‌پچ بگذريد كه وقت پچ‌پچ كردن نيست . » . حجاج گفت : « اى دشمن خدا ، زنان را بر ضد من تحريك ميكنى ؟ » گفت : « اى امير قسم بخدائى كه ترا عزيز داشته چنين نيست ، پيش از اين ساعت در انديشهء اين شعر نبودم و ندانستم كه تو اينجائى ، خدايم بقربان تو كند مرا ببخش . » گفت : « بخشيدم . » هند كنيزى و خانه‌اى به دو داد ، آنگاه حجاج او را بنزد عبد الملك فرستاد .\r\nوقتى ابن اشعث در دير الجماجم شكست يافت ، حجاج قسم خورد كه هر اسيرى را پيش او بيارند گردنش را بزند . اسيران بسيار آوردند نخستين اسيرى كه آوردند اعشى همدان بود و او نخستين كس بود كه در سيستان در حضور ابن اشعث خلع - عبد الملك و حجاج را اعلام كرده بود . حجاج به دو گفت تويى كه گفته‌اى : « كى به حجاج خبر مىدهد كه بر ضد او جنگ انداخته‌ام و كار را به كف مردى داده‌ام كه\r\n\r\n","description":"","footnote":"","page_name":" 156 ","page_number":164},
  {"content":"\r\n\r\nوقتى كار درگير شود ، شجاع است . تو كه سالار پسر سالارى و از همه مردم والاترى عطيه را با سپاه بفرست كه آنها را درهم ريزد . اى هدايت يافته ، برخيز شايد خدا به وسيلهء تو مشكلى را بگشايد . شنيده‌ام كه پسر يوسف از مقام متزلزل خود بسر در آمده است خدايش نابود كند . « كه در ضمن اشعار ديگر است . و تويى كه گفته‌اى : « آنكه در ايوان كسرى جاى دارد در مقابل عاشقى كه در زابلستان است دور باد . ثقيف دو دروغگو دارد ، دروغگوى قديم و دروغگوى دوم . خدا همدان را بر ثقيف تسلط دهد . » و تويى كه گفته‌اى : « از من مپرسيد كه محل بزرگوارى كجاست ؟ بزرگوارى ما بين محمد و سعيد است ما بين اشج و قيس بزرگوار ، به به از اين پدر و فرزند . » ؟\r\nگفت : « نه ولى من گفته‌ام : خدا نور خويش را كامل مىكند و نور ياغيان را خاموش مىكند و مردم عراق را بسبب عهد شكنى و بدعت و گفتار ضلالى كه پديد آورده‌اند و خدا از آن بيزار است ، ذليل مىكند . » گفت : « ما ترا بسبب اين سخن سپاس نميداريم اين را از تأسف گفته‌اى كه چرا فيروزى نيافته‌اى و ياران خود را بر ضد ما تحريك كرده‌اى . من از اين شعر نپرسيدم در بارهء اين شعر توضيح بده كه گفته‌اى « خدا همدان را بر ثقيف تسلط دهد » مىبينى كه خدا ثقيف را بر همدان تسلط داده و همدان را بر ثقيف تسلط نداده است . در بارهء اين شعر توضيح بده « ما بين اشج و قيس بزرگوار به به از اين پدر و فرزند » به خدا ديگر براى كسى به به نخواهى گفت . » و بگفت تا گردنش بزدند .\r\nپس از آن همچنان اسيران را يكايك ميآوردند تا يكى از بنى عامر را بياوردند كه با ابن اشعث در جنگ جماجم بوده بود . به دو گفت : « به خدا ترا ببدترين وضعى ميكشم . » گفت : « حق ندارى . » گفت : « چرا ؟ » گفت : « براى اينكه خدا در كتاب عزيز خود ميگويد : « وقتى با كافران برخورد كرديد گردنها را بزنيد و چون بسيار از آنها بكشتيد ، بندها را محكم كنيد . پس از آن يا منت نهيد يا فديه گيريد تا جنگ سنگينى خويش را فرو نهد » . و تو كشته‌اى و بسيار كشته‌اى و اسير گرفته و ببند كرده‌اى\r\n\r\n","description":"","footnote":"","page_name":" 157 ","page_number":165},
  {"content":"\r\n\r\nاكنون بايد بر ما منت نهى تا قبايل ما فديهء ما را بدهند . » حجاج گفت : « مگر تو كافرى ؟ » گفت : « بلى و دين خدا را تغيير داده‌ام . » گفت : « بگذاريد برود . » پس از آن يكى از مردم ثقيف را آوردند حجاج به دو گفت : « تو هم كافرى ؟ » گفت : « بلى » حجاج گفت : « ولى اينكه پشت سر تست كافر نيست . » پشت سر او مردى از طايفهء سكون بود ، سكونى گفت : « مرا در بارهء خودم فريب ميدهى ! به خدا اگر چيزى از كفر سخت‌تر بود بدان برميگشتم . » و هر دو را آزاد كردند .\r\nاين شمه‌اى از اخبار عبد الملك و حجاج بود ، و ما شرح مطالبى را كه در اين كتاب نياورده‌ايم در كتاب اخبار الزمان و اواسط كه از پى آن بوده و اين كتاب از پى آن است آورده‌ايم . در قسمتهاى آيندهء اين كتاب نيز نكاتى از اخبار حجاج را با رعايت اختصارى كه در اين كتاب تعهد كرده‌ايم خواهيم آورد ، و بالله العون و القوة .\r\n\r\n","description":"","footnote":"","page_name":" 158 ","page_number":166},
  {"content":"\r\n\r\n\r\nذكر روزگار وليد بن عبد الملك\r\nدر همان روز كه عبد الملك وفات يافت در دمشق با وليد بن عبد الملك بيعت كردند . وليد نيز در نيمهء جمادى الاخر سال نود و ششم در دمشق وفات يافت . دوران حكومتش نه سال و هشت ماه و دو روز بود و هنگام مرگ چهل و سه سال داشت و كنيه‌اش ابو العباس بود .\r\n156\r\n\r\n","description":"","footnote":"","page_name":" 159 ","page_number":167},
  {"content":"\r\n\r\n157\r\n\r\nذكر شمه‌اى از اخبار و سيرت وليد و حوادث حجاج در ايام او\r\nوليد جبارى لجوج و ستمگرى نابكار بود . چهارده پسر بجا گذاشت كه يزيد و عمر و بشر و عالم و عباس كه از فرط شجاعت چابكسوار بنى مروان لقب يافته بود ، از آن جمله بودند . وليد به پيروى از وصيت عبد الملك و ترتيبى كه داده بود ولايت عهد را بفرزندان خود نداد . نقش انگشتر وى اين بود : « اى وليد تو خواهى مرد . » و هر وقت قصد ميكرد ولايت عهد را بفرزندان خود دهد نگين را ميگردانيد و عبارت « تو خواهى مرد » را ميخواند و ميگفت : « من خواهم مرد ، مخالفت پدر خود نمىكنم . » .\r\nبسال هشتاد و هفتم وليد بناى مسجد جامع دمشق و تجديد بناى مسجد پيمبر صلى الله عليه و سلم را در مدينه آغاز كرد و مالى گزاف در اين كار خرج كرد . نظارت خرج بعهدهء عمر بن عبد العزيز رحمه الله بود .\r\nعثمان بن مرهء خولانى حكايت مىكند كه وقتى وليد بناى مسجد دمشق را آغاز كرد ، در ديوار مسجد لوحى از سنگ بيافت كه نوشته‌اى به خط يونانى داشت .\r\nآن را بجمعى از دبيران نشان داد كه نتوانستند بخوانند . سپس آن را پيش وهب بن منبه\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nفرستاد . وى گفت : اين را در ايام سليمان بن داود عليهما السلام نوشته‌اند و نوشته را خواند كه چنين بود : « بسم الله الرحمن الرحيم ، اى آدميزاد اگر آنچه را از عمر ناچيز تو بجا مانده بمعاينه ميديدى ، از ما بقى آرزوهاى خويش چشم ميپوشيدى و از رغبتها و حيله‌هاى خود ميگذشتى . وقتى پايت بلغزد و كسانت ترا واگذارند و دوست از پيش تو برود و خويشاوند با تو وداع كند و كس به ندايت جواب ندهد و بازگشت نتوانى و از عمل بازمانى ، آن وقت پشيمان خواهى شد . زندگى را پيش از مرگ و نيرومندى را پيش از فوت و پيش از آنكه به سختى از تو بگيرند و ترا از عمل بدارند ، غنيمت بشمار . بروزگار سليمان بن داود نوشته شد . » وليد دستور داد تا با طلا بر لاجورد به ديوار مسجد بنويسند : پروردگار ما خداى يكتاست و جز خداى يكتا را نميپرستم .\r\nبناى اين مسجد و ويرانى كليسائى كه جاى آن بود بفرمان عبد الله وليد امير مؤمنان در ذىحجهء سال هشتاد و هفتم انجام شد و تاكنون يعنى بسال سيصد و سى و دو اين سخن به طلا در مسجد دمشق نوشته است .\r\nروزى حجاج بنزد وليد رفت و او را در نزهتگاه يافت و بملاقات وى شتافت و چون او را بديد ، پياده شد و دستش را ببوسيد و پياده روان شد ، و زره و تيردان و يك كمان عربى با خود داشت . وليد گفت : « اى ابو محمد سوار شو . » گفت : « اى امير مؤمنان ، بگذار جهاد بيشتر كنم كه ابن زبير و ابن اشعث مرا از خدمت تو دور داشتند . » وليد تأكيد كرد تا وى سوار شد . وليد به خانه رفت و لباس نازك پوشيد . آنگاه به حجاج اجازهء ورود داد و به همين حال پيش او نشست و مجلس بدرازا كشيد . در اثناى صحبت كنيزى بيامد و سخنى آهسته با وليد بگفت و برفت و باز آمد و سخنى آهسته با او بگفت و برفت . وليد به حجاج گفت : « اى ابو محمد ميدانى اين چه ميگويد ؟ » گفت :\r\n« نه به خدا . » گفت : « اين را دختر عمويم ام البنين دختر عبد العزيز فرستاده است و ميگويد چرا در لباس نازك با اين اعرابى مسلح نشسته‌اى ؟ » من به او پيغام دادم كه اين حجاج است و او نيز شنيده و گفته است دوست ندارم او كه اين همه مردم را كشته با تو\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nبخلوت باشد . » .\r\nحجاج گفت : « اى امير مؤمنان ، از سخنان زنان در گذر كه زن گل است و قهرمان نيست . آنها را از راز خويش و حيله‌اى كه با دشمن ميكنى مطلع مكن . جز در بارهء امور خودشان مطيعشان مباش و جز در كار زينتشان دخالتشان مده ، با آنها مشورت مكن رأى و ارادهء آنها سست است . آنها را در پرده بدار و مگذار از حد خود تجاوز كنند و اجازه مده پيش تو از ديگران شفاعت كنند ، با آنها بسيار منشين و خلوت مكن كه اين با عقل و فضل تو سازگارتر است . » آنگاه برخاست و برفت .\r\nپس از آن وليد پيش ام البنين رفت و سخنان حجاج را با وى بگفت . ام البنين گفت : « اى امير مؤمنان دوست دارم بگويى فردا بسلام من بيايد . » گفت : « ميگوئيم بيايد . » و چون روز بعد حجاج بنزد وليد آمد به دو گفت : « اى ابو محمد پيش ام البنين برو و به دو سلام كن . » گفت : « اى امير مؤمنان ، مرا از اين كار معاف بدار . » گفت : « ناچار بايد به روى . » حجاج سوى ام البنين رفت كه مدت طولانى او را منتظر گذاشت ، سپس اجازهء ورود داد و او را همچنان سر پا بداشت و اجازهء نشستن نداد و گفت : « اى حجاج تويى كه بسبب كشتن ابن زبير و ابن اشعث بر امير مؤمنان منت مينهى ؟ به خدا اگر در نظر خدا خوارترين مخلوق او نبودى تو را بسنگباران كعبه و قتل پسر ذات النطاقين و نخستين مولود اسلام مبتلا نميكرد . ابن اشعث ترا شكست‌هاى مكرر داد و از امير مؤمنان كمك خواستى و او ترا كه سخت در تنگنا بودى بمردم شام مدد داد نيزهء آنها بر تو سايه انداخت و كوشش آنها ترا نجات داد . به خدا بسا شد كه زنان امير مؤمنان مشك از گيسوى خود گشودند و در بازارها فروختند تا به مصرف سپاه كمكى تو برسد و گر نه از گوسفند ذليل‌تر بودى . اما اينكه گفته‌اى امير مؤمنان لذات خويش را رها كند و بزنان خويش كمتر پردازد ، اگر زنان وى فرزند چون تو آرند حق است كه سخن ترا بپذيرد و اگر فرزند مانند امير مؤمنان آرند سخن ترا نخواهد پذيرفت و نصيحت ترا نخواهد شنود . خدا شاعر را بكشد كه گوئى ترا آن دم كه\r\n\r\n","description":"","footnote":"","page_name":" 162 ","page_number":170},
  {"content":"\r\n\r\nنيزهء غزالهء حروريه ميان دو شانه‌ات بود مىديده كه گويد : « براى من شير است و در جنگها شتر مرغ ترسان كه از صفيرى وحشت مىكند ! چرا در جنگ با غزاله مقابل نشدى و دلت چون دو بال پرنده ميلرزيد ؟ » آنگاه بكنيزان خود گفت : « او را از نزد من بيرون كنيد . » حجاج همان وقت بنزد وليد رفت . وليد به دو گفت : « اى ابو محمد ، چطور بود ؟ » گفت : « به خدا اى امير مؤمنان چنان بود كه دلم ميخواست زمين دهان باز كند و مرا فرو برد . » وليد چندان بخنديد كه پاى خود را به زمين ميزد . سپس گفت :\r\n« اى ابو محمد ، اين دختر عبد العزيز است . » .\r\nاين ام البنين در كار بخشش و غيره اخبار بسيار دارد كه در غير اين كتاب ياد كرده‌ايم . بسال نود و پنجم بروزگار وليد على بن حسين بن على بن ابى طالب وفات يافت و در بقيع غرقد در مجاورت عموى خود حسن بن على مدفون شد . عمرش پنجاه و هفت سال بود . گويند وفاتش بسال نود و چهارم بود . همه اعقاب حسين از على بن حسين بجا مانده‌اند كه چنان كه گفتيم لقب سجاد داشت ذو الثفناة و زين العابدين نيز لقب او بود .\r\nمدائنى گويد : « وليد هنگام وفات عبد الملك بنزد او رفت و شروع بگريستن كرد و گفت : « حال امير مؤمنان چگونه است ؟ » عبد الملك شعرى خواند كه مضمون آن چنين بود : « بسا كس كه بما نميپردازد و مرگ ما ميخواهد و بسا گريه كنندگان كه از چشمشان شادى عيانست . » در قسمت اول به وليد اشاره كرد ، سپس روى از او بگردانيد و در قسمت دوم بزنان خود اشاره كرد كه گريه ميكردند .\r\nعتبى و ديگر اخباريان نقل كرده‌اند كه وقتى عبد الملك در حال مرگ بود و وليد از حال او پرسيد ، شعرى خواند كه مضمون آن چنين است : « بسا كسا كه بعيادت مردى ميرود تا بنگرد آيا خواهد مرد . » گويند عبد الملك به وليد كه بالاى سر او ميگريست نگريست گفت : « چرا مثل كبوتر مينالى وقتى من بمردم ، دامن بالا بزن و بميدان بيا و پوست پلنگ بپوش و شمشير بياويز . هر كه در مقابلت عرض\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nاندام كرد ، گردنش را بزن و هر كه خاموش ماند از درد خواهد مرد . » آنگاه عبد الملك بمذمت دنيا پرداخت و خطاب بدان گفت : « دراز تو كوتاه و بسيارت اندك است ما از تو دستخوش غرور بوديم . » آنگاه رو بجمع فرزندان خود كرد و گفت « شما را به ترس از خدا سفارش مىكنم كه حفاظ دائم و سرپوش شايسته است . تقوى توشه‌اى نكوست كه در معاد نيز به كار آيد و پناهگاهى نكوست . ميبايد كه بزرگتر شما با كوچكتر مهربان باشد و كوچكتر حق بزرگتر را بشناسد . دلها صاف باشد و به كارهاى نكو چنگ زنيد . از طغيان و حسد بپرهيزيد كه شاهان سلف و قدرتمندان والاجاه از آن نابود شده‌اند ، فرزندان من برادر شما مسلمه ، دندان شماست كه بدشمن نشان توانيد داد و سپر شماست كه زير آن پناه توانيد گرفت . براى او كار كنيد . حجاج را نيز گرامى داريد كه اين حكومت را براى او تدارك ديد .\r\nفرزندانى نكوكار باشيد و در جنگ آزاده باشيد و نمونهء نكو كارى باشيد و سلام بر شما باد .\r\nو چون از وصيت فرزندان خويش فراغت يافت يكى از شيوخ بنى اميه از او پرسيد : « اى امير مؤمنان چطورى ؟ » گفت : چنان كه خدا عز و جل فرموده ، يكان يكان چنان كه اول بار خلقتان كرده‌ايم پيش ما آمديد و آنچه را بشما داده بوديم پشت سر گذاشته‌ايد تا آنجا كه گويد : « با آنچه مىپنداشتيد » و اين آخرين سخنى بود كه از او شنيدند .\r\nوقتى جان بداد وليد او را بپوشانيد . پس از آن بمنبر رفت و حمد و ثناى خدا كرد و گفت : « مصيبتى چون اين و نعمتى مانند اين نديدم . خليفه را از دست دادم و خلافت را بدست آوردم . در بارهء مصيبت ياد خدا ميكنم و در بارهء نعمت حمد او مىكنم . » آنگاه مردم با به بيعت خويش خواند . همه بيعت كردند و هيچكس مخالفت او نكرد .\r\nبروزگار وليد بسال هشتاد و هفتم عبيد الله بن عباس بن عبد المطلب درگذشت .\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nوى بخشنده و بزرگوار بود . گويند خواهنده‌اى ناشناس بر او ايستاد و گفت : « از آنچه خدا به تو داده ، صدقه كن . شنيده‌ام عبيد الله بن عباس به خواهنده‌اى هزار درم داده و از او عذر خواسته است » گفت : « مرا با عبيد الله تفاوت بسيار است . » گفت : « تفاوت بشرف يا بمال ؟ » گفت : « هر دو . » گفت : « شرف مرد جوانمردى و حسن رفتار اوست .\r\nاگر چنين كنى و الا مقامى . » عبيد الله دو هزار درم به دو داد و عذر خواست خواهند گفت : « اگر عبيد الله نيستى بهتر از اوئى و اگر اوئى امروز بهتر از ديروزى . » عبيد الله هزار درم ديگر به دو داد . خواهنده گفت : « اگر عبيد الله باشى بخشنده‌ترين اهل روزگار خودت هستى ، بنظرم از خاندانى هستى كه محمد رسول خدا صلى الله عليه و سلم از آنها بود ، ترا به خدا عبيد الله هستى ؟ » گفت : « آرى » گفت : « به خدا خطاى من از اينجا بود كه شك در دلم افتاده بود ، و گر نه اين صورت زيبا و هيئت نورانى جز در پيمبر يا خويشاوند پيمبر نخواهد بود . » .\r\nگويند معاويه پانصد هزار درم براى او فرستاد ، آنگاه كسى را مأمور كرد كه رفتار او را بداند . به دو خبر دادند كه همهء پول را ميان مصاحبان و ياران خود بطور مساوى تقسيم كرد و براى خود نيز چون سهم يكى از آنها برداشت . معاويه گفت : « از اين خرسند و ناخرسندم . خرسندم كه پدر او عبد مناف است . ناخرسندم از اينكه خويشاوند ابو تراب است . » .\r\nمسعودى گويد : سابقا در همين كتاب خبر كشته شدن عبد الرحمن و قثم ، دو فرزند عبيد الله را با رثائى كه ام حكيم جويريهء كنانيهء دختر قارظ بن خالد در بارهء آنها گفت ياد كرده‌ايم .\r\nيك روز عبيد الله بن عباس پيش معاويه رفت . بسر بن ارطاة عامرى قاتل فرزندان وى نيز نزد او بود . عبيد الله گفت : « اى پير مرد ، بچه‌ها را تو كشتى ؟ » گفت : « بلى » گفت : « دلم ميخواست روزى زمين مرا نزديك تو سبز ميكرد . » بسر گفت : « حالا سبز كرده است » عبيد الله گفت : « اينجا شمشير هست ؟ » بسر گفت : « اينك شمشير من »\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nو چون عبيد الله بر جست كه شمشير از او بگيرد ، معاويه و حاضران پيش از آنكه شمشير را بگيرد دست او را گرفتند ، آنگاه معاويه به بسر گفت : « چه پير سست - مايه‌اى فرتوت شده‌اى و خرف شده‌اى . شمشير خودت را بيك مرد خونباخته از بنى هاشم ميدهى ؟ مثل اينكه از دلهاى بنى هاشم خبر ندارى ، به خدا اگر شمشير بدست او مىافتاد پيش از تو بما حمله ميكرد . » عبيد الله گفت : « به خدا قصدم همين بود . » وقتى على عليه السلام خبر يافت كه بسر قثم و عبد الرحمن دو فرزند عبيد الله را كشته است او را نفرين كرد و گفت : « خدايا دين و عقلش را بگير . » پس از آن پير مرد خرف شد و عقل خود را از دست بداد و پيوسته شمشير برهنه داشت . براى او شمشيرى از چوب ساختند و مشك باد كرده‌اى جلوش مىگذاشتند كه با شمشير بدان مىزد و چون سوراخ ميشد مشك را عوض مىكردند ، و پيوسته آن را با شمشير ميزد و همچنان برى از عقل بمرد . با كثافت خود بازى مىكرد و احيانا از آن مىخورد و به كسانى كه ناظر او بودند مىگفت : « ببينيد كه اين دو پسر ، فرزندان عبيد الله چه جور به من ميخورانند ! » بسا مىشد براى جلوگيرى از اين كار دستهايش را از پشت مىبستند . يك روز در جاى خود كثافت كرد و با دهان روى آن افتاد و بخورد خواستند منعش كنند ، گفت : « شما منعم ميكنيد اما عبد الرحمن و قثم به من ميخورانند . بسر بروزگار وليد بن عبد الملك بسال هشتاد و هشتم بمرد .\r\nدر همين سال عبد الله بن عتبة بن مسعود هذلى بمرد . عتبه مهاجر بود و برادر عبد الله بن مسعود بن غافل بن حبيب بن سمح بن مخزوم بن صبح بن كاهل بن حارث بن تميم بن سعد بن هذيل بن مدركة بن الياس بن مضر بن نزار بود . بدوران جاهليت صبح ابن كاهل بن حارث بن تميم بن سعد بن هذيل رياست داشت . عبيد الله فرزند عبد الله بن عتبه از بزرگان اهل علم بود . ابن خيثمه از اصفهانى از سفيان نقل مىكند كه زهرى گفته بود : « تا وقتى با عبيد الله بن عبد الله ننشسته بودم ، مىپنداشتم علم اندوخته‌ام ، گوئى دريائى بود . » .\r\n163\r\n\r\n","description":"","footnote":"","page_name":" 166 ","page_number":174},
  {"content":"\r\n\r\n164 بسال نود و چهارم حجاج سعيد بن جبير را بكشت ، عون بن ابى راشد عبدى گويد :\r\n« وقتى حجاج به سعيد بن جبير دست يافت و سعيد را پيش وى آوردند گفت : « اسم تو چيست ؟ » گفت : « سعيد بن جبير » گفت : « نه بلكه شقى بن كسير است . » گفت :\r\n« پدرم اسم مرا بهتر از تو مىدانسته است . » گفت : « تو شقى هستى پدرت نيز شقى بوده است . » گفت : « آنكه غيب ميداند غير توست : » گفت : « بجاى اين دنيا آتشى افروخته به تو مىدهم . » گفت : « اگر مىدانستم اين كار بدست توست ، خدائى جز تو نمىگرفتم . » گفت : « در بارهء خلفا چه مىگوئى ؟ » گفت : « مرا به كار آنها نگماشته‌اند . » گفت : « ميخواهى چه جورى ترا بكشم ؟ » گفت : « تو چه جورى ميخواهى ؟ براى آنكه هرطور امروز مرا بكشى در آخرت همانطور ترا خواهم كشت . » بفرمان حجاج او را بيرون بردند تا بكشند ، وقتى ميرفت بخنديد ، حجاج بگفت تا او را پس آوردند و از سبب خنده‌اش پرسيد . گفت : « بجرأت تو و حلم خدا ميخندم . » گفت تا او را سر ببرند و چون بر چهره بزمينش افكندند ، گفت :\r\n« گواهى مىدهم كه خدائى جز خداى يگانه نيست كه شريك ندارد . و اينكه محمد بنده و فرستادهء اوست و اينكه حجاج به خدا ايمان ندارد . » سپس گفت : « خدايا پس از من حجاج را بر هيچكس مسلط مكن كه او را تواند كشت » پس سر او را بريدند و جدا كردند . حجاج پس از سعيد بن جبير بيش از پانزده روز زنده نبود و آكله در شكم او افتاد و از همين مرض بمرد . گويند پس از كشتن سعيد پيوسته ميگفت : « سعيد بن جبير با من چكار دارد كه هر وقت ميخواهم بخوابم گلوى مرا ميگيرد ؟ » .\r\nوقتى وليد بيمار شد خبر يافت كه برادرش سليمان كه وليعهد وى بود آرزوى مرگ او كرده است . وليد نامه به دو نوشت و در بارهء آنچه شنيده بود گله كرد و در آخر نامه اشعارى بدين مضمون نوشت : « بعضى آرزو دارند من بميرم . اگر بميرم اين راهى است كه تنها من نرفته‌ام شايد آنكه آرزومند فناى من است پيش از من بميرد . مرگ كسانى كه پيش از من بوده‌اند به من ضرر نميرساند و زندگى كسانى\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nكه پس از من زندگى مىكنند مرا جاويد نخواهد كرد ، مرگ هر كس وقتى دارد كه شايد فردا به ناگاه در آيد . » سليمان به دو جواب داد . « گفتار امير مؤمنان را را فهميدم اگر چنين آرزوئى كرده باشم تواند بود كه من اولين كس باشم كه پس از او بميرم . پس چرا انجام مدتى را كه بيشتر از يك سفر نيست آرزو كنم به امير مؤمنان سخنى گفته‌اند كه من نگفته‌ام ، اگر امير مؤمنان بسخن‌چينان و دروغزنان گوش كند ، خيلى زود نيتها را تباه كند و مناسبات خويشاوندان را ببرد . » و در ذيل نامه نامه اشعارى بدين مضمون نوشت : « هر كه از بعضى از احوال دوستان چشم نپوشد ، در گله و شكايت بميرد . و هر كه خطاها را مصرانه تعقيب كند بى يار و دوست ماند . » .\r\nوليد به دو نوشت « عذرى كه آورده بودى نكو بود . گفتارت صادق و اعمالت كامل است عذرت نيز همانند توست و آنچه در بارهء تو گفته‌اند بعيد است و السلام . » .\r\nوليد با برادران خويش مهربان بود و سفارشهاى عبد الملك را رعايت مىكرد و غالبا اشعارى را كه عبد الملك هنگام نوشتن وصيت خود گفته بود ، بر زبان مىراند .\r\nمضمون اشعار اينست : « كينه‌ها را در حضور و غياب از خود دور كنيد ، عمر من دراز باشد يا كوتاه صلح و صفا مايهء بقاى شماست . كينه مورزيد و دلهايتان مهربان باشد ، تيرها وقتى يك جا باشد كسى آن را نتواند شكست ، و اگر پراكنده شود زبونى و شكست نصيب پراكنده است . » .\r\nعبد الملك پيوسته مراقب بود كه فرزندان خود را به نكوكارى ترغيب كند و به اخلاق خوب وادارد . به آنها گفت : « مراقب شرف خويش باشيد و آن را ببذل اموال مصون داريد . پس از گفتار اعشى كه ميگويد « شما در قصر زمستانى با شكم پر مىخوابيد و همسايگان شما گرسنه با شكم خالى شب را بسر مىبرند . » هر چه بهجاى شما بگويند چه اهميت دارد و هم از پس اين گفتار زهير گويد : « حق كسى\r\n\r\n","description":"","footnote":"","page_name":" 168 ","page_number":176},
  {"content":"\r\n\r\nكه بر ايشان وارد مىشود بر متمكنشان فرض است و كم بضاعتشان بخشنده و بذال است » ديگر چه كسى اهميت ميدهد كه در مدح او چه بگويند ؟ » .\r\nعبد الله بن اسحاق بن سلام بنقل از محمد بن حبيب گويد : وليد بر منبر بود كه صداى ناقوس شنيد ، گفت : « اين چيست ؟ » گفتند : « كليساست . » بگفت تا آن را ويران كنند و قسمتى از آن را بدست خويش ويران كرد . مردم نيز پياپى براى ويران كردن آن ميآمدند . اخرم پادشاه روم به دو نوشت : اسلاف تو اين كليسا را بجا گذاشتند اگر بجا كرده‌اند تو خطا كرده‌اى و اگر تو بجا كرده‌اى آنها خطا كرده‌اند . » وليد گفت : « كى جواب او را خواهد داد ؟ » فرزدق گفت : « من . » و به دو نوشت : « و داود و سليمان را ياد كن آن دم كه در كار زراعتى كه گوسفندان قوم شبانه در آن چريده بود داورى ميكردند ، و ما گواه داورى كردنشان بوديم و حكم حق را به سليمان فهمانديم و هر دو را فرزانگى و دانش داده بوديم . » .\r\nحجاج بسال نود و پنجم در پنجاه و چهار سالگى در واسط عراق بمرد . مدت بيست سال بر مردم حكومت كرده بود و كسانى را كه گردن زده بود جز آنها كه در سپاه‌ها و جنگهاى وى كشته بودند ، يكصد و بيست هزار كس بشمار آوردند . وقتى بمرد پنجاه هزار مرد و سى هزار زن در محبس وى بود كه شانزده هزار كس از زنان برهنه بودند ، محبس زنان و مردان يكى بود و زندان حفاظى نداشت كه مردم را از آفتاب تابستان و باران و سرماى زمستان محفوظ دارد . جز اين شكنجه‌هاى ديگر داشت كه وصف آن را در كتاب اوسط آورده‌ايم . گويند روزى كه سوار بود و به قصد نماز جمعه ميرفت ضجه‌اى شنيد گفت : « اين چيست ؟ » گفتند : « زندانيان ضجه و شكايت مىكنند ، بسوى آنها نگريست و گفت : « پست شويد و دم نزنيد . » گويند در همان جمعه بمرد و ديگر پس از آن سوار نشد .\r\nمسعودى گويد « در كتاب عيون البلاغات ديده‌ام كه از جملهء منتخبات گفتار حجاج يكى اينست : « هر نعمتى كه برود بسبب كفران است و فزونى آن بسبب\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nسپاسدارى است . » .\r\nحجاج دختر عبد الله بن جعفر بن ابى طالب را كه فقير و محتاج شده بود به زنى گرفت و ما خبر آن را با تهنيتى كه ابن قريه در اين مورد به حجاج گفت ، در كتاب اخبار الزمان آورده‌ايم .\r\nعبد الله بن جعفر بن ابى طالب در بخشش مقامى بلند داشت و چون مالش كاهش يافت ، شنيدند كه روز جمعه در مسجد جامع ميگفت : « خدايا مرا عادتى داده‌اى و من بندگان تو را مطابق آن عادت داده‌ام ، اگر آن را از من بريده‌اى پس مرا زنده مدار . و در همان جمعه بمرد . و اين بروزگار عبد الملك بن مروان بود ، و ابان ابن عثمان در مكه و بقولى در مدينه بر او نماز كرد . و اين در همان سال بود كه سيل سخت تا ركن رسيد و بسيارى از حاجيان را ببرد .\r\nدر همين سال كه سال هشتادم بود . در عراق و شام و مصر و جزيره طاعون آمد و عبد الله بن جعفر در شصت و هفت سالگى بمرد ، تولد وى در آن هنگام كه جعفر به هجرت سوى حبشه رفته بود ، در آنجا رخ داده بود . و بقولى تولد وى در سال وفات پيغمبر صلى الله عليه و سلم بود ، جز اين نيز گفته‌اند .\r\nمبرد و مدائنى و عينى و ديگر اخباريان نقل كرده‌اند كه عبد الله را از كثرت بخشندگى ملامت كردند . او گفت : « خداى تعالى مرا عادت داده كه به من گشايش دهد و من نيز او را عادت داده‌ام كه بر بندگانش گشايش دهم و بيم دارم كه عادت از آنها برگيرم و او نيز عادت از من برگيرد . » .\r\nوقتى عبد الله در دمشق بنزد معاويه رفت . عمرو بن عاص پيش از آنكه او وارد دمشق شود از آمدنش خبر يافت ، زيرا يكى از وابستگان عمرو كه با ابن جعفر از حجاز آمده و دو منزل بيشتر از او به دمشق رسيده بود ، آمدن او را خبر داده بود .\r\nعمرو بن عاص پيش معاويه رفت و گروهى از مردم قريش نيز از بنى هاشم و غيره پيش وى بودند . عمرو گفت مردى كه در خلوت آرزوى فراوان دارد و خودنمائى\r\n\r\n","description":"","footnote":"","page_name":" 170 ","page_number":178},
  {"content":"\r\n\r\nبسيار كند و بسلف نازد و اسرافكارى كند ، بسوى شما آمده است . عبد الله بن حارث خشمگين شد و گفت : « دروغ ميگوئى و دروغگوئى كار توست . عبد الله چنان كه تو ميگوئى نيست ، ياد خدا مىكند و در بلاى او شاكر است و از بد زبانى بدور است ، بزرگ و مهذب و كريم و آقا و حليم است ، اگر سخن گويد صواب گويد و اگر بپرسيد جواب گويد . كوته زبان و ترسو و بد زبان و ناسزا گو نيست . چون شير دلير است و جسور و اهل اقدام است . شمشير بران است ، شريف و والاست و چون كسى نيست كه اوباش قريش در بارهء او دشمنى كرده و سلاخ ( جزار ) آن قبيله به دو چيره شده باشد . شرفش پست و مقامش ناچيز است ! ايكاش ميدانستم از كدام شرف دم ميزنى و بكدام سابقه مينازى ، جز اينكه بر پايهء غير خود بالا ميروى و به زبان غير خود سخن ميكنى . چه خوب بود كه پسر ابو سفيان ترا از گفتگو در بارهء آبروى قريش باز ميداشت و دهانت را چون كفتار در سوراخ مىبست كه آبروى قريش را حفظ نميكنى و از شرف آن دست بر نميدارى ، اما شيرى درنده كه همگنان را ميربايد و جانها را ميدرد با تو روبرو شده است . » عمرو ميخواست سخن گويد معاويه او را از سخن بازداشت . عبد الله بن حارث گفت : « شخص بايد حرمت خويش بدارد ، به خدا زبان من تيز و جوابم پر مايه و گفتارم محكم است و يارانم حاضرند . » در اينجا معاويه برخاست و قوم متفرق شدند .\r\nعبد الله بن جعفر بن ابى طالب در زمينهء بخشش و كرم و فضائل ديگر اخبار نكو دارد كه تفصيل آن را در كتاب اخبار الزمان و اوسط آورده‌ايم . حجاج دختر او را به منظور تحقير خاندان ابو طالب گرفته بود .\r\nحجاج نامه‌اى به عبد الملك نوشت و كار خوارج و قطرى را سخت وانمود .\r\nعبد الملك جواب داد : اما بعد شمشير را ستايش ميكنم و به تو همان ميگويم كه بكرى به زيد گفت : حجاج مقصود عبد الملك را ندانست و گفت هر كه معلوم كند بكرى به زيد چه گفت ده هزار درم جايزه دارد . اتفاقا مردى از حجاز به تظلم از يكى از\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nعمال وى آمده بود ، به دو گفتند : « آيا ميدانى بكرى به زيد چه گفت ؟ » گفت : « آرى » گفتند به حجاج بگو و ده هزار درم جايزه بگير . پس او بدر حجاج آمد و احضار شد و گفت سخن بكرى به زيد اين بود كه « به دو گفتم سر و صدا مكن كه آنها را در راه كشتن من و تو خطر مرگ را مىبينند اگر از جنگ دست بداشتند ، دست بدار و اگر نه آتش جنگ را بيفروز . اگر جنگ دندان تيز كند طعمهء شمشير يكى چون تو يا من است . » .\r\nحجاج گفت : « امير مؤمنان راست گفت ، بكرى نيز راست گفت . آنگاه نامه به مهلب نوشته كه امير مؤمنان به من همان گفته كه بكرى به زيد گفته بود . من نيز همان را به تو ميگويم بعلاوه آنچه حارث بن كعب هنگام وصيت بفرزندان خود گفت . مهلب بگفت تا وصيت حارث را بياوردند و چنين بود : « فرزندان من فراهم باشيد و پراكنده مباشيد پيش از آنكه وامانده شويد نكوئى كنيد كه مرگ با قوت و عزت بهتر از حيات با ذلت و عجز است » مهلب گفت : « بكرى راست گفت و حارث بن كعب راست گفت . » .\r\nوقتى عبد الملك به حجاج نوشت مرا از خون خاندان ابو طالب بر كنار بدار كه از وقتى خاندان حرب خون اين خاندان را بريختند ملك از ايشان دور شد ، حجاج نيز از بيم زوال ملك بنى اميه نه از بيم خدا عز و جل از خون طالبيان اجتناب ميكرد .\r\nوقتى ليلى اخيليه بنزد حجاج آمد و گفت : « خدا امير را قرين صلاح بدارد ، گياه بر نيامده و ابر كم شده و سرما سخت است و محنت فراوان شده ، بدين جهت من پيش تو آمده‌ام » گفت : « زمين چگونه است ؟ » گفت : « زمين لرزان است و دره‌ها غبار آلود است ، تنگدست به زحمت است و عيالمند مضطر ، و بى چيز بيمار است مردم لاغرند و انتظار رحمت خدا مىبرند . » گفت : « پيش كدام يك از زنان من منزل ميكنى ؟ » گفت :\r\n« اسم آنها را بگو . » گفت : « هند دختر مهلب زن من است و هند دختر اسماء بن خارجه »\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nليلى او را انتخاب كرد و پيش او رفت و او چندان از زيورهاى خودش به ليلى آويخت كه او را گرانبار كرد از اين جهت كه از زنان ديگر او را انتخاب كرده و پيش وى آمده بود .\r\nمنقرى بنقل از عتبى از پدرش گويد : « پسر عم حجاج بن يوسف كه يك اعرابى بود از باديه پيش وى آمد و چون ديد كه مردم را بحكومت ميفرستد ، گفت : « اى امير چرا مرا بحكومت يكى از اين شهرها نميفرستى ؟ » حجاج گفت : « اينها مينويسند و حساب مىكنند و تو حساب كردن و نوشتن نميدانى . » اعرابى خشمگين شد و گفت : « من حساب بهتر از آنها ميدانم و دستم به نوشتن تواناتر است . » حجاج گفت : « اگر چنين است سه درهم را ميان چهار نفر تقسيم كن و او شروع كرد با خود بگويد : سه درهم ميان چهار نفر ، سه درهم ميان چهار نفر ، هر كدام يك درهم ، يكى ميماند بدون درهم ، اى امير آنها اى امير آنها چند نفرند ؟ گفت : « آنها چهار نفرند » گفت : « اى امير حساب را دانستم هر يك از آنها يك درم مىبرند و من بچهارمى يك درم از خودم خواهم داد دست خود را ببند شلوارش زد و دينارى از آن در آورد و گفت : « كدامتان چهارمى هستيد ؟ به خدا تا به حال ناحسابى مثل حساب اين شهرنشينها نديده بودم » حجاج و حاضران بخنديدند و تا مدتى خندهء آنها ادامه داشت . سپس حجاج گفت مردم اصفهان سه سال است خراج خود را كاسته‌اند و هر وقت حاكمى سوى آنها ميرود عاجزش ميكنند گريبان آنها را بدست اين بدوى مىدهم شايد كارى بسازد . آنگاه فرمان حكومت اصفهان را بنام او نوشت ، وقتى سوى آنجا رفت مردم اصفهان از او استقبال كردند و از آمدنش شاد بودند و دست و پاى او را ميبوسيدند ، در ميانش گرفته بودند و ميگفتند يك عرب بدوى است و كارى از دست او ساخته نيست چون تملق او بسيار گفتند ، گفت :\r\n« به كار خودتان بپردازيد و از دست و پا بوسيدن من بگذريد و اين ترتيبات را از من دور كنيد ، مگر متوجه نيستيد كه امير مرا براى چه كارى فرستاده است » وقتى در\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nاصفهان در خانهء خود استقرار يافت مردم را فراهم آورد و به آنها گفت : « چرا عصيان پروردگار خود ميكنيد و اميرتان را بخشم ميآورديد و خراجتان را كم ميدهيد ؟ » يكى از آنها گفت : « اسلاف تو ظالم بوده‌اند و هر چه توانسته‌اند ستم كرده‌اند . » گفت : « چه بايد كرد تا كار شما سامان گيرد ؟ » گفتند : « هشت ماه مهلت بده تا خراج را فراهم كنيم . » گفت : « ده ماه مهلت داريد اما ده نفر بياريد كه ضمانت كنند . » ده نفر را بياوردند ، وقتى از آنها پيمان گرفت ، مهلتشان داد . اما مهلت بسر ميرسيد و او ميديد كه اعتنائى بختم مهلت ندارند ، با آنها سخن گفت اما گوش بسخنش ندادند و چون گفتگو طولانى شد ضامنان را فراهم آورد و گفت : « پول » قسم خورد كه افطار نكند ، و اين در ماه رمضان بود ، مگر مال را فراهم كند و يا گردن آنها را بزند يكى از آنها را پيش آورد و گردنش را بزد و روى آن نوشت فلان بن فلان تعهد خود را انجام داد و سر او را در كيسه‌اى نهاده مهر زد . سپس دومى را پيش آورد و با او نيز همان كرد . چون مردم ديدند سرها را بريده و بجاى كيسهء پول در كيسه مىنهد ، گفتند : « اى امير درنگ كن تا پول را حاضر كنيم ، وى نيز درنگ كرد و بسرعت پول را آماده كردند چون خبر به حجاج رسيد گفت : « ما خانوادهء محمد ( جد حجاج محمد نام داشت ) پسرانمان لياقت دارند . ديديد فراست من در بارهء اعرابى چگونه بود ؟ » و او همچنان والى اصفهان بود تا حجاج بمرد .\r\nحجاج ابراهيم تميمى را حبس كرد و چون وارد محبس شد بر جاى بلندى ايستاد و با صداى بلند بانگ زد : « اى مردمى كه با وجود عافيت خدا مبتلائيد و با وجود بلاى خدا عافيت داريد صبور باشيد . » همهء زندانيان جواب دادند لبيك لبيك . ابراهيم در حبس حجاج بمرد . حجاج در تعقيب ابراهيم نخعى بود كه نجات يافت و ابراهيم تميمى در حبس افتاد . » .\r\nاز اعمش حكايت كرده‌اند كه گفته بود به ابراهيم نخعى گفتم : « وقتى حجاج ترا ميجست كجا بودى ؟ گفت چنان بود كه شاعر گويد : « گرگ بغريد و با گرگ\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nغران انس گرفتم و انسانى صدا كرد و ميخواستم پرواز كنم . » .\r\nاحمد بن سعيد دمشقى اموى از زبير بن به كار از محمد بن سلام جمحى و هم فضل بن حباب جمحى از محمد بن سلام نقل كرده‌اند كه حجاج از ابن قريه پرسيد كدام زن بهتر است ؟ گفت : « زنى كه پسرى در شكم و پسرى در بغل دارد و يك پسرش با پسران راه ميرود . » گفت : « كدام زن بدتر است ؟ » گفت : « زن پر آزار كه شكايت بسيار كند و با ميل تو مخالف باشد . » گفت : « كدام زن را بيشتر مىپسندى ؟ » گفت :\r\n« سفيد و زيبا و جذاب و راحت طلب كه نه كوتاه باشد نه بلند » گفت : « كدام زن را بيشتر دشمن دارى ؟ » گفت : « لوند كوتاه سپيد شرور » گفت : « بهترين زنان كدام است ؟ . » گفت : « زن نرم تن كه به بالا بلند و بكفل پر باشد ، خالدار سرخ گونه كه دراز نامناسب و كوتاه زشت نباشد و موهايش مجعد و انبوه باشد برجستگيهايش درشت و مفاصلش نرم باشد ، انگشتان كشيده و قد رسا داشته باشد ، چنين زنى مشتاق را بهيجان آرد و عاشق را از هم آغوشى زنده كند . » .\r\nمسعودى گويد : وليد بن عبد الملك بسبب حادثه‌ها و جنگها كه بروزگار وى بود اخبار نكو دارد و همچنين حجاج كه تفصيل آن را در كتاب اخبار الزمان و اوسط آورده‌ايم و در اين كتاب مطالبى را ياد ميكنيم كه در آن دو كتاب نياورده باشيم و نيز آنچه را كه در كتاب اوسط آورده‌ايم مطالبى است كه در كتاب اخبار الزمان نياورده‌ايم .\r\nو الله اعلم .\r\n\r\n","description":"","footnote":"","page_name":" 175 ","page_number":183},
  {"content":"\r\n\r\n\r\nذكر روزگار سليمان بن عبد الملك\r\nدر همان روز وفات وليد يعنى روز شنبه نيمهء جمادى الاخر سال نود و ششم از هجرت ، در دمشق با سليمان بن عبد الملك بيعت كردند . سليمان روز جمعه ده روز از صفر مانده سال نود و نهم در مرج و دابق از توابع ولايت قنسرين وفات كرد . مدت حكومتش دو سال و هشت ماه و پنج روز بود . هنگام مرگ سى و نه سال داشت و عمر ابن عبد العزيز را جانشين خود كرد . گويند وفات سليمان به روز جمعه دهم صفر سال نود و نهم و مدت حكومتش دو سال و نه ماه و هيجده روز بود كه كتابهاى خبر و سيرت در اين باب اختلاف كرده‌اند ، و ما خلاصهء ايام حكومتشان را در بابى كه بعدها در اين كتاب خاص آن مىكنيم ، خواهيم آورد .\r\nدر سن سليمان نيز اختلاف كرده‌اند . بعضى گفته‌اند وى هنگام وفات چهل و پنج ساله بود . بعضى پنداشته‌اند پنجاه و سه ساله بود ، پيشتر گفتيم كه بعضى نيز گفته‌اند به وقت مرگ سى و نه ساله بود . و بيشتر شيوخ بنى مروان از فرزندان وليد و غير وليد در دمشق و جاهاى ديگر بر اين رفته‌اند كه وى سى و نه سال عمر كرد .\r\nو الله اعلم .\r\n173\r\n\r\n","description":"","footnote":"","page_name":" 176 ","page_number":184},
  {"content":"\r\n\r\n174\r\n\r\nذكر شمه‌اى از اخبار و سيرت سليمان\r\nوقتى كار خلافت به سليمان رسيد به منبر رفت و حمد و ثناى خدا و صلوات پيمبر گفت . پس از آن گفت : « حمد خدايى را كه هر چه خواهد كند و هر چه خواهد دهد و هر چه خواهد بازگيرد و هر چه خواهد نهد . اى مردم ، دنيا خانهء فريب و باطل و زينت است كه دايم مردم خود را دگرگون كند ، گريانش را بخنداند و خندانش را بگرياند . ايمنش را بيمناك كند و بيمناكش را ايمن كند . فقيرش را ثروت دهد و ثروتمندش را فقير كند . اى بندگان خدا ، كتاب خدا را پيشواى خود كنيد و به حكم آن رضايت دهيد و آن را هادى و دليل خود كنيد كه ناسخ كتابهاى سابق است و كتابى ديگر ناسخ آن نيست . اى بندگان خدا ، بدانيد كه خدا حيله و مطامع شيطان را از شما بر ميدارد چنان كه وقتى خورشيد طلوع كند نور آن صبحگاهان را روشن مىكند و شب محو مىشود . » آنگاه فرود آمد و مردم را بار داد . وى عمال خليفهء سابق را در كارهايشان بجا گذاشت ، خالد بن عبد الله قسرى را نيز در مكه باقى گذاشت .\r\nخالد در مكه تازه‌ها پديد آورده بود از جمله اينكه صفهاى نماز را دور كعبه\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nترتيب ميداد . پيش از آن صفهاى نماز بخلاف اين بود . و هم او گفتار شاعرى را شنيد كه مضمون آن چنين بود : « خوشا موسم حج و خوشا كعبه كه سجده گاهى نكوست و خوشا زنانى كه هنگام لمس حجر الاسود ما را عقب ميزنند . » خالد گفت : « بعدها ديگر ترا عقب نخواهند زد » و بگفت تا در اثناى طواف زن و مرد از هم جدا باشند .\r\nسليمان مردى بسيار پر خور بود لباسهاى نازك و مزين ميپوشيد ، در ايام وى در يمن و كوفه و اسكندريه پارچه را زينت نكو ميكردند و مردم جبه و ردا و شلوارهاى مزين و عمامه و كلاه از پارچهء مزين ميپوشيدند و هيچكس از خاندان و عمال و ياران و اهل خانهء وليد جز با لباس مزين پيش وى نميرفت . در سوارى و منبر نيز لباسش مزين بود . خادمانش نيز با لباس مزين پيش او ميرفتند . حتى طباخ وقتى پيش او ميرفت پارچهء مزين به سينه و كلاه مزين بسر داشت ، هم او بگفت تا وى را در پارچه مزين كفن كنند . هر روز يكصد رطل عراقى غذا مىخورد ، وقتى آشپز ظرف مرغ بريان را پيش وى ميبرد و او جبه از پارچهء مزين بتن داشت ، از فرط حرص و بىطاقتى دست را در آستين مىكرد تا مرغ گرم را بگيرد و پاره كند .\r\nاصمعى گويد : « در حضور رشيد از پرخورى سليمان و اينكه جوجهء بريان را بكمك آستين از ظرف بر ميداشت سخن گفتم » گفت : « خدايت بكشد اخبار آنها را چه خوب ميدانى ، جبه‌هاى بنى اميه را به من نشان دادند ، جبه‌هاى سليمان را ديدم كه بر آستين آن آثار روغن بود و ندانستم چيست تا اين سخن بگفتى . » آنگاه گفت :\r\n« جبه‌هاى سليمان را بياوريد . » و چون بنگريستم آثار روغن در آستين آن نمودار بود و يكى را به من پوشانيد . » گاهى اصمعى جبهء مذكور را بتن داشت و ميگفت : « اين جبهء سليمان است كه رشيد به من پوشانيده است . » .\r\nگويند روزى سليمان از حمام در آمده بود و سخت گرسنه بود غذا خواست و حاضر نبود . گفت چيزى بياريد ، و تو دلى بيست بره با چهل نان نازك بخورد ، پس از آن غذا آوردند و با نديمان خود غذا خورد ، گوئى چيزى نخورده بود .\r\n175\r\n\r\n","description":"","footnote":"","page_name":" 178 ","page_number":186},
  {"content":"\r\n\r\n176 حكايت كنند كه وى ظرفهاى حلوا اطراف خوابگاه خود مىنهاد و همين كه از خواب بيدار ميشد دست دراز ميكرد و حلوا مىخورد .\r\nمنقرى از عتبى ، از اسحاق بن ابراهيم بن صباح بن مروان - اين اسحاق از سرزمين بلقاى شام بود و وابستهء بنى اميه بود و اخبار بنى اميه را حفظ داشت - گويد : « سليمان در ايام خلافت خويش لباسى پوشيده كه آن را پسنديد و عطر زد ، آنگاه صندوقى را كه عمامه در آن بود بخواست و آئينه‌اى بدست داشت و عمامه‌ها را يكايك بر سر گذاشت تا از يكى راضى شد و رشته‌هاى آن را بياويخت و عصائى بر گرفت و بمنبر رفت ، و به اطراف لباس خود مينگريست و چون خطبه‌اى را كه ميخواست بخواند ، از خودش راضى شد و گفت : « من پادشاه جوان با مهابت بخشنده‌ام . » پس از آن يكى از كنيزانش كه محبوب وى بود پيش او آمد ، وليد به دو گفت : « امير مؤمنان را چگونه مىبينى ؟ » گفت : « اگر گفتهء شاعر نبود آرزوى دل و روشنى چشم بود . » گفت : « شاعر چه گفته ؟ » گفت : « شاعر گويد :\r\n« چه خوب چيزى هستى اگر باقى ميماندى ، ولى انسان بقا ندارد ، خدا داند كه هيچ نگرانى از تو نداريم جز اينكه فانى هستى ، اشك بچشمان سليمان آمد و گريه - كنان ميان مردم آمد و چون از خطبه و نماز فراغت يافت كنيز را بخواست و گفت :\r\n« چرا آن سخنان را با امير مؤمنان بگفتى ؟ » كنيز گفت : « به خدا امروز امير مؤمنان را نديده‌ام و پيش او نيامده‌ام . » سليمان تعجب كرد و سرپرست كنيزكان را بخواست و او نيز سخن كنيز را تصديق كرد ، سليمان سخت بترسيد و آشفته شد و از آن پس جز اندكى نزيست و وفات كرد .\r\nسليمان ميگفت : « غذاى خوب خورديم و لباس نرم پوشيديم و مركب رهوار سوار شديم . لذتى براى من نمانده مگر دوستى كه ميان من و او تكلف نباشد . » .\r\nيزيد بن ابى مسلم دبير حجاج را كه در او نفوذ داشت در زنجير پيش سليمان آوردند ، چون او را بديد تحقيرش كرد و گفت : « هرگز روزى چنين نديدم ، ملعون باد مردى\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nكه عنان خود را بدست تو داد و امور خويش را به تو واگذاشت . » يزيد گفت : « اى امير مؤمنان لعنت مكن وقتى مرا مىبينى كه دوران ادبار من و ايام اقبال توست .\r\nاگر هنگام اقبال مرا ديده بودى بزرگم ميشمردى و تحقيرم نمىكردى و آنچه را مايهء تحقير ميدانى مايهء جلال ميشمردى . » گفت : « راست گفتى بنشين . » و چون بنشست سليمان گفت : « در بارهء حجاج چه نظر دارى آيا هنوز در جهنم فرو ميرود يا در آنجا مستقر شده است ؟ » گفت : « اى امير مؤمنان در بارهء حجاج چنين مگو كه خير خواه شما بود و در راه شما فداكارى كرد ، دوستانتان را ايمن كرد و دشمنانتان را بترسانيد و روز قيامت طرف راست پدرت عبد الملك و طرف چپ برادرت وليد خواهد بود ، بنابر اين هر كجا ميخواهى او را جاى بده . » سليمان بانگ زد : « از پيش من بيرون برو خدايت لعنت كند . » آنگاه به مصاحبان خود نگريست و گفت :\r\n« لعنتى چه خوب حق خودش و دوستش را رعايت كرد ، آزادش كنيد . » .\r\nوقتى ابو حازم اعرج پيش سليمان رفت . سليمان به دو گفت : « اى ابو حازم ، چرا ما از مرگ بيزاريم ؟ » گفت : « براى آنكه دنيايتان را آباد و آخرتتان را ويران كرده‌ايد و دوست نداريد از آبادى به ويرانى رويد . » گفت : « حضور در پيشگاه خدا چگونه است ؟ » گفت : « نكو كار چون مسافريست كه خوشحال سوى خانهء خود شود و بد كار چون بندهء فراريست كه غمگين سوى آقاى خود رود . » گفت : « كدام عمل بهتر است ؟ » گفت : « اداى واجبات و اجتناب از محرمات . » گفت : « كدام سخن مناسب‌تر است ؟ » گفت : « سخن حق با كسى كه از وى بيم يا اميد دارى . » گفت : « كدام يك از مردم عاقلترند ؟ » گفت : « هر كه طاعت خدا كند . » گفت : « كدام يك از مردم جاهلترند ؟ » گفت : « كسى كه آخرت خويش را بدنياى ديگرى فروشد . » گفت : « مرا وعظ كن و مختصر كن . » گفت : « اى امير مؤمنان پروردگارت را چنان تنزيه و تعظيم كن كه ترا از منهيات بر كنار و به اوامر خويش مشغول ببيند . » سليمان سخت بگريست . يكى از مصاحبان سليمان گفت : « در\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nبارهء امير مؤمنان زياده‌روى كردى . » ابو حازم گفت : « خاموش باش كه خدا عز و جل از علما پيمان گرفته كه حق را بمردم روشن كنند و از كتمان بپرهيزند . » پس از آن برون شد و به منزل خود رفت . سليمان مالى براى او فرستاد كه نپذيرفت و بفرستاده گفت : « به او بگو به خدا اى امير مؤمنان من آن را به تو نمىپسندم چگونه بر خويشتن پسندم . » .\r\nاسحاق بن ابراهيم موصلى گويد اصمعى از پيرى از بنى مهلب براى من نقل كرد كه اعرابى پيش سليمان آمد و گفت : « اى امير مؤمنان دوست دارم با تو سخنى گويم ، دقت كن و بفهم . » سليمان گفت : « ما با كسى كه بخير خواهى وى اميد نداريم و از دغلى او در امان نيستيم تحمل بسيار داريم ، اميدوارم تو خير خواه و امين باشى ، چه مىخواهى بگويى ؟ » گفت : « اى امير مؤمنان اكنون كه از خشم تو ايمن شدم حق خدا و حق امانت ترا ادا خواهم كرد و سخنانى كه كسى با تو نگفته خواهم گفت . اى امير مؤمنان ، اطراف تو مردانى هستند كه در بارهء خويش بد كردند و دين خويش به دنيا فروختند و رضاى تو به خشم خدا خريدند ، از تو در كار خدا بيم دارند اما از خدا در كار تو بيم ندارند ، از آخرت دور و به دنيا نزديكند . آنها را به امانتى كه خدا به تو سپرده امين مكن ، كه هر چه ميكنند مايهء تباهى و ستم امت است و تو مسئول گناهان آنهايى . اما آنها مسئول گناهان تو نيستند پس دنياى آنها را به تباهى آخرت خويش سامان بده ، كه مغبونتر از همه مردم كسى است كه آخرت خويش بدنياى ديگر فروشد . » سليمان به دو گفت : « اى اعرابى زبانت را كه از شمشيرت برانتر است بما گشودى . » گفت : « آرى اى امير مؤمنان اما بنفع تو است نه به ضرر تو . » سليمان گفت : « اى اعرابى بجان پدرت كه عرب در حكومت ما قرين عزت است ، از ايام دولت ما پيوسته نيكى خيزد . اگر حكامى غير از ما شما را راه برند اعمال ما را كه اكنون مذمت مىكنيد ستايش خواهيد كرد » اعرابى گفت :\r\n« اگر كار بدست فرزندان عباس عموى پيغمبر خدا صلى الله عليه و سلم و قرين پدر و\r\n\r\n","description":"","footnote":"","page_name":" 181 ","page_number":189},
  {"content":"\r\n\r\nوارث وى بيفتد چنين نخواهد بود . » سليمان تغافل كرد ، گوئى چيزى نشنيده بود .\r\nاعرابى بيرون رفت و ديگر كسى او را نديد . يكى از مشايخ اولاد عباس در مدينة - السلام شهر ابو جعفر منصور اين حكايت را از پدرش از على بن جعفر نوفلى از پدرش براى من نقل كرد .\r\nدر مجلس سليمان از معاوية بن ابى سفيان سخن رفت و او بروح معاويه و روح پدران وى درود فرستاد و گفت : « شوخى وى جدى بود و جديش علم بود ، به خدا كسى چون معاويه نبود ، خشم او حلم بود و حلمش حكمت بود . » و بقولى اين سخن از عبد الملك بود .\r\nسليمان بن خالد بن عبد الله قسرى كه حاكم عراق بود در بارهء يكى از قرشيان كه از خالد گريخته و به دو پناه آورده بود نوشت متعرض او نشود . و چون نامه را بياورد خالد پيش از آنكه بگشايد ، بگفت تا صد تازيانه به او بزنند ، پس از آن نامه را بخواند و گفت : « اين بليه‌اى بود كه خدا ميخواست به تو برسد كه من نامه را نخواندم و اگر خوانده بودم مضمون آن را اجرا مىكردم . » قرشى پيش سليمان برگشت ، فرزدق و كسانى كه بر در بودند از او پرسيدند : « خالد چه كرد ؟ » وى نيز قضيه را با آنها بگفت . فرزدق در اين باب شعرى بدين مضمون گفت : « به خالد كه خدايش بركت ندهد بگوييد از چه وقت خاندان قسر حكومت قريش يافته‌اند كه آنها را مجازات كنند ، آيا پيش از دوران پيمبر خدا يا پس از آن بوده كه شوكت قريش سستى يافته است ؟ اميدوار بوديم هدايت شود ، اما خدا كوشش او را با هدايت قرين نكند ، مادر او كسى نبوده كه طفلش هدايت تواند يافت . » .\r\nچون سليمان از قصه خبر يافت كس فرستاد تا خالد را يكصد تازيانه زد .\r\nفرزدق در اين باره نيز اشعارى گفت بدين مضمون : « بجان خودم كه بر پشت خالد بارانى ريخت كه از ابر نبود . اى بردار قسرى ، چطور بىگناه را مانند گناهكار\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nميزنى و نافرمانى امير مؤمنان ميكنى . به خدا اگر يزيد بن مهلب ترا نجات نداده بود ، چنان كرده بود كه ستارگان شب را عيان ببينى . » و روزى سليمان به عمر بن عبد العزيز گفته بود : « وضع ما را چگونه مىبينى ؟ » گفت : « اگر فريب نبود خوش مسرتى بود و اگر مرگ نبود خوش زندگانىاى بود و اگر هلاكت نبود خوش سلطنتى بود و اگر غم نبود خوش نكوئى بود و اگر عذاب اليم نبود خوش نعيمى بود . » و سليمان از سخن او بگريست .\r\nسليمان در فصاحت و بلاغت نقطهء مقابل وليد بود . وقتى وليد در زمينى كه از عبد الله بن يزيد بن معاويه بود تباهى كرد و برادرش خالد بن يزيد شكايت پيش عبد الملك برد و عبد الملك بجواب او آيه‌اى خواند بدين معنى كه « شاهان وقتى بدهكده‌اى در آيند آن را تباه كنند . » خالد بجواب آيه‌اى خواند بدين معنى : « و ما وقتى خواهيم دهكده‌ها را تباه كنيم عياشان آنها را امارت دهيم تا در آن بدكارى كنند . » عبد الملك گفت : « از عبد الله سخن ميكنى كه ديروز پيش من آمد و زبانش بگرفت و در سخن غلط گفت ؟ » خالد گفت : « مثل اينكه از وليد سخن ميكنى » عبد الملك گفت : « اگر وليد غلط ميگويد برادرش سليمان است » خالد گفت : « اگر عبد الله نيز غلط ميگويد برادرش خالد است » وليد گفت : « تو كه نه در سپاه بودى نه در كاروان چه ميگوئى » خالد گفت : « مگر سخن امير مؤمنان را نشنيدى ؟ به خدا من زادهء سپاه و كاروانم . اگر گفته بودى آبستنك و گوسفندك و طايف و خدا عثمان را رحمت كند ، ميگفتم راست ميگوئى » و اين تعريض بدان بود كه پيمبر خدا صلى الله عليه و سلم حكم ابن ابى العاص را به طايف تبعيد كرد و او چوپانى ميكرد تا عثمان او را پس آورد .\r\nسليمان از خالد بن عبد الله قسرى خشمگين شده بود . وقتى خالد بنزد او آمد ، گفت : « اى امير مؤمنان قدرت كينه را ميبرد ، مقام تو والاتر از مجازات كردن است ، اگر ببخشى شايستهء تو است و اگر مجازات كنى من سزاوار آنم . » و سليمان از او درگذشت .\r\n\r\n","description":"","footnote":"","page_name":" 183 ","page_number":191},
  {"content":"\r\n\r\nيكى در مجلس سليمان « سخن » را مذمت كرد . سليمان گفت : « هر كه سخن نكو گويد تواند نيك خاموش ماند اما نه هر كه نيك خاموش ماند نكو سخن گفتن تواند . » وقتى سليمان بر قبر پسر خود ايوب كه كنيه از او يافته بود ، بايستاد و گفت :\r\n« خدايا از تو در بارهء او اميد دارم و هم از تو در بارهء او بيمناكم . اميد مرا محقق كن و بيم مرا به ايمنى مبدل كن » .\r\nمسعودى گويد : و چون سليمان را به خاك كردند يكى از دبيرانش اشعارى گفت كه مضمون قسمتى از آن چنين است : « كمى بعد ، سالم ديگر سالم نخواهد بود و گرچه سپاه و نگهبانانش بسيار باشند . هر كه قوت بسيار دارد و دسترس به دو نباشد به زودى حاجب از در او دور مىشود از آن پس كه از مردم رو پوشيده بود بخانه‌اى ميرود كه اطراف آن پوشيده نيست و همين كه به خاك رفت موكب و نگهبانان او مال ديگرى مىشود و كينه‌توزان از سرگذشت او خرسند ميشوند و دوستان و خويشان او را رها ميكنند ، پس بكوش و خويشتن را سعادتمند كن كه هر كس در گرو اعمال خويش است . » .\r\nمسعودى گويد : سليمان بسبب حوادثى كه بدوران وى بود اخبار نكو دارد ، كه تفصيل آن را در كتاب اخبار الزمان و اوسط آورده‌ايم و در اين كتاب به اختصار شمه‌اى ميآوريم . و بالله التوفيق . 181\r\n\r\n","description":"","footnote":"","page_name":" 184 ","page_number":192},
  {"content":"\r\n\r\n182\r\n\r\nذكر خلافت عمر بن عبد العزيز بن مروان بن حكم\r\nعمر بن عبد العزيز به روز جمعه ده روز مانده از صفر سال نود و نهم ، يعنى همان روز كه سليمان درگذشت بخلافت رسيد . عمر در دير سمعان از توابع حمص كه مجاور ديار قنسرين است به روز جمعه پنج روز مانده از رجب سال صد و يكم در گذشت . خلافتش دو سال و پنج ماه و پنج روز بود و هنگام مرگ سى و نه ساله بود .\r\nهنوز قبر وى در دير سمعان معروف و محترم است و از شهرى و صحرانشين مردم بسيار بر سر آن ميروند و بروزگار سلف چون ديگر قبور بنى اميه نبش نشده است .\r\nمادر عمر دختر عاصم بن عمر بن خطاب ، رضى الله عنه بود . گويند عمر بهنگام مرگ چهل ساله و بقولى چهل و يك ساله بود و هم در مدت خلافتش خلاف كرده‌اند كه خلاصهء آن را در همين كتاب در باب مدت حكومت بنى اميه خواهيم آورد .\r\n182\r\n\r\n","description":"","footnote":"","page_name":" 185 ","page_number":193},
  {"content":"\r\n\r\n183\r\n\r\nذكر شمه‌اى از اخبار و سيرت و زهد عمر بن عبد العزيز\r\nخلافت عمر قرارى نبود كه از پيش داده باشند ، زيرا وقتى مرگ سليمان در رسيد در مرج دابق بود ، و رجاء بن حيات و محمد بن شهاب زهرى و مكحول و ديگر عالمان را كه بعنوان غزا همراه سپاه وى بودند ، بخواند و وصيت خويش را بنوشت و آنها را بشهادت گرفت و گفت : « وقتى من بمردم ، نداى نماز جماعت دهيد و اين نوشته را به مردم بخوانيد . » وقتى از دفن وى فراغت يافتند نداى نماز جماعت دادند و مردم فراهم شدند . بنى مروان نيز بيامدند و آرزوى خلافت داشتند و مشتاق آن بودند . زهرى برخاست و گفت : « اى مردم آيا بخلافت كسى كه امير مؤمنان سليمان در وصيت خود نام برده رضايت داريد ؟ » گفتند : « بلى » و او نوشته را بخواند كه نام عمر بن عبد العزيز در آن بود . عمر بن عبد العزيز در صفهاى آخر بود و همين كه بنام او صدا دادند دو يا سه بار « انا لله » گفت آنگاه گروهى بيامدند و دست و بازوى او را بگرفتند و به پا داشتند و بمنبرش بردند . وى بالا رفت و روى پلهء دوم نشست ، در صورتى كه منبر پنج پله داشت ، اول كس كه با او بيعت كرد يزيد بن عبد الملك بود . سعيد و هشام برخاستند و برفتند و بيعت نكردند همهء مردم بيعت\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nكردند . سعيد و هشام نيز دو روز بعد بيعت كردند .\r\nعمر در نهايت زهد و تواضع بود ، حكام اسلاف خويش را برداشت و صالحترين كسانى را كه ممكن بود برگماشت . حكام وى نيز بطريقت او رفتند ، ناسزاى على عليه السلام را كه بمنبرها ميگفتند متروك داشت . بجاى آن اين آيه را گذاشت :\r\n« ربنا اغفر لنا و لاخواننا الذين سبقونا بالايمان و لا تجعل فى قلوبنا غلا للذين آمنوا ، ربنا انك غفور رحيم » و بقولى اين آيه را بجاى آن نهاد : « ان الله يأمر بالعدل و الاحسان و ايتاء ذى القربى و ينهى عن الفحشاء و المنكر و البغى . . . » تا آخر آيه . بقولى هر دو آيه را نهاد و مردم تا كنون اين دو آيه را در خطبه ميخوانند .\r\nوقتى عمر به خلافت رسيد سالم سدى كه از نزديكان وى بود پيش او رفت . عمر به دو گفت : « از خلافت من خرسند شدى يا غمگين ؟ » گفت : « براى مردم خرسند اما براى تو غمگين شدم . » گفت : « ميترسم خود را بگناه انداخته باشم . » گفت : « اگر ميترسى خوشا به حالت من ميترسم كه ترس نداشته باشى . » گفت : « مرا اندرز بده . » گفت :\r\n« پدر ما آدم را براى يك گناه از بهشت بيرون كردند . » طاوس بن عمر نوشت : اگر خواهى همهء اعمال حكومت تو نكو باشد نكوكاران را بكارگير . » عمر گفت : « همين اندرز بس است » .\r\nوقتى كار خلافت به دو رسيد نخستين خطبهء وى اين بود كه گفت : « اى مردم ما از ريشه‌هائى هستيم كه برفته‌اند و فروع آن مانده است ، مگر فرع پس از ريشه چقدر ميپايد ؟ مردم در اين دنيا هدف مرگ و در معرض مصائبند ، در هر جرعه و در هر لقمه گلو - گرفتنى هست ، هر نعمتى را در قبال از دست دادن نعمت ديگر بدست ميآرند ، هر كه يك روز بسر كند يك روز از عمر خويش را بتباهى داده است . » .\r\nعمر به حاكم خود در مدينه نوشت : « ده هزار دينار ميان فرزندان على بن ابى - طالب تقسيم كن . » وى در جواب نوشت : « على از زنان قبايل مختلف قريش فرزند دارد ، ميان كدام يك از فرزندانش تقسيم كنم ؟ » به دو نوشت : « اگر بنويسم بزى را\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nبكش خواهى پرسيد بز سياه يا سپيد ؟ وقتى اين نامه به تو رسيد ده هزار دينار ما بين فرزندان على كه از فاطمه رضوان الله عليهما بوده‌اند تقسيم كن كه مدتهاست حقوقشان پايمال شده است و السلام . » .\r\nيك روز خطبه خواند و از پس حمد و ثناى خداى تعالى گفت : « اى مردم پس از قرآن كتابى نيست و پس از محمد صلى الله عليه و سلم پيمبرى نيست ، بدانيد كه من مؤسس نيستم بلكه مقلدم ، بدانيد كه من مبدع نيستم بلكه تابعم ، كسى كه از پيشواى ستمگر بگريزد گنهكار نيست بلكه پيشواى ستمگر گنهكار است ، بدانيد كه مخلوق را در معصيت خالق اطاعت نبايد كرد . » عمر هيئتى را بنزد پادشاه روم فرستاده بود تا در بارهء يكى از مصالح و حقوق مسلمانان گفتگو كند . وقتى بنزد وى رسيدند ترجمانى بترجمه مشغول بود و شاه بر تخت ملك نشسته بود و تاج بسر داشت و بطريقان از راست و چپ وى بودند و مردم به ترتيب مقامات جلو روى او بودند . فرستادگان منظور خويش را بگفتند كه با آنها بخوشى برخورد كرد و جواب نكو داد ، آن روز از پيش وى بيامدند روزى بعد فرستادهء شاه بيامد و چون پيش وى رفتند ديدند از تخت فرود آمده و تاج از سر نهاده و حالت او از آنچه كه قبلا ديده بودند بگشته ، گوئى مصيبت زده است . شاه گفت : « ميدانيد شما را براى چه دعوت كردم ؟ » گفتند : « نه . » گفت : « هم اكنون از سلاحدار من كه در مجاورت عرب است نامه رسيد كه مرد پارسا پادشاه عرب درگذشته است . » و آنها بى اختيار گريستن آغاز كردند ، گفت : « به حال خودتان گريه ميكنيد يا براى دينتان يا براى او ؟ » گفتند : « گريهء ما هم براى خودمان و هم براى دينمان و هم براى اوست . » گفت براى او مگرييد و هر چه توانيد به حال خودتان بگرييد كه او به جائى نكوتر رفت ، بيم داشت از اطاعت خدا بگردد و خدا نخواست بيم دنيا و آخرت را با هم به دو دهد . از نكو كارى و فضيلت و راستى او ، چيزها شنيده‌ام كه اگر كسى پس از عيسى مرده زنده ميكرد ، مىپنداشتم كه او مرده زنده مىكند ، اخبار باطن و ظاهر او\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nبه من ميرسيد و كار او را با پروردگارش يك نواخت ميديدم ، بلكه وقتى براى اطاعت پروردگار خويش خلوت ميكرد باطنش نكوتر بود . من از راهبى كه دنيا را رها كرده و خدا را در صومعهء خود عبادت مىكند ، در شگفت نيستم ، بلكه از اين مرد در عجبم كه دنيا را زير قدم خود داشت و از آن چشم پوشيد تا همچون راهبان شد . حقا كه نيكان با بدان جز اندكى نخواهند ماند . » عمر به ابو حازم مدنى اعرج نوشت : « مرا نصيحت كن و مختصر كن . » ابو حازم به دو نوشت : « اى امير مؤمنان چنان پندار كه دنيا نبوده و آخرت هست و السلام . » هم او به يكى از عمال خود نوشت : « شاكيان تو فراوان و سپاسداران تو كم شده‌اند ، يا عدالت كن يا كناره بگير . » .\r\nمدائنى گويد : « پيش از خلافت براى عمر لباسى به هزار دينار ميخريدند و همين كه آن را ميپوشيد ، ميگفت خشن است و نكو نيست . وقتى بخلافت رسيد پيراهنى بده درهم ميخريدند و ميگفت نرم است . » يك روز عمر با جمعى از ياران خود برون شد و بر قبرستانى گذشت ، به آنها گفت : « درنگ كنيد تا من سر قبر دوستان روم و به آنها درود فرستم . » وقتى ميان قبرها رفت سلام كرد و سخن گفت و پيش ياران خود بازگشت و گفت : « از من نميپرسيد به آنها چه گفتم و به من چه گفتند ؟ » گفتند : « اى امير مؤمنان چه گفتى و به تو چه گفتند ؟ » گفت : « بر قبر دوستان گذشتم و به آنها سلام كردم و جواب نشنيدم ، آنها را بخواندم و جواب ندادند ، در اين حال بودم كه خاك به من بانگ زد اى عمر مرا نميشناسى ؟ منم كه صورتهايشان را تغيير داده‌ام و كفنهايشان را دريده‌ام و دستهايشان را بريده‌ام و كفنها را از بازو جدا كرده‌ام . » آنگاه بگريست تا به حدى كه نزديك بود . جانش بر آيد ، به خدا چند روز بگذشت كه بمردگان پيوست . » .\r\nمدائنى گويد : « مطرف به عمر نوشت : « اما بعد دنيا خانهء رنج است كسى كه عقل ندارد براى آن مال مياندوزد و كسى كه علم ندارد فريب آن مىخورد ، در دنيا چون كسى باش كه زخم خود را مداوا مىكند ، محنت دوا را از بيم عاقبت مرض\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nتحمل كن . » .\r\nيكى از اخباريان گويد : « در عنفوان جوانى عمر غلام سياهى داشت كه خطائى كرده بود ، عمر او را به رو در انداخت و خواست بزند ، غلام گفت : « آقاى من چرا مرا ميزنى ؟ » گفت : « براى اينكه فلان خطا را كرده‌اى » گفت آيا تو هم خطائى كرده‌اى كه آقايت از آن خشمگين شده باشد ؟ » عمر گفت : « بلى » گفت : « آيا در كار مجازات تو شتاب كرده است ؟ » گفت : « نه به خدا » غلام گفت : « پس وقتى در مجازات تو شتاب نكرده‌اند چرا در مجازات من شتاب ميكنى ؟ » گفت : « برخيز كه در راه خدا آزاد هستى . » و همين سبب توبهء او شد و ضمن دعا اين سخن را بسيار ميگفت : « اى خشمگينى كه در كار مجازات عاصى خويش شتاب نميكنى . » .\r\nجمعى از اخباريان گفته‌اند كه وقتى عمر بخلافت رسيد واردان عرب پيش وى آمدند و واردان حجاز از آن جمله بودند . حجازيان پسرى را از ميان خويش انتخاب كردند و او را پيش آوردند كه سخن گويد ، وى از همهء قوم خردسالتر بود و چون سخن آغاز كرد عمر گفت : « اى پسر بگذار كسى كه سالمندتر از تو باشد سخن كند . » پسر گفت : « اى امير مؤمنان اعتبار مرد بدل و زبان اوست ، وقتى خدا كسى را زبان گويا و دل دانا داده صفات او را نكو كرده است ، اى امير مؤمنان اگر تقدم كسان بسن بود در اين امت كسان سالخورده‌تر از تو بسيار بودند . » عمر گفت « اى پسر سخن بگو . » گفت : « بلى اى امير مؤمنان ، ما براى تهنيت آمده‌ايم نه براى تسليت ، از شهر خودمان آمده‌ايم تا خدا را سپاس داريم كه نعمت وجود ترا بما داده است ، بخاطر اميد يابيم سوى تو نيامده‌ايم زيرا آنچه از تو اميد داريم به شهر ما آمده است و خداوند ما را از جور تو ايمن كرده است . » . گفت : « اى پسر ما را از اندرز بده و مختصر كن . » گفت : « اى امير مؤمنان بعضى مردم از حلم خداوند و آرزوى دراز و ثناى مردم فريب خورده‌اند ، حلم خدا و آرزوى دراز و ثناى مردم ترا فريب ندهد كه پايت بلغزد . » عمر نيك نظر كرد ، پسر ده و چند ساله بود و عمر شعرى بدين\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nمضمون خواند : « علم آموز كه انسان با علم تولد نمىيابد و مرد دانا چون جاهل نيست و بزرگ قوم كه علم ندارد در انجمن كوچك است . » .\r\nيكى از مردم عراق در طلب كنيزى كه وصف آن شنيده بود و گفته بودند آوازه خوان است ، به مدينه آمد و سراغ گرفت ، كنيز از آن قاضى مدينه بود ، پيش قاضى رفت و تقاضا كرد كنيز را به دو نشان بدهد ، قاضى كه شدت علاقهء او را بديد گفت : « اى بندهء خدا در طلب اين كنيز راهى دراز آمده‌اى ، توجه تو به دو براى چيست ؟ » گفت : « اين كنيز آواز نكو ميخواند . » قاضى گفت : « من اين را ندانسته‌ام . » آن شخص براى ديدن كنيز اصرار كرد و او را در حضور قاضى بديد جوان عراقى به كنيز گفت : « بخوان . » كنيز شعرى بدين مضمون خواند : « سوى خالد رفتند و پيش او بار انداختند ، چه نكو جوان مرد و چه نكو مايهء اميدى بود . » قاضى از آواز كنيز خويش خرسند شد و سخت بطرب آمد و او را روى زانوى خود نشانيد و گفت : « پدر و مادرم فدايت بخوان . » وى نيز شعرى بدين مضمون خواند :\r\n« هر شب پيش قصه گو ميروم و بشمار قدم‌ها اميد ثواب خدا دارم . » طرب قاضى بيفزود و ندانست چه مىكند و پاپوش خويش را برگرفت و به گوش آويخت و به زانو در آمد و گوش خود را كه پا پوش بدان آويخته بود ميگرفت و مىگفت : « مرا در بيت - الحرام قربانى كنيد كه من شترم ! » و همچنان كرد تا گوش وى زخم شد . و چون از طرب باز آمد به آن جوان گفت : « عزيز من برو ما پيش از آنكه بدانيم آواز ميخواند به دو دلبسته بوديم و اكنون دلبسته تريم » و آن جوان برفت .\r\nوقتى اين خبر به عمر بن عبد العزيز رسيد گفت : « خدايش بكشد طرب او را از خود بىخود كرده » و بگفت تا او را از كار قضا بر كنار كنند . وقتى قاضى را بر كنار كردند گفت : « زنانم مطلقه باشند اگر عمر آواز او را مىشنيد ميگفت سوار من شويد كه من مركبم . » عمر اين را بشنيد و او را با كنيز احضار كرد ، وقتى پيش عمر رفتند بقاضى گفت : « آنچه را كه گفتى تكرار كن . » او نيز سخن خود را تكرار\r\n\r\n","description":"","footnote":"","page_name":" 191 ","page_number":199},
  {"content":"\r\n\r\nكرد . عمر به كنيز گفت : « بخوان . » و او شعرى بدين مضمون خواند : « گوئى ميان حجون با صفا مونسى نبود و در مكه قصه گوئى قصه نگفت ، آرى ما اهل آن بوديم و حوادث شبها و بخت بد ما را نابود كرد . » هنوز از خواندن فراغت نيافته بود كه عمر سخت بطرب آمد ، سه بار تقاضاى تكرار كرد و ريشش از اشك خيس شده بود . آنگاه رو بقاضى كرد . و گفت : « سخنت دروغ نبود به كار خود بازگرد . » .\r\nطوسى و اموى و دمشقى و ديگران از زبير بن به كار ، از عبد الله بن احمد مدينى نقل كرده‌اند كه جوانى از بنى اميه از فرزندان عثمان در مدينه بود كه با كنيز يكى از قرشيان رفت و آمد داشت ، كنيز او را دوست داشت و او نمىدانست و او نيز كنيز را دوست داشت اما كنيز خبر نداشت ، در آن وقت دوست داشتن‌هاى مردم به منظور بدكارى نبود ، روزى خواست كنيز را امتحان كند با يكى از كسان خود گفت : « بيا پيش او برويم . » برفتند و سران اهل مدينه از قريش و انصار و ديگران نيز با آنها بودند و در آن ميانه هيچكس نبود كه چون آن جوان كنيز را دوست بدارد ، كنيز هم هيچكس را چون او دوست نداشت ، وقتى مردم به جاهاى خود نشستند جوان گفت آيا مىتوانى اين شعر را بخوانى و شعرى گفت كه مضمون آن اينست : « شما را با همهء قلب دوست دارم ، آيا از آنچه پيش منست خبر داريد آيا دوستى مرا بدوستى متقابل پاداش ميدهيد ؟\r\nزيرا بزرگوار كسى است كه دوستى را با دوستى پاداش دهد . » كنيز گفت : « بلى » و آن را نكو خواند ، سپس شعرى بدين مضمون خواند : « نسبت به آنكه ما را دوست دارد دوستى متقابل داريم و فضيلت كسى كه دوستى را آغاز كرده انكارپذير نيست . اگر عشق ما عيان مىشد زمين و اقطار شام و حجاز را پر مىكرد . » گويد جوان از مهارت و حاضر جوابى و كثرت محفوظات وى بشگفت آمد و محبتش نسبت به دو افزون شد و شعرى بدين مضمون خواند : « جوانى كه در عشق تو پرده به درد اگر يوسف معصوم باشد معذور است . » اين خبر به عمر بن عبد العزيز رسيد و كنيز را در مقابل ده باغ بخريد و با جهاز به دو داد كه يك سال در خانهء او بود پس از\r\n\r\n","description":"","footnote":"","page_name":" 192 ","page_number":200},
  {"content":"\r\n\r\nآن بمرد ، و جوان رثاى او گفت تا از غم او جان داد و با هم به خاك رفتند . و از جملهء سخنانى كه برثاى او گفته بود شعرى بدين مضمون بود : « من آرزوى بهشت جاويد داشتم و بدون اينكه سزاوار باشم وارد آن شدم سپس برون شدم ، زيرا در نعمت آن طمع بستم و مرگ از همه چيز خوشتر است . » .\r\nاشعب طماع مدنى گفته بود : « اين سالار شهيدان عشق است ، هفتاد شتر بر قبر او بكشيد . » ابو حاتم اعرج گفته بود : « چطور كسى نيست كه در صحبت خدا بدين مرحله برسد ؟ » بروزگار عمر ، شوذب خارجى خروج كرد و كارش با مخالفان حكميت از قبيلهء ربيعه و غير ربيعه كه با او خروج كردند قوت گرفت . عباد بن عباد مهلبى بنقل از محمد بن زبير حنظلى گويد : « عمر مرا پيش آنها فرستاد ، عون بن عبد الله بن عتبة بن مسعود نيز با من بود ، آنها در جزيره خروج كرده بودند ، عمر نامه‌اى نيز همراه ما براى آنها فرستاده بود ، پيش آنها رفتيم و نامه و پيغام او را رسانديم ، آنها نيز دو نفر را با ما فرستادند كه يكى از بنى شيبان بود و ديگرى مردى بود كه قيافهء حبشى داشت و زبان آور و سخندان بود . آنها را پيش عمر بن عبد العزيز آورديم وى در خناصره مقام داشت و به بالا خانه‌اى رفتيم كه او با پسرش عبد الملك و دبيرش مزاحم ، در آنجا بود و حضور دو خارجى را خبر داديم ، گفت : « دقت كنيد اسلحه نداشته باشند . » ما نيز چنين كرديم . وقتى وارد شدند سلام كردند و نشستند . عمر به آنها گفت : « به من بگوييد چرا خروج كرده‌ايد و چه اعتراضى بما داريد ؟ » آنكه قيافهء حبشى داشت ، گفت :\r\n« به خدا برفتار تو اعتراض نداريم كه عدالت را به خوبى اجرا مىكنى ولى يك قضيه ميان ما و تو هست كه اگر با آن موافقت كنى ما با تو موافق خواهيم بود و اگر موافقت نكنى مخالف تو خواهيم بود . » عمر گفت : « چه قضيه‌اى است ؟ » گفت : « تو با اعمال خاندان خود مخالفت كرده و آن را مظلمه ناميده‌اى و براهى جز راه آنها رفته‌اى ، اگر دانى كه تو قرين هدايتى و آنها گمراه بوده‌اند لعنتشان كن و از\r\n\r\n","description":"","footnote":"","page_name":" 193 ","page_number":201},
  {"content":"\r\n\r\nآنها بيزارى بجوى ، اين قضيه است كه ما را با تو موافق يا مخالف خواهد كرد . » عمر گفت : « من ميدانم كه خروج شما براى دنيا نيست ، منظورتان آخرت است اما راه آن را گم كرده‌ايد . من چند چيز از شما مىپرسم شما را به خدا راست آن را با من بگوييد ، مگر شما ابو بكر و عمر را دوست نداريد و به نجات آنها معتقد نيستند ؟ » گفتند : « چرا ؟ » گفت : « آيا مىدانيد كه وقتى پيغمبر صلى الله عليه و سلم درگذشت و عربان مرتد شدند ابو بكر با آنها جنگ كرد و خونها ريخت و مالها به غنيمت گرفت و زنها اسير كرد ؟ » گفتند : « بلى . » گفت : « ميدانيد كه وقتى پس از ابو بكر عمر بخلافت رسيد اين اسيران را به صاحبانش پس داد ؟ » گفتند : « بلى . » گفت : « آيا عمر از ابو بكر بيزارى جست ؟ » گفتند : « نه . » گفت : « مگر اهل نهروان از دوستان شما نيستند و به نجات آنها معتقد نيستيد ؟ » گفتند : « چرا ؟ » گفت : « ميدانيد كه وقتى اهل كوفه بهمدستى آنها خروج كردند دست بداشتند و خونى نريختند و كسى را نترسانيدند و مال كسى را نگرفتند ؟ » گفتند : « بلى . » گفت : « ميدانيد كه وقتى اهل بصره با شيبانى و عبد الله بن وهب راسبى و يارانش بهمدلى آنها خروج كردند بكشتن مردم پرداختند و عبد الله بن خباب بن ارت صحابى پيمبر خدا صلى الله عليه و سلم را بكشتند كنيز او را نيز بكشتند ، آنگاه بيكى از قبايل عرب حمله بردند و مردان و زنان و كودكان را بكشتند تا آنجا كه كودكان را در ديگ روغن جوشان انداختند ؟ » گفتند : « همين طور بود . » گفت : « آيا اهل بصره از اهل كوفه يا اهل كوفه از اهل بصره بيزارى جستند ؟ » گفتند : « نه . » گفت : « آيا شما از يكى از اين دو گروه بيزارى ميجوئيد ؟ » گفتند : « نه . » گفت : « آيا دين يكى است يا دو تا ؟ » گفتند : « يكيست . » گفت : « آيا در بارهء شما حكمى هست كه در بارهء من نيست ؟ » گفتند : « نه » گفت : « پس چطور شما ميتوانيد ابو بكر و عمر را دوست نداريد كه آنها نيز همديگر را دوست داشتند و ميتوانيد اهل بصره و كوفه را دوست نداريد كه آنها نيز همديگر را دوست داشتند ، ولى در بارهء خون و عرض و مال كه از همه چيز مهمتر است اختلاف داشتيد ، اما من\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nبايد خاندان خودم را لعن كنم و از آنها بيزارى بجويم ؟ مگر به نظر شما لعن گناهكاران واجب است ؟ اگر چنين است اى گوينده به من بگو چه وقت فرعون را لعن كرده‌اى ؟ » گفت : « ياد ندارم او را لعنت كرده باشم . » گفت : « چرا فرعون را كه از همه خلق نابكارتر بود لعن نميكنى و من بايد خاندان خودم را لعن كنم و از آنها بيزارى بجويم ؟ شما مردمى نادان هستيد ، منظورى داشته‌ايد و راه آن را گم كرده‌ايد ، چيزى را كه پيمبر خدا صلى الله عليه از مردم پذيرفته است نمىپذيريد ، كسى كه پيش پيمبر بيمناك بود ، پيش شما ايمن است و كسى كه پيش پيمبر ايمن بوده پيش شما بيمناك است . » گفتند : « اينطور نيست . » عمر گفت : « به اين مطلب اقرار خواهيد كرد ، آيا ميدانيد كه وقتى پيمبر صلى الله عليه و سلم مبعوث شد مردم بت‌پرست بودند ؟ و به آنها گفت از بت‌پرستى دست بداريد و به يگانگى خدا و رسالت محمد شهادت دهيد و هر كه چنين كرد خون و مالش محفوظ ماند و حرمتش واجب شد ، و مسلمانان نيز بايد از پيمبر خود پيروى كنند ؟ » گفتند : « بلى » گفت : « اما شما با كسى برخورد ميكنيد كه بت نميپرستد و به يگانگى خدا و رسالت محمد شهادت ميدهد و خون و مال او را مباح مىشماريد اما با كسى برخورد ميكنيد كه شهادت نمىگويد و پدرش يهودى يا نصرانى يا پير و دين ديگر بوده است و پيش شما ايمن است و كشتنش را حرام ميدانيد . » حبشى گفت : « تا كنون دليلى روشن‌تر و دلپذيرتر از دليل تو نشنيده‌ام ، شهادت مىدهم كه حق با تو است و من از كسى كه از تو بيزارى كند بيزارم . » عمر به شيبانى گفت : « تو چه ميگوئى ؟ » گفت : « آنچه گفتى نيكو و واضح است ولى مايهء تضعيف مسلمانان نمىشوم تا سخن تو را با آنها بگويم و دليلشان را بنگرم . » گفت :\r\n« خودت ميدانى . » شيبانى برفت و حبشى بماند ، عمر بگفت تا مقررى به او دادند ، پانزده روز ببود پس از آن بمرد . شيبانى پيش ياران خود رفت و پس از مرگ عمر رحمه الله تعالى با آنها كشته شد . عمر و ديگر اسلاف بنى اميه و حكام ولايات بجز آنچه گفتيم با خوارج خبرها و مكاتبه‌ها و مناظره‌ها داشتند كه تفصيل آن را با ذكر\r\n\r\n","description":"","footnote":"","page_name":" 195 ","page_number":203},
  {"content":"\r\n\r\nهمهء كسانى كه خوارج از ارقه و اباضيه و حمريه و نجدات و خلقيه و صفريه و ديگر فرقه‌هاى حروريه را با ذكر اقامتگاه‌هايشان ، مانند آنها كه در شهر زور و سيستان و اصطخر فارس و كرمان و آذربايجان و مكران و جبال عمان و هرات خراسان و جزيره و تا هرت سفلى و ديگر نقاط جهان اقامت دارند ، همه را در كتاب اخبار الزمان و اوسط آورده‌ايم . ورد گفتارشان را در بارهء حكميت در كتاب انتصار كه خاص فرقه‌هاى خوارج كرده‌ايم و هم در كتاب استبصار گفته‌ايم و هم گروهى از شاعران خارجى را كه از پيشوايان سابق ايشان بوده‌اند ياد كرده‌ايم ، از جمله شعر مصقلة بن عتبان شيبانى است كه از بزرگان خوارج بود و گفته بود : « به امير مؤمنان پيامى برسان كه نصيحت گو اگر بيم نكند نزديك توست ، اگر قوم بكر بن وائل را خشنود نكنى در عراق روزگارى سخت خواهى داشت ، اگر مروان و پسرش و عمر و هاشم و حبيب از شما بوده‌اند ، سويد و بطين و قعنب و امير مؤمنان شبيب از ما بوده‌اند ، غزالهء صاحب نذر نيز از ما بود كه در تيرهاى مسلمانان نصيبى داشت ، مادام كه بر منبرهاى سرزمين ما خطيبى از ثقيف ميايستد صلح ميان ما نخواهد بود . » .\r\nو هم اخبار ما در شبيب را با كوششى كه در كار مذهب مخالفان حكميت داشت ياد كرده‌ايم . شاعر در بارهء مادر شبيب گويد : « شبيب را مادر شبيب زاده است مگر گرگ بجز گرگ ميزايد ؟ » .\r\nو هم اخبار علمايشان را مانند يمان كه در بارهء مذاهب خوارج كتابها تصنيف كرده بود و عبد الله بن يزيد اباضى و ابو مالك حضرمى و قعنب و ديگران آورده‌ايم ، يمان بن رباب از بزرگان علماى خوارج بود و برادرش على بن رباب از بزرگان علماى رافضيه بود . اين پيش صف ياران خود بود و آن نيز پيش صف ياران خود بود و هر سال سه روز اجتماع داشتند كه در اثناى آن مناظره ميكردند ، سپس جدا ميشدند و پس از آن به يكديگر سلام نميكردند و با هم سخن نمىگفتند . و نظير اين جعفر بن مبشر از علما و هوشمندان و زاهدان معتزله بود و برادرش حنش بن مبشر از\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nعلماى حديث و سران حشويه مخالف برادرش جعفر بود و مدتها مناظره و دشمنى و اختلاف داشتند ، پس از آن هر يك از آنها سوگند خورد كه با ديگرى سخن نكند تا بمرد . جعفر بن مبشر و جعفر بن حرب از علماى بغدادى معتزله بودند عبد الله بن يزيد اباضى در كوفه اقامت داشت و يارانش براى استفاده پيش او ميآمدند ، وى دكان خرازى داشت و شريك هشام بن حكم بود . هشام قائل به تجسم بود و طرفدار امامت و پيرو مذهب قطيعيه بود و يارانش از فرقهء رافضيه به استفاضه پيش او ميآمدند و هر دو در يك دكان بودند و با وجود اختلاف مذهب خارجى و رافضى هرگز بهمديگر ناسزا نگفتند و از حدود مقتضيات علم و عقل و شرع و حكم نظر برون نرفتند .\r\nگويند روزى عبد الله بن يزيد اباضى به هشام بن حكم گفت : « با اين دوستى و شركت كه ما داريم ميخواهم دخترت فاطمه را به زنى به من بدهى » هشام گفت : « او مؤمنه است » عبد الله خاموش ماند و ديگر در اين باب با او سخن نگفت تا مرگ ميانشان جدائى انداخت .\r\nهشام را با رشيد و ابن برمك حكايتى بود كه در كتابهاى سابق خود آورده‌ايم .\r\nاز عمرو بن عبيد نقل كرده‌اند كه گفته بود : « عمر بن عبد العزيز خلافت را بنا حق و بدون استحقاق گرفت و چون عدالت كرد استحقاق آن يافت » فرزدق در بارهء وفات عمر رضى الله تعالى عنه و رثاى او اشعارى بدين مضمون گفته است :\r\n« وقتى خبر مرگ عمر را آوردند ، گفتم قوام حق و دين بمرد ، امروز گور كنان در دير سمعان ميزان حق را بگور كردند و چشمه زدن و نخل كاشتن و اسب دوانى او را به غفلت نكشانيد .\r\nعمر رحمه الله تعالى جز آنچه در اين كتاب بگفتيم در بارهء زهد و غيره خطبه‌ها و اخبار نكو دارد كه در كتابهاى سابق خود آورده‌ايم و الحمد لله رب - العالمين .\r\n\r\n","description":"","footnote":"","page_name":" 197 ","page_number":205},
  {"content":"\r\n\r\n\r\nذكر روزگار يزيد بن عبد الملك بن مروان\r\nهمانروز كه عمر بن عبد العزيز بمرد ، يعنى روز جمعه پنج روز مانده از رجب سال صد و يكم ، يزيد بن عبد الملك به قدرت رسيد ، كنيه‌اش ابو خالد بود و مادرش عاتكه دختر يزيد بن معاوية بن ابى سفيان بود ، يزيد بن عبد الملك روز جمعه پنج روز مانده از شعبان سال صد و پنجم بسر زمين بلقا از توابع دمشق در سى و هفت سالگى درگذشت و مدت حكومتش چهار سال و يك ماه و دو روز بود .\r\n195\r\n\r\n","description":"","footnote":"","page_name":" 198 ","page_number":206},
  {"content":"\r\n\r\n196\r\n\r\nذكر شمه‌اى از اخبار و سيرت يزيد و مختصرى از حوادث روزگار وى\r\nيزيد بن عبد الملك به عشق كنيزكى دلباخته بود كه سلامهء قس نام داشت .\r\nسلامه متعلق به سهيل بن عبد الرحمن بن عوف زهرى بود ، يزيد او را بسه هزار دينار بخريد و دلباختهء او شد ، عبد الله بن قيس رقيات در بارهء او شعرى بدين مضمون گفته بود : « دنيا و سلامه ، « قس » را مفتون كردند و براى او عقل و دل بجا - نگذاشتند . » .\r\nام سعيد عثمانيه مادر بزرگ يزيد تدبيرى كرد و كنيزكى حبابه نام را كه يزيد بن عبد الملك از روزگار پيش به دو تعلق خاطرى داشته بود ، بخريد كه يزيد به دو دل باخت و سلامه را به ام سعيد بخشيد .\r\nمسلمة بن عبد الملك ، يزيد را ملامت كرد كه مردم ستم ميكشند و او از مردم روى پوشيده و به شراب و عياشى سرگرم است ، به دو گفت : « عمر ديروز مرده است و تو عدالت او را ميدانى ، ميبايد با مردم عدالت كنى و از اين عياشى چشم بپوشى كه عمال تو نيز از اعمالت پيروى ميكنند . » يزيد نيز از رفتار خويش باز آمد و پشيمانى\r\n\r\n","description":"","footnote":"","page_name":" 199 ","page_number":207},
  {"content":"\r\n\r\nنمود و مدتى دراز بدينسان ببود ، اما حبابه را اين حال گران آمد و به احوص شاعر و معبد آوازه خوان گفت : « ببينيد چه ميتوانيد بكنيد . » احوص اشعارى بدين مضمون گفت : « اگر عاشق نيستى و عشق را ندانى كه چيست سنگى خشك و خاره باش .\r\nزندگى جز لذت و خوشى نيست و گرچه اغيار ملامت كنند و خرده گيرند » و معبد آن را بخواند و حبابه از او ياد گرفت و چون يزيد پيش او رفت گفت : « اى امير مؤمنان يك آواز از من بشنو و بعد هر چه ميخواهى بكن . » و شعر را براى او بخواند و چون بسر برد ، يزيد شروع به تكرار گفتهء او كرد كه « زندگى جز لذت و خوشى نيست و گر چه اغيار ملامت كنند و خرده گيرند . » .\r\nاسحاق بن ابراهيم موصلى بنقل از ابن سلام گويد : يزيد اشعارى را كه بدين مضمون بود به ياد آورد : « بنى ذهل را بخشيديم و گفتيم اين قوم برادران ما هستند ، شايد زمانه جماعتى را چنان كند كه بروزگارى بوده‌اند . و چون بدى آشكار گشت چون شير خشمگين به راه افتاديم و به زبون كردن و مطيع كردن و اسير گرفتن آنها پرداختيم و زخمها زديم ، چون دهانهء مشكى كه شل شود و مشك پر باشد . هنگامى كه نكوئى كردن مايهء نجات تو نشود بد كردن نجاتت ميدهد . » .\r\nو اين از اشعار قديم است و گويند از فند زمانى است كه در جنگ بسوس گفته بود . يزيد به حبابه گفت : « جان من اين اشعار را براى من به آواز بخوان . » گفت :\r\n« اى امير مؤمنان جز احول مكى كسى را نميشناسم كه اين اشعار را بآواز بخواند . » گفت : « شنيده‌ام ابن عايشه روى آن كار مىكند » گفت : « او از فلان بن ابى لهب گرفته است . » و فلان بن ابى لهب آوازى خوش داشت . يزيد كس پيش حاكم مكه فرستاد كه به رسيدن اين نامه هزار دينار به فلان بن ابى لهب بده كه خرج راه كند و او را بر هر يك از چهارپايان بريد كه ميل دارد بفرست . حاكم نيز چنين كرد و چون فلان بنزد يزيد آمد به دو گفت : « شعر فند را براى من بآواز بخوان . » فلان بخواند و نكو خواند .\r\nگفت : « باز بخوان . » باز بخواند و نكو خواند . يزيد بطرب آمد و گفت : « اين آهنگ\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nرا از كه گرفته‌اى ؟ » گفت : « اى امير مؤمنان از پدرم گرفته‌ام و پدرم از پدرش گرفته است . » گفت : « اگر جز همين آواز را به ارث نبرده بودى ميشد گفت ابو لهب ارث خوبى براى شما گذاشته است . » گفت : « اى امير مؤمنان ابو لهب كافر بمرد و آزار رسول خدا صلى الله عليه و سلم ميكرد . » گفت : « ميدانم ولى چون آواز نيك ميدانسته نسبت به او رقت كردم . » آنگاه وى را جايزه و خلعت داد و محترمانه به مكه باز گردانيد .\r\nدر وصيت نامهء عمر به يزيد نوشته شده بود : « وقتى به شخص مقتدرى دست يافتى به ياد بيار كه قدرت خدا بالاى دست تو است . » گويند اين سخن را عمر بيكى از حكام خود نوشته بود و دنبالهء آن بطوريكه زبير بن به كار نقل كرده چنين است : « وقتى قدرت ستم در بارهء بندگان داشتى بدان كه خدا نيز قدرت دارد با تو همان كند كه به آنها ميكنى ، بدان كه هر چه با ديگران ميكنى از آنها ميگذرد و بر تو ميماند و خدا داد مظلوم را از ظالم ميگيرد . بهر كه ستم ميكنى ، به كسى كه جز به وسيلهء خدا از تو انتقام نميتواند گرفت ستم مكن . » .\r\nوقتى حبابه بيمار شد يزيد روزها بسر برد كه روى از مردم نهان كرده بود ، پس از آن حبابه بمرد . يزيد از فرط غم روزى چند او را به خاك نكرد تا بو - گرفت ، به دو گفتند : « مردم از غم تو سخن ميكنند و مقام خلافت بالاتر از اين است . » پس او را به خاك سپرد و بر قبرش بايستاد و گفت : « اگر جان از تو تسكين يابد يا از عشق بگذرد تسليت نتيجهء نوميدى است نه صبر . » و چند روزى پس از وى بزيست و در گذشت .\r\nابو عبد الله محمد بن ابراهيم بنقل از پدرش از اسحاق موصلى از ابن حويرث ثقفى گويد : « وقتى حبابه بمرد يزيد بن عبد الملك سخت غمگين شد و كنيزك حبابه را كه هم صحبت وى بود پيش خود آورد كه خدمت يزيد ميكرد . روزى كنيزك به تمثيل شعرى خواند كه مضمون آن چنين بود : « عاشق دلباخته را همين غم بس كه منزل معشوق را خالى ببيند . » و يزيد چندان بگريست كه نزديك بود بميرد و كنيزك\r\n\r\n","description":"","footnote":"","page_name":" 201 ","page_number":209},
  {"content":"\r\n\r\nهمچنان با وى بود و از ديدار او حبابه را به ياد ميآورد تا بمرد . » .\r\nروزى يزيد در مجلس خويش بود و حبابه و سلامه آواز خواندند و او سخت بطرب آمد و گفت : « ميخواهم بپرم » ابو حوزهء خارجى وقتى از عيوب بنى مروان سخن ميگفت ، يزيد بن عبد الملك را ياد ميكرد و ميگفت : « حبابه را طرف راست و سلامه را طرف چپ نشانيد و گفت ميخواهم بپرم و بلعنت و عذاب اليم خدا پريد . » .\r\nمسعودى گويد بسال صد و يكم وقتى بيمارى عمر بن عبد العزيز سخت شده بود ، يزيد بن مهلب بن ابى صفره از زندان وى بگريخت و به بصره رفت و حاكم آنجا عدى ابن ارطاة فزارى را بگرفت و به بند كرد . آنگاه بمخالفت يزيد بن عبد الملك رو سوى كوفه كرد و قبيلهء ازد و قبايل هم پيمان آن بر او فراهم شدند و كسان و خاصانش نيز به دو پيوستند و كارش بالا گرفت و نيرو يافت ، يزيد برادر خود مسلمة بن عبد الملك را با برادرزاده‌اش عباس بن وليد بن عبد الملك با سپاهى انبوه بمقابلهء او فرستاد ، وقتى نزديك رسيدند يزيد بن مهلب سپاه خود را مضطرب ديد ، گفت : « چه شده است ؟ » گفتند : « مسلمة بن عبد الملك و عباس آمده‌اند » گفت : « به خدا مسلمه ملخك زرديست و عباس نسطوس بن نسطوس است و مردم شام گروه او باشند كه فراهم شده‌اند همه كشاورز و دباغ و فرومايه‌اند . يك ساعت دستهاى خودتان را به كار ببريد و بينىهاى آنها را بزنيد و بيك روز خدا ميان ما و قوم ستمگران حكم خواهد كرد ، اسب مرا بياريد » اسب ابلقى براى وى آوردند كه سوار شد و سلاح نداشت . آنگاه دو سپاه روبرو شدند و جنگى سخت در ميانه رفت ، ياران يزيد روى بگردانيدند و او در ميدان كارزار كشته شد ، برادرانش پايدارى كردند و همگى كشته شدند . شاعر در اين باب شعرى گفته كه مضمون آن چنين است :\r\n« همهء قبايل به رضايت با تو بيعت كردند و حركت كردند . وقتى جنگ شد و آنها را در معرض نيزه‌ها قرار دادى ترا رها كردند و گريختند ، اگر كشته شدى كشته شدنت ننگى نيست ، اما بعضى كشته شدنها ننگ است . » .\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nوقتى خبر به يزيد بن عبد الملك رسيد ، خرسند شد و شاعران خاندان مهلب را هجو كردن گرفتند مگر كثير كه از هجو ايشان خوددارى كرد چونكه آنها يمانى هستند . يزيد به دو گفت : « اى ابو صخر خويشاوندى ترا به اين كار وادار كرده است » جرير در اين باب به مدح يزيد و هجو خاندان مهلب اشعارى گفته كه مضمون آن چنين است : « بسا قومى كه حسود شمايند اما جاى شما نتوانند بود ، خاندان مهلب كه خدا ريشهء آن را ببرد خاكستر شدند كه اصل و فرعشان بجا نماند ، قوم ازد از دعوت گمراه كنندهء خويش فقط يك نتيجه گرفت كه دستها و سرها از جا همى رفت و قوم ازد مو بريده را سالار خويش كردند و سپاه خدا آنها را بكشت و نابود كرد » و اين قصيده‌اى دراز است . و هم در اين باب جرير خطاب به يزيد شعرى گفته كه مضمون آن چنين است : « مرگت نبينم كه تو خاندان مهلب را كه كافر شده بودند چون استخوان شكسته رها كردى ، اى پسر مهلب مردم ميدانند كه خلافت از بزرگان دلير است . » .\r\nيزيد هلال بن احوز مازنى را به تعقيب خاندان مهلب فرستاد و دستور داد هر يك از آنها را كه بالغ شده است گردن بزند . و او به تعقيبشان تا قندابيل بسر - زمين سند رفت ، دو پسر از خاندان مهلب را پيش هلال آوردند ، به يكى از آنها گفت :\r\n« بالغ شده‌اى ؟ » گفت : « بلى . » و گردن خود را پيش آورد و ديگرى كه غم او مىخورد لب بگزيد كه اضطرابش عيان نشود و گردن او را زدند . هلال از خاندان مهلب چندان بكشت كه نزديك بود آنها را نابود كند . گويند از پس اين كشتار سخت تا بيست سال همهء مواليد خاندان مهلب پسر بود و هيچكس از آنها نمىمرد . جرير در مدح هلال ابن احوز و رفتار او شعرى گفته كه مضمون آن چنين است : « شب دراز را گفتم اى كاش صبح تو ميدميد ، من از ابن احوز نگرانم كه همهء غمها را ببرده است . حسان و مالك و عدى را بگور كردى از آنها پرچمى بجاى نگذاشتى كه شناخته شود و از خاندان مهلب سپاهى نماند . » .\r\n\r\n","description":"","footnote":"","page_name":" 203 ","page_number":211},
  {"content":"\r\n\r\nيزيد بن عبد الملك عمرو بن هبيرهء فزارى را بحكومت عراق فرستاد و خراسان را نيز به دو داد . وقتى كار ابن هبيره استقرار گرفت ، و اين بسال صد و سوم بود ، كس فرستاد تا حسن بن ابى الحسن بصرى و عامر بن شرحبيل شعبى و محمد بن سيرين را بياوردند و به آنها گفت : « يزيد بن عبد الملك خليفهء خداست كه او را بر بندگان خود خلافت داده است ، از بندگان خدا بيعت اطاعت و از ما نيز پيمان فرمانبرى گرفته است و اين حكومت به من داده است ، به من دستور مينويسد و من اجرا ميكنم و قسمتى از مسئوليت او را به عهده دارم . در اين باب چه ميگوئيد ؟ » ابن سيرين و شعبى سخنى مبنى بر تقيه گفتند عمر گفت : « حسن تو چه ميگوئى ؟ » حسن گفت : « اى پسر هبيره از خدا در كار يزيد بترس ، اما از يزيد در كار خدا مترس كه خدا ترا در قبال يزيد حفظ مىكند اما يزيد ترا در قبال خدا حفظ نميكند ، زود باشد كه فرشته‌اى فرستد و ترا از تخت بيفكند و از فراخناى قصر به تنگناى قبر ببرد آنگاه فقط عملت ترا نجات تواند داد . اى پسر هبيره مبادا معصيت خدا كنى كه خدا اين سلطنت را ياور دين و بندگان خود كرده ، به پشتيبانى سلطنتى كه از آن خداست دين خدا و بندگان او را رها مكن كه اطاعت مخلوق در كار عصيان خالق روا نيست . » .\r\nدر ضمن همين خبر روايت كرده‌اند كه ابن هبيره به آنها جايزه داد و جايزهء حسن را دو برابر داد ، شعبى گفت : « مهملى گفتيم و مهملى تحويل گرفتيم . » .\r\nگويند يزيد بن عبد الملك خبر يافت كه برادرش هشام از او خرده ميگريد و آرزوى مرگ او دارد و از سر گرمى او با كنيزان عيبجوئى مىكند . يزيد به دو نوشت :\r\n« اما بعد شنيده‌ام از زندگى من ملول شده‌اى و بمرگ من شتاب دارى ، بجان من كه تو سست دل كوتاه دستى و من مستحق سخنانى كه از تو شنيده‌ام نيستم . » هشام به دو جواب داد : « اما بعد اگر امير مؤمنان بدشمنان گوش فرا دارد زود باشد مناسبات تباهى گيرد و رشتهء خويشاوندى ببرد . سزاوار است كه امير مؤمنان بفضل خويش و موهبتى كه خداوند داده گناه گنهكاران را ببخشد ، اما من خدا نكند كه از زندگى\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nتو ملول شده باشم و مرگ ترا بشتاب خواهم . » يزيد به دو نوشت : « ما آنچه را از تو سر زده مىبخشيم و آنچه را در بارهء سخنان تو شنيده‌ايم دروغ مىشماريم و تو وصيت عبد الملك را كه گفت از كينه‌جوئى و تجاوز به يكديگر خوددارى كنيم و با يك ديگر سازگار و همدل باشيم به ياد داشته باش كه اين براى تو بهتر است و بيشتر به كار تو آيد . من اين نامه را به تو مينويسم و ميدانم كه تو چنانى كه شاعر قديمى گفته است : « من در بارهء تو از روزگار پيش چيزها ميدانم كه مايهء شك من است ولى مىبخشم و ميگذرم ، تو اگر مرا قطع كنى دست راست خود را قطع كرده‌اى . بنگر چه دستى را از ميان بر - ميدارى . اگر تو انصاف برادر خويش ندهى او را اگر خردمند باشد مايل به هجران خواهى ديد » وقتى نامه به هشام رسيد بسوى وى رفت و از بيم فتنه‌جويان و - سخن‌چينان در جوار وى اقامت گرفت تا يزيد بمرد .\r\nاز جملهء كسانى كه بدوران يزيد بن عبد الملك در گذشتند يكى عطاء بن يسار آزاد شدهء ميمونه همسر پيمبر صلى الله عليه و سلم بود . كنيهء وى ابو محمد بود و هنگام مرگ هشتاد و چهار سال داشت و مرگش بسال صد و سوم بود و هم در اين سال مجاهد بن جابر آزاد شدهء قيس بن سائب مخزومى كه كنيهء او ابو الحجاج بود در هشتاد و چهار سالگى درگذشت . و هم جابر بن زيد وابستهء ازد از اهل بصره كه كنيهء ابو الشعشاء داشت و يزيد بن اصم از اهل رقه كه برادرزادهء ميمونه همسر پيمبر صلى الله عليه و سلم بود و يحيى بن وثاب اسدى وابستهء بنى كنانه و ابو بردهء بن ابى موسى اشعرى كه نام وى ابو عامر بود و در كوفه اقامت داشت در اين سال در گذشتند . بسال صد و چهارم و بقولى صد و دهم وهب بن منبه درگذشت و هم بسال صد و چهارم طاوس درگذشت . بسال صد و پنجم عبد الله بن جبير آزاد شدهء عباس بن عبد المطلب و بقولى آزاد شدهء وابستهء عباس درگذشت .\r\nگويند طاوس بن كيسان آزاد شدهء بجير حميرى كه كنيهء ابو عبد الرحمن داشت بسال صد و ششم در مكه درگذشت و هشام بن عبد الملك بر او نماز كرد . بسال صد و هفتم\r\n\r\n","description":"","footnote":"","page_name":" 205 ","page_number":213},
  {"content":"\r\n\r\nسليمان بن يسار آزاد شدهء ميمونه همسر پيمبر صلى الله عليه و سلم درگذشت ، وى برادر عطاء بن يسار بود و كنيهء ابو ايوب داشت و هفتاد و سه سال عمر كرد و محل وفاتش مدينه بود و بقولى وفات وى بسال صد و هشتم بود .\r\nبسال صد و هشتم قاسم بن محمد بن ابى بكر صديق درگذشت بسال صد و دهم حسن بن ابى الحسن بصرى كه كنيهء ابو سعيد داشت درگذشت . پدر حسن ، يسار آزاد شدهء زنى از انصار بود . وى هنگام مرگ هشتاد و نه و بقولى نود ساله بود و از محمد ابن سيرين بزرگتر بود . ابن سيرين نيز در همين سال يكصد روز پس از وى در هشتاد و يك سالگى و بقولى هشتاد سالگى درگذشت . فرزندانى سيرين پنج برادر بودند :\r\nمحمد و سعيد و يحيى و خالد و انس . سيرين آزاد شدهء انس بن مالك بود و هر پنج فرزند وى راوى حديث بودند و از آنها روايت كرده‌اند . تاريخ نويسان را در بارهء وفات وهب بن منبه كه كنيه‌اش ابو عبد الله بود مختلف يافتم ، بعضى سال وفات او را به همين صورت گفته‌اند كه در اينجا ياد كرديم ، و بعضى ديگر گفته‌اند بسال صد و شانزدهم به صنعا در نود سالگى درگذشت . وى از ابنا يعنى ايرانىزادگان مقيم يمن بود . بسال صد و پانزدهم حكم بن عتبهء كندى درگذشت و بقولى مرگ عطاء بن ابى رباح نيز در اين سال بود . بسال صد و بيست و سوم ابو بكر محمد بن مسلم بن عبيد الله بن عبد الله بن شهاب زهرى درگذشت ، اما بگفتهء واقدى وفات وى بسال صد و بيست و چهارم بوده است .\r\nيزيد بن عبد الملك و حوادث ايام وى اخبار نكو دارد كه مفصل آن را در كتاب اخبار الزمان و اوسط آورده‌ايم . وفات اين گروه از اهل علم و راويان حديث را ياد كرديم تا موجب مزيد فايدهء كتاب باشد و فايدهء آن عام شود كه مقاصد مردم مختلف است و از كسب علم هدفهاى جداگانه دارند : يكى طالب خبر است ، بعضى دوستدار بحث و نظرند ، يكى طالب حديث است و جوياى علل است يا متوجه وفات كسانى از اين گونه است كه گفتم و ما براى هر يك از آنها قسمتى نهاديم . و بالله التوفيق . 204\r\n\r\n","description":"","footnote":"","page_name":" 206 ","page_number":214},
  {"content":"\r\n\r\n205\r\n\r\nذكر روزگار هشام بن عبد الملك بن مروان\r\nبيعت هشام بن عبد الملك همان روز كه برادرش يزيد بن عبد الملك بمرد يعنى به روز جمعه پنج روز مانده از شوال سال صد و پنجم انجام گرفت . يزيد در سى و هشت سالگى و بقولى چهل سالگى درگذشت . هشام بن عبد الملك در رصانه از توابع قنسرين به روز چهارشنبه ششم ربيع الاخر سال صد و بيست و پنجم در پنجاه و سه سالگى در گذشت و مدت حكومتش نه سال و هفت ماه و يازده روز بود .\r\n\r\n","description":"","footnote":"","page_name":" 207 ","page_number":215},
  {"content":"\r\n\r\n\r\nذكر شمه‌اى از اخبار و سيرت هشام\r\nهشام لوچ و خشن بود ، مال مىاندوخت و زمين آباد مىكرد و اسب خوب نگه - مىداشت . يك مسابقهء اسب دوانى ترتيب داد كه از اسبان او و غير او چهار هزار اسب در آن شركت داشت و چنين چيزى در جاهليت و اسلام سابقه نداشت . شاعران در بارهء اسبان وى سخن كرده‌اند . پوشش و فرش و لوازم جنگ و زره جمع مىكرد .\r\nسپاه فراهم آورد و در بندها را محكم كرد ، قناتها و بركه‌ها در راه مكه بساخت و آثار ديگر بجا گذاشت كه داود بن على در آغاز دولت عباسى همه را بر انداخت .\r\nبروزگار او خز و لباس خز باب شد ، مردم نيز همگى روش او گرفتند و مال اندوختند و بخشش كم شد و عطا نماند و روزگارى سخت‌تر از روزگار وى نبود .\r\nبروزگار هشام ، زيد بن على بن حسين بن على كرم الله وجهه بشهادت رسيد و اين بسال صد و بيست و يكم و بقولى صد و بيست و دوم بود . زيد بن على با برادر خود ابو جعفر بن على بن حسين مشورت كرد ، نظر وى اين بود كه به اهل كوفه اعتماد نكند كه مردمى مكار و حيله‌گرند . به او گفت : « جدت على در كوفه كشته شد ، عمويت حسن در آنجا كشته شد ، پدرت حسين آنجا كشته شد . در كوفه و\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nتوابع آن خاندان ما را ناسزا گفته‌اند . » و آنچه را در بارهء مدت حكومت بنى مروان مىدانست و اينكه از پس آنها دولت عباسى ميرسد با او بگفت ، ولى او از تصميم خود در كار مطالبهء حق بازنگشت . ابو جعفر به دو گفت : « برادر مىترسم فردا در كناسهء كوفه آويخته شوى . » پس از آن ابو جعفر با وى وداع كرد و گفت كه ديگر همديگر را نخواهند ديد .\r\nزيد در رصافه پيش هشام رفته بود ، وقتى مقابل او رسيد ، جائى براى نشستن نيافت و در آخر مجلس نشست و گفت : « اى امير مؤمنان هيچ كس از تقوى بزرگتر نيست و هيچكس بسبب تقوى كوچك نمىشود . » هشام گفت : « اى بىمادر ساكت شو ، تو كه مادرت كنيز بوده است و داعيهء خلافت دارى . » گفت : « اى امير مؤمنان سخت جوابى دارد كه اگر خواهى بگويم و اگر خواهى خاموش باشم . » گفت : « بگو » گفت :\r\n« مادران مانع از اين نخواهند بود كه مردان هدف بلند داشته باشند ، مادر اسماعيل كنيز مادر اسحاق صلى الله عليهما و سلم بود ولى مانع از اين نشد كه خدا او را به پيغمبرى برگزيند و پدر قوم عرب كند و از پشت او خير البشر محمد صلى الله عليه و سلم را برون آرد ، به من چنين ميگوئى در صورتى كه من پسر فاطمه و پسر على هستم . » آنگاه بايستاد و شعرى خواند كه مضمون آن چنين است : « ترس او را آواره و زبون كرد و هر كه از گرما گرم جنگ بترسد چنين خواهد شد . با دستان لرزان از عشق مىنالد و اسلحه نيز او را به خاك مىافكند . مرگ براى او آسايش است كه بندگان را از مرگ گريزى نيست ، اگر خدا براى او دولتى پديد آورد نشانه‌هاى دشمنى را چون خاكستر بجا خواهد نهاد . » .\r\nآنگاه زيد سوى كوفه رفت و از آنجا خروج كرد و قاريان و اشراف شهر با وى بودند . يوسف بن عمر ثقفى با او جنگ كرد و چون جنگ گرم شد ياران زيد بگريختند و او با جماعتى اندك بجا ماند و سخت بجنگيد و بتمثيل شعرى ميخواند كه مضمون آن چنين است : « آيا ذلت حيات را برگزينم يا عزت مرگ را كه هر\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nدو را خوراكى ناپسند مىبينم . اگر ناچار بايد يكى را برگزيد به نيكى سوى مرگ راهسپر باش . » .\r\nآنگاه شب ميان دو گروه حايل شد و زيد زخمهاى بسيار داشت و تيرى به پيشانى او رفته بود ، يكى را ميجستند كه تير را درآرد ، حجامتگرى را از يكى از دهكده‌ها آوردند و گفتند قضيه را نهان دارد . وى تير را در آورد و زيد در دم بمرد و او را در جوى آبى دفن كردند و خاك و علف خشك بر آن ريختند و آب بر آن گذر دادند .\r\nحجامتگر بهنگام دفن وى حضور داشت و محل را بدانست و صبحگاهان پيش يوسف رفت و محل قبر را به دو خبر داد . يوسف نيز زيد را از قبر برآورد و سرش را پيش هشام فرستاد . هشام به دو نوشت : « وى را برهنه بياويز . » يوسف نيز وى را به همان ترتيب بياويخت وزير دار وى ستونى بساخت . يكى از شاعران بنى اميه در اين زمينه خطاب بخاندان ابو طالب و شيعهء آنها اشعارى گفته كه مضمون آن چنين است :\r\n« زيد شما را بر تنهء نخلى آويختيم و من نديده‌ام كه مهدى را به تنهء نخل بياويزند . » پس از آن هشام به يوسف نوشت كه جثهء زيد را بسوزاند و خاكسترش را بباد دهد .\r\nمسعودى گويد : « هيثم بن عدى طائى بنقل از عمرو بن هانى گويد : « بروزگار ابو العباس سفاح ابا عبد الله على براى نبش قبور بنى اميه برفتيم تا بقبر هشام رسيديم و او را درست از قبر درآورديم و چيزى جز استخوان بينى او كم نبود . عبد الله بن على هشتاد تازيانه بر او زد آنگاه بسوزانيد . سليمان را نيز از زمين دابق درآورديم و جز استخوان پشت و دنده‌ها و سر چيزى از او نيافتيم و همه را بسوختيم . با ساير بنى - اميه نيز كه قبورشان در قنسرين بود چنين كرديم ، آنگاه به دمشق رفتيم و گور وليد ابن عبد الملك را بشكافتيم و در قبر او چيزى نيافتيم . قبر عبد الملك را بكنديم و جز استخوان سر چيزى نبود . قبر يزيد بن معاويه را بشكافتيم و در آنجا فقط يك استخوان بود و بر لحد او خطى سياه بود كه گوئى با خاكستر در طول لحد كشيده بودند . و همچنان در شهرها دنبال قبور بنى اميه رفتيم و هر چه را در آنجا يافتيم بسوختيم . » اين\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nخبر را در اينجا بمناسبت رفتار هشام با زيد بن على نقل كرديم كه در عوض به هشام همان رسيد كه با زيد بن على كرده بود و اعضايش را بسوختند .\r\nابو بكر بن عباس و جمعى از اخباريان گفته‌اند كه زيد پنجاه ماه برهنه بردار بود . اما هيچكس عورت او را نديد كه خدا وى را مستور داشته بود . محل آويختن وى در كناسهء كوفه بود . بدوران وليد بن يزيد بن عبد الملك كه يحيى پسر زيد در خراسان ظهور كرد ، وليد به حاكم كوفه نوشت كه زيد را با دارش بسوزاند و او نيز چنين كرد و خاكسترش را بر ساحل فرات بباد داد .\r\nما در كتاب المقالات فى اصول الديانات از علت تسميهء فرقهء زيديه سخن آورده‌ايم كه به علت خروج آنها با زيد بن على بن حسين بن على بن ابى طالب رضى - الله عنهم بوده است . جز اين نيز گفته‌اند كه با اختلافات ميان زيديه و اماميه و تفاوت اين دو فرقه و ديگر فرقه‌هاى شيعه در كتابهاى سابق خود آورده‌ايم . جمعى از مؤلفان كتب مقالات و آرا و ديانات چون ابو عيسى محمد بن هارون وراق و ديگران گفته‌اند كه زيديه بدوران آنها هشت فرقه بوده‌اند . نخست فرقهء جاروديه اصحاب ابو الجارود زياد بن منذر عبدى كه ميگفتند امامت خاص فرزندان حسن و حسين است . فرقهء دوم مرثديه ، فرقهء سوم ابرقيه و فرقهء چهارم يعقوبيه بود كه ياران يعقوب بن على كوفى بودند . فرقهء پنجم عقبيه بود . فرقهء ششم ابتريه بود كه ياران كثير ابتر و حسن بن صالح بن يحيى بودند . فرقهء هفتم جريريه بود كه ياران سليمان بن جرير بودند و فرقهء هشتم يمانيه بود كه ياران محمد بن يمان كوفى بودند .\r\nاينان به مذهب افزودند و مذهبهاى تازه بر اصول سابق خويش بنياد كردند . فرق اماميه را نيز كه بگفتهء مؤلفان سلف سى و سه فرقه بوده‌اند ، بر شمرده‌ايم . اختلاف قطيعيه را كه از پس وفات حسن بن على بن محمد بن على بن موسى بن جعفر بن محمد بن على ابن حسين بن على بن ابى طالب رضى الله عنهم بود با سخنان كيسانيه و اختلافاتى كه دارند ، با ديگر طوايف شيعه كه هفتاد و سه فرقه شده‌اند ، و اين بجز دسته‌هاى كوچك\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nاست كه در فروع و مسايل تأويل اختلاف دارند ، ياد كرده‌ايم . غلاة نيز هشت فرقه‌اند چهار فرقه محمديه و چهار فرقه معتزله كه آنها را علويه نيز گويند . اگر نه اين بود كه كتاب ما كتاب خبر است از مذهبها و عقايد آنها كه پيش از اين بوده و بدوران ما پديد آمده است و آنچه در بارهء ظهور منتظر موعود گفته‌اند و آنچه هر فرقه از اصحاب دور و سرو و تشريق و ديگر اماميه در اين باب گفته‌اند ، تفصيلها ميكرديم .\r\nهشام در حمص سپاه را سان ميديد و يكى از اهل حمص بر او گذشت كه بر اسبى چموش سوار بود ، هشام گفت : « چرا اسب چموش نگهداشته‌اى ؟ » گفت : « اى امير - مؤمنان بخداى رحمان رحيم اسبم چموش نيست بلكه چشم لوچ ترا ديده و پنداشته كه چشم غزوان بيطار است » هشام گفت : « گم شو كه لعنت خدا بر تو و اسبت باد » غزوان بيطار يك نصرانى از اهل حمص بود كه مانند هشام چشم او لوچ بود .\r\nيك روز هشام بخلوت نشسته بود و ابرش كلبى نزد وى بود يكى از دختر - بچگان حرم بيامد و حله‌اى پوشيده بود ، هشام به ابرش گفت : « با او شوخى كن . » ابرش به دختر بچه گفت : « حله‌اى را به من بده » گفت : « از اشعب طماع‌ترى . » هشام گفت : « اشعب كيست ؟ » گفت : « دلقكى است مقيم مدينه » و چيزى از حكايتهاى او بگفت ، هشام بخنديد و گفت : « به ابراهيم بن هشام حاكم مدينه بنويسيد او را پيش ما بفرستد » و چون نامه را مهر كردند هشام لختى بينديشيد و گفت : « اى ابرش . هشام به شهر پيمبر خدا صلى الله عليه و سلم بنويسد كه دلقكى را پيش او بفرستند ؟ نه خدا نكند » سپس شعرى به تمثيل خواند كه مضمون آن چنين است : « اگر هوس را پيروى كنى هوس ترا به اعمالى ميكشد كه مايهء بگو مگو است . » و نامه را پاره كرد .\r\nگويند مردى دو پرنده براى هشام هديه آورد كه آن را نپسنديد ، آن مرد گفت : « اى امير مؤمنان جايزهء من چه مىشود ؟ » گفت : « جايزهء دو پرنده چقدر است ؟ » گفت : « هر چه ميل تو است . » گفت : « يكى از آنها را بگير . » آن مرد نيز پرندهء بهتر را گرفت . هشام گفت : « انتخاب هم ميكنى ؟ » گفت : « بلى به خدا انتخاب ميكنم . »\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nگفت : « ولش كن » و بگفت تا چند درم به دو دادند .\r\nروزى هشام با نديمان خود ببستانى كه متعلق به دو بود رفته بود ، در بستان ميگشتند و همه گونه ميوه آنجا بود كه ميخوردند و ميگفتند : « خدا امير مؤمنان را بركت دهد . » هشام گفت : « ميوه‌ها را كه شما ميخوريد چگونه بركت يابد ؟ » آنگاه سرپرست بستان را بخواست و گفت : « درختان ميوه را بكن و بجاى آن زيتون به كار تا كسى از آن نخورد . » .\r\nپسرش سليمان به دو نوشت كه اشتر من وامانده است اگر امير مؤمنان اراده كند ، مركوبى به من دهد . هشام به دو نوشت : « امير مؤمنان نامهء ترا كه از واماندگى مركوب خود نوشته بودى فهميد ، به گمان او واماندگى حيوان از اين جهت است كه مراقب علف آن نيستى و علف تلف مىشود ، شخصا مراقبت كن شايد امير مؤمنان در بارهء مركوب تو فكرى بكند . » .\r\nيك روز هشام مردى را ديد كه بر يابوى تخارى سوار بود ، گفت : « اين را از كجا آورده‌اى ؟ » گفت : « جند بن عبد الرحمن آن را به من داده است . » گفت : « يابوى تخارى آنقدر فراوان شده كه همه سوار آن ميشوند ؟ » وقتى عبد الملك بمرد در طويلهء او يك يابوى تخارى بود و پسرانش در بارهء آن برقابت برخاستند و كسانى كه آن را از دست داده بودند پنداشتند خلافت را از كف داده‌اند . آن مرد گفت : « به من حسد ميبرى ؟ » پيش از آنكه بخلافت برسد برادرش مسلمه به شوخى به دو گفته بود : « اى هشام تو كه ترسو و بخيلى اميد دارى بخلافت برسى ؟ » گفت : « به خدا من دانا و بردبارم . » هيثم بن عدى و مدائنى و ديگران گفته‌اند كه سياست‌مداران بنى اميه سه كس بودند : معاويه و عبد الملك و هشام . كه كار سياست و حسن سيرت بدوختم شده بود .\r\nمنصور در بيشتر امور و تدبير و سياست خود از اعمال هشام بن عبد الملك پيروى مىكرد زيرا بشرح اخبار و سيرت هشام بسيار توجه داشت .\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nما بدايع اخبار و سيرت و سياست وى را با آنچه از اشعار و خطبه‌هايش محفوظ مانده با حوادث ايام او در كتاب اخبار الزمان و اوسط آورده‌ايم و هم آن گفتگو را كه موجب تأليف كتاب « الواحدة فى مناقب العرب و مثالبها مفردة لا يشاركها فيها غيرها . » شد با چيزهايى كه بهر يك از قبايل عرب از قحطان و نزار نسبت داده است و گفتگوها كه در اوقات مختلف در مجلس هشام ما بين ابرش كلبى و عباس وليد بن - عبد الملك و خالد بن مسلمهء مخزومى و نضر بن مريم حميرى بود و آنچه حميرى از مناقب قوم خود حمير و كهلان گفته ، با آنچه مخزومى از مناقب قوم خود از نزار بن معد بن عدنان آورده و چيزها كه هر يكيشان در بارهء معايب غير قبيلهء خود گفته‌اند ، و اينكه ميگويند اين كتاب را ابو عبيده معمر بن مثنى ، آزاد شدهء خاندان تيم بن مرة بن كعب بن لوى ، با يكى ديگر از شعوبيان از زبان اشخاص مذكور تأليف كرده و به آنها نسبت داده ، همهء اين مطالب را ياد كرده‌ايم . 211\r\n\r\n","description":"","footnote":"","page_name":" 214 ","page_number":222},
  {"content":"\r\n\r\n212\r\n\r\nذكر روزگار وليد بن يزيد بن عبد الملك بن مروان\r\nدر همان روز كه هشام بمرد يعنى به روز چهارشنبه ششم ربيع الاخر سال صد و بيست و پنجم ، با وليد بن يزيد بيعت كردند . آنگاه وليد به روز پنجشنبه دو روز مانده از جمادى الاخر سال صد و بيست و ششم در بخرا كشته شد و مدت حكومتش يك سال و دو ماه و بيست و دو روز بود . هنگامى كه كشته شد ، چهل ساله بود و همان جا كه كشته شد ، به خاك رفت . بخرا يكى از دهكده‌هاى دمشق است . و تفصيل كشته شدن او را در كتاب اوسط آورده‌ايم .\r\n\r\n","description":"","footnote":"","page_name":" 215 ","page_number":223},
  {"content":"\r\n\r\n\r\nذكر شمه‌اى از اخبار و سيرت وليد بن يزيد\r\nبروزگار وليد بن يزيد ، يحيى بن زيد بن على بن حسين بن على بن ابى طالب عليهم السلام در جوزجان خراسان بر ضد ستم و جورى كه بر مردم ميرفت بپاخاست و نصر بن سيار سلم بن احوز مازنى را بمقابلهء او فرستاد و يحيى در اثناى جنگ در دهكده‌اى بنام ارعونه كشته شد و همانجا به خاك رفت و قبرش تا كنون معروف و زيارتگاه كسان است . يحيى جنگهاى بسيار داشت و در معركه تيرى به گيجگاه او خورد و از پا درآمد و يارانش بگريختند . سرش را بريدند و پيش وليد فرستادند و پيكرش را در جوزجان بياويختند و همچنان آويخته بود تا ابو مسلم بنيان گذار دولت عباسى خروج كرد و سلم بن احوز را بكشت و جثهء يحيى را فرود آورد و با جماعت ياران خود بر آن نماز كرد و همانجا دفن كرد . مردم خراسان كه از بيم بنى اميه امان يافته بودند در همه جا هفت روز براى يحيى بن زيد عزادارى كردند و از بس كه مردم از كشته شدن او غمگين بودند در آن سال هر چه پسر در خراسان زاده شد يحيى يا زيد ناميدند . ظهور يحيى در آخر سال صد و بيست و پنجم و بقولى در اول سال صد و بيست و ششم بود . و ما اخبار وى را با جنگهايى كه داشت در كتاب\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nاوسط و ديگر كتابهاى سابق خويش آورده‌ايم و حاجت بتكرار نيست .\r\nروزى كه يحيى كشته شد شعر خنسا را كه مضمون آن چنين است مكرر به تمثيل ميخواند : « جانها را خوار ميداريم و خوار داشتن جانها در روز سختى بهتر است » وليد بن يزيد شرابخواره و عياش بود و بطرب و سماع دلبسته بود و اول كس بود كه آوازه‌خوانها را از شهرها پيش وى فرستادند و با مطربان نشست و شرابخوارگى و عياشى و موسيقى را رواج داد . ابن سريج نغمه گر و معبد و غريض و ابن عايشه و ابن محرز و طويس و دحمان بروزگار وى بودند . علاقه بآواز و ساز بر او و همهء مردم دوران او غلبه يافته بود . وى كنيزكان بسيار داشت و بىپروا و دريده و بىآزرم بود . دو شب پس از خلافت خود بطرب آمد و بىخواب شد و شعرى بدين مضمون ميخواند : « شبم دراز شد و همى شراب خوردم و مژده رسان من از رصافه آمد و برد و عصا با خاتم خلافت براى من آورد . » از سخنان بىشرمانهء وى اشعارى بود كه هنگام مرگ هشام وقتى مژده رسان آمد و بعنوان خلافت بر او سلام كرد به زبان آورد ، كه مضمون آن اينست :\r\n« دوست من ! از طرف رصافه ناله‌اى شنيدم ، بيامدم و دنبالهء خود را ميكشيدم و ميگفتم احوال زنها چطور است ، ديدم كه دختران هشام بر پدرشان گريه و ناله و ضجه مىكنند و بدبختى آنها را گرفته است حقا كه مخنثم اگر همهء آنها را . . . » به وليد گفتند ديگر از چه چيز لذت ميبرى ؟ » گفت : « با دوستان در شبهاى مهتابى بر تپه‌هاى خاكى » .\r\nوليد خبر يافت كه شراعة بن زيد مردى خوش محضر و مجلس آراست و او را احضار كرد و چون پيش وليد آمد به دو گفت : « ترا براى پرسش از كتاب يا سنت احضار نكردم كه من اهل اين چيزها نيستم از تو در بارهء شراب ميپرسم » گفت : « اى امير مؤمنان از هر چه خواهى بپرس » گفت : « در بارهء نوشيدنى چه گوئى ؟ » گفت :\r\n« از كدام نوشيدنى ميپرسى ؟ » گفت : « در بارهء آب چه گوئى » گفت : « استر و خر نيز\r\n\r\n","description":"","footnote":"","page_name":" 217 ","page_number":225},
  {"content":"\r\n\r\nمىخورد » گفت : « نبيد كشمش ؟ » گفت : « مايهء خمار و آزار است » گفت : « نبيد خرما » گفت : « باد شكم است » گفت : « شراب ؟ » گفت : « قوت جان و مونس دل است » گفت :\r\n« در بارهء سماع چه گوئى ؟ » گفت : « غمها را به ياد آورد و دوست را مأنوس كند و عاشق را خرسند كند و آتش دل را فرو نشاند ، و خاطرات را چنان تهييج كند كه هيچيك از سرگرمىهاى ديگر نكند ، در اجزاى تن نفوذ كند و جان را بسوزاند و حواس را نيرومند كند » گفت : « كدام مجلس را بيشتر دوست دارى ؟ » گفت : « مجلسى كه در آنجا آسمان را بينم و آزارى نبينم » گفت : « در بارهء غذا چه گوئى ؟ » گفت : « غذا - خور اختيارى ندارد هر چه بيايد بخورد » و وليد او را نديم خويش كرد .\r\nاز جملهء سخنان دلپذير وليد شعرى است بدين مضمون « اين زرد چهره كه در جام چون زعفران است و بازرگانانش از عسقلان به اسارت آورده‌اند قدح را نمودار مىكند ، اما لبهء جام مانع از آنست كه آن را لمس كند . حبابها دارد كه چون بجنبد مانند برق يمانى جلوه كند . » و هم از سخنان بى پرواى او در مورد شراب شعرى است كه خطاب بساقى خويش گفته و مضمون آن چنين است : « اى يزيد مرا با جام گلو دار شراب بده كه بطرب آمدم و ناى بناله درآمد ، شراب بده ، شراب بده كه گناهان من آنقدر زياد شد كه ديگر كفاره ندارد . » ابو خليفه فضل بن حباب جمحى قاضى بنقل از محمد بن سلام جمحى گويد :\r\nيكى از شيوخ اهل شام از پدرش نقل ميكرد كه من همصحبت وليد بن يزيد بودم ، ابن عايشهء قرشى را نزد او ديدم وليد به ابن عايشه گفت : « براى من آواز بخوان » و او اشعارى خواند بدين مضمون : « صبحگاه روز قربان سياه چشمانى ديدم كه صبر را ببردند . مانند ستارگان كه شبانگاه بدور ماه طواف مىبرند . به اميد پاداش خدا بيرون شده بودم اما سنگين بار از گناه بازگشتم » وليد به دو گفت : « به خدا امير من ! نكو خواندى ترا به حق عبد شمس تكرار كن » و او تكرار كرد . گفت : « به خدا نكو خواندى ترا به حق اميه تكرار كن . » وى تكرار كرد و همچنان بنام هر يك از پدران خود\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nاو را بتكرار وادار ميكرد تا به خودش رسيد و گفت : « بجان من تكرار كن » و او تكرار كرد . آنگاه وليد برخاست و روى ابن عايشه افتاد و اعضاى او را يكايك ببوسيد و گفت : « چه طربناكم . چه طربناكم . » آنگاه لباس خويش را برون كرده روى ابن عايشه انداخت و همچنان برهنه بود تا لباس ديگر براى وى آوردند و بگفت تا هزار دينار به دو دادند و او را بر استرى سوار كرد و گفت : « از روى فرش من سوار شو و برو كه مرا آتش زدى . » .\r\nمسعودى گويد : ابن عايشه همين شعر را براى يزيد بن عبد الملك پدر وليد خوانده و او را بطرب آورده بود » گويند : « وليد در اين حال طرب الحاد گفته و كافر شده و از جمله بساقى خود گفته بود « ترا به آسمان چهارم شراب بده » از اين قرار وليد طربناك شدن از اين شعر را از پدرش به ارث برده بود . شعر از يكى از قرشيان و آهنگ از ابن سريج و بقولى از مالك است كه گفتار اسحاق بن ابراهيم موصلى كه در كتاب اغانى خويش آورده و گفتهء ابراهيم بن مهدى معروف به ابن شكله كه او نيز در كتاب اغانى خويش ياد كرده و ديگران كه در اين باب تأليف كرده‌اند در اين مورد اختلاف دارند .\r\nوليد را بىپرواى بنى مروان ناميده‌اند ، روزى آيه‌اى را كه معنى آن چنين است بخواند : « و فيصل كار خواستند و هر گردنكش ستيزه جو نوميد گشت ، جهنم در انتظار اوست و آب و چرك و خون به دو بنوشانيد » آنگاه قران را بگرفت و هدف تير كرد و تير بدان ميزد و ميگفت : گردنكش ستيزه جو را تهديد ميكنى ؟ اينك من گردنكش ستيزه جويم ، وقتى روز محشر پيش پروردگار خويش رفتى ، بگو اى پروردگار وليد مرا پاره كرد . » محمد بن يزيد مبرد نحوى گويد : وليد ، كه خدايش خوار دار ، ضمن شعرى كه از پيمبر صلى الله عليه و سلم سخن داشت ، كفر گفته بود كه از پروردگار وحى به دو نيامده بود از آن جمله اين شعر است « يك هاشمى بدون وحى و كتاب خلافت را\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nبازيچه كرد ، خدا را بگو غذا به من ندهد . خدا را بگو نوشيدنى به من ندهد » و از پس اين سخن چند روز بيشتر نزيست و كشته شد . مادر وليد بن يزيد مادر حجاج و دختر محمد بن يوسف ثقفى بود و كنيهء او ابو العباس بود .\r\nبراى وليد جامى از بلور و بقولى از سنگ يشب آورده بودند ، جمعى از فلاسفه بر اين رفته‌اند كه هر كس در جام يشب شراب بنوشد مست نشود و ما خاصيت آن را در كتاب « القضايا و التجارب » آورده‌ايم و گفته‌ايم كه هر كه پاره‌اى از آن را زير سر نهد يا نگين انگشتر از آن كند همه خوابهاى خوب ببيند ، وليد بگفت تا جام را از شراب پر كردند ، ماهتاب برآمده بود و او شراب مىخورد و نديمانش حاضر بودند ، گفت : « امشب ماه كجاست ؟ » يكى از آنها گفت : « در فلان برج است » ديگرى گفت : « در جام است كه پرتو ماه در شراب جان نمودار بود » وليد گفت : « من نيز همين را بخاطر داشتم » و سخت بطرب آمد و گفت : « هفت هفته صبوحى خواهم كرد » و كلمهء هفت هفته را به فارسى گفت . يكى از خاصان نزد وى آمد و گفت « اى امير مؤمنان جمعى از واردان عرب و قريش بر درند و شأن خلافت اين نيست » گفت : « شرابش بدهيد » و او نخواست ، اما قيفى بدهانش گذاشتند و آنقدر شرابش دادند كه از فرط مستى از پا درآمد .\r\nپدر وليد ميخواست او را وليعهد كند اما چون خردسال بود برادرش هشام را وليعهد كرد كه پس از او وليد وليعهد باشد .\r\nوليد به اسب و اسب‌دوانى دلبسته بود اسبى بنام سندى داشت كه بهترين اسب روزگار وى بود و بروزگار هشام با آن در مسابقه شركت ميكرد و از اسب معروف هشام كه زائد نام داشت عقب ميماند ، گاه دوشادوش آن ميرفت و گاه دوم بود . مراتب اسبان مسابقه چنين است : اول سابق است آنگاه مصلى است از آن رو كه سر او به نيمهء پشت اسب اول ميرسد و نيمهء پشت را صلا گويند ، سوم و چهارم را تا نهم و دهم سكيت گويند و اسبان ديگر قابل اعتنا نيست و آنكه آخر همه باشد فسكل است .\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nوقتى وليد در رصافه مسابقه ترتيب داد كه هزار اسب در آن بود ، وليد ايستاده بود و منتظر زائد بود ، سعيد بن عمرو بن سعيد بن عاص نيز با وى بود و اسبى بنام مصباح در مسابقه داشت ، وقتى اسبان نمودار شد وليد گفت : « بخداى كعبه كه اسب من از اسبان مردان فرومايه پيشى گرفت همانطور كه ما نيز از آنها پيشى گرفتيم و مكرمت يافتيم » آنگاه اسب پسر وليد كه وضاح نام داشت پيشاپيش اسبان بيامد و چون نزديك رسيد سوار آن بسر در افتاد ، مصباح اسب سعيد بدنبال آن آمد كه سوارش بر آن بود و به نظر سعيد سابق ميشد ، شعرى بدين مضمون گفت كه وليد نيز شنيد : « ما امروز از اسبان فرومايگان پيشى گرفتيم و خدا مكرمت را بما داد بدينسان در روزگاران قديم اهل بزرگى و رتبه‌هاى عالى بوده‌ايم » وليد از سخن او بخنديد و از بيم آنكه اسب سعيد سابق شود اسب خود را بر جهانيد و رديف وضاح شد و خود را بر آن افكند و راند و اسب سابق شد . وليد نخستين كس بود كه اين كار را در مسابقه باب كرد پس از آن بروزگار منصور ، مهدى از او تقليد كرد و هم در ايام مهدى ، هادى به اين رسم عمل كرد .\r\nوقتى براى روز دوم مسابقه اسبان را بر وليد عرضه كردند و به اسب سعيد رسيد ، گفت : « اى ابو عتبه ما با تو كه گفتى امروز از اسبان فرومايگان پيشى گرفتيم مسابقه نميدهيم » سعيد گفت : « اى امير مؤمنان من چنين نگفتم . گفتم ما امروز از اسبان فرومايه پيشى گرفتيم » وليد بخنديد و او را در بغل گرفت و گفت : « برادرى چون تو از قريش كم مباد . » .\r\nوليد بن يزيد در كار جمع آورى اسب و اسب دوانى اخبار نكو داشت . در يك مسابقه هزار اسب از او بود ، اسب معروف زائد و اسب سندى كه در مسابقه‌هاى آن روزگار شهرت يافته بودند از او بود . اين نكته را جمعى از اخباريان و مورخان چون ابن عقير و اصمعى و ابى عبيده و جعفر بن سليمان ياد كرده‌اند و ما بدايع اخبار او را در بارهء اسب و اسب دوانى با خبر اسب زائد و سندى و اشقر كه از مروان بود با ديگر اخبار\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nامويان متقدم و متأخر ، در كتاب اوسط آورده‌ايم و غرض اين كتاب نقل شمه‌اى از تاريخ و نكاتى از اخبار و سيرت آنهاست . و نيز آنچه را كه از خلقت و صفات و اعضاى اسب بايد دانست و عيوب آن و جوانى و پيرى و رنگهاى اسب و دايره‌هاى آن و آنچه از آن جمله پسنديده يا ناپسند است و مدت عمر اسب و اختلاف كسان در بارهء شمار دايره‌هاى پسنديده و ناپسند و گفتار كسانى كه به اقتضاى عادت و تجربه شمار آن را هيجده يا كمتر دانسته‌اند و ديگر مطالبى كه مردم در بارهء اسب گفته‌اند همه را در كتابهاى سابق خود آورده‌ايم .\r\nوفات ابو جعفر محمد بن على بن حسين بن على بن ابى طالب رضى الله عنهم بروزگار وليد بن يزيد بود ، در اين باب اختلافى هست و بعضى وفات وى را در ايام هشام يعنى بسال صد و هفت هم گفته‌اند ، بعضى ديگر گفته‌اند وفات وى در ايام يزيد بن عبد الملك در پنجاه و هفت سالگى در مدينه رخ داد و در بقيع در جوار پدرش على بن - حسين و ديگر گذشتگان خود عليهم السلام كه ان شاء الله تعالى در اين كتاب يادشان خواهيم كرد ، به خاك رفت . و الله ولى التوفيق . 219\r\n\r\n","description":"","footnote":"","page_name":" 222 ","page_number":230},
  {"content":"\r\n\r\n220\r\n\r\nذكر روزگار يزيد و ابراهيم پسران وليد بن عبد الملك بن مروان\r\nيزيد بن وليد بشب جمعه هفت روز مانده از جمادى الاول در دمشق حكومت يافت و مردم از پس قتل وليد بن يزيد با او بيعت كردند يزيد روز شنبه اول ذىحجهء سال صد و بيست و ششم در دمشق بمرد ، و مدت حكومتش از كشته شدن وليد بن يزيد تا هنگامى كه بمرد پنج ماه و دو روز بود . پس از او ابراهيم بن وليد حكومت يافت و مردم دمشق چهار ماه و بقولى دو ماه در بيعت او بودند ، آنگاه خلع شد ، و روزگار وى همه آشفتگى و اختلاف و ضعف بود . يكى از مردم آن روزگار در اين باب شعرى بدين مضمون گويد :\r\n« هر جمعه با ابراهيم بيعت مىكنيم ولى كارى كه تو علمدار آن باشى سامان ندارد . » .\r\nيزيد بن وليد در دمشق ما بين باب جابيه و باب الصغير به خاك رفت ، هنگام مرگ سى و هفت و بقولى چهل و شش سال داشت .\r\n220\r\n\r\n","description":"","footnote":"","page_name":" 223 ","page_number":231},
  {"content":"\r\n\r\n221\r\n\r\nذكر شمه‌اى از حوادث روزگار يزيد و ابراهيم\r\nيزيد بن وليد لوچ بود و او را يزيد ناقص لقب داده بودند . جسم و عقل وى ناقص نبود اما چون مقررى بعضى سپاهيان را بكاست او را يزيد ناقص گفتند . وى تابع مذهب معتزله و اصول پنجگانهء آنها بود كه توحيد و عدل و وعيد و اسما و احكام ، كه منزلت بين منزلتين نيز گويند ، و امر معروف و نهى از منكر است . توضيح گفتارشان در قسمت اول يعنى توحيد ، كه مورد اتفاق معتزله بصرى و بغدادى و غيره است ، و گر چه در مسائل ديگر اختلاف دارند ، اينست كه خدا عز و جل مانند چيزهاى ديگر نيست ، نه جسم است نه عرض نه عنصر نه جزء نه جوهر بلكه خالق جسم و عرض و عنصر و جزء و جوهر است . هيچيك از حواس نه در اين دنيا و نه در آخرت بدرك وى قادر نيست . مكان ندارد و در اقطار جا نمىگيرد . لم يزل است و زمان و مكان و نهايت و حد ندارد .\r\nچيزها را از ناچيز خلق و ابداع كرده ، قديم است و هر چه جز او هست حادث است .\r\nو قضيهء عدل كه اصل دوم است يعنى خدا فساد را دوست ندارد و اعمال بندگان را خلق نميكند بلكه بندگان به وسيلهء قدرتى كه خدا به آنها داده و در آنها نهاده آنچه را مأمورند انجام ميدهند و از منهيات اجتناب ميكنند خدا آنچه را خواسته\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nفرمان داده و آنچه را نميخواسته نهى كرده . كارهاى نيك را كه بدان فرمان داده دوست دارد و از كارهاى بد كه منهيات اوست بيزار است . به بندگان تكليف بيرون از طاقتشان نكرده و از آنها كارى بيش از قدرتشان نخواسته . هيچكس جز به وسيلهء قدرتى كه خدا به او داده به بستن و گشودنى قادر نيست . قدرت از خداست و از بندگان نيست ، اگر خواهد آن را فنا كند و اگر خواهد نگهدارد . اگر خواهد مرد را به اطاعت خويش مجبور كند و به اضطرار از اطاعت خويش بازدارد . به اين كار قادر است اما نمىكند تا رفع محنت و زوال بليات كرده باشد .\r\nوعيد كه اصل چهارم است يعنى خدا مرتكب گناهان كبيره را بدون توبه نمىبخشد و در كار وعد و وعيد خود صادق است و كلمات وى تغييرپذير نيست .\r\nمنزلت بين منزلتين اصل چهارم است يعنى فاسقى كه مرتكب گناهان كبيره شود ، نه مؤمن است نه كافر ، بلكه فاسق است و در بارهء تنبيه وى حكم معين هست و همهء معتقدان نماز بر فسق وى متفقند .\r\nمسعودى گويد : و عنوان معتزله به همين مناسبت است كه كلمه از اعتزال است ، و معتزليان در بارهء حكم فاسق از ديگر فرق مسلمانان عزلت گرفته‌اند و اين قضيه را عنوان اسما و احكام نيز داده‌اند سابقا گفته شد كه در بارهء فاسق تهديد خلود در جهنم نيز آمده است .\r\nوجوب امر بمعروف و نهى از منكر اصل پنجم است ، يعنى امر بمعروف و نهى از منكر بر همهء مؤمنان به ترتيب استطاعتشان با شمشير يا وسايل آسانتر واجب است و عينا مانند جهاد است و تفاوتى ميان جهاد كافر و فاسق نيست .\r\nاين مسائل مورد اتفاق معتزله است و هر كه معتقد اين پنج اصل باشد معتزلى است و اگر كم يا بيش معتقد بعضى از آن باشد سزاوار عنوان اعتزال نيست كه عنوان معتزلى با اعتقاد به پنج اصل محقق مىشود اما در بارهء فروع مذهب اعتزال اختلاف هست .\r\n\r\n","description":"","footnote":"","page_name":" 225 ","page_number":233},
  {"content":"\r\n\r\nو ما ديگر مقالات معتزليان را در بارهء اصول و فروع مذهب با گفتار فرقه‌هاى ديگر اسلام از خوارج و مرجئه و رافضه و زيديه و حشويه و غيره در كتاب « المقالات فى اصول الديانات » آورده‌ايم و هم كتاب « الابانه » را خاص اين مسائل براى خويش فراهم آورده‌ايم و در آنجا فرق ميان معتزله و اماميه را با امتيازات هر فرقه ياد - كرده‌ايم . معتزله و طوايف ديگر گويند كار امامت به انتخاب امت است زيرا نه خدا عز و جل و نه پيمبر صلى الله عليه و سلم كسى را تعيين نكرده‌اند ، مسلمانان نيز در بارهء شخص معين اتفاق ندارند و اختيار اين كار بدست امت است كه يكى از قرشى يا غير قرشى از امت اسلام و اهل عدالت و ايمان براى اجراى احكام خود معين كنند ، نسب و چيز ديگر در اين زمينه شرط نيست و بر مردم هر روزگار واجب است كه اين كار را انجام دهند .\r\nكسانى كه گفته‌اند امامت در قريش و غير قريش تواند بود معتزليانند با جمعى از زيديه از قبيل حسن بن صالح بن يحيى و پيروان او كه سابقا ضمن سخن از اخبار هشام يادشان كرده‌ايم . خوارج اباضى و غير اباضى با اين قضيه موافقند مگر فرقهء نجدات كه معتقدند تعيين امام واجب نيست و جمعى از متقدمان و متأخران معتزله نيز با اين گروه موافقت كرده‌اند ، اما گفته‌اند اگر امت پيرو عدالت بود و فاسقى وجود نداشت به امام حاجت ندارد .\r\nكسانى كه بر اين سخن رفته‌اند دلايلى دارند ، از جمله اين سخن عمر رضى الله عنه است كه گفت : « اگر سالم زنده بود در بارهء او ترديد نداشتم . » اين بهنگامى بود كه كار را بدست اهل شورى داد . گويند سالم آزاد شدهء زنى از انصار بود ، اگر عمر نميدانست كه امامت مؤمنان غير قرشى جايز است اين سخن را نميگفت و از مرگ سالم وابستهء ابو حذيفه تأسف نميخورد . گويند و هم اخبار بسيار از پيمبر صلى الله عليه و سلم در اين باب هست ، از جمله اينست : « حتى از يك بردهء بينى بريده اطاعت كنيد » و هم خدا عز و جل فرموده است : « گرامىترين شما بنزد خدا -\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nپرهيزگارترين شماست . » .\r\nابو حنيفه و بيشتر مرجئه و بيشتر زيديهء جاروديه و ساير فرق زيديه و ديگر فرقه‌هاى شيعه و رافضه و راونديه بر اين رفته‌اند كه امامت غير قرشى روا نيست كه پيمبر صلى الله عليه و سلم فرموده است . « امامت در قريش است . » و هم گفتار او عليه السلام كه فرمود : « قريش را مقدم داريد و بر آن مقدم نشويد . » مهاجران نير روز سقيفهء - بنى ساعده در قبال انصار استدلال كردند كه امامت خاص قريش است كه اگر آنها حكومت يابند عدالت كنند و بسيار كسان از انصار اين دليل را پذيرفتند .\r\nاماميه معتقدند كه امامت جز بتعيين نام و عنوان امام به وسيلهء خدا و پيغمبر روا نيست در ساير دورانها نيز حجت خدا ميان مردم هست كه يا ظاهر است و يا بسبب تقيه و بيم مخفى است .\r\nدر بارهء ضرورت وجود و وجوب تعيين و لزوم عصمت امام دلائل عقلى و نقلى بسيار دارند ، از جمله گفتار خدا عز و جل است كه به ابراهيم خبر داد « ترا امام مردم خواهم كرد . » و سؤال ابراهيم كه « و ذريهء من نيز ؟ » و جواب خدا كه « پيمان من به ستمگران نمىرسد . » گويند اين آيه دليل است كه امامت بتعيين خداست ، اگر تعيين امام بعهدهء مردم بود سؤال ابراهيم از خدا بىمورد بود و خدا به دو خبر نمى - داد كه انتخابش كرده است ، گفتار خدا كه « پيمان من به ستمگران نمىرسد . » صريح است كه پيمان خدا به كسى مىرسد كه ستمگر نباشد .\r\nاينان در بارهء اوصاف امام گفته‌اند امام بايد از گناه معصوم باشد كه اگر معصوم نباشد بيم آن هست كه او نيز چون ديگران مرتكب گناه شود و محتاج بدان شوند كه او را حد زنند چنان كه او نيز ديگران را حد مىزند ، پس امام نيز محتاج امام خواهد بود و اين حاجت امام به امام ديگر تا بىنهايت ادامه خواهد داشت .\r\nبعلاوه بيم آن هست كه امام در باطن فاسق و فاجر و كافر باشد . و نيز مىبايد امام از همهء خلق داناتر باشد زيرا اگر دانا نباشد بيم آن هست كه شرايع و احكام خدا را\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nوارونه كند و دست و پاى كسى را كه حد بر او واجب است ببرد و كسى را كه بايد دست و پا بريد حد بزند ، و احكام را بر خلاف ترتيبى كه خدا نهاده اجرا كند . و نيز بايد امام از همهء خلق خدا شجاعتر باشد .\r\nزيرا كسان در جنگ چشم به دو دارند پس اگر بترسد و بگريزد مستوجب خشم خدا شود . و هم مىبايد امام از همهء خلق بخشنده‌تر باشد كه خزانه دار و امين مال مسلمانان است و اگر بخشنده نباشد دلش به اموال آنها راغب شود و بدانچه در دست مسلمانان است چشم دوزد ، و در اين كار خطر جهنمى شدن هست . و صفات بسيار ديگر گفته‌اند كه امام به وسيلهء آن به اعلا مراتب فضيلت مىرسد و هيچكس همسنگ او نمىشود . و گويند كه اين همه در على بن ابى طالب و فرزندانش رضى الله عنهم بود ، از تقدم ايمان و هجرت و قرابت و حكم به عدالت و جهاد در راه خدا و ورع و زهد و خبرى كه خدا از باطنشان داده كه با ظاهرشان موافق است و هم وصف ايشان كرده كه مسكين و يتيم و اسير را غذا داده‌اند و اين براى رضاى خدا بوده است و هم از سخن عاقبت ايشان در محشر خبر داده و هم او عز و جل گفته كه ناپاكى از ايشان برداشته و آنها را پاكيزه كرده ، و جز اين سخنان كه بعنوان دليل گفتار خويش آورده‌اند و گويند كه على فرزند خود حسن و پس از او حسين را به امامت تعيين كرد . حسين نيز على بن حسين را تعيين كرد و همچنين امامان بعد تا امام زمان كه دوازدهم است . به ترتيبى كه در جاى ديگر از همين كتاب ياد كرده‌ايم .\r\nاماميهء شيعه در وقت حاضر يعنى سال سيصد و سى و دو در بارهء غيبت و تقيه و باب امامان و وصيان سخن بسيار دارند كه در اين كتاب مجال نقل آن نيست كه اين كتاب خبر است و شمه‌اى از اين مذاهب و آرا را بمناسبت كلام آورديم .\r\nغير اماميه نيز اصحاب دور و سيراند و براى ظهور شرايطى قائلند ، و ما تفصيل آن را در كتاب‌هاى سابق خود گفته‌ايم و از مقالاتشان در بارهء ظاهر و باطن و سائر و وائر و دافر و ديگر امور و اسرارشان سخن آورده‌ايم .\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nمسعودى گويد : يزيد بن وليد با جمعى از معتزله و غير معتزله از مردم داريا و مزه از غوطهء دمشق بر ضد وليد بن يزيد كه فسق او عيان و جورش عام شده بود قيام كرد و وليد كشته شد كه تفصيل آن را در كتاب‌هاى سابق و اجمال آن را در همين كتاب آورده‌ايم .\r\nيزيد بن وليد نخستين خليفه بود كه مادرش كنيز بود . مادر وى ساريه دختر فيروز ابن كسرى بود . خود او در اين باب گويد : « من زادهء كسرى هستم ، پدرم مروان است و جدم قيصر است و جدم خاقان است . » كنيهء وى ابو خالد بود ، مادر برادرش ابراهيم نيز كنيزى موسوم به دبره بود . معتزله يزيد بن وليد را از لحاظ ديندارى بر عمر بن عبد العزيز برترى مىنهند .\r\nبسال صد و بيست و هفتم مروان بن محمد بن وليد از دمشق فرارى شد ، آنگاه مروان بر او دست يافت و او را بكشت و بياويخت و همهء كسانى را كه به دو تمايل و دوستى داشتند از جمله عبد العزيز بن حجاج و يزيد بن خالد قسرى را بكشت و سستى كار بنى اميه از اينجا آغاز شد .\r\nيحصبى بنقل از خليل بن ابراهيم سبيعى گويد از ابن جمحى شنيدم كه مىگفت علاء دخترزادهء ذى الكلاع به من گفت : « من نديم سليمان بن عبد الملك بودم و كمتر از از او جدا ميشدم ، كار سياهپوشان خراسان و شرق عيان شده بود و تا جبال و نزديك عراق رسيده بود و شايعات فراوان بود ، دشمنان در بارهء بنى اميه و دوستانشان هر چه مىخواستند ميگفتند . » علاء گويد : « من با سليمان بودم و او در مقابل رصافه به شراب نشسته بود و اين در اواخر روزگار يزيد ناقص بود ، حكم وادى نيز بحضور وى بود و شعر عرجى را كه مضمون آن چنين است : « بارهاى محبوب صبحگاهان برفت و اشك تو پياپى مىريزد ، آزرم كن كه اگر گريهء آميخته بناله اثر داشت گريه و ناله بسيار كردى . اى خوشا بارها و اى خوشا محبوب و اى خوشا كسانى همانند او » مىخواند و سخت نكو خواند . سليمان بسيار نوشيد و ما نيز با وى بنوشيديم تا\r\n\r\n","description":"","footnote":"","page_name":" 229 ","page_number":237},
  {"content":"\r\n\r\nبيفتاديم و من يك بار متوجه شدم كه سليمان مرا تكان ميدهد و با شتاب برخاستم و گفتم : « امير در چه حالست ؟ » گفت : « تكان بخور ، خواب ديدم كه گوئى در مسجد دمشق بودم و مردى خنجر بدست و تاج بسر داشت ، كه گوئى برق جواهرات آن را مىبينم و با صداى بلند اشعارى بدين مضمون مىخواند : « اى بنى اميه تفرقهء شما نزديك شده كه ملكتان برود و بازنگردد و بدشمن ظالمى رسد كه با نيكو كاران خود ستم كند و همهء يادگارهاى نيك را كه پس از مرگ بجا ماند از ميان بردارد واى بر او كه چه كارهاى زشت مىكند . » گفتم : « چنين نخواهد شد . » و از اينكه اشعار در خاطر وى مانده بود تعجب كردم كه او اهل حفظ كردن نبود . سليمان دمى بينديشيد و گفت : « اى حميرى ديرى كه زمانه بيارد زود مىرسد . » گويد : « پس از آن هرگز با وى به شراب ننشستيم . » و سال صد و سى و دوم در رسيد و قصهء سياهپوشان با مروان بن محمد جعدى رخ داد . منقرى گويد يكى از شيوخ و بزرگان بنى اميه را از پس آنكه ملكشان زوال يافت و به بنى عباس رسيد ، پرسيدند : « سبب زوال ملك شما چه بود ؟ » گفت : « به لذتهاى خودمان سرگرم شديم و از رسيدگى به كارهاى لازم باز مانديم . با رعيت ستم كرديم تا از عدل ما مأيوس شدند و آرزو كردند از دست ما آسوده شوند . بار خراج‌پردازان ما سنگين شد و از ما ببريدند ، املاك ما ويران شد و بيت المال خالى ماند ، به وزيران خويش اعتماد كرديم كه مقاصد خود را بر منافع ما ترجيح دادند و كارها را بدون اطلاع ما سامان دادند . مستمرى سپاه ما عقب افتاد و از اطاعت ما بدر - رفتند و دشمنان ما آنها را دعوت كردند و با آنها بجنگ ما همدست شدند . دشمنان بطلب ما بر آمدند و از مقابلهء ايشان ناتوان مانديم كه ياران ما اندك بودند . اخبار از ما نهان مىماند و اين مهمترين سبب زوال ملك ما بود . » .\r\n\r\n","description":"","footnote":"","page_name":" 230 ","page_number":238},
  {"content":"\r\n\r\n\r\nذكر سبب عصبيت و اختلاف ما بين نزاريه و يمانيه\r\nابو الحسن على بن سليمان نوفلى گويد پدرم مىگفت : « وقتى كميت بن زيد اسدى از قبيلهء اسد مضر بن نزار قصايد هاشميات را بگفت ، به بصره پيش فرزدق آمد و گفت : « اى ابو فراس من برادرزادهء توام . » گفت : « تو كيستى ؟ » و او نسب خويش بگفت ، گفت : « راست مىگوئى چه مىخواهى ؟ » گفت : « چيزهايى بر زبانم آمده است و تو شيخ و شاعر قبيلهء مضرى ميخواهم آنچه را گفته‌ام براى تو بخوانم اگر خوب بود بگويى تا انتشار دهم و اگر نه مكتوم دارم و تو نيز پوشيده دارى . گفت : « برادر زاده بگمانم شعرت نيز چون عقلت باشد ، بخوان به‌بينم . « و او شعرى بدين مضمون گفت :\r\n« طرب كردم ، اما از شوق سپيد چهرگان و يا ببازيچه طرب نميكنم مگر پير ببازيچه سر خوش مىشود ؟ » گفت : « بسيار خوب بازى كن . » .\r\nگفت : « خانه‌اى با آثار باقى مانده‌اش مرا سرگرم نكرده و انگشت حنا زده‌اى مرا بطرب نياورده است . » .\r\nگفت : « پس چه چيز ترا بطرب ميآورد ؟ »\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nگفت : « من از آنها نيستم كه به فالى از كار خود باز مانند كه كلاغى بانگ زده يا روباهى از راه گذشته است . » .\r\nگفت : « پس تو كيستى و چه منظور دارى ؟ » گفت : « چه اهميت دارد كه حيوانات از چپ يا راست راه روند و شاخشان سالم يا شكسته باشد » .\r\nگفت : « اين را نكو گفته‌اى . » .\r\nگفت : « ولى به اهل فضيلت و خرد و بهترين فرزندان حوا توجه دارم كه خير را بايد جست » .\r\nگفت : « آنها كيستند ؟ » گفت : « به آن سپيد رويان كه در حوادث به محبت ايشان به خدا تقرب ميجويم . » گفت : « زودتر بگو اينان كيانند ؟ » گفت : « بنى هاشم ، خاندان پيمبر كه بخاطر آنها بارها خشنود و خشمگين شده‌ام . » گفت : « پسرم آفرين ، خوب گفته‌اى كه از اوباش و اراذل دست برداشته‌اى و هرگز تيرت بخطا نخواهد رفت و گفتارت را تكذيب نخواهند كرد . » سپس او اشعار خويش را بخواند و فرزدق گفت : « انتشار بده و با دشمن دست - بگريبان شو كه تو از همهء گذشتگان و حاضران شاعرترى ؟ » آنگاه كميت بمدينه رفت و بحضور ابو جعفر محمد بن على بن حسين بن على رضى الله عنهم رسيد كه شبانگاهى او را پذيرفت و كميت شعر خويش را بر او خواند و چون در قصيدهء ميميه بشعرى رسيد كه مضمون آن چنين است « و كشتهء طف از آنهاست كه ميان غوغا و فرومايگان امت خيانت ديد » ابو جعفر بگريست و گفت : « اى كميت اگر چيزى داشتيم به تو عطا ميداديم ولى تو نيز چنان كه پيمبر خدا صلى الله عليه\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nو سلم به حسان بن ثابت گفت مادام كه از ما خاندان دفاع ميكنى روح القدس تأييدت كند . » .\r\nكميت از نزد وى برون شد و بنزد عبد الله بن حسن بن على رفت و اشعار خويش را بخواند . او گفت : « اى ابو المستهل من ملكى دارم كه چهار هزار دينار بهاى آن داده‌ام و اين قبالهء آنست و تعدادى شاهد نيز براى تو گرفته‌ام . » و قباله را به دو داد .\r\nكميت گفت : « پدر و مادرم فدايت من در بارهء ديگران شعر براى مال دنيا ميگويم ولى هر چه در بارهء شما ميگويم براى خداست و در قبال كارى كه براى خدا كرده‌ام پول و مزدى نميگيرم . » عبد الله اصرار كرد و در قبال خوددارى او تسليم نشد . كميت قباله را بگرفت و برفت اما چند روز بعد پيش عبد الله آمد و گفت : « اى پسر پيمبر خدا ، پدر و مادرم فداى تو باد حاجتى دارم . » گفت : « حاجت تو چيست هر چه باشد انجام مىشود . » گفت : « هر چه باشد ؟ » گفت : « بله » گفت : « اين قباله را بپذير و ملك را پس بگير . » و قباله را پيش او نهاد و عبد الله او را ببوسيد .\r\nپس از آن عبد الله بن معاوية بن عبد الله بن جعفر بن ابى طالب به پا خواست و پارچهء محكمى به چهار تن از غلامان خود داد ، آنگاه بخانه‌هاى بنى هاشم ميرفت و ميگفت :\r\n« اى بنى هاشم اى كميت بروزگارى كه همهء مردم در بارهء فضائل شما سكوت كرده‌اند ، در مدح شما شعر ميگويد و جان خود را در خطر بنى اميه مياندازد ، هر چه ميتوانيد به او پاداش دهيد . » مردان از درهم و دينار هر چه ميتوانستند در پارچه ميريختند ، زنان را نيز خبر دادند و هر يك از آنها هر چه توانستند فرستادند تا آنجا كه زيور از تن خويش بر ميگرفتند تا معادل صد هزار درم فراهم شد كه عبد الله آن را بنزد كميت آورد و گفت : « اى ابو المستهل چيز ناقابلى براى تو آورده‌ايم كه ما در دورهء حكومت دشمن هستيم ، اين پول را براى تو فراهم آورده‌ايم و چنان كه مىبينى زيور زنان نيز جزو آن هست ، آن را در حوائج خود صرف كن . » كميت گفت : « پدر و مادرم بقربان تو ، اين خيلى زياد است ، من از مدح خويش\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nكه در بارهء شما كرده‌ام خدا و پيمبر را منظور داشته‌ام و براى آن مزدى از مال دنيا نميگيرم آن را به صاحبانش پس بده . » عبد الله اصرار كرد كه بپذيرد اما مؤثر نشد ، عبد الله گفت : « اكنون كه نمىپذيرى نظر من اينست كه اشعارى بگويى كه ميان مردم خشم و خلاف افتد ، شايد فتنه‌اى رخ دهد و از آن حادثه‌اى خيزد كه ترا سودمند باشد » بدين جهت كميت قصيدهء معروف خويش را بساخت و ضمن آن مناقب قوم مضر بن نزار بن معد و ربيعة بن نزار و اياد و اغار دو پسر نزار را ياد كرد و فضايل ايشان را ستود و به وصف ايشان داد سخن داد و گفت كه آنها افضل از قحطانند و ما بين يمانى و نزارى خلاف افتاد و مطلع قصيده چنين است :\r\n« الا حييت عنا يا مدينا . . . » « يعنى اى مدينه به تو درود ميگوييم » تا آنجا كه بتصريح و تعريض در بارهء يمن و تسلط حبشيان و غير حبشيان بر آنجا سخن ميگويد كه مضمون قسمتى از اشعار وى چنين است :\r\n« ماه آسمان و هر ستاره كه دست راه‌جويان بدان اشاره كند از ماست ، خداوند وقتى نزار را نزار ناميد و آنها را در مكه سكونت داد حكومتها را خاص ما كرد . پشت سر از مردم است و پيشانى از آن ماست . شتران عجمى به دو رگه‌هاى نزار نرسيده است و خر را بر اسب نرانده‌اند و زنان بنى نزار شوهران سياه و سرخ نداشته‌اند .\r\nدعبل بن على خزاعى اين قصيده و ديگر قصايد كميت را جواب گفته و از مناقب و فضايل يمن سخن آورده و بتصريح و تعريض از غير يمنيان عيبجوئى كرده و قسمتى از اشعار وى بدين مضمون است :\r\n« اى زن از ملامت باز بيا ! چهل سال ملامتگرى ترا بس است ، آيا حوادث شبها كه موها را سپيد مىكند ترا غمگين نكرده است . من اشراف قوم خويش را درود ميگويم ، اى مدينه درود ما بر تو باد اگر آل اسرائيل از شماست و به عجميان افتخار ميكنيد . گرازهائى را كه با ميمونهاى پست شده مسخ شده‌اند از ياد مبر در ايله و خليج آثار آن هست و هنوز محو نشده است . كميت از ما انتقام نميخواهد بلكه ما را\r\n\r\n","description":"","footnote":"","page_name":" 234 ","page_number":242},
  {"content":"\r\n\r\nبسبب نصرتى كه كرده‌ايم هجا ميكنند . نزاريان دانند كه ما به يارى نبوت افتخار ميكنيم . » و اين قصيده‌اى دراز است . گفتار كميت در بارهء يمنى و نزارى رواج گرفت ، يمنيان با نزاريان مفاخره كردند و هر يك مناقب خويش بگفتند و مردم دسته دسته شدند و كار عصبيت در شهر و صحرا بالا گرفت و قصهء مروان بن محمد جعدى و آن تعصب كه براى قوم نزارى خويش در قبال يمنيان داشت و سبب شد كه يمنيان از او بريدند و بدعوت عباسيان پيوستند ، از اينجا آمد . و عاقبت چنان شد كه دولت از بنى اميه به بنى هاشم انتقال يافت از آن پس حادثه‌هاى ديگر بود مانند آنكه معن بن زائده در يمن مردم را به تعصب قوم ربيعه و نزار بكشت و پيمانى را كه از قديم ميان يمن و ربيعه بود ببريد . عقبة بن سالم نيز بتلافى كار معن و بتعصب قوم قحطان در عمان و بحرين مردم عبد القيس و ربيعه و نزار را كه آنجا بودند بكشت و ديگر حوادث سابق و لاحق كه ما بين نزار و قحطان بود .\r\n\r\n","description":"","footnote":"","page_name":" 235 ","page_number":243},
  {"content":"\r\n\r\n\r\nذكر روزگار مروان بن محمد بن مروان بن حكم ملقب به جعدى\r\nبيعت مروان بن محمد به روز دوشنبه چهاردهم صفر سال صد و بيست و هفتم در دمشق انجام شد . گويند دعوت وى در شهر حران از ديار مضر آغاز شد و همانجا با او بيعت كردند ، مادرش كنيزى بود بنام ريا و بقولى طرونه كه از مصعب بن زبير بود ، و پس از قتل وى به محمد بن مروان ، پدر مروان رسيد . كنيهء مروان ابو عبد الملك بود همهء مردم شام بجز سليمان بن هشام بن عبد الملك و ديگر بنى اميه با او بيعت كردند .\r\nدوران حكومتش از وقتى كه در دمشق شام با او بيعت كردند تا وقتى كشته شد پنج سال و ده روز و بقولى پنج سال و سه ماه بود . قتل وى در اوايل سال صد و سى و دوم بود .\r\nبعضى نيز گفته‌اند در محرم و بقولى در صفر همان سال بود . جز اين نيز گفته‌اند زيرا مورخان در مدت حكومت وى اختلاف دارند بعضى گفته‌اند مدت حكومتش پنج سال و سه ماه بود و بعضى ديگر گفته‌اند پنج سال و دو ماه و ده روز بود و بعضى گفته‌اند پنج سال و ده روز بود . قتل وى در دهكدهء بوصير بود كه يكى از دهكده‌هاى فيوم واقع در مصر عليا است در بارهء سن او نيز چون مدت حكومتش\r\n\r\n","description":"","footnote":"","page_name":" 236 ","page_number":244},
  {"content":"\r\n\r\nاختلاف كرده‌اند ، بعضى گفته‌اند وقتى كشته شد هفتاد ساله بود ، بعضى ديگر گفته‌اند شصت و نه ساله بود ، بعضى ديگر گفته‌اند شصت و دو ساله بود و بعضى گفته‌اند پنجاه و هشت ساله بود . اين اختلافات را نقل كرديم تا كسى گمان نبرد كه ما از آنچه گفته‌اند و در خور اين كتاب است غافل بوده‌ايم يا چيزى از آن را واگذاشته‌ايم و تفصيل همهء گفته‌ها را در كتاب اخبار الزمان و اوسط آورده‌ايم .\r\nپس از اين در همين كتاب شمه‌اى از كيفيت قتل و اخبار او را با مختصرى از سيرت و جنگهايش با وضع دو دولت ، دولت گذشته كه دولت اموى بود و دولت آينده كه عباسى بود ، ياد ميكنيم و همهء مدت ملك امويان را در بابى خاص بعنوان « مدت زمان و سالهائى كه بنى اميه حكومت داشتند » خواهيم آورد . آنگاه شمه‌اى از اخبار دولت عباسى و اخبار ابو مسلم و خلافت ابو العباس سفاح و خليفگان عباسى را كه پس از دوران وى بوده‌اند ، تا بسال سيصد و سى و دو كه دوران خلافت ابو اسحاق المتقى لله ابراهيم بن المقتدر بالله است ، ياد خواهيم كرد ان شاء الله تعالى . و الله ولى التوفيق . 233\r\n\r\n","description":"","footnote":"","page_name":" 237 ","page_number":245},
  {"content":"\r\n\r\n234\r\n\r\nذكر مدت زمان و سالهائى كه بنى اميه حكومت داشتند\r\nهمهء مدت حكومت بنى اميه تا وقتى كه بيعت ابو العباس سفاح انجام شد ، يك هزار ماه تمام بدون كم و كاست بود ، زيرا نود سال و يازده ماه و سيزده روز حكومت داشتند .\r\nمسعودى گويد : مردم در مدت روزگار امويان اختلاف دارند و آنچه بنزد محققان و مطلعان اخبار جهان مورد اعتماد است ، آنست كه معاوية بن ابى سفيان بيست سال حكومت كرد و يزيد بن معاويه سه سال و هشت ماه و چهارده روز ، و معاوية ابن يزيد يك ماه و يازده روز ، مروان بن حكم هشت ماه و پنج روز ، عبد الملك بن مروان بيست و يك سال و يك ماه و بيست روز . وليد بن عبد الملك نه سال و هشت ماه و دو روز ، سليمان بن عبد الملك دو سال و شش ماه و پانزده روز . عمر بن عبد العزيز ، رضى الله عنه ، دو سال و پنج ماه و پنج روز ، يزيد بن عبد الملك چهار سال و سيزده روز ، هشام بن عبد الملك نوزده سال و نه ماه و نه روز ، وليد بن يزيد بن عبد الملك يك سال و سه ماه و يزيد بن وليد بن عبد الملك دو ماه و ده روز . دوران ابراهيم بن وليد بن عبد الملك را به حساب نياورديم ، چنان كه دوران ابراهيم بن مهدى را نيز ضمن خليفگان\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nعباسى به حساب نياورده‌ايم . مروان بن محمد بن مروان تا هنگام بيعت سفاح پنج - سال و دو ماه و ده روز حكومت داشت . و اين همه نود سال و يازده ماه و سيزده روز است و هشت ماهى كه در اثناى آن مروان با بنى عباس جنگ ميكرد تا كشته شد بر آن افزوده مىشود و همهء مدت حكومت بنى اميه نود و يك سال و هفت ماه و سيزده روز مىشود . وقتى روزگار حسن بن على را كه پنج ماه و ده روز بود و دوران عبد الله بن زبير را تا وقتى كشته شد كه هفت سال و ده ماه و سه روز بود ، از آن كسر كنيم ، بقيه هشتاد و سه سال و چهار ماه مىشود كه هزار ماه كامل است . بعضى گفته‌اند تأويل گفتار خدا عز و جل كه شب قدر بهتر از هزار ماه است ، همين دوران حكومت امويان است .\r\nاز ابن عباس روايت كرده‌اند كه گفته بود به خدا بنى عباس دو برابر دوران بنى اميه حكومت خواهند داشت ، در مقابل هر روز دو روز و هر ماه دو ماه و هر سال دو سال و هر خليفه دو خليفه خواهند داشت .\r\nمسعودى گويد : بنى عباس بسال صد و سى و دوم حكومت يافتند و حكومت بنى اميه منقرض شد بنابر اين بنى عباس از آغاز حكومتشان تاكنون يعنى بسال سيصد و سى و دو ، دويست سال حكومت داشته‌اند و بيعت ابو العباس سفاح در ربيع الاخر صد و سى و دوم بود و ما در ماه ربيع الاخر سال صد و سى و دوم بدوران خلافت ابن اسحاق المتقى بالله در تأليف كتاب خويش بدينجا رسيده‌ايم و خدا بهتر داند كه در روزگار آينده كار ايشان چگونه خواهد بود .\r\nبه حمد الله در دو كتاب سابق خود اخبار الزمان و اوسط ، بدايع اخبار و نوادر اسما و حوادث جالب روزگار امويان را با پيمانها و وصيت‌ها و مكاتبه‌ها آورده‌ايم و اخبار حوادث و خوارج روزگارشان را از ازارقه و اباضيه و غيره و طالبيانى كه در طلب حق يا امر بمعروف و نهى از منكر ظهور كرده و كشته شده‌اند گفته‌ايم ، همچنين خليفگان بنى عباس را كه از پى ايشان بوده‌اند تا خلافت المتقى\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nبالله در سال حاضر يعنى سال سيصد و سى و دو ياد كرده‌ايم ، شايد آنچه در اين كتاب بعنوان خلاصهء تاريخ گفته‌ايم با تفصيلات سابق يك روز يا ده روز يا يك ماه اختلاف داشته باشد اما ترتيب درست از تاريخ و مدت حكومتشان همين است . و الله اعلم و منه التوفيق .\r\n\r\n","description":"","footnote":"","page_name":" 240 ","page_number":248},
  {"content":"\r\n\r\n\r\nذكر دولت عباسى و شمه‌اى از اخبار مروان و كشته شدن و مختصرى از جنگها و سرگذشت او\r\nسابقا در كتاب اوسط سخنان راونديه را كه از مردم خراسان و غير خراسانند و شيعهء فرزندان عباس بن عبد المطلبند ، ياد كرده‌ايم كه گويند پيمبر صلى الله عليه و سلم درگذشت و عباس بن عبد المطلب كه عم و وارث و خويشاوند وى بود بيش از همه كس حق خلافت داشت ، كه خداى عز و جل فرموده : « در كتاب خدا خويشاوندان به يكديگر اوليترند . » ولى مردم حق او را غصب كردند و نسبت به او ستم روا داشتند تا خداوند حق آنها را باز داد . اينان از ابو بكر و عمر رضى الله عنهما بيزارى ميكنند و بيعت على بن ابى طالب را روا ميدارند به جهت آنكه عباس آن را روا داشته و گفته است :\r\n« برادرزادهء من ، بيا با تو بيعت كنم تا هيچكس در بارهء تو اختلاف نكند » و هم به جهت گفتهء داود بن على كه در روز بيعت ابو العباس بر منبر كوفه گفته بود : « اى مردم كوفه از پس رسول الله صلى الله عليه و سلم امامى ميان شما نبود مگر على بن ابى - طالب و اينكه اكنون قيام كرده است » يعنى ابو العباس سفاح .\r\nراونديه در اين معنى كتابها تأليف كرده‌اند كه متداول است ، از جمله كتابى است كه عمرو بن بحر جاحظ بعنوان « امامة ولد العباس » تأليف كرد و به صحت اين\r\n\r\n","description":"","footnote":"","page_name":" 241 ","page_number":249},
  {"content":"\r\n\r\nمذهب دليل آورد ، و از رفتار ابو بكر در بارهء فدك و غيره و قصهء او با فاطمه رضى الله عنها كه ارث پدر خود صلى الله عليه و سلم را مطالبه ميكرد و شوهر و دو فرزند خود را با ام ايمن شاهد آورده بود و گفتگوها كه ميان او و ابو بكر رفت و منازعه‌ها كه بود و آنچه به فاطمه گفتند كه پدرش عليه السلام گفته است : « ما پيمبران ارث بجا نميگذاريم » و استدلال او به آيهء : « و ورث سليمان داود » كه فقط پيمبرى موروثى نيست و ديگر احكام ميراث بجاست و ديگر گفتگوها ، همه را در آن كتاب آورده است . تأليف اين كتاب و شرح دلايل راونديه كه شيعهء بنى عباس بوده‌اند نه از اين جهت بوده كه جاحظ پيرو اين مذهب بوده يا بدان اعتقاد داشته بلكه از روى تفنن و تفريح اين كار را كرده است .\r\nو هم او كتاب ديگرى تأليف كرده و همهء دلايل مفروض را در آنجا فراهم آورده و عنوان آن را كتاب العثمانيه كرده است و به منظور حق كشى و ضديت با اهل حق ، فضائل و مناقب على عليه السلام را رد كرده و بتأييد ديگران دلايل آورده ولى خدا نور خويش را كامل مىكند و گرچه كافران نخواهند .\r\nجاحظ بكتاب العثمانيه نيز بس نكرده و كتاب ديگرى در بارهء امامت مروانيه و گفتار تبعهء آنها تأليف كرده كه عنوان آن چنين است : « كتاب امامة امير المؤمنين معاوية بن ابى سفيان فى الانتصار له من على بن ابى طالب رضى الله عنه شيعته الرافضه » كه در آنجا از مردان مروانيه سخن آورده و امامت بنى اميه را تأييد كرده است .\r\nپس از آن كتاب ديگرى بعنوان « مسائل العثمانيه » تأليف كرده كه در آنجا آن قسمت از فضايل و مناقب امير المؤمنين على را كه قبلا نقض نكرده بود نقض كرده است و من اين كتاب‌ها را از قبيل كتاب العثمانيه و غيره جواب گفته‌ام . جماعتى از متكلمان شيعه نيز چون ابو عيسى وراق و حسن بن موسى نخعى و ديگران در ضمن كتابهائى كه در بارهء امامت نوشته‌اند يك جا يا متفرق ، كتابهاى او را جواب گفته‌اند ابو جعفر محمد بن عبد الله اسكافى نيز كه يكى از مشايخ و رؤساى معتزلهء بغداد\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nو اهل زهد و ديانت و قائل بفضل على بود و امامت مادون را جايز ميشمرد ، نيز كتاب العثمانيهء جاحظ را جواب گفته است . ابو جعفر اسكافى بسال دويست و چهلم وفات يافته است . بعدها در همين كتاب وفات جاحظ را ياد خواهيم كرد ، اگر چه در كتابهاى سابق خود از آن سخن گفته‌ايم .\r\nاعتقاد متأخران راونديه ، كه از جملهء كيسانيه ، معتقدان امامت محمد بن حنفيه جدا شده و ياران ابو مسلم عبد الرحمن بن محمد مؤسس دولت عباسى بشمارند و به انتساب او كه جريان نام داشت عنوان جريانيه دارند ، اينست كه پس از على بن ابى طالب محمد بن حنفيه امام بود و جانشين محمد پسرش ابو هاشم بود و جانشين ابو هاشم ، على بن عبد الله بن عباس بن عبد المطلب بود و جانشين على بن عبد الله ، محمد بن على بود و جانشين محمد ، پسرش ابراهيم امام بود كه در حران كشته شد و جانشين ابراهيم امام ، برادرش ابو العباس بن عبد الله بن حارثيه بود .\r\nدر بارهء ابو مسلم اختلاف كرده‌اند بعضى گفته‌اند وى نژاد از عرب داشت ، بعضى گفته‌اند غلام بود و آزاد شده بود و از مردم برس و جامعين بود از دهكده‌اى بنام خرطينه كه حامهء برسى معروف بخرطينى منسوب بآنجاست و از توابع كوفه است . وى در آغاز كار ناظر ادريس بن ابراهيم عجلى بود ، سپس كارش بالا گرفت و حوادث او را با محمد بن على و پس از آن با ابراهيم بن محمد ملقب به امام مربوط ساخت و ابراهيم او را به خراسان فرستاد و دستور داد اهل دعوت از او اطاعت كنند و فرمانش را گردن نهند ، از آنجا كارش نيرو گرفت و قدرت يافت و رنگ سياه را رواج داد كه لباس و پرچم و علم از آن كردند . نخستين كس از مردم خراسان كه در نيشابور سياه پوشيد و رنگ سياه را باب كرد اسيد بن عبد الله بود ، پس از آن سياهپوشى در بيشتر شهرها و نواحى خراسان رواج يافت و كار ابو مسلم قوت گرفت و كار نصر بن سيار كه عامل مروان جعدى در خراسان بود سست شد .\r\nنصر بن سيار با ابو مسلم جنگها داشت كه ابو مسلم در اثناى آن حيله‌هاى بسيار كرد\r\n\r\n","description":"","footnote":"","page_name":" 243 ","page_number":251},
  {"content":"\r\n\r\nو ميان قبايل يمانى و نزارى مقيم خراسان تفرقه انداخت و حيله‌هاى ديگر كه بر ضد دشمن به كار برد ، و هم نصر بن سيار تا وقتى كشته شد با كرمانى جنگها داشت كه در كتاب اخبار الزمان و اوسط آورده‌ايم و نيز آغاز كار كرمانى را كه جديع بن على نام داشت با حوادثى كه ميان او و سلم بن احوز عامل نصر بن سيار بود با قضيهء خالد بن برمك و قحطبة بن شبيب و ديگر دعوتگران مقيم خراسان چون سليمان بن كثير و ابو داود خالد بن ابراهيم و امثال آنها و شعارى كه هنگام اظهار دعوت داشتند و اينكه در جنگها بانگ محمد يا منصور ميزدند و علت آنكه رنگ سياه را برگزيدند همه را در آنجا ياد كرده‌ايم .\r\nنصر بن سيار با مروان مكاتبهء بسيار كرد و وضع خويش را خبر داد و گفت كه كار بنى عباس نمايان شده و پيوسته رواج ميگيرد ، ضمنا وضع ابو مسلم و همراهان او را اعلام كرده و گفته بود كه در بارهء او جستجو كرده‌ام و او مردم را به ابراهيم بن محمد بن على بن عبد الله بن عباس ميخواند و ضمن نامهء خود اشعارى نوشته بود كه مضمون آن چنين است : « از ميان خاكسترها جرقهء آتشى مىبينم و زود باشد كه شعله‌اى داشته باشد . آتش را با دو چوب روشن ميكنند و جنگ از سخن آغاز مىشود . اگر اين آتش را خاموش نكنيد ، جنگى سخت از آن پديد آيد كه جوان نورس را پير كند . و من بتعجب ميگويم كاش ميدانستم بنى اميه بيدارند يا خواب ؟\r\nاگر قوم ما خفتگانند ، بگو برخيزيد كه هنگام برخاستن است ، از جاى خود بگريز و بگو بر اسلام و عرب درود باد . » .\r\nوقتى نامه به مروان رسيد وى در جزيره و جاهاى ديگر بجنگ خوارج اشتغال داشت و جنگهاى ضحاك بن قيس حرورى در ميان بود كه پس از - زدوخوردهاى بسيار او را ما بين كفرتوثى و رأس العين بكشت . ضحاك از ديار شهر زور ، خروج كرده بود ، خوارج پس از قتل ضحاك حرى شيبانى را بسالارى برداشتند ، و چون حرى نيز كشته شد خارجيان ابو الدلفاء شيبانى را سالار كردند و هم مروان\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nبا نعيم بن ثابت جذامى كه از ديار طبريه و اردن از قلمرو شام خروج كرده بود بجنگ بود تا بسال صد و بيست و هشتم كه او را بكشت . بنابر اين مروان با وجود جنگها و فتنه‌ها كه در پيش داشت ، ندانست كه در بارهء نصر بن سيار چه كند و بجواب نامهء او نوشت : « شاهد چيزها بيند كه غايب نبيند ، زگيل را خودت قطع كن . » وقتى نامه به نصر رسيد بخواص ياران خود گفت : « رفيقتان اعلام مىكند كه كمكى پيش او نيست » .\r\nمروان بيشتر روزگار خود را دور از زنان بسر برد تا كشته شد . يكى از كنيزكان خود را بديد و گفت : « به خدا در اين وضع كه خراسان بر ضد نصر بن سيار شوريده و آشفته است و ابو مجرم در خطر است نزديك تو نشوم و گرهى نگشايم » با وجود اين پيوسته سيرت و اخبار و جنگهاى پادشاهان ايران و ديگر ملوك جهان را ميخواند .\r\nيكى از دوستانش او را ملامت كرد كه چرا از زن و عطر و ديگر لذات دورى كرده است ، گفت : « مانع من از معاشرت زنان همان بود كه امير مؤمنان عبد الملك را منع كرد . » آن مرد گفت : « اى امير مؤمنان ، قصه چگونه بود ؟ » گفت : « حاكم افريقيه كنيزى زيبا و خوش اندام و خواستنى براى او فرستاد ، وقتى كنيز را بحضور وى آوردند و جمال او را بديد ، نامه‌اى از حجاج كه در دير الجماجم با ابن اشعث بجنگ بود بدست داشت ، نامه را بينداخت و به دو گفت : « به خدا دلم ترا مىخواهد . » كنيز گفت : « اى امير مؤمنان ، در اين صورت چه مانعى در پيش است ؟ » گفت : « مانع من شعرى است كه اخطل گفته و مضمون آن چنين است : « قومى كه وقتى بجنگ باشند بندهاى خود را در قبال زنان محكم كنند و گر چه زنان به - دوران پاكيزگى باشند . » سپس گفت : « در اين حال كه ابن اشعث با ابو محمد بجنگ است و سران عرب كشته شده‌اند من بعيش و خوشى سر گرم باشم ! خدا نكند . » و بگفت تا كنيز را نگهدارند و چون ابن اشعث كشته شد نخستين كنيزى كه با وى\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nبخلوت نشست او بود . » .\r\nوقتى نصر بن سيار از كمك مروان نوميد شد ، نامه‌اى به يزيد بن عمرو بن هبيرهء فزارى حاكم عراق نوشت و از او بر ضد دشمن خويش كمك و يارى خواست و در آن نامه اشعارى نوشت كه مضمون آن چنين است : « به يزيد پيام برسان و بهترين سخنان آنست كه راست باشد زيرا دروغ سودى ندارد . بگو در خراسان تخم‌ها ديده‌ام كه اگر جوجه كند عجايبى خواهى شنيد ، جوجه‌هاى دو ساله است اما بزرگ شده است ، هنوز پرواز نكرده اما پر در آورده است ، اگر بپرواز آيند و تدبيرى در بارهء آنها نشود آتش جنگى را روشن خواهند كرد و چه آتشى خواهد بود . » يزيد بن عمرو بنامهء او جواب نداد و بدفع فتنه‌هاى عراق پرداخت .\r\nبسال صد و بيست و نهم خوارج يمن وارد مكه و مدينه شدند ، سالار ايشان ابو حمزه مختار بن عوف ازدى و بلخ بن عقبهء ازدى بودند كه كسان را بسوى عبد الله بن يحيى كندى دعوت مىكردند . وى خويش را طالب حق ناميده بود و او را بعنوان امير مؤمنان خطاب مىكردند مذهب اباضى داشت و از سران خوارج بود ، بسال صد و سىام مروان سپاهى با عبد الملك بن محمد بن عطيهء سعدى بفرستاد كه در وادى - القرى با خوارج روبرو شد و بلخ كشته شد و ابو حمزه با باقيماندهء قوم سوى مكه گريخت و عبد الملك با سپاه كه همه اهل شام بودند آهنگ يمن كرد ، عبد الله بن يحيى كندى خارجى نيز از صنعا برون آمد و دو گروه در ناحيهء طائف بسرزمين جرش روبرو شدند و جنگهاى بزرگ در ميانه رفت كه در اثناى آن عبد الله بن يحيى و بيشتر اباضيان همراه وى كشته شدند و بقيهء خوارج بديار حضرموت رفتند كه بيشتر مردم آنجا تا كنون يعنى سال سيصد و سى و دو اباضى هستند و مذهبشان با خوارج عمان تفاوتى ندارد .\r\nبسال صد و سىام عبد الملك با سپاه مروان در صنعا فرود آمد و سليمان بن هشام ابن عبد الملك كه از مروان بيمناك بود در جزيره به خوارج پيوسته بود عبد الله بن\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nمعاوية بن عبد الله بن جعفر نيز ديار اصطخر و ديگر قلمرو فارس را به تصرف داشت تا از آنجا رانده شد و سوى خراسان رفت و ابو مسلم او را بگرفت . و ما در كتاب « المقالات فى اصول الديانات ضمن سخن از فرقه‌هاى شيعه و در بارهء كسانى كه قائل به امامت او شده و دعوتش را اطاعت كرده‌اند ، سخن آورده‌ايم .\r\nكار ابو مسلم قوت گرفت و بر بيشتر خراسان تسلط يافت . كار نصر بن سيار از نرسيدن كمك سستى گرفت و از خراسان برون شد و سوى رى رفت و در ساوه ما بين رى و همدان فرود آمد و همانجا از غصه بمرد . نصر وقتى ما بين رى و خراسان بود نامه‌اى به مروان نوشت و به دو خبر داد كه از خراسان برون شده است و حوادث خراسان بزرگ مىشود تا همه جا را بگيرد و ضمن نامهء خود اشعارى نوشت كه مضمون آن چنين است : « كار ما و خبرهائى كه پوشيده ميداريم چون گاويست كه بسلاخ نزديكش كنند ، يا چون دخترى كه كسانش او را دوشيزه پندارند و نه ماهه آبستن است ، ما آن را رفو ميزديم اما دريده شد و دريدگى وسعت گرفت ، و چون جامه‌اى كه كهنگى بر آن چيره شود و صنعت‌گر مدبر را خسته كند . » .\r\nهنوز مروان از خواندن اين نامه فراغت نيافته بود كه گماشتگان راهها يك قاصد خراسانى را كه ابو مسلم سوى ابراهيم بن محمد امام فرستاده و وضع كار خويش را به دو خبر داده بود ، نزد وى آوردند . وقتى مروان نامهء ابو مسلم را بديد بقاصد گفت :\r\n« مترس ، رفيقت چقدر به تو داده است ؟ » گفت : « فلان و فلان مبلغ » گفت : « خيلى كم به تو داده است ، بيا اين ده هزار درم را بگير و نامه را پيش ابراهيم امام ببر ، و از اينكه در راه ترا گرفته‌اند چيزى مگو و جواب او را بگير و پيش من بيار . » قاصد نيز چنين كرد ، مروان جواب ابراهيم را بديد كه به ابو مسلم نوشته بود : « بكوشيد و در كار دشمن حيله كنيد . » و ديگر دستورها كه داده بود . مروان قاصد را بداشت و به وليد بن معاوية ابن عبد الملك حاكم دمشق نوشت به حاكم بلقا بنويسد تا به دهكدهء كرار و حميمه\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nبرود و ابراهيم بن محمد را بگيرد و به بند كند و با مستحفظ فراوان بنزد وى بفرستد . وليد به حاكم بلقا دستور داد و او ابراهيم را كه روى پوشيده در مسجد دهكده نشسته بود ، بگرفت و پيش وليد فرستاد و او نيز وى را بنزد مروان فرستاد كه مدت دو ماه او را در زندان بداشت . وقتى ابراهيم را پيش مروان آوردند ما بين او و مروان گفتگوى بسيار رفت و ابراهيم سخن درشت گفت و همهء چيزهائى را كه مروان در بارهء كار ابو مسلم به دو ميگفت انكار كرد . مروان به دو گفت : « اى منافق مگر اين نامهء تو نيست كه در جواب نامهء ابو مسلم نوشته‌اى ؟ » و قاصد را پيش وى آورد و گفت :\r\n« اين را ميشناسى ؟ » و چون ابراهيم اين را بديد خاموش ماند و بدانست كه كار از كجا خراب است .\r\nكار ابو مسلم بالا مىگرفت ، در زندان ابراهيم جماعتى از بنى هاشم و بنى اميه نيز بودند . از جملهء بنى اميه عبد الله بن عمر بن عبد العزيز بن مروان و عباس بن وليد ابن عبد الملك بن مروان بودند كه مروان از آنها بيمناك بود و ميترسيد بر ضد او خروج كنند . از بنى هاشم عيسى بن على و عبد الله بن على و عيسى بن موسى بودند .\r\nابو عبيدهء ثعلبى كه با آنها در محبس بوده نقل مىكند كه گروهى از غلامان عجمى مروان در مجلس حران به آنها هجوم بردند و وارد اطاق ابراهيم و عباس و عبد الله شدند و ساعتى آنجا بودند ، سپس برون آمدند و در اطاق بسته شد و چون صبح شد پيش آنها رفتم و ديديم مرده‌اند و دو پسر خرد سال از خدمهء آنها مانند مردگان بودند و چون ما را ديدند دل يافتند ، قضيه را از آنها پرسيديم گفتند متكاهايى به صورت عبد الله و على گذاشتند و روى آن نشستند و آنها بلرزيدند تا سرد شدند ، سر ابراهيم را نيز در كيسه‌اى كردند كه آهك نرم در آن بود و ساعتى بلرزيد و بىحركت شد . ضمن نامه‌اى كه ابراهيم به ابو مسلم نوشته بود و مروان خوانده بود پس از سخنان بسيار شعرى بدين مضمون بود : « كارى را كه علائم آن نمايان شده مراقب باش كه راه روشن است فقط شمشير كشيدن مانده است . » .\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nدر بارهء كشته شدن ابراهيم امام صورتهاى ديگر نيز جز آنچه گفتيم آورده‌اند كه همه را با قضيهء قحطبه و ابن هبيره بر ساحل فرات و غرق قحطبه و رفتن حسن بن قحطبه به كوفه در كتاب اوسط آورده‌ايم .\r\nمروان بر ساحل رودخانهء زاب صغير فرود آمد و پل زد . عبد الله بن على نيز با سپاه و سران خراسان بيامد و اين به روز دوم جمادى الاخر سال صد و سى و دوم بود .\r\nسپاه مروان با سپاه عبد الله بن على رو برو شد . مروان سپاه خويش را هزار و دو هزار دسته‌هاى چهار گوش كرده بود ، جنگ به ضرر مروان بود كه فرار كرد و از ياران او خلق بسيار كشته و غرب شد ، از جملهء مردم بنى اميه در آن روز سيصد كس در آب غرق شد و اين بجز مردم ديگر بود كه غرق شدند از جملهء غريقان بنى اميه ابراهيم بن وليد بن عبد الملك مخلوع برادر يزيد ناقص بود . در روايت ديگر گفته‌اند كه مروان پيش از آن روز ابراهيم بن وليد را كشته و آويخته بود . فرار مروان از جنگ زاب به روز شنبه يازدهم جمادى الاخر سال صد و سى و دوم بود .\r\nمروان پس از فرار جانب موصل رفت اما مردم آنجا وى را به شهر راه - ندادند و سياه پوشيدند كه كار او را وارونه مىديدند . از آنجا به حران رفت كه خانه و محل اقامتش آنجا بود ، مردم حران كه خدايشان بكشد ، وقتى ناسزاى ابو تراب يعنى على بن ابى طالب رضى الله عنه ، كه به روز جمعه بر منبرها باب بود بر - داشته شد ، از ترك آن دريغ كردند و گفتند : « نماز بى لعنت ابو تراب باطل است . » و يك سال بر اين حال ببودند تا كار مشرق و ظهور سياهپوشان رخ داد . مروان ناسزاى على را از اين جهت منع كرده بود كه مردم از بنى اميه به سختى بريده بودند .\r\nبهر حال مروان و ديگر امويان از حران برون شدند و از فرات گذشتند . عبد الله ابن على بيرون حران اردو زد و قصر مروان را كه ده هزار هزار درم خرج بناى آن كرده بود ويران كرد و خزاين و اموال او را تصرف كرد . مروان با ياران و خواص خود تا ساحل رود ابى فطرس در فلسطين و اردن رفت و آنجا فرود آمد ، 245\r\n\r\n","description":"","footnote":"","page_name":" 249 ","page_number":257},
  {"content":"\r\n\r\n246 عبد الله بن على سوى دمشق رفت و آنجا را محاصره كرد ، وليد بن معاوية بن عبد الملك با پنجاه هزار مرد جنگى در شهر بود ، اما خلاف و تعصب در بارهء فضيلت يمنى بر نزارى يا نزارى بر يمنى ميان آنها افتاد و وليد بن معاويه كشته شد ، بقولى ياران عبد الله بن على او را كشتند . يزيد بن معاوية بن عبد الملك بن مروان و عبد الجبار بن يزيد بن عبد الملك بن مروان پيش عبد الله بن على آمدند و آنها را بنزد ابو العباس سفاح فرستاد . ابو العباس نيز آنها را در حيره بكشت و بياويخت . عبد الله بن على نيز در دمشق مردم بسيار بكشت . مروان به مصر رفت و عبد الله بن على بر ساحل رود ابى فطرس فرود آمد و هشتاد و چند كس از بنى اميه را در آنجا بكشت و اين به روز چهارشنبه نيمهء ذى قعدهء سال صد و سى و دوم بود . سليمان بن يزيد بن عبد الملك را نيز در بلقا بكشتند و سر او را پيش عبد الله بن على آوردند . صالح بن على به تعقيب مروان رفت و ابو عون عبد الملك بن يزيد با عامر بن اسماعيل مذحجى نيز همراه وى بودند ، در مصر به مروان رسيدند كه در بوصير فرود آمده بود و شبانگاه بر اردو - گاه وى هجوم بردند و طبل‌ها را بزدند و تكبير گفتند و فرياد « انتقام ابراهيم » كشيدند و كسان كه در سپاه مروان بودند پنداشتند در محاصرهء سياهپوشان افتاده‌اند و مروان كشته شد . در بارهء كيفيت قتل وى كه در گير و دار همان شب بود ، اختلاف كرده‌اند ، قتل وى در شب يكشنبه سوم ذىحجهء سال صد و سى و دوم بود .\r\nوقتى عامر بن اسماعيل مروان را بكشت ، دختران و زنان وى در كليسائى بودند و عامر آهنگ آنجا داشت ، يكى از خادمان مروان را ديدند كه با شمشير برهنه قصد دخول بكليسا داشت و وى را بگرفتند و از قصه‌اش پرسيدند ، گفت :\r\n« مروان به من گفته است اگر كشته شد گردن دختران و زنانش را بزنم ، مرا نكشيد كه به خدا اگر مرا بكشيد ميراث پيغمبر خدا صلى الله عليه و سلم بدست نخواهد آمد . » گفتند : « نفهم چه ميگوئى ؟ » گفت : « اگر دروغ گفتم مرا بكشيد ، بدنبال من بيائيد . » و چون برفتند آنها را بيرون دهكده به محل ريگزارى برد و گفت : « اينجا را\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nبكنيد و چون بكندند قطيفه و عصا و چوب كه شعار خلافت بود ، بدست آمد .\r\nمروان آن را به خاك سپرده بود كه بدست بنى هاشم نرسد . عامر بن اسماعيل اين چيزها را پيش عبد الله بن على فرستاد و عبد الله آن را پيش ابو العباس سفاح فرستاد و تا دوران مقتدر ما بين خليفگان عباسى دست به دست ميرفت . گويند روزى كه مقتدر كشته شد ، قطيفه بر دوش وى بود و من نميدانم آيا اين چيزها هم اكنون يعنى سال سيصد و سى و دو بنزد المتقى بالله كه در رقه مقام دارد ، هست يا از ميان رفته است .\r\nعامر دختران و كنيزكان مروان را با اسيران پيش صالح بن على فرستاد .\r\nوقتى بنزد وى رفتند دختر بزرگ مروان بسخن آمد و گفت : « اى عموى امير مؤمنان خداوند هر چه را صلاح مىداند براى تو نگهدارد و بنعمت خاص خود ترا در همه كار خوشبخت كند و در دنيا و آخرت از عاقبت بهره‌ور كند ، ما دختران تو و دختران برادر و پسر عموى تو هستيم ، همانقدر كه ما بشما ستم كرده‌ايم در بارهء ما گذشت كنيد . » گفت : « هيچيك از مرد و زن شما را باقى نخواهم گذاشت . مگر ديروز پدرت برادرزادهء من ابراهيم امام بن محمد بن على بن عبد الله عباس را در محبس حران نكشت ؟\r\nمگر هشام بن عبد الملك زيد بن على بن حسين را نكشت و در كناسهء كوفه نياويخت ؟\r\nمگر زن زيد در حيره بدست يوسف بن عمرو ثقفى كشته نشد ؟ مگر وليد بن يزيد يحيى بن زيد را در خراسان نكشت و نياويخت ؟ مگر عبيد الله بن زياد بى پدر مسلم بن عقيل بن ابى طالب را در كوفه نكشت ؟ مگر يزيد بن معاويه ، حسين بن على را با خاندانش بدست عمر بن سعد نكشت ؟ مگر حرم پيغمبر خدا صلى الله عليه و سلم را به اسيرى پيش يزيد نبردند و پيش از آنها سر حسين را نبرده بودند كه مغز سرش را با نيزه سوراخ كرده بودند و بر نيزه در شهرها و نواحى شام بگردانيدند تا پيش يزيد رسيد و گوئى سر يكى از كفار بود ؟ مگر حرم پيغمبر را در مقام اسيران نگه - نداشتند و سپاهيان خشن و بى سر و پاى شامى بتماشاى آنها نايستادند و از يزيد تقاضا نكردند كه حرم پيغمبر خدا صلى الله عليه را بكنيزى ايشان دهد ؟ مگر اين اهانت\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nبه حق پيغمبر صلى الله عليه و سلم و جسارت و حق ناشناسى نسبت به خدا عز و جل نبود ؟ شما ديگر از خاندان ما چه بجا گذاشته‌ايد ؟ » گفت : « اى عموى امير مؤمنان ما را ببخشيد . » گفت : « بله بخشش ممكن است ، اگر بخواهى ترا به فضل بن صالح بن على به زنى مىدهم و خواهرت را ببرادرش عبد الله بن صالح مىدهم . » گفت : « اى عموى امير مؤمنان حالا چه وقت عروسى است ما را به حران بفرست . » گفت : « ان شاء الله خواهم فرستاد . » سپس آنها را به حران فرستاد . هنگام ورود به شهر فغان كردند و بر مروان گريستند و گريبان دريدند تا آنجا كه سپاه از گريهء آنها آشفته شد .\r\nمدت حكومت مروان تا بيعت ابو العباس سفاح پنج سال و دو ماه و ده روز بود ، از اين پيش اختلافى را كه دربارهء مدت حكومت وى هست گفته‌ايم . از بيعت ابو العباس سفاح تا وقتى كه مروان در بوصير كشته شد ، هشتماه بود ، بنابر اين همهء دوران وى تا كشته شدنش پنج سال و ده ماه و ده روز بوده است . از اين پيش اختلافى را كه در بارهء سن وى هست با ديگر اخبار مربوط به او گفته‌ايم و تفصيل آن را در كتابهاى سابق خود آورده‌ايم . دبير مروان عبد الحميد بن يحيى بن سعد نويسندهء نامه‌هاى بلاغت آميز بود . وى نخستين كس بود كه نامهء مفصل نوشت و حمد و ستايش را در متن نامه‌ها جاى داد و پس از او باب شد .\r\nگويند وقتى مروان از زوال ملك خويش اطمينان يافت و به عبد الحميد ، دبير خود گفت كه « لازم است با دشمن من نزديك شوى و وانمائى كه به من خيانت كرده‌اى كه چون به ادب تو علاقه دارند و بنويسندگى تو محتاجند ، نسبت به تو بدگمانى نخواهند كرد . اگر توانستى مرا در زندگى فايده رسانى و گر نه از پس مرگم زن و فرزندم را حمايت كنى » عبد الحميد به دو گفت : « اينكه ميگوئى براى تو سودمند اما براى من قبيح است من صبر ميكنم تا خدا فيروزى بيارد يا با تو كشته شوم » و شعرى خواند كه مضمون آن چنين بود : « وفا در دل داشته باشم و خيانت نمودار كنم ، پس چه عذرى خواهم داشت كه مردم به ظاهر بپذيرند ؟ »\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nما خبر ابو الورد را با كشته شدنش و هم خبر بشر بن عبد الله واحدى را با كشته شدنش در كتاب اوسط آورده‌ايم و حاجت بذكر آن نيست .\r\nاسماعيل بن عبد الله قشيرى گويد : هنگامى كه مروان در كار فرار بسوى حران بود مرا بخواند و گفت : « اى ابو هاشم - و از آن پيش مرا بكنيه نميخواند - وضع چنين است كه مىبينى ، من به تو اعتماد دارم و اما از پس مرگ عروس عطر به كار نيايد ، رأى تو چيست ؟ » گفتم : « اى امير مؤمنان تصميم تو چيست ؟ » گفت : « مىخواهم با غلامان و همراهان خود از دربند بگذرم و بيكى از شهرهاى روم پناه برم و آنجا فرود آيم و با پادشاه روم مكاتبه كنم و از او پيمان بگيرم . كسانى از ملوك عجم چنين كرده‌اند و اين براى شاهان ننگ نيست . پس از آن ياران من كه بيمناك يا فرارى يا اميدوارند به من خواهند پيوست و كسانم فراوان ميشوند و همچنان ميمانم تا خدا گشايشى دهد و مرا بر دشمنم پيروز كند » گويد : « چون قصد او را بدانستم ، و راى درست همين بود ، رفتار او را با قحطانيان كه قوم من بودند و بلياتى كه از وى بدانها رسيده بود به ياد آوردم و گفتم : « اى امير مؤمنان خدا نكند چنين كنى ، كافران را بر دختران و اهل حرم خود تسلط ميدهى ؟ مردم روم وفا ندارند و نمى - دانى از روزگار چه ميآيد ، اگر در سرزمين نصرانيت حادثه‌اى براى تو پيش - آيد و خدا جز نيكى براى تو پيش بيارد ، بازماندگان تو تباه ميشوند . بيا از فرات عبور كن و از مردم شام و سپاه هر ولايت يارى بخواه كه پشتيبان و پيرو دارى كه در سپاه هر ولايت دست‌پروردگانت هستند كه با تو حركت كنند تا بسرزمين مصر رسى كه از همهء زمين خدا مال و اسب و مرد بيشتر دارد ، آنگاه شام را پيش رو و افريقيه را پشت سر دارى ، اگر كار بر وفق مراد بود سوى شام روى و گر نه سوى افريقيه شوى » گفت : « راست گفتى از خدا ميخواهم » و از فرات گذشت . به خدا از طايفهء قيس دو كس بيشتر با او نبود يكى ابن حمزه سلمى كه برادر رضاعى وى بود و ديگرى كوثر بن اسود غنوى ، و از تعصب و طرفدارى نزاريه سودى نبرد كه با او\r\n\r\n","description":"","footnote":"","page_name":" 253 ","page_number":261},
  {"content":"\r\n\r\nخيانت كردند و ياريش نكردند . وقتى از ديار قنسرين و خناصره ميگذشت ، قوم تنوخ كه در قنسرين مقيم بودند به عقبداران وى حمله بردند ، مردم حمص نيز با او در افتادند . چون سوى دمشق رفت حارث بن عبد الرحمن حرشى بر او هجوم برد ، وقتى به اردن رسيد هاشم بن عمرو قيسى و مذحجيان يكباره با وى در آويختند . و چون از فلسطين ميگذشت حكم بن صنعان بن روح بن زنباغ به دو حمله كرد كه همگى كار او را واژگونه ميديدند . آنگاه مروان بدانست كه اسماعيل بن عبد الله قشيرى در مشورت دغلى كرده و صميمى نبوده است و او بىجهت با يكى از مردم قحطان كه بر ضد نزار حس تعصب و انتقامجوئى داشته ، مشورت كرده است . و راى درست همان بود كه ميخواست از دربند بگذرد و بيكى از قلاع روم فرود آيد و با شاه روم مكاتبه كند تا در بارهء كار وى نظر كند .\r\nمدائنى و عتبى و ديگران گفته‌اند كه وقتى مروان بر ساحل فرات فرود آمد از مردان خويش و ديگر سپاه شام و جزيره و غيره يكصد هزار سوار بر گزيد و چون روز جنگ رسيد عبد الله بن على با سياهپوشان نزديك آمدند و پرچمهاى سياه بدوش مردان بختى سوار كه جهازشان چوب بود پيشاپيش آنها بود .\r\nمروان بنزديكان خود گفت : « نيزه‌هاى آنها را ببينيد كه چون نخل كلفت است و پرچمهايشان روى شترها چون پاره‌هاى ابر سياه است » در اين اثنا از - سوراخ‌هائى كه در آن نزديكى بود يك دسته كلاغ سياه بپرواز آمد و بدور نخستين پرچمهاى عبد الله فراهم گشت و سياهى آن با سياهى پرچمها در آميخت و مروان نظر ميكرد و اين را به فال بد گرفت و گفت : « مگر نمىبينيد كه سياهى بسياهى پيوست ؟ » كلاغان چون ابرى سياه بودند . مروان بياران خويش كه احساس ترس و نوميدى ميكردند نگريست و گفت : « اين سپاهى است اما وقتى روزگار بسر آيد سپاه بچه كار آيد ؟ » .\r\nمروان در ساحل فرات بجز اين خبرها داشت كه در كتاب اخبار الزمان و اوسط آورده‌ايم و حاجت بتكرار آن نيست . و الله ولى التوفيق . 250\r\n\r\n","description":"","footnote":"","page_name":" 254 ","page_number":262},
  {"content":"\r\n\r\n251\r\n\r\nذكر خلافت ابو العباس عبد الله بن محمد سفاح\r\nبيعت ابو العباس سفاح عبد الله بن محمد بن عباس بن عبد المطلب بشب جمعه سيزدهم ماه ربيع الاخر سال صد و سى و دوم بود و بقولى بيعت وى روز چهارشنبه يازدهم ماه ربيع الاخر سال صد و سى و دوم و بقولى در نيمهء جمادى الاخر همانسال بود . مادرش ريطه دختر عبيد الله بن عبد المدان حارثى بود . سفاح روز جمعه سوار شد و به مسجد رفت و ايستاده بر منبر خطبه خواند ، بنى اميه نشسته خطبه ميخواندند ، مردم همهمه كردند و گفتند : « اى پسر عموى پيمبر خدا صلى الله عليه و سلم سنت را زنده كردى » . مدت خلافت وى پنج سال و نه ماه و بيست روز بود و در ناحيهء انبار در شهرى كه خود بنا كرده بود بروز يكشنبه دوازدهم ذىحجهء سال صد و سى و ششم در سى و سه سالگى و بقولى بيست و نه سالگى بمرد . مادرش زن عبد الملك بن مروان بود كه حجاج بن عبد الملك را از او پيدا كرد . وقتى عبد الملك بمرد ، محمد بن على بن عبد الله بن عباس او را به زنى گرفت و عبد الله بن محمد ملقب به سفاح با عبيد الله و داود و ميمونه از او به وجود آمد .\r\n251\r\n\r\n","description":"","footnote":"","page_name":" 255 ","page_number":263},
  {"content":"\r\n\r\n252\r\n\r\nذكر شمه‌اى از اخبار و سيرت و نكاتى از حوادث ايام سفاح\r\nوقتى ابراهيم امام در حران زندانى شد و بدانست كه از چنگ مروان نجات نخواهد يافت ، وصيتى نوشت و ابو العباس عبد الله بن محمد را جانشين خود كرد و به دو سفارش كرد در كار دولت قيام و كوشش و فعاليت كند و از پس وى در حميمه نماند و سوى كوفه رود كه بى گفتگو كار خلافت به دو ميرسد ، كه در اين باب روايت آمده است و ابو العباس را از كار دعوتگران و نقيبان خراسان مطلع كرد . و روشى معين كرد و سفارش كرد كه مطابق آن رفتار كند و از آن تجاوز نكند . آنگاه وصيت نامه را كه همهء اين مطالب در آن بود بغلام خود سابق خوارزمى سپرده ، گفت اگر بشب يا روز حادثه‌اى از جانب مروان براى وى رخ داد با شتاب سوى حميمه رود و وصيت نامه را ببرادرش ابو العباس برساند . وقتى ابراهيم جان بداد سابق با شتاب سوى حميمه رفت و وصيت نامه را به ابو العباس داد و او را از مرگ ابراهيم مطلع كرد . ابو العباس به دو گفت كار وصيت نامه را نهان دارد فقط خبر مرگ را بگويد .\r\nآنگاه ابو العباس خاندان خود را از قصه خبر دار كرد و برادر خود ابو جعفر عبد الله بن محمد و برادرزادهء خود عيسى بن موسى بن محمد و عموى خود عبد الله بن على را\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nبه همكارى و پشتيبانى خواند . آنگاه ابو العباس بهمراه اينان و ديگر كسان كه از خاندانش راهى شده بودند با شتاب راه كوفه گرفت . يك زن باديه‌نشين ابو العباس و برادرش ابو جعفر و عمويش عبد الله بن على را با چند تن ديگر كه جلو افتاده بودند بر سرائى در راه كوفه بديد و گفت : « به خدا چهره‌هائى مانند امروز نديدم كه خليفه و جانشين و ياغى باشند » ابو جعفر منصور گفت : « اى كنيز خدا چه گفتى ؟ » گفت :\r\n« به خدا اين بخلافت ميرسد » و به سفاح اشاره كرد و گفت : « تو جانشين او ميشوى و اين به تو ياغى مىشود . » و به عبد الله بن على اشاره كرد . وقتى به دومة الجندل رسيدند به داود بن على و موسى بن داود بر خوردند كه از عراق بسوى حميمه ميرفتند . داود از مقصد ابو العباس پرسيد و او بگفت كه ابو مسلم با مردم خراسان بنفع ايشان قيام كرده است و او ميخواهد در كوفه قيام كند . داود به دو گفت : « اى ابو العباس با آنكه مروان و سالار بنى اميه با مردم شام و جزيره مراقب مردم عراقند و ابن هبيره شيخ عرب با گروه بسيار از مردم عرب در عراق است ، تو ميخواهى در كوفه قيام كنى ؟ » ابو العباس گفت : « عمو جان هر كه بزندگى دل بندد ، خوار شود . و شعر اعشى را به تمثيل خواند كه مضمون آن چنين است : « مرگى كه بدون زبونى رخ دهد و جان من كوشش خويش كرده باشد ، ننگ نيست » داود به پسر خود موسى نگريست و گفت : « پسرك من پسر عمويت راست ميگويد بيا با او برگرديم تا با عزت زندگى كنيم يا بميريم . » و باز گشتند و ابو العباس برفت تا به كوفه رسيد .\r\nابو سلمه حفص بن سليمان از وقتى خبر كشته شدن ابراهيم امام را شنيده بود ، بصدد بود از دعوت عباسى بدعوت آل ابو طالب بازگردد . ابو العباس با همراهان و خاندان خود نهانى وارد كوفه شد ، ابو سلمه نيز با سياهپوشان در كوفه بود و ابو العباس را با كسانش در خانهء وليد بن سعد در قبيلهء يمنى بنى اود منزل داد . سابقا در همين كتاب صفات اود را در ضمن اخبار حجاج ياد كرده‌ايم كه از على و ذريهء پاك او بيزارى ميكنند و من تا كنون يعنى بسال سيصد و سى و دو كه اين همه جهان گشته‌ام\r\n\r\n","description":"","footnote":"","page_name":" 257 ","page_number":265},
  {"content":"\r\n\r\nو در ممالك غريب رفته‌ام ، هر يك از مردم اود را ديده‌ام از پس دقت معلوم شده كه ناصبى و دوستدار آل مروان است .\r\nابو سلمه كار ابو العباس و همراهانش را نهان داشت و يكى را بر آنها گماشت وصول ابو العباس به كوفه در صفر سال صد و سى و دوم بود و هم از اين سال - نامه‌هاى بنى عباس با بريد ميرفت . ابو سلمه از پس مرگ ابراهيم امام بيم داشت و كار وى آشفته شود و تباهى گيرد . بدين جهت محمد بن عبد الرحمن بن اسلم را ( اسلم غلام پيغمبر صلى الله عليه و سلم بود ) با دو نامه بيك مضمون پيش ابو عبد الله جعفر بن محمد بن على بن حسين بن على بن ابى طالب و ابو محمد عبد الله بن حسن بن حسين بن على بن ابى طالب رضى الله عنهم اجمعين فرستاد و هر يكى را دعوت كرد كه پيش او برود تا دعوت را متوجه او كند و بكوشد تا مردم از خراسان براى او بيعت گيرد و بفرستاده گفت : « بشتاب ، بشتاب و چون قاصد قوم عاد مباش . » محمد بن عبد الرحمن در مدينه پيش ابو عبد الله جعفر بن محمد رفت و شبانگاه او را بديد و گفت كه از پيش ابو سلمه آمده است و نامه را به دو داد . ابو عبد الله گفت : « من با ابو سلمه چه كار دارم ، ابو سلمه كه شيعهء ديگران است . » گفت : « من قاصدم نامه را بخوان و هر چه ميخواهى جواب بده » ابو عبد الله چراغى بخواست و نامهء ابو سلمه را برداشت و روى چراغ گرفت تا بسوخت و بقاصد گفت : « آنچه را ديدى برفيق خود بگو . » آنگاه شعر كميت ابن زيد را بتمثيل خواند كه مضمون آن چنين است : « اى كه آتشى ميافروزى و روشنايى آن براى ديگرى است و اى هيزم‌چينى كه هيزم ديگران را فراهم مىكنى . » قاصد از پيش وى برون شد و پيش عبد الله بن حسن رفت و نامه را به دو داد كه پذيرفت و خواند و خرسند شد . عبد الله يك روز پس از آنكه نامه به دو رسيده بود بر خرى سوار شده به منزل ابو عبد الله جعفر بن محمد صادق رفت و چون ابو محمد او را بديد از آمدنش حيرت كرد . ابو عبد الله از عبد الله مسن‌تر بود و به دو گفت : « اى\r\n\r\n","description":"","footnote":"","page_name":" 258 ","page_number":266},
  {"content":"\r\n\r\nابو محمد براى كارى آمده‌اى ؟ » گفت : « بلى و مهمتر از آنكه بتوان گفت . » گفت :\r\n« اى ابو محمد چه كاريست ؟ » گفت : « اين نامهء ابو سلمه است ، مرا دعوت مىكند كه پيش او بروم و شيعيان خراسانى ما نيز پيش وى آمده‌اند . » ابو عبد الله گفت : « اى ابو محمد از چه وقت خراسانيها شيعهء تو بوده‌اند ؟ مگر ابو مسلم را تو سوى خراسان فرستاده‌اى ؟\r\nمگر تو گفته بودى سياه بپوشد ؟ اينها كه سوى عراق آمده‌اند تو سبب آمدنشان بوده‌اى يا كس پيش آنها فرستاده‌اى ؟ آيا كسى از آنها را ميشناسى ؟ » عبد الله بن حسن با او بگفتگو پرداخت و گفت : « اين قوم در طلب محمد پسر من هستند كه مهدى اين امت است . » ابو عبد الله جعفر گفت : « به خدا او مهدى اين امت نيست و اگر شمشير بكشد كشته خواهد شد . » ابو عبد الله با او مشاجره كرد تا آنجا كه گفت :\r\n« به خدا مخالفت تو از روى حسد است . » ابو عبد الله گفت : « به خدا آنچه ميگويم از روى خير خواهى است ، ابو سلمه نظير نامه‌اى كه به تو نوشته ، به من نيز نوشته است ، ولى قاصد او اقبالى كه پيش تو يافت ، پيش من نيافت و من نامهء او را پيش از آنكه بخوانم سوزانيدم . » عبد الله خشمگين از پيش جعفر برون شد و قاصد ابو سلمه پيش او بازنگشت مگر وقتى كه با سفاح بر خلافت بيعت كردند . و قصه چنان بود كه روزى ابو حميد طوسى از اردوگاه به كوفه رفت و سابق خوارزمى را در بازار كناسه بديد و گفت : « تو سابقى ؟ » گفت : « بله من سابقم . » ابو حميد از كار ابراهيم امام پرسيد ، سابق گفت : « مروان او را در حبس بكشت . » در آن وقت مروان در حران مقيم بود ، ابو حميد گفت : « كى را جانشين خود كرد ؟ » گفت : « برادرش ابو العباس را » گفت : « او كجاست ؟ » گفت : « او با برادرش و جمعى از عموها و اهل خاندانش همين جا در كوفه هستند . » گفت : « از چه وقت اينجا هستند ؟ » گفت : « دو ماه است . » گفت : « مرا پيش آنها ميبرى ؟ » گفت : « وعدهء من و تو فردا همين جا . » سابق ميخواست در اين باب از ابو العباس اجازه بگيرد . پيش ابو العباس رفت و قضيه را با او بگفت و ابو العباس او را ملامت كرد كه چرا ابو حميد را نياورده است . ابو حميد\r\n\r\n","description":"","footnote":"","page_name":" 259 ","page_number":267},
  {"content":"\r\n\r\nنيز برفت و جمعى از سران خراسان را كه در اردوگاه ابو سلمه بودند و از جمله ابو الجهم و موسى بن كعب را كه سالار قوم بود از قضيه خبر دار كرد . روز بعد سابق به وعده‌گاه آمد و ابو حميد را بديد و با هم پيش ابو العباس و كسان او رفتند .\r\nابو حميد گفت : « كدام يك از شما امام است ؟ » داود بن على ، ابو العباس را نشان داد و گفت : « اين خليفهء شماست . » ابو حميد دست و پاى او را بوسيدن گرفت و به عنوان خلافت به دو سلام كرد .\r\nابو سلمه از قضيه خبر نداشت ، بزرگان اردو بيامدند و بيعت كردند . ابو سلمه نيز وقتى خبر دار شد بيعت كرد و به وضعى شايسته وارد كوفه شدند . صفها بسته بودند و اسبان بياوردند كه ابو العباس و همراهان وى سوار شده سوى قصر حكومت رفتند و اين به روز جمعه دوازدهم ربيع الاخر سال صد و سى و دوم بود . سابقا قضيهء اختلاف كسان را در بارهء اينكه بيعت وى در كدام يك از ماه‌هاى اين سال بود در همين كتاب آورده‌ايم .\r\nآنگاه ابو العباس از قصر حكومت به مسجد رفت و حمد و ثناى خدا گفت و از تكريم خدا و نعمتهاى او و فضيلت پيمبر صلى الله عليه و سلم سخن آورد و رشتهء ولايت و وراثت را تا خويشتن كشانيد و مردم را وعدهء نكو داد و خاموش ماند . پس از آن عموى وى داود بن على كه بر منبر زير دست ابو العباس بود ، بسخن آمد و گفت : « به خدا ما بين شما و پيمبر خدا صلى الله عليه و سلم بجز على عليه السلام و امير مؤمنان كه اكنون پشت سر من است خليفه‌اى نبود . » آنگاه هر دو فرود آمدند .\r\nپس از آن ابو العباس به اردوگاه ابو سلمه رفت و در حجرهء وى فرود آمد و عموى خود داود بن على را در كوفه و توابع آن گذاشت . عبد الله بن على عموى ديگر خود را نيز بسوى ابو عون عبد الملك بن يزيد فرستاد كه با هم بمقابلهء مروان رفتند و دنبالهء آن جنگ زاب و فرار مروان بود كه پيش از اين ياد كرده‌ايم .\r\nو خبر اسماعيل بن عامر كه مروان را در بوصير كشته بود به ابو العباس رسيد .\r\n\r\n","description":"","footnote":"","page_name":" 260 ","page_number":268},
  {"content":"\r\n\r\nگويند پسر عموى عامر كه نافع بن عبد الملك نام داشت در آن شب در اثناى زد و خورد مروان را كشته بود و او را نميشناخت . عامر وقتى سر مروان را ببريد و اردوگاه او را به تصرف آورد ، بكليسايى كه مروان در آن جا مكان داشته بود رفت و بر فرش مروان نشست و از غذاى او بخورد . دختر بزرگ مروان كه كينهء ام مروان داشت و از همهء دختران وى سالمندتر بود پيش آمد و گفت : « اى عامر روزگارى كه مروان را از فرشش دور كرد كه تو بر آن نشستى و از غذايش بخوردى و كارش را بدست گرفتى و بر مملكتش تسلط يافتى ، تواند كه وضع ترا نيز دگرگون كند . » .\r\nوقتى سفاح از رفتار عامر و گفتار دختر مروان خبر يافت خشمگين شد و به عامر نوشت : « واى بر تو ، مگر آنقدر از ادب خدا عز و جل دور بودى كه نتوانستى از خوردن غذاى مروان و جلوس بجاى او و روى فرش او خوددارى كنى ؟\r\nبه خدا اگر امير المؤمنين چنين نپنداشته بود كه اين كار را بخلاف ميل و اعتقاد خويش كرده‌اى از خشم او تأديبى سخت به تو ميرسيد ، وقتى نامهء امير مؤمنان به تو رسد در راه خدا صدقه‌اى بده تا خشم او را فرو نشانى و به علامت تذلل نمازى بكن و سه روز روزه بدار و بهمهء ياران خود بگو مانند تو روزه بدارند . » .\r\nوقتى سر مروان را بنزد ابو العباس آوردند و پيش روى او نهادند ، سجدهء طولانى كرد و سر برداشت و گفت : « سپاس خدا را كه انتقام مرا پيش تو و قومت باقى نگذاشت سپاس خدا را كه مرا بر تو فيروز كرد و به تو غلبه داد » آنگاه گفت : « ديگر اهميت نميدهم كه چه وقت مرگم فرا رسد كه به انتقام حسين و برادرانش دويست كس از بنى اميه را كشته‌ام و باقيماندهء جثهء هشام را بتلافى پسر عمويم زيد ، سوزانيده‌ام و مروان را بعوض برادرم ابراهيم كشته‌ام . » و بتمثيل شعرى خواند كه مضمون آن اينست : « اگر خون مرا بنوشند سيراب نشوند و خون آنها نيز از پس خشمى كه دارم مرا سيراب نميكند » آنگاه رو به قبله گردانيد و سجدهء طولانى كرد . سپس بنشست و چهره‌اش روشن شده بود و به تمثيل اشعار عباس بن عبد المطلب را خواند كه مضمون\r\n\r\n","description":"","footnote":"","page_name":" 261 ","page_number":269},
  {"content":"\r\n\r\nآن چنين است : « قوم من نخواستند انصاف ما بدهند ، و تيغهاى برنده كه در كفهاى ماست و خون از آن ميچكد انصاف ما بداد . تيغهائى كه از پيران راستگو بميراث مانده و به وسيلهء آن بجنگ تقرب جسته‌اند كه وقتى بسر مردان خورد آن را چون تخم شتر مرغ در ميدان جنگ شكسته وا مىگذارد . » .\r\nابو الخطاب از ابو جعدة بن هبيرهء مخزومى كه قبلا يكى از وزيران و نديمان مروان بود و وقتى كار ابو العباس رونق گرفت بصف او پيوسته و بشمار ياران و خواص او در آمده بود ، نقل كرده است كه آن روز كه سر مروان پيش ابو العباس بود او نيز در مجلس وى حضور داشت ، در آن موقع ابو العباس در حيره مقيم بود ، وى بياران خود نگريست و گفت : « كى اين را ميشناسد ؟ » ابو جعده گويد من گفتم : « من او را مىشناسم ، اين سر ابو عبد الملك مروان بن محمد است كه تا ديروز خليفهء ما بود رضى - الله عنه » گويد شيعيان بنى عباس كه حاضر بودند چشم در من دوختند » ابو العباس به من گفت : « تولد وى در چه سالى بود ؟ » گفتم : « بسال هفتاد و ششم » پس او برخاست و رنگش از فرط خشم نسبت به من دگرگون شده بود . مردم مجلس پراكنده شدند من نيز برفتم و از كار خويش پشيمان بودم ، مردم نيز در اين باره سخن ميگفتند .\r\nبه خود گفتم : « اين خطائى است كه عباسيان هرگز نبخشند و فراموش نكنند . » به منزل خود رفتم و باقى روز را در كار وداع و وصيت بسر كردم چون شب شد غسل كردم و براى نماز آماده شدم . و چنان بود كه ابو العباس اگر قصد كارى داشت هنگام شب براى انجام آن ميفرستاد ، من همچنان تا صبح بيدار بودم و هنگام صبح بر استر خود سوار شدم و در انديشه بودم كه در بارهء كار خود پيش كى بروم و هيچكس را مناسبتر از سليمان بن خالد وابستهء بنى زهره نديدم كه پيش ابو العباس مقامى معتبر داشت و شيعهء عباسيان بود . پيش او رفتم و گفتم : « آيا ديشب امير مؤمنان از من سخن آورد ؟ » گفت : « آرى سخن از تو رفت و او گفت : « خواهرزادهء ماست كه با رفيق خود وفا كرده است و اگر ما نيز با او خوبى كنيم نسبت بما سپاسگزارتر خواهد بود » من\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nسپاس او داشتم و پاداش خير برايش خواستم و دعايش كردم و بيرون آمدم .\r\nپس از آن مانند سابق پيش ابو العباس ميرفتم و جز نكويى نميديدم . سخنى كه هنگام آوردن سر مروان در مجلس ابو العباس رفته بود به ابو جعفر و عبد الله بن على رسيده بود . عبد الله بن على در بارهء سخن من نامه به ابو العباس نوشته بود كه « اين تحمل‌پذير نيست . » ابو جعفر نيز نامه نوشته و گفته بود : « او خواهرزادهء ماست ميبايد بيشتر از ديگران او را بپروريم و با وى نيكى كنيم . » من از نظر هر دو خبر دار شدم و خاموش ماندم . حوادث روزگار همچنان ادامه داشت . مدتى پس از آن يك روز پيش ابو العباس بودم و اعتبار و منزلتم پيش وى بيشتر شده بود ، مردم برخاستند و من نيز برخاستم ابو العباس گفت : « اى ابن هبيره بنشين » و من بنشستم . آنگاه او برخاست كه به اندرون برود من نيز از جهت برخاستن او برخاستم ، گفت : « بنشين » پرده را بلند كرد و بدرون رفت و من بجاى خود ماندم . مدتى گذشت پرده را بلند كرد و برون آمد و ردا و جبهء مزين به بر داشت كه بهتر از او و لباسى كه بتن داشت نديده بودم . چون پرده را برداشت برخاستم ، گفت : « بنشين » و من نيز نشستم . گفت :\r\n« اى ابن هبيره چيزى به تو ميگويم كه نبايد با هيچكس بگويى » پس از آن گفت :\r\n« ميدانى كه ما خلافت و ولايت‌عهد را به كسى داده بوديم كه مروان را بكشد و عبد الله بن على عموى من مروان را كشته است و اين كار مربوط بسپاه و ياران وى بود اما برادرم ابو جعفر منصور با وجود فضيلت و دانش و سالمندى و دلبستگى به كار كه دارد چگونه ميتوان ولايت‌عهد به دو نداد ؟ » و مدح ابو جعفر بسيار گفت .\r\nگفتم : « خدا امير مؤمنان را قرين صلاح دارد من نظرى نميدهم اما حكايتى ميكنم كه آن را در نظر بگيرى » گفت : « بگو » گفتم : « بسال جنگ خليج در قسطنطنيه با مسلمة بن عبد الملك بوديم كه نامهء عمر بن عبد العزيز رسيد كه از مرگ سليمان و خلافت خويش خبر ميداد . مسلمه مرا احضار كرد ، پيش او رفتم ، نامه را پيش من افكند بخواندم و او شروع بگريه كرد . گفتم : « خدا امير را قرين صلاح بدارد\r\n\r\n","description":"","footnote":"","page_name":" 263 ","page_number":271},
  {"content":"\r\n\r\nبر برادرت گريه مكن ، گريه كن از اينكه خلافت از فرزندان پدرت برون شده و بر فرزندان عمويت قرار گرفته است » و او بگريست تا ريشش خيس شد گويد :\r\n« وقتى اين سخن بسر بردم ابو العباس گفت : « بس است منظورت را فهميدم » آنگاه گفت : « اگر ميخواهى برو . » هنوز خيلى دور نشده بودم كه مرا صدا زد ، من بازگشتم گفت : « برو ولى تلافى اين يكى را در آوردى و از آن يكى انتقام گرفتى » گويد نميدانم هوشيارى وى عجيب بود يا اينكه حوادث گذشته را بخاطر داشت .\r\nاين ابو جعدة بن هبيره از فرزندان جعدة بن هبيرهء مخزومى از فاختهء ام هانى دختر ابو طالب است كه على و جعفر و عقيل خالان وى بوده‌اند و سابقا در همين كتاب خبر او را گفته‌ايم .\r\nمسعودى گويد در اخبار مدائنى ديده‌ام كه بنقل از محمد بن اسود گويد :\r\n« عبد الله بن على با داود بن على برادرش براهى ميرفتند و عبد الله بن حسن نيز با آنها بود . داود به عبد الله گفت : « چرا به دو پسرت نميگوئى ظهور كنند ؟ » عبد الله گفت :\r\n« هنوز وقت آن نرسيده است . » عبد الله بن على به دو نگريست و گفت : « گويا چنين پنداشته‌اى كه دو پسر تو قاتل مروان خواهند بود ؟ » گفت : « همين طور است » عبد الله بن على گفت : « چنين نيست . » و بتمثيل شعرى خواند كه مضمون آن چنين است : « فداكار لاغرى از فرزندان حام ترا از اين گفتار بىنياز خواهد كرد » سپس گفت : « به خدا قاتل مروان منم » .\r\nبه عبد الله بن على گفتند عبد الله بن عمر بن عبد العزيز ميگويد در كتابى خوانده كه ع . پسر ع . مروان را خواهد كشت و اميدوار است كه خود او باشد .\r\nعبد الله بن على گفت به خدا قاتل مروان منم و سه ع از او بيشتر دارم كه من عبد الله بن على بن عبد الله بن عباس بن عبد المطلب بن هاشم هستم كه نام او عمرو بن عبد مناف بوده است .\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nوقتى مروان در مقابل عبد الله بن على صف بست به مردى كه پهلوى او بود نگريست و گفت : « آن مرد كه در حضور تو با عبد الله بن معاوية بن عبد الله جعفر جوان تيز چشم نكو روى مشاجره ميكرد كه بود ؟ » گفتم : « خدا بهر كه خواهد قوت بيان عطا كند » گفت : « همين شخص است ؟ » گفتم : « بله » گفت : « از فرزندان عباس بن عبد المطلب است ؟ » گفتم : « بله » مروان « انا لله و انا اليه راجعون » گفت و افزود : « من تصور ميكردم كسى كه بجنگ من آمده از فرزندان ابو طالب است ولى اين مرد از فرزندان عباس است و اسمش عبد الله است . ميدانى چرا من ولايت - عهد را بعد از عبد الله پسرم به پسر ديگرم عبيد الله دادم و به محمد كه از عبد الله بزرگتر است ندادم ؟ » گفتم : « چرا ؟ » گفت : « براى آنكه بما گفته‌اند كه پس از من كار خلافت به عبد الله و عبيد الله ميرسد و چون عبد الله به عبيد الله نزديكتر است ولايت‌عهد را به دو دادم و به محمد ندادم . » گويد مروان پس از آنكه اين سخن با مصاحب خود بگفت نهانى كس پيش عبد الله بن على فرستاد كه اى پسر عمو كار خلافت به تو ميرسد ، در بارهء زنان و دختران من خدا را منظور دار . گويد : « عبد الله به دو پيغام داد ، خون تو حق ماست اما حرم تو حق ما نيست . » .\r\nمصعب زبيرى از پدرش نقل مىكند كه ام سلمه دختر يعقوب بن سلمة بن عبد الله بن وليد بن مغيرهء مخزومى همسر عبد العزيز بن وليد بن عبد الملك بود و چون عبد العزيز بمرد ، زن هشام شد كه او نيز بمرد . روزى ام سلمه نشسته بود و ابو العباس سفاح بر او بگذشت . ابو العباس زيبا و نكو منظر بود ، ام سلمه در بارهء او تحقيق كرد و نسبش را بگفتند . آنگاه كنيز خود را پيش ابو العباس فرستاد كه او را به ازدواج با خويشتن ترغيب كند و بكنيز گفت : « به او بگو اين هفتصد دينار را براى تو فرستادم » ام سلمه مال بسيار و جواهر و حشم فراوان داشت . كنيز برفت و در بارهء ازدواج ام سلمه با ابو العباس سخن گفت و او جواب داد : « من فقيرم و\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nچيزى ندارم » كنيز آن پول را به دو داد ، ابو العباس انعامش بداد و پيش برادر ام سلمه رفت و از او خواستگارى كرد . او نيز ام سلمه را به زنى ابو العباس داد كه پانصد دينار به مهر او داد و دويست دينار هديه داد . وقتى شب زفاف شد پيش وى رفت ، ام سلمه بر نيم تختى بود ، ابو العباس بر آنجا رفت همهء اعضاى ام سلمه با جواهر آراسته بود و ابو العباس به دو دست نتوانست يافت . آنگاه ام سلمه يكى از كنيزكان خود را بخواست و از نيم تخت فرود آمد و لباس خود را تغيير داد و لباس الوان پوشيد و فرشى بر زمين گسترد و باز ابو العباس به دو دست نتوانست يافت .\r\nگفت : « اين مهم نيست مردها اينطورند و مثل تو ميشوند . » و او همچنان بكوشيد تا همان شب به دو دست يافت و دلبستهء او شد و قسم خورد كه سر او زن نگيرد و كنيز نيارد و از او محمد و ريطه را پيدا كرد ، و ام سلمه چنان بر او نفوذ يافت كه هيچ كارى را بىمشورت او بسر نميبرد . وقتى خلافت به دو رسيد جز او با زنى آزاد يا كنيزى سر و كار نداشت و به قسم خود كه گفته بود مايهء حسادت او نشود وفا كرد .\r\nدر اثناى خلافت ابو العباس يك روز كه خالد بن صفوان با وى بخلوت بود گفت : « اى امير مؤمنان من در بارهء تو و اين ملك وسيع كه دارى انديشه كرده‌ام كه فقط يك زن دارى كه اگر بيمار شود بيمار مانى و اگر نباشد تنها باشى و خويشتن را از لذت كنيزكان و درك احوالشان و بهره‌ورى از خوبيهايشان محروم كرده‌اى ، اى امير مؤمنان ، كنيز بلند قامت رعنا و كنيز نرم تن سفيد و كنيز سبزه يا لاغر گندمگون و بربرى درشت كفل از زادگان مدينه هست كه از معاشرت او تفريح كنى و در خلوت از او لذت ببرى . امير مؤمنان از دختران آزاده و ديدار جمالشان و صحبت شيرينشان غافل است .\r\nاى امير مؤمنان اگر زنان بلند قد سپيد يا سبزهء مليح يا زرد گونهء درشت كفل يا بصرى و كوفىزادگان را كه زبان شيرين و قد رسا و كمر باريك و گونهء آراسته دارند با چشمان سرمه زده و پستانهاى برآمده با هيئت و زينت و قيافهء خوبشان بينى ،\r\n\r\n","description":"","footnote":"","page_name":" 266 ","page_number":274},
  {"content":"\r\n\r\nمىفهمى كه چه زيبايند . » خالد با بيان شيرين و توصيف نكو سخن بسيار گفت و چون از سخن فراغت يافت ابو العباس به دو گفت : « اى خالد هرگز سخنى نكوتر از اين نشنيده‌ام ، سخن خويش را تكرار كن كه در دلم اثر كرد . » و خالد سخن خويش را نكوتر از آنچه گفته بود مكرر كرد . پس از آن خالد برفت و ابو العباس انديشمند از آنچه شنيده بود بجا ماند .\r\nدر اين اثنا ام سلمه همسرش پيش وى آمد و چون او را درهم و انديشمند ديد گفت : « اى امير مؤمنان ترا آشفته مىبينم آيا حادثهء بدى رخ داده است يا خبر ناگوارى رسيده است ؟ » گفت : « نه چيزى از اين باب نبوده است . » گفت : « پس چه شده است ؟ » « ابو العباس قصه را از او مكتوم داشت و او همچنان اصرار كرد تا گفتهء خالد را به دو باز گفت . ام سلمه گفت : « به اين مادر فلانى چه گفتى ؟ » گفت : « سبحان الله او براى من خير خواهى مىكند و تو به او ناسزا ميگوئى . » ام سلمه خشمناك از پيش او برون رفت و جمعى از غلامان را با كافر كوبها بجانب خالد فرستاد و گفت : « يك عضو او را سالم نگذاريد . » خالد گويد من به منزل خويش رفتم و از اينكه ديده بودم امير مؤمنان از سخن من خوشدل شده است خرسند بودم و ترديد نداشتم كه صلهء او به من خواهد رسيد . طولى نكشيد كه غلامان آمدند من بر در خانه نشسته بودم وقتى آنها را ديدم كه به طرف من ميآمدند يقين كردم كه صله و جايزه در كار است . پيش من ايستادند و سراغ خالد را گرفتند ، گفتم : « اينك من خالدم » يكيشان با چوب كلفتى كه بدست داشت پيش آمد و همين كه آن را به طرف من پائين آورد برجستم و بدرون خانه دويدم و در را بستم و نهان شدم . چند روز در اين حال بودم و از خانه برون نشدم .\r\nدر خاطرم افتاده بود كه كار از پيش ام سلمه مايه گرفته است . در اين اثنا ابو العباس بجستجوى من بود و يك روز گروهى دور مرا گرفتند و گفتند : « امير مؤمنان ترا ميخواهد . » و من بمرگ خويش يقين كردم . سوار شدم و سخت پريشان بودم . وقتى به در رسيدم چند فرستاده به استقبال من آمدند ، پيش خليفه رفتم ، تنها بود . كمى آرام\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nشدم و سلام كردم . اشاره كرد كه بنشينم نيك نگريستم پشت سرم درى بود كه پرده‌هاى آن افتاده بود و از پشت پرده جنبشى احساس ميشد . خليفه به من گفت : اى خالد سه روز است ترا نديده‌ام . » گفتم : « اى امير مؤمنان بيمار بودم . » گفت : « آخرين بار كه ترا ديدم در بارهء زنان و كنيزان وصفى گفتى كه هرگز سخنى بهتر از آن بگوشم نخورده بود ، آن را دوباره بگو » گفتم : « بله اى امير مؤمنان به تو گفتم كه « عرب هوو را ضره گويد و ضره از ضرر است و هر كه بيشتر از يك زن گيرد به زحمت افتد . » گفت :\r\n« چه ميگوئى ؟ گفتگو از اين نبود . » گفتم : « چرا اى امير مؤمنان و به تو گفتم كه سه زن مثل پايه‌هاى اجاق است كه ديگ بر آن بجوشد . » ابو العباس گفت : « از خويشاوندى پيمبر خدا صلى الله عليه و سلم بدور باشم اگر چنين سخنى از تو شنيده باشم . » گفتم : « و به تو گفتم كه چهار زن مايهء شر شوهر است كه او را بزبونى و پيرى و بيمارى دچار خواهند كرد . » گفت : « واى بر تو هرگز اين سخن را از تو و ديگرى نشنيده‌ام . » خالد گفت : « به خدا چرا ؟ » گفت : « مرا تكذيب ميكنى . » خالد گفت : « اى امير مؤمنان ميخواهى مرا بكشتن بدهى . » گفت : « حرفت را بزن : » گفت : « به تو گفتم كه كنيزان دوشيزه مردانند كه خايه ندارند . » خالد گويد از پشت پرده صداى خنده شنيدم و گفتم : « بله و به تو گفتم كه بنى مخزوم سر گل قريش است و گلى از گلها پيش تو هست و با وجود اين بزنان آزاده و كنيز چشم دوخته‌اى ؟ » خالد گويد : « از پشت پرده گفتند : « به خدا اى عمو راست و نيكو ميگوئى همين را به امير مؤمنان گفته‌اى ولى او سخنان ديگر از قول تو گفته است . » ابو العباس به من گفت : « خدايت بكشد و خوار كند و فلان و به همان كند چه ميگوئى ؟ » گويد از پيش او برفتم و اطمينان يافتم كه از خطر جسته‌ام . طولى نكشيد كه فرستادگان ام سلمه بيامدند و ده هزار درم با تختى و يابوئى و غلامى براى من آوردند .\r\nهيچيك از خلفا مانند ابو العباس سفاح بمصاحبت مروان شايق نبود غالبا ميگفت : « عجب از كسى كه نخواهد علمش فزون شود و كارى كند كه جهلش فزون\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nشود . » ابو بكر هذلى گفت : « اى امير مؤمنان توضيح اين سخن چيست ؟ » گفت : « يعنى مجالست تو و امثال ترا رها كند 263 و 264 پيش زن يا كنيزى رود كه جز ياوه نشنود و جز پوچ نگويد » هذلى گفت : « براى همين است كه خدا شما را بر جهانيان برترى داده و ختم پيمبران را از شما كرده است . » روزى ابو نخيلهء شاعر پيش وى رفت و سلام كرد و نسب خويش ياد كرد و گفت : « اى امير مؤمنان بنده و شاعر تو هستم ، اجازه ميدهى شعر بخوانم ؟ » گفت :\r\n« خدا لعنتت كند مگر تو نبودى كه در بارهء مسلمة بن عبد الملك گفته بودى : « اى مسلم اى پسر همهء خليفگان و دلير ميدان و كوه جهان ، من سپاسدار توام كه سپاسدارى رشته‌اى از پرهيزگارى است كه همهء كسانى كه نعمت بدانها دهى سپاس ندارند ، نام مرا زنده كردى اگر چه گمنام نبودم اما بعضى شهرت‌ها بيشتر از بعضى ديگر است . » گفت : « اى امير مؤمنان من آنم كه گويم : » وقتى ديديم كه تو دست نگه داشته‌اى ما از ملوك همى ترسيديم و هر سخنى بجز شرك ميگفتيم ولى هر چه در بارهء غير تو گفته‌ايم باطل است و اين به تلافى آن است . ما پيش از اين منتظر پدرت بوديم ، بعد از آن انتظار برادرت را داشتيم ، پس از آن منتظر خلافت تو بوديم و تو همانى كه مايهء اميد ما بوده‌اى » گويد : « ابو العباس از او خشنود شد و صله و جايزه داد . » ابو العباس هنگام غذا بسيار گشاده رو بود ، ابراهيم بن مخرمهء كندى وقتى ميخواست حاجتى از او بخواهد صبر ميكرد تا هنگام غذا برسد و آنگاه ميخواست .\r\nيك روز به دو گفت : « چرا با گفتگو از حوائج خود مرا از غذا باز ميدارى ؟ » گفت :\r\n« براى آنكه مىخواهم تقاضايى كه ميكنم انجام شود . » ابو العباس گفت : « حقا كه براى اين دقت نظر سزاوار رياستى . » رسم ابو العباس چنان بود كه وقتى دو تن از ياران و خاصانش خلاف داشتند از هيچيك در بارهء ديگرى سخنى نميپذيرفت و گرچه گوينده در كار شهادت پيرو عدالت بود و چون صلح ميكردند شهادت يكى را بنفع يا ضرر ديگرى نمىشنيد و\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nميگفت : « كينهء قديم مايهء دشمنى است و در پس پردهء اظهار مسالمت آن مارى نهفته است كه اگر فرصت يابد به چيزى ابقا نكند . » .\r\nوى در آغاز كار با نديمان مىنشست اما از پس يك سال از دوران حكومتش برعايت نكاتى كه سابقا در همين كتاب در سرگذشت و روزگار اردشير بابك گفته‌ايم ، روى از آنها نهان كرد . گاه ميشد كه پس پرده بطرب ميآمد و به آوازه خوان بانگ ميزد . « به خدا نكو خواندى اين آواز را تكرار كن » نديمان و مطربان را بدون صله از پول يا لباس مرخص نميكرد . ميگفت شايسته نيست كه ما حالا مسرور شويم و پاداش آنها كه مايهء سرور و طرب ما بوده‌اند بتأخير افتد . بهرام گور ، يكى از ملوك ايران پيش از او همين رفتار را داشته بود .\r\nروزى ابو بكر هذلى بحضور او بود و سفاح با وى در بارهء انوشيروان و يكى از جنگها كه در مشرق با يكى از ملوك داشته بود ، سخن ميكرد . در آن دم طوفانى سخت شد و خاك و پاره آجرى از بالاى بام بمجلس افكند ، حاضران از حادثه وحشت كردند ، اما هذلى رو به ابو العباس داشت و چون ديگران حالش دگرگون نشده بود ابو العباس به دو گفت : « اى ابو بكر ، بارك الله . روزى مانند اين نديده بودم مگر نترسيدى يا متوجه حادثه نشدى ؟ » گفت : « اى امير مؤمنان خدا بيك نفر دو دل نداده است ، هر كسى يك دل دارد و چون از مسرت بهره‌ورى از سخن امير مؤمنان آكنده باشد براى حادثهء ديگر جا ندارد . خدا عز و جل وقتى خواهد كسى را مكرمت خاص دهد و يادگار آن را براى وى محفوظ دارد ، مكرمت را به زبان پيمبر يا خليفه‌اى نهد . و چون من اين مكرمت يافتم دلم بدان متمايل شد و انديشه‌ام بدان مشغول شد و اگر آسمان به زمين ميافتاد احساس نميكردم و آشفته نميشدم ، مگر آنقدر كه مربوط به كار امير مؤمنان اعزه الله بود . » سفاح گفت : « اگر عمرى بود ترا به جائى برسانم كه دست كس بدان نتواند رسيد . » .\r\nدر قسمت گذشتهء همين كتاب گفتهء عبد الملك را به شعبى در بارهء فضيلتى كه\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nاستماع سخن ملوك را هست ، آورده‌ايم . از عبد الله بن عباس منتوف حكايت كرده‌اند كه گفته بود : « عامه از اطاعت ، مقرب پادشاهان شوند و بندگان از خدمت و خواص از خوب گوش دادن » از روح بن زنباع جذامى نيز حكايت كرده‌اند كه ميگفته : « اگر خواهى شاه بسخن تو گوش فرا دارد ، بسخن او گوش فرادار .\r\nكسى كه بسخن من گوش فرا دارد عيب او نشنوم و هر چه در بارهء او گويند بسبب آن حسن استماع كه نسبت بسخن من داشته است ، در دل من اثر نكند . » از معاويه حكايت كرده‌اند كه ميگفته : « به دو چيز بر شاه تسلط يابند تا مطيعش كنند بردبارى هنگام خشم او و استماع سخنش . » .\r\nدر سرگذشت ملوك عجم ديده‌ام كه شيرويه پسر پرويز روزى در يكى از تفرجگاههاى عراق بود ، رسم بود كه هيچكس از پيش خود با او همگام نميشد و بزرگان قوم به ترتيب مقام از پى او بودند . اگر بر راست مينگريست ، فرمانده سپاه نزديك او ميرفت و اگر به چپ مينگريست موبد موبدان نزديك ميرفت و به او ميگفت كسى را كه ميخواست با وى سخن گويد ، احضار كند . در اين گردش ، براست نگريست و فرمانده سپاه نزديك او شد ، شاه گفت : « شداد بن جرثمه كجاست ؟ » و او همگام شاه شد . شيرويه به دو گفت : « در بارهء حكايت جدم اردشير بن بابك در اثناى جنگ با شاه خزر انديشه ميكردم اگر آن را از حفظ دارى براى من بگو » شداد اين حكايت را از انوشيروان شنيده بود و حيله‌اى را كه انوشيروان به كار پادشاه خزر زده بود ميدانست ، اما به دو وانمود كه نميداند . شيرويه حكايت را بگفت و او با دقت كامل بدان گوش ميداد ، راه از كنار رود بود و او كه تمام توجهش به شيرويه بود ، جاى پاى اسب خود را نميديد و پاى اسب بلغزيد و با سوار خود به طرف راست كج شد و در آب فرو رفت ، اسب برميد و اطرافيان و غلامان شاه اسب را بگرفتند و از شداد دور كردند و شداد را روى دست از آب برون آوردند . شاه اندوهگين شد و از اسب فرود آمد و در آنجا بساط گستردند كه شاه همانجا به غذا\r\n\r\n","description":"","footnote":"","page_name":" 271 ","page_number":279},
  {"content":"\r\n\r\nنشست و بگفت تا از جامه‌هاى خاص وى بياوردند و روى شداد انداختند و با او غذا خورد و به دو گفت : « از ديدن جاى پاى اسبت غافل ماندى . » گفت : « اى پادشاه ، خداوند وقتى نعمتى به بندهء خود دهد محنتى قرين آن كند و بليه‌اى با آن بياورد و محنت نيز به اندازهء نعمت باشد . خداوند دو نعمت بزرگ به من داد كه شاه از اين همه مردم به من اقبال كرد و تدبير جنگ اردشير را براى من نقل فرمود و اگر بطلب آن به مغرب و مشرق ميرفتم برد با من بود . وقتى دو نعمت بزرگ در يك لحظه فراهم آمد اين محنت قرين آن شد . اگر سواران شاه و يمن طالع او نبود در خطر هلاك بودم ، اگر هلاك ميشدم و به خاك ميرفتم پادشاه براى من شهرتى نهاده بود كه تا روز و شب هست جاويد بود . شاه از اين خرسند شد و گفت مايهء ترا تا اين حد نمىپنداشتم . » و دهان او را از جواهر و مرواريد آبدار گرانبها پر كرد و تقرب داد تا بيشتر امور ملك بچنگ وى افتاد . اين خبر را از ملوك گذشتهء ايران نقل كرديم تا معلوم شود كه ابو بكر هذلى در اين رفتار مبتكر نبوده و اين كار بروزگاران پيش سابقه داشته است .\r\nبهترين وسيلهء جلب رضاى شاهان استماع و فرا گرفتن سخن ايشان است .\r\nحكماى يونان گفته‌اند كسى كه شاه يا رئيسى با او سخن كند اگر هم سخنى را كه از شاه ميشنود از پيش شنيده باشد ، ميبايد همهء دقت خويش را صرف آن كند ، چنان كه گوئى هرگز آن را نشنيده است و از استماع آن خوشحالى كند كه در اين كار دو نكته هست ، اظهار ادب كه سخن شاه را با علاقه بشنوند و خاطر بدان متوجه دارند و هم مسرت از اينكه از گفتهء شاه فايده مىبرند كه استماع سخن شاهان بيشتر از سخن مردم عادى جان را محفوظ مىكند .\r\nگروهى از اخباريان چون ابن دأب و غيره نظير اين معنى را از معاوية بن ابى سفيان و يزيد بن شجرهء رهاوى آورده‌اند ، كه ابن شجره روزى با معاويه به راه بود و بسخن او گوش ميداد ، معاويه از روز جزعان كه يكى از ايام بنى مخزوم و\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nديگر قرشيان بود سخن داشت كه جنگى بزرگ داشته بودند و خلق بسيار هلاك شده بود و اين پيش از اسلام و بقولى پيش از هجرت بود . ابو سفيان در اين روز بزرگى و سابقهء رياستى داشته بود زيرا وقتى دو گروه در خطر نابودى بودند بر بلنديى رفت و دو گروه را بانگ زد و به آستين خود اشاره كرد و هر دو گروه به اطاعت وى از جنگ دست بداشتند . معاويه به اين سخن سخت دلباخته و مشغول بود ، در آن اثنا كه سخن مىكرد و يزيد بن شجره متوجه وى بود و لذت گفتار و استماع هر دو را مشغول داشته بود ، پيشانى يزيد بن شجره بدرختى كه در راه بود خورد و بشكست و خون بر چهره و ريش و لباس او ريختن گرفت ، ولى او همچنان گوش بسخن داشت .\r\nمعاويه به دو گفت : « اى ابن شجره مگر نمىبينى چه شده است ؟ » گفت : « اى امير مؤمنان چه شده است ؟ » گفت : « خون روى لباست ميريزد . » گفت : « گفتار امير مؤمنان چه شده است ؟ » گفت : « خون روى لباست ميريزد . » گفت : « گفتار امير مؤمنان چنان دل و فكر مرا مشغول داشته بود كه تا امير مؤمنان مرا متوجه نكرد از اين حادثه غافل بودم ، اگر جز اين باشد همهء بندگان من آزاد باشند . » .\r\nمعاويه گفت : « به تو ستم كرده‌اند كه ترا جزو مستمرى بگيران هزارى نهاده و از صف اولاد مهاجران و حاضران صفين برون برده‌اند . » و بگفت كه هم در اثناى راه پانصد هزار درم به دو دهند و هزار درم بر مستمرى او بيفزود و مقرب خويش كرد .\r\nيكى از اهل معرفت و ادب و مؤلفان كتاب در بارهء اين معنى كه از معاويه و ابن شجره آورديم ، گويد : « اگر ابن شجره معاويه را كه كمتر فريب مىخورد فريب داده ، هنرى كرده است ، و اگر كودنى و كم احساسى ابن شجره چنان بوده كه شخصا گفته است ، استحقاق پانصد هزار درم جايزه و هزار درم اضافه مستمرى نداشته است . و گمان ندارم اين نكته از معاويه مكتوم بوده است . » .\r\nمسعودى گويد : « حكما در اين معنى سخن بسيار دارند و از حسن استماع بتفصيل ياد كرده و آن را لازم شمرده‌اند و گفته‌اند : « صحبت جز با فهم نكو نباشد . »\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nو هم گفته‌اند : « نكو شنيدن را چون نكو گفتن ببايد آموخت . نكو شنيدن آنست كه فرصت دهى تا گوينده سخن خويش را بپايان برد . » از جملهء لوازم آداب صحبت اين است كه سخن را نبرند و بر گوينده هجوم نبرند و رشتهء صحبت را با سخنانى در همان باب پيوسته دارند و مطالبى مناسب آن پيش آرند تا صحبت هماهنگ باشد ، چنان كه در مثل گفته‌اند : « الحديث ذو شجون » يعنى صحبت را رشته‌هاست . يعنى گفتگو از يك جا آغاز شود و بمطالب مختلف منجر شود كه همهء لذت زندگى در همدم خوش صحبت است . يكى گفته بود : « من از گفتگو ( حديث ) ملول نميشوم . » به دو گفتند : « كس از حديث ( تازه ) ملول نشود بلكه از كهنه ملول مىشوند . » .\r\nشاعر ان را نيز در اين معنى سخن بسيار است ، از جمله سخن على بن عباس رومى است كه گويد : « از همه چيز خسته شدم كه بهترين آن پوچ است ، بجز گفتگو ( حديث ) كه هميشه مانند نام خود تازه است . و بهترين سخنى كه در اين معنى گفته‌اند گفتهء ابراهيم بن عباس است كه گويد : « روزگار و اين موى سپيد كه بر سر من مىبينى گمراهى را ببرد و من به وقار بازگشتم ، از همه چيز خسته شدم جز ديدار هم صحبتى خوش سخن كه مرا چيزى بياموزد . » .\r\nيكى از محدثان و اهل ادب گويد : « از لوازم ادب اينست كه نديم سخن دراز نكند . و از همهء سخنان مؤثرتر و شيرين‌تر آنست كه دراز و دامنه‌دار نباشد كه همهء وقت مجلس را بگيرد و همه را مشغول كند و در اثناى آن جام زنند ، كه اين شايستهء مجلس قصه‌پردازان و نه مجلس خاصان است . » .\r\nعبد الله بن المعتز بالله در اين معنى و وصف ياران مجلس شراب گفته و نكو گفته :\r\n« ما بين جامها گفتگوئى كوتاه دارند كه جادوست و هر چه جز آن باشد سخن است ، گوئى ساقيان در ميان شرابخواران الفها هستند كه ميان سطور جا گرفته‌اند . » و طريقهء كسانى كه در كار استماع نكات شيرين ، طرفدار اختصارند همين است .\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nنخستين كسى كه در دولت عباسى عنوان وزارت يافت ابو سلمه جعفر بن سليمان خلال همدانى وابستهء سبيع بود . ابو العباس از وى رنجشى بخاطر داشت زيرا ميخواسته است كار خلافت را از آنها به ديگران منتقل كند . ابو مسلم به سفاح نامه نوشت و نظر داد كه ابو سلمه را بكشد و نوشت : « خدا خون او را به تو حلال كرده كه پيمان شكست و راه ديگر رفت . » سفاح گفت : « من دولت خود را با كشتن يكى از پيروانم آغاز نميكنم ، خاصه كسى چون ابو سلمه كه مروج اين دعوت بوده و فداكارى و جانبازى كرده و خرج كرده و خير خواه امام خويش بوده و با دشمن جهاد كرده است . » ابو جعفر ، برادرش و داود بن على ، عمويش نيز كه ابو مسلم نامه به آنها نوشته بود كه سفاح را بقتل ابو سلمه ترغيب كنند در اين باب با او سخن گفتند ، ابو العباس گفت : « من خوبيها و كوشش‌ها و صميميتهاى او را بيك خطا كه كرده و يك انديشهء شيطانى يا غفلت انسانى بوده ، تباه نميكنم » به دو گفتند : « اى امير مؤمنان سزاوار است كه از او احتراز كنى كه ممكنست خطرى از جانب او متوجه تو شود . » گفت : « هرگز ! من بشب و روز و آشكار و نهان و تنها و در جمع از او ايمنم . » و چون اين سخن ابو العباس به ابو مسلم رسيد سخت پريشان شد و بيم كرد از ناحيهء ابو سلمه خطرى به دو رسد و جمعى از ياران معتمد خود را مأمور كرد تا براى كشتن ابو سلمه تدبيرى كنند . ابو العباس با ابو سلمه مأنوس بود و با او به صحبت مىنشست كه ابو سلمه بذله گو و خوش محضر و اديب و سياستمدار و مدبر بود . گويند شبى ابو سلمه از پيش سفاح از شهرى كه در انبار ساخته بود برون شد و هيچكس با وى نبود ، ياران ابو مسلم حمله بردند و او را بكشتند و چون خبر كشته شدن او به سفاح رسيد شعرى خواند كه مضمون آن چنين بود : « بجهنم برود ، با مرگ كسى مانند او چيزى از دست نرفته كه تأسف خوريم . » ابو مسلم را امين آل محمد و ابو سلمه حفص بن سليمان را وزير آل محمد ميگفتند و چون ابو سلمه به ترتيبى كه گفتيم غافلگير كشته شد ، شاعر در اين باب\r\n\r\n","description":"","footnote":"","page_name":" 275 ","page_number":283},
  {"content":"\r\n\r\nاشعارى گفت كه مضمون يكى از آن چنين بود : « گاهى بدى مايهء مسرت شود و بسا باشد كه بايد از خبرى كه خوش ندارى خرسند باشى . وزير آل محمد بمرد و كسى كه وزير بود دشمن تو بود . » و ما خبر كشته شدن و كيفيت كار وى را در كتاب اوسط آورده‌ايم .\r\nسفاح بصحبت و گفتگو از مفاخرات عربان نزارى و يمنى راغب بود . خالد ابن صفوان و ديگر قحطانيان با ابو العباس سفاح اخبار نكو و مفاخره‌ها و مذاكره‌ها و صحبت‌ها و سخنوريها داشته‌اند كه شرح آن را با نكاتى كه از آن انتخاب كرده‌ايم در كتاب اخبار الزمان و اوسط آورده‌ايم و حاجت به تذكار آن نيست . از جملهء اخبار و مذاكرات او مطلبى است كه بهلول بن عباس از هيثم بن عدى طائى از يزيد رقاشى نقل كرده كه « سفاح گفتگو با مردان را خوش داشت ، شبى با وى بصحبت بودم گفت :\r\n« اى يزيد شيرين ترين حكايتى را كه شنيده‌اى براى من نقل كن . » گفتم : « اى امير مؤمنان اگر چه مربوط به بنى هاشم باشد ؟ » گفت : « اين را بيشتر خوش دارم . » گفتم :\r\n« اى امير مؤمنان يكى از مردم تنوخ در يكى از قبايل بنى عامر بن صعصعه فرود آمد و هر يك از لوازم خويش را كه فرو ميگذاشت شعرى را كه مضمون آن چنين است به تمثيل ميخواند « به خدا كه طينت قوم عامر مادام كه پوست دارند از فرومايگى نمىپوسد . » .\r\nدر آن اثنا كنيزى از قبيله برون شد و گفت و شنيد كرد تا با وى انس گرفت ، سپس گفت : « از كدام قبيله‌اى كه دوران فصاحتت دراز باد . » گفت : « از بنى تميم » گفت : « گويندهء اين شعر را ميشناسى كه گويد : « مردم تميم به راه فرومايگى از شتر - مرغ راهبرترند و اگر به راه زندگى روند گمراه شوند ، اگر ككى سوار بر شپشى بجمع تميميان حمله كند فرار ميكنند . روز شب را محو مىكند ، اما ننگهاى بزرگ از تميم بر نميخزد . » گفت : « نه به خدا من از بنى تميم نيستم . » گفت : « از كدام قبيله‌اى ؟ » گفت : « از قوم عجل » گفت : « گويندهء اين سخن را ميشناسى كه گويد :\r\n\r\n","description":"","footnote":"","page_name":" 276 ","page_number":284},
  {"content":"\r\n\r\n« مردم بخشش كافى ميكنند اما بخشش بنى عجل سه چهار است ، وقتى يك عجلى در جايى بميرد قبر او را يك ذراع و يك انگشت ميكنند . » گفت : « نه به خدا من از عجل نيستم . » گفت : « پس از كدام قبيله‌اى ؟ » گفت : « از بنى يشكر » گفت :\r\n« گويندهء اين سخن را ميشناسى كه گويد : « وقتى لباس يك يشكرى با لباس تو تماس يابد ، ياد خدا مكن تا تطهير كنى . » گفت : « نه به خدا من از بنى يشكر نيستم . » گفت : « پس از كدام قبيله‌اى ؟ » گفت : « از عبد القيس . » گفت گويندهء اين سخن را مىشناسى كه گويد : « عبد القيس خوار و زبون است ، وقتى پياز و سركه و نمكى بدست آرند چون نبطى كه نى خيس شده را بدور اندازد زنان را بيرون ميكنند . » گفت : « نه به خدا من از عبد القيس نيستم . » گفت : « پس از كدام قبيله‌اى ؟ » گفت :\r\n« از باهله . » گفت : « گويندهء اين سخن را ميشناسى كه گويد :\r\n« وقتى نيكخويان بكسب فضايل انبوه شوند باهلى از انبوه دورى كند ، اگر خليفه نيز باهلى بود با كريمان همچشمى نميتوانست كرد ، آبروى باهلى اگر هم آن را مراقبت كند مانند دستمال سفره است » گفت : « نه به خدا من از باهله نيستم . » گفت : « پس از كدام قبيله‌اى ؟ » گفت : « از بنى فزاره » گفت گويندهء اين سخن را ميشناسى كه گويد : « وقتى بافزارى تنها ميمانى شتر خود را به او مسپار و مهار آن را محكم كن ، اين قوم وقتى ميهمان بناحيهء ايشان درآيد بمادرشان گويند روى آتش پيشاب كن » گفت : « نه به خدا من از فزاره نيستم » گفت : « پس از كدام قبيله‌اى ؟ » گفت : « از ثقيف » گفت : « گويندهء اين سخن را ميشناسى كه گويد : « نسب شناسان پدر ثقيف را گم كرده‌اند كه آنها جز گمراهى پدرى ندارند ، اگر ثقيفان نسب به كسى برند زحمت بى جا مىبرند ، گرازهاى زباله‌اند ، بكشيدشان كه خونشان بر شما حلال است . » گفت : « نه به خدا من از ثقيف نيستم . » گفت : « پس از كدام قبيله‌اى ؟ » گفت : « از بنى عبس » گفت : « آيا گويندهء اين سخن را مىشناسى كه گويد :\r\n273\r\n\r\n","description":"","footnote":"","page_name":" 277 ","page_number":285},
  {"content":"\r\n\r\n274 « وقتى زن عبسى پسرى بياورد بشارتش بده كه بهره‌اش فرومايگى است . » گفت : « نه به خدا من از عبس نيستم . » گفت : « پس از كدام قبيله‌اى ؟ » گفت : « از ثعلبه . » گفت : « گويندهء اين سخن را ميشناسى كه گويد : « ثعلبة بن قيس بدترين اقوامند و با همسايه از همه فرومايه‌تر و خيانتكارترند . » گفت : « نه به خدا من از ثعلبه نيستم . » گفت : « پس از كدام قبيله‌اى ؟ » گفت : « از غنى . » گفت : « گويندهء اين سخن را مىشناسى كه گويد : « وقتى زن غنوى پسرى آرد بشارتش ده كه خياطى نكو آورده است . » گفت : « نه به خدا من از غنى نيستم » گفت : « پس از كدام قبيله‌اى ؟ » گفت : « از بنى مره » گفت : « گويندهء اين سخن را ميشناسى كه گويد » وقتى زن مرى دست را حنا بندد ، شوهرش بده و از زنا كردنش ايمن مباش . » گفت : « نه به خدا من از بنى مره نيستم . » گفت : « پس از كدام قبيله‌اى ؟ » گفت : « از بنى ضبه . » گفت : « گويندهء اين سخن را ميشناسى كه گويد : « اى ابن مكعبر چشمانت كبود شده چنان كه چشم همهء ضبيان از فرومايگى كبود مىشود . » گفت : « نه به خدا من از بنى ضبه نيستم . » گفت : « پس از كدام قبيله‌اى ؟ » گفت : « از بجيله » گفت :\r\n« گويندهء اين سخن را مىشناسى كه گويد : « وقتى بجيله فرود آمد ، پرسيديم تا بدانيم كجا مقام گرفته‌اند ، بجيله هنگام انتساب نميداند پدرش قحطان است يا نزار كه بجيله در ميانه مانده و از هر طرف چون موى بينى كنده شده است . » گفت :\r\n« نه به خدا من از بجيله نيستم » گفت : « پس از كدام قبيله‌اى ؟ » گفت : « از بنى ازد . » گفت : « گويندهء اين سخن را ميشناسى كه گويد : « وقتى زن ازدى پسر بيارد بشارتش ده كه ملاحى ماهر آورده است . » .\r\nگفت « نه به خدا من از ازد نيستم . » گفت : « واى بر تو پس از كدام قبيله‌اى ؟\r\nمگر شرم ندارى ؟ راست بگو . » گفت : « از خزاعه » گفت : « گويندهء اين سخن را ميشناسى كه گويد : « وقتى خزاعه به چيز قديم تفاخر كند ، افتخار او بشرابخوارگى است ، كعبهء خدا را علنا بيك مشك بفروختند و چه سابقهء بدى اندوختند » گفت : « نه به خدا\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nمن از خزاعه نيستم » گفت : « پس از كدام قبيله‌اى ؟ » گفت : « از سليم » گفت : « گويندهء اين سخن را ميشناسى كه گويد : « اين سليمان كه خدايشان پراكنده كند انگشت به كار مىبرند كه . . . شان وامانده است » گفت : « نه به خدا من از سليم نيستم . » گفت :\r\n« پس از كدام قبيله‌اى ؟ » گفت : « از لقيط . » گفت : « گويندهء اين سخن را ميشناسى كه گويد : « بجان تو دريا و بيابان از . . . مردم بنى لقيط گشادتر نيست ، قوم لقيط از همهء كسانى كه بر مركب سوار ميشوند ، بدتر و از هر چه بر زمين ميخزد فرومايه‌ترند ، خدا بنى لقيط را لعنت كند كه باقيماندهء اسيرانى از قوم لوطند . » گفت : « نه به خدا من از لقيط نيستم . » گفت : « پس از كدام قبيله‌اى ؟ » گفت : « از كنده . » گفت :\r\n« گويندهء اين سخن را ميشناسى كه گويد :\r\n« كندى بپارچه و موزه و پرده و قبر تفاخر مىكند » گفت : « نه به خدا من از كنده نيستم . » گفت : « پس از كدام قبيله‌اى ؟ » گفت : « از خثعم » گفت : « گويندهء اين سخن را ميشناسى كه گويد : « اگر بقوم خثعم سوت بزنى با ملخها در همه جا پراكنده ميشوند . » گفت : « نه به خدا من از خثعم نيستم . » گفت : « پس از كدام قبيله‌اى ؟ » گفت : « از طى . » گفت : « گويندهء اين سخن را ميشناسى كه گويد : « قوم طى نبطانند كه فراهم آمده و كلمهء طيان ( گل كش ) را به زبان آورده‌اند و دوام يافته‌اند ، اگر ككى بالهاى خود را بر دو كوه طى بگيرد سايه خواهند داشت . » گفت : « نه به خدا من از طى نيستم . » گفت : « پس از كدام قبيله‌اى ؟ » گفت : « از مزينه » گفت : « گويندهء اين سخن را ميشناسى كه گويد : « مزينه قبيلهكى است كه اميد كرم و دين از آن نبايد داشت » گفت : « نه به خدا من از مزينه نيستم » گفت پس از كدام قبيله‌اى ؟ » گفت : « از نخع » گفت : « گويندهء اين سخن را ميشناسى كه گويد :\r\n« وقتى نخعيان فرومايه همگى چاشت كنند مردم از كثرت ازدحامشان آزار ببينند ، مردم نخع به بزرگى انتساب ندارند و از زمرهء بزرگان بشمار نيستند » گفت :\r\n« نه به خدا من از نخع نيستم . » گفت : « پس از كدام قبيله‌اى ؟ » گفت : « از اود » گفت :\r\n\r\n","description":"","footnote":"","page_name":" 279 ","page_number":287},
  {"content":"\r\n\r\n« گويندهء اين سخن را ميشناسى كه گويد : « وقتى بديار اود فرود آمدى بدان كه از دست آنها نجات نخواهى يافت ، بسالخورده و خردسالشان اعتماد مكن كه اين قوم همگيشان چوب زنند » گفت : « نه به خدا من از اود نيستم . » .\r\nگفت : « پس از كدام قبيله‌اى ؟ » گفت : « از لخم » گفت : « گويندهء اين سخن را ميشناسى كه گويد : « وقتى قومى به مفاخر قديم خويش انتساب جويند افتخار بخشش از همهء لخميان دور باشد » گفت : « نه به خدا من از لخم نيستم . » گفت : « پس از كدام قبيله‌اى ؟ » گفت : « از جذام » گفت : « گويندهء اين سخن را ميشناسى كه گويد :\r\n« وقتى جام شراب را در قبال مكرمتى دهند از جذام دور شود . » گفت : « نه به خدا من از جذام نيستم . » گفت : « واى بر تو از كدام قبيله‌اى ، شرم ندارى كه اين همه دروغ ميگوئى ؟ » گفت : « من از تنوخم و اين راست است . » گفت : « گويندهء اين سخن را ميشناسى كه گويد :\r\n« وقتى قوم تنوخ به قصد غارت و انتقام آبگاهى را طى كند چنان باز گردد كه پيش خدا زبون و پيش كسان و همسايگان بد نام باشد . » گفت : « نه به خدا من از تنوخ نيستم . » گفت : « مادرت عزايت را بگيرد پس از كدام قبيله‌اى ؟ » گفت : « از حمير . » گفت : « گويندهء اين سخن را ميشناسى كه گويد : « شنيدم كه قوم حمير هجو من مىكند ، فكر نميكردم كه آنها وجود دارند يا خلق شده‌اند ، قوم حمير اعتبارى ندارد چون چوب صحرا كه نه آب دارد و نه برگ ، هر چه بمانند بسيار نشوند و اگر روباهى بر آنها پيشاب كند غرق شوند . » گفت : « نه به خدا من از حمير نيستم . » گفت : « پس از كدام قبيله‌اى ؟ » گفت : « از يحابر » گفت : « گويندهء اين سخن را ميشناسى كه گويد : « اگر جيرجيركى بسرزمين يحابر جيرجير كند بميرند و در خاك بپوسند . » گفت : « نه به خدا من از يحابر نيستم . » گفت : « پس از كدام قبيله‌اى ؟ » گفت : « از قشير » گفت : گويندهء اين سخن را ميشناسى كه گويد : « اى بنى قشير سالار شما را كشتم و اكنون نه فديه‌اى و نه خونبهائى هست » گفت : « نه به خدا من از قشير نيستم . »\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nگفت : « پس از كدام قبيله‌اى ؟ » گفت : « از بنى اميه . » گفت : « گويندهء اين سخن را ميشناسى كه گويد :\r\n« بنيان بنى اميه سستى گرفت و نابودى آن بر خدا آسان شد ، كه بروزگار سلف بنى اميه در قبال قدرت خدا جسور بودند ، نه خاندان حرب اطاعت پيمبر كردند و نه خاندان مروان از خدا ترسيدند » گفت : « نه به خدا من از بنى اميه نيستم . » گفت : « پس از كدام قبيله‌اى ؟ » گفت : « از بنى هاشم » گفت : « گويندهء اين سخن را ميشناسى كه گويد :\r\n« اى بنى هاشم بسوى نخلستان خود باز گرديد كه خرما يك كيل بدرهمى شده است ، اگر گويند ما قوم محمد پيغمبريم ، نصارى نيز قوم عيسى بن مريم بوده‌اند . » گفت : « نه به خدا من از بنى هاشم نيستم » گفت : « پس از كدام قبيله‌اى ؟ » گفت : « از همدان » گفت : « گويندهء اين سخن را ميشناسى كه گويد : « وقتى آسياى جنگ بر سر مروان بگردد قوم همدان اسب‌ها را هى كنند و بسرعت از جنگ بگريزند . » گفت : « نه به خدا من از همدان نيستم . » گفت : « پس از كدام قبيله‌اى ؟ » گفت : « از قضاعه . » گفت : « گويندهء اين سخن را ميشناسى كه گويد : « هيچكس از قضاعه نبايد بخاندان خود فخر كند كه نه از يمن خالصند و نه از مضر ميانه حالند كه پدرشان نه قحطان است و نه مضر ، پس آنها را بجهنم رها كنيد . » گفت : « نه به خدا من از قضاعه نيستم . » گفت : « پس از كدام قبيله‌اى ؟ » گفت : « از شيبان » گفت : گويندهء اين سخن را ميشناسى كه گويد « شيبانيان مردمى فراوانند و همگى دروغگوى فرومايه‌اند بزرگ شريف و نجيب و بزرگوار ميان آنها نيست . » گفت : « نه به خدا من از شيبان نيستم . » گفت : « پس از كدام قبيله‌اى ؟ » گفت : « از بنى نمير . » گفت : « گويندهء اين سخن را ميشناسى كه گويد :\r\n« چشم فرو نه كه تو از بنى نميرى و از قوم كعب و كلاب نيستى اگر . . . هاى بنى نمير را بر آهن گذارند آب شود . » گفت : « نه به خدا من از نمير نيستم . » گفت « پس از كدام قبيله‌اى ؟ » گفت : « از تغلب » گفت : « گويندهء اين سخن را ميشناسى كه 278\r\n\r\n","description":"","footnote":"","page_name":" 281 ","page_number":289},
  {"content":"\r\n\r\n279 گويد : « از قوم تغلب دائى مخواه كه دائى زنگى از آنها محترمتر است ، وقتى در انتظار پذيرائى سرفه كنى تغلبى . . . ن بخارد و مثل گويد . » گفت : « نه به خدا من از تغلب نيستم . » گفت : « پس از كدام قبيله‌اى ؟ » گفت : « از مجاشع » گفت : « گويندهء اين سخن را ميشناسى كه گويد : « از دورى دختران مجاشع كه وقتى گوش فرا دارى عرعر خر ميكنند ، گريه ميكنى » گفت : « نه به خدا من از مجاشع نيستم . » گفت : « پس از كدام قبيله‌اى » گفت : « از بنى كلب » گفت : « گويندهء اين سخن را ميشناسى كه گويد : « به كلبى و به در خانه‌اش نزديك نشويد كه رهگذر روشنى آتش او را نخواهد ديد . » گفت :\r\n« نه به خدا من از بنى كلب نيستم . » گفت : « پس از كدام قبيله‌اى ؟ » گفت : « از تيم » گفت : « گويندهء اين سخن را ميشناسى كه گويد :\r\n« زن تيمى كه چهره‌اش چون خرطوم فيل است آسيا را با انگشتانى كه هرگز خدمت نديده ميگرداند . » گفت : « نه به خدا از تيم نيستم . » گفت : « پس از كدام قبيله‌اى ؟ » گفت : « از جرم » گفت : « گويندهء اين سخن را ميشناسى كه گويد : « مردم جرم به من وعده عصارهء تاك ميدهند آنها را با اين عصاره چكاره است ، وقتى حلال بود آن را ننوشيدند و در روز بازار نخريدند ، وقتى حكم تحريم آن آمد جرمى از آن شكيبا نيست . » گفت : « نه به خدا من از جرم نيستم . » گفت : « پس از كدام قبيله‌اى ؟ » گفت : « از سليم . » گفت : گويندهء اين سخن را ميشناسى كه گويد : « وقتى به اميد غذا پيش مردم سليم روى همانطور كه رفته‌اى گرسنه باز خواهى گشت . » گفت : « نه به خدا من از سليم نيستم . » گفت : « پس از كدام قبيله‌اى ؟ » گفت : « از موالى هستم . » گفت :\r\n« گويندهء اين سخن را ميشناسى كه گويد : « هر كه زشتى و فرومايگى و ناسزا خواهد نزد موالى بجويد . » گفت : « قسم بخداى كعبه در نسب خويش خطا كرده‌ام من از قوم خوز هستم . » گفت : گويندهء اين سخن را ميشناسى كه گويد : « اى قوم خوز خدا هرگز بركتتان ندهد كه خوزيان جهنميانند » گفت : « نه به خدا من از قوم خوز نيستم . » گفت : « پس از كدام قومى ؟ » گفت : « از اولاد حام » گفت : گويندهء اين سخن\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nرا ميشناسى كه گويد :\r\n« از اولاد حام زن مگير كه بجز ابن اكوع همگى خلقت معيوب دارند . » گفت : « نه به خدا من از اولاد حام نيستم بلكه از اولاد شيطان رجيم هستم » گفت : « خدا ترا با پدرت شيطان لعنت كند ، گويندهء اين سخن را ميشناسى كه گويد : « اى بندگان خدا اين شيطان است كه دشمن شما و دشمن خداست او را بكشيد . » گفت : « ترا به خدا دست از من بدار . » گفت : « برخيز و با زبونى و زشتى ره خويش گير و همين كه ميان قبيله‌اى فرود آمدى در بارهء آنها شعرى مخوان تا بدانى چكاره‌اند و هرگز بجستجوى معايب مردم مباش كه هر قوم نيكى و بدى دارد ، مگر پيمبر خداى جهانيان كه او را از بندگان خويش برگزيده و از دشمن مصون داشته . و تو چنانى كه فرزدق گفته است : « وقتى بمنزلگاه قومى در آئى با زبونى به روى و ننگ بجا گذارى . » گفت : « به خدا هرگز شعرى نخواهم خواند . » .\r\nسفاح گفت : « اگر اين قصه را ساخته‌اى و اين اشعار را در بارهء قبايل مذكور به نظم آورده‌اى هنر كرده‌اى و سالار دروغگويانى ، و اگر قصه راست است و تو در نقل خود راستگوئى ، اين دخترك عامرى از همهء مردم حاضرجوابتر بوده و معايب مردم را بهتر ميدانسته است . » .\r\nمسعودى گويد : « سفاح بجز اين اخبار مصاحبه‌هاى نكو دارد كه شرح آن را در كتاب اخبار الزمان و اوسط آورده‌ايم . » 280\r\n\r\n","description":"","footnote":"","page_name":" 283 ","page_number":291},
  {"content":"\r\n\r\n281\r\n\r\nذكر خلافت ابو جعفر منصور\r\nبيعت ابو جعفر منصور عبد الله بن محمد بن على بن عبد الله بن عباس بن عبد المطلب وقتى انجام شد كه وى در راه مكه بود . عيسى بن على ، عمويش براى او بيعت گرفت و براى عيسى بن موسى نيز بعنوان جانشين او بيعت گرفت . و اين به روز يكشنبه دوازدهم ذىحجهء سال صد و سى و ششم بود . در آن وقت منصور چهل و يك ساله بود زيرا در ذى حجهء سال نود و پنجم تولد يافته بود مادرش كنيزى بنام سلامهء بربريه بود .\r\nوفاتش در اثناى سفر حج هنگام وصول به مكه در محل معروف به بستان بنى عامر از جادهء عراق بود . هنگام مرگ شصت و سه سال داشت و او را روى نپوشيده در مكه به خاك كردند زيرا در حال احرام بود . بقولى در بطحاء نزديك بئر ميمون درگذشت و در مجون به خاك رفت و سنش شصت و پنج سال بود . و الله اعلم .\r\n281\r\n\r\n","description":"","footnote":"","page_name":" 284 ","page_number":292},
  {"content":"\r\n\r\n282\r\n\r\nذكر شمه‌اى از اخبار و سرگذشت و مختصرى از حوادث ايام منصور\r\nاز سلامه مادر منصور نقل كرده‌اند كه گفته بود : « وقتى ابو جعفر منصور را آبستن بودم چنان ديدم كه گوئى شيرى از جلو من درآمد و سر دم نشست و بغريد و دم تكان داد و شيران از هر طرف بسوى او آمدند ، و چون شيرى به دو ميرسيد او را سجده ميكرد . » على بن محمد مدائنى آورده كه منصور گفته بود با مردى كور به راه شام همسفر شدم كه پيش مروان ميرفت تا شعرى را كه در بارهء مروان بن محمد گفته بود براى او بخواند ، از او خواستم شعر خود را براى من بخواند ، و مضمون آن چنين بود :\r\n« اى كاش از شعر من بوى مشك برخيزد ، از وقتى كه بنى اميه و بزرگان عبد شمس از خيف رفته‌اند در آنجا انسانى نمىبينم ، اينان خطيبان منبرها و چابكسوارانند و سخنگويانند كه گنگ نباشند ، وقتى سخن گويند عيب نشنوند و چون بگويند درست گويند ، درست گويند و خطا نگويند ، وقتى خردها سبكى گيرد خردمندند و چهره‌هائى مثل دينار روشن دارند . » .\r\nمنصور گويد تا او شعر خود را بسر برد پنداشتم كه ديدگانم كور مىشود ، وى\r\n\r\n","description":"","footnote":"","page_name":" 285 ","page_number":293},
  {"content":"\r\n\r\nمردى شيرين سخن و خوش صحبت بود ، پس از آن بسال صد و چهل و يكم به حج رفتم و در گرماى روز در ريگزار از مركب فرود آمدم و به وفاى نذرى كه داشتم پياده هميرفتم ، ناگهان به آن كور برخوردم و به همراهان خود اشاره كردم عقب بكشند ، آنها نيز عقب كشيدند . بكور نزديك شدم و دست او را گرفتم و سلامش گفتم ، گفت :\r\n« خدا مرا فداى تو كند تو كى هستى كه نميشناسمت ؟ » گفتم : « منم كه بروزگار بنى اميه در راه شام وقتى براى ملاقات مروان ميرفتى رفيق تو بودم . » به من سلام كرد و آهى كشيد و شعرى بدين مضمون گفت : « زنان بنى اميه بيوه شدند و دخترانشان يتيم شدند ، بختشان بخفت و ستارهء آنها سقوط كرد . ستاره وقتى سقوط مىكند كه بخت خفته باشد منبرها و تختها از آنها خالى شده و تا دم مرگ من بر آنها درود باد . » به دو گفتم : « مروان چقدر به تو داد ؟ » گفت : « مرا بى نياز كرد كه پس از او از كسى چيزى نخواهم . » گفتم : « چقدر ؟ » گفت : « چهار هزار دينار با خلعت‌ها و تعدادى گوسفند به من داد . » گفتم : « گوسفندها كجاست ؟ » گفت : « در بصره است . » گفتم : « آيا مرا خوب ميشناسى ؟ » گفت : « ترا بصحبت ميشناسم اما نسبت را نميدانم . » گفتم : « من ابو جعفر منصور امير مؤمنانم . » لرزيد و به زانو افتاد و گفت : « اى امير مؤمنان مرا معذور دار كه پسر عمويت محمد صلى الله عليه و سلم گفته است كه جانها به حكم فطرت نيكو كاران خويش را دوست دارند . » ابو جعفر گويد : « قصد كشتن او كردم ولى حرمت صحبت را به ياد آوردم و به مسيب گفتم : « رهايش كن . » و او را رها كرد كه برفت . پس از آن بفكر افتادم او را نديم خود كنم ، گفتم او را جستجو كنند و گوئى بيابان او را نابود كرده بود . » .\r\nربيع حكايت مىكند كه عيسى بن على و عيسى بن موسى و محمد بن على و صالح بن على و قثم بن عباس و محمد بن جعفر و محمد بن ابراهيم پيش منصور بودند و سخن از خليفگان بنى اميه و سرگذشت و تدبير ايشان و علت زوال ملكشان بميان آمد ، منصور گفت : « عبد الملك ستمگرى بود كه از هيچ چيز باك نداشت . سليمان همهء\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nهمتش شكم و زير شكمش بود . عمر بن عبد العزيز يك چشمى ميان كوران بود . مرد بنى اميه هشام بود ، بنى اميه ملك خويش را مضبوط و محفوظ داشتند و به كارهاى بزرگ ميپرداختند و از كارهاى حقير بر كنار بودند تا كار بفرزندان عياش آنها رسيد كه همه همتشان شهوت‌پرستى و لذت‌جوئى از معاصى خدا عز و جل بود ، غافل از آنكه خدا بگناهشان ميكشاند و مراقب اعمالشان است . در عين حال حفاظت خلافت را رها كردند و حق خدا و وظايف رياست را سبك گرفتند و در كار سياست سستى كردند خدا نيز عزتشان را گرفت و خوارشان كرد و نعمت از ايشان ببرد . » صالح بن على گفت : « اى امير مؤمنان وقتى عبد الله بن مروان در حال فرار با همراهان خود وارد سرزمين نوبه شد ، شاه نوبه از حال و وضع و سرگذشت و رفتار آنها بپرسيد كه همه را به دو خبر دادند ، آنگاه پيش عبد الله رفت تا از كارشان و علت زوال ملكشان بپرسد و با او سخنى گفت كه من به ياد ندارم ، آنگاه وى را از ديار خود راهى كرد . اگر رأى امير مؤمنان اقتضا كند او را بيارند تا قصهء خود را نقل كند . » منصور بگفت تا او را حاضر كردند . وقتى پيش وى آمد منصور به دو گفت : « اى عبد الله قصهء خود را با پادشاه نوبه براى من نقل كن . » گفت : « اى امير مؤمنان سوى نوبه رفتم و سه روز آنجا ببودم ، شاه نوبه پيش من آمد با آنكه فرشى گرانبها براى او گسترده بودم روى زمين نشست . گفتم : « چرا روى فرش ما ننشستى ؟ » گفت : « براى اينكه من شاهم و هر شاهى بايد در قبال عظمت خدا عز و جل كه او را علو مقام داده تواضع كند . » آنگاه گفت : « چرا شراب را كه در كتاب شما حرام شده ميخوريد ؟ » گفتم : « بندگان ما و اشخاص معمولى به اين كار جسارت ورزيده‌اند . » گفت : « چرا زراعت را با اسبان خود پايمال ميكنيد در صورتى كه تباهى در كتاب شما حرام است . » گفتم « اين كار را بندگان ما و اشخاص متوسط از روى جهالت كرده‌اند . » گفت : « چرا ديبا و حرير و طلا را كه در كتاب و دين شما حرام است ميپوشيد ؟ » گفتم : « ملك از دست ما برفت و ما از قوم عجم كه بدين ما آمده بودند يارى خواستيم و آنها بخلاف رضاى ما اين\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nچيزها را پوشيده‌اند . » وى به زمين نگريستن گرفت ، گاهى دست خود را ميگردانيد و گاه به زمين ميزد و ميگفت : « بندگان ما و اشخاص متوسط و عجمانى كه بدين ما آمده‌اند . » آنگاه سر برداشت و گفت : « اينطور كه ميگوئى نيست بلكه شما حرام خدا را حلال دانسته‌ايد و مرتكب محرمات شده‌ايد و در ملك خود ستم كرده‌ايد . بسبب گناهانتان خدا عزت از شما بگرفته و خوارتان كرده و هنوز بليهء خدا در بارهء شما بكمال نرسيده و من بيم دارم در ديار من عذاب بشما در آيد و به من نيز برسد حق مهمانى سه روز است به اندازه‌اى كه حاجت دارى توشه برگير و از سرزمين من برو . » من نيز چنين كردم . » و منصور شگفتى كرد و مدتى به انديشه در شد و در بارهء عبد الله رقت كرد و ميخواست وى را آزاد كند . اما عيسى بن على با اين كار مخالفت كرد و منصور دوباره او را بحبس فرستاد . مسعودى گويد : بسال دهم خلافت منصور يعنى سال صد و چهل و هشتم ، ابو عبد الله محمد بن جعفر بن محمد بن على بن حسين بن على ابى طالب رضى الله عنهم در شصت و پنج سالگى وفات يافت . گويند مسموم شده بود .\r\nوى در بقيع در جوار پدر و جدش به خاك رفت و بر قبر آنها در بقيع تا كنون قطعه مرمرى هست كه بر آن نوشته است : « بسم الله الرحمن الرحيم . الحمد لله مبيد الامم و محيى الرمم هذا قبر فاطمة بنت رسول الله صلى الله عليه و سلم سيدة نساء العالمين و قبر الحسن بن على بن ابى طالب و على بن الحسين بن على بن ابى طالب و محمد بن على و جعفر بن محمد رضى الله عنهم . » .\r\nابو جعفر منصور ، ابن عطيهء باهلى را وزارت داد . پس از او ابو ايوب موريانى جوزى را وزارت داد . ابو ايوب با ابو جعفر سوابقى داشت ، از جمله اينكه او دبير سليمان بن حبيب بن مهلب بود و سليمان در ايام امويان منصور را تازيانه زده بود و ميخواست با او بىحرمتى كند اما ابو ايوب ، دبير سليمان ، منصور را از چنگ او رها كرده بود و اين سبب ارتباط او با منصور شد . وقتى وزارت يافت به ربودن اموال و سوء نيت متهم شد و منصور قصد داشت او را بكشد . مدتى گذشت و او هر وقت پيش\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nمنصور ميرفت ، گمان ميرفت او را خواهد كشت اما سالم برون ميشد . گفتند روغنى همراه داشت كه جادو شده بود و هر وقت پيش منصور ميخواست برود از آن روغن به ابروى خود ميماليد ، به همين جهت « روغن ابو ايوب » ميان مردم ضرب المثل شد .\r\nپس از آن منصور او را بكشت و ابان بن صدقه را بدبيرى گرفت تا بمرد .\r\nبا ابو جعفر در بارهء تدبير هشام در يكى از جنگها سخن گفتند و او مردى را كه در رصافهء هشام مقيم بود احضار كرد و گفت : « و تو مصاحب هشام بودى ؟ » گفت : « بله اى امير مؤمنان . » گفت : « به من بگو در جنگ سال فلان و فلان چه تدبير كرد . » گفت :\r\n« وى رضى الله عنه چنين و چنان كرد و رحمه الله فلان و به همان كرد » منصور از اين بخشم آمد و گفت : « بر خيز خدا نسبت به تو خشمگين باد ، بر فرش من نشسته‌اى و بدشمن من رحمت ميفرستى ؟ » او نيز برخاست و گفت : « دشمن تو طوق منتى به گردن من دارد كه هيچكس جز مرده‌شور آن را نتواند برداشت . » منصور بگفت تا او را بياوردند و گفت : « چه گفتى ؟ » گفت : « او مرا از محنت سؤال مصون كرد و از وقتى او را ديدم بر در عربى يا عجمى نايستادم و بر من واجب است او را به نيكى ياد كنم و ستايش او گويم . » .\r\nگفت : « مرحبا بمادرى كه ترا زاد . حقا كه از نسل آزادگان و كريمانى . » آنگاه سخن او را شنيد و وى را جايزه‌اى فرمود . گفت : « اى امير مؤمنان حاجت به اين ندارم اما ميگيرم كه ببخشش تو سرفرازى كنم و بصلهء تو مفتخر شوم . » و آن را بگرفت . منصور گفت : « مرحبا به تو اگر در قوم تو جز تو كسى نباشد براى آن شرفى اندوخته‌اى . » و چون برفت بمصاحبان خود گفت : « نكوئى با چنين كسان سزاست . در اردوى ما نظير او كجا پيدا مىشود ؟ » .\r\nمعن بن زائده پيش منصور آمد و چون او را بديد ، گفت : « اى معن تو بودى كه در مقابل اين شعر صد هزار درم به مروان بن ابى حفصه دادى كه گويد : « معن بن زائده همانست كه بنى شيبان را از او شرف روى شرف افزوده شد ؟ » معن گفت : « نه\r\n\r\n","description":"","footnote":"","page_name":" 289 ","page_number":297},
  {"content":"\r\n\r\nاى امير مؤمنان اين مبلغ را در قبال اين سخن دادم كه گفت : « به روز هاشميه پيش روى خليفهء خدا شمشير برهنه داشتى و از او دفاع كردى و از شمشير و نيزه حفاظ او بودى . » گفت : « آفرين اى معن . » معن از ياران يزيد بن عمر بن هبيره بود و تا روز هاشميه نهان ميزيست . عده‌اى از مردم خراسان بجستجوى او بودند بدين جهت با عمامه و روى پوشيده در آنجا حضور يافت ، وقتى ديد كه جماعت به منصور حمله كردند ، پيش رفت و در مقابل منصور آنها را بشمشير زدن گرفت ، وقتى عقب نشستند و پراكنده شدند ، منصور گفت : « تو كيستى ؟ » او نيز حايل از چهره برداشت و گفت « اى امير مؤمنان من معن بن زائده‌ام كه مرا ميجوئى . » وقتى منصور از آنجا برفت او را امان داد و عطا داد و گرامى داشت و خلعت و منزلت بخشيد .\r\nابن عياش منتوف حكايت كند كه روزى منصور در مجلس خود بر طاق دروازهء خراسان كه يكى از دروازه‌هاى شهر نو بنياد بغداد بود نشسته بود . وى بر هر يك از دروازه‌هاى شهر مجلسى ساخته بود كه رو به ولايت مجاور داشت . چهار دروازه بود كه بخيابان دور شهر گشوده ميشد و طاق داشت و تا كنون يعنى بسال سيصد و سى و دو بجاست . نخستين ، دروازهء خراسان بود كه دروازهء دولت نام داشت كه اقبال دولت عباسى از خراسان بود ، پس از آن دروازهء شام كه به طرف شام بود ، آنگاه دروازهء كوفه كه به طرف كوفه بود ، پس از آن دروازهء بصره كه به طرف بصره بود و ما خبر بناى اين شهر را با اينكه چگونه منصور محل آن را ما بين دجله و فرات و دجيل و صراة ، كه رشته‌هاى منشعب از فرات است انتخاب كرد ، با اخبار بغداد و علت تسميهء آن و سخنانى كه در اين باب گفته‌اند ، با خبر قبة الخضرا كه در اين روزگار ويران شده است با قصهء قبة الخضرا كه حجاج در واسط عراق ساخت و تا كنون يعنى بسال سيصد و سى و دو بجاست ، همه را در كتاب اوسط كه اين كتاب پس از آنست آورده‌ايم .\r\nمنصور بالاى دروازهء خراسان نشسته بود كه تيرى بيامد و جلو او بيفتاد .\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nمنصور سخت بترسيد ، آنگاه تير را گرفت و زير و رو كرد و ميان دو پر تير ، شعرى نوشته بود بدين مضمون : « آيا تا روز قيامت بزندگى طمع ميدارى و پندارى كه معاد براى تو نيست ؟ ترا از گناهانت و پس از آن در بارهء بندگان خدا خواهند پرسيد » و پهلوى پر ديگر شعرى بدين مضمون بود : « وقتى روزگار نيكو شد نسبت بدان گمان نيك بردى و از بديها كه تقدير پيش ميآرد بيم نكردى ، شبها به تو روى خوش نشان داد و فريب آن خوردى ، ولى هنگامى كه شبها خوش است حوادث بد ميآيد » آنگاه نزديك پر ديگر شعرى خواند كه مضمون آن چنين بود : « تقدير به راه خود ميرود پس صبورى كن كه بيك حال نماند روزى بينى كه فرومايهء قوم را به آسمان برد ، روزى ديگر بلند رتبه را فرود آورد » و بر يك طرف نيز نوشته بود :\r\n« مظلومى از همدان در حبس تو است » فورا گروهى از خاصان خود را بفرستاد تا محبسها را جستجو كردند و در يكى از دخمه‌هاى محبس كه چراغى در آنجا ميسوخت پيرى را بديدند . بر در محبس بوريايى آويخته بود و پير در بند آهنين بود و رو به قبله نشسته اين آيه را مكرر ميخواند : « و سيعلم الذين ظلموا اى منقلب ينقلبون » پرسيدند : « از كجائى ؟ » گفت : « از همدان » او را ببردند و پيش روى منصور نهادند .\r\nاز حال و كار او پرسيد ، گفت : « از متمكنان همدانم ، والى تو به همدان آمد ، من ملكى دارم كه در آمد آن هزار هزار درم است ، ميخواست آن را از من بگيرد ، ندادم . مرا به بند كرد و به بغداد فرستاد و به تو نوشت كه من ياغيم و مرا بمحبس انداختند » گفت :\r\n« چند وقت است در محبسى ؟ » گفت : « چهار سال » بگفت تا بند از او بردارند و نكوئى كنند و آزادى دهند و بجاى نكو فرود آرند سپس او را بخواست و گفت : « اى پير - مرد ملك ترا پس ميدهيم و خراج آن را مادام كه تو زنده‌اى و ما زنده‌ايم به تو مىبخشيم . حكومت همدان را نيز به تو ميدهيم و كار تنبيه حاكم را نيز به نظر تو واميگذاريم . » وى براى منصور از خدا پاداش نكو طلبيد و بقاى او را بدعا خواست و گفت : « اى امير مؤمنان ملك را ميگيرم ، براى حكومت صلاحيت ندارم و حاكم ترا نيز مىبخشم »\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nمنصور مالى فراوان به دو بخشيد و نكوئى بسيار كرد و حلال بود خواست و او را محرمانه به همدان فرستاد و حاكم را از آنجا برداشت و به واسطهء خطائى كه كرده بود و از روش عدالت منحرف شده بود او را مجازات كرد و از پير مرد بخواست تا در بارهء كارهاى خويش و اخبار همدان با وى مكاتبه كند و رفتار حكام را در بارهء جنگ و خراج به دو خبر دهد . آنگاه منصور شعرى خواند كه مضمون آن چنين بود :\r\n« هر كه بروزگار باشد از تغييرات آن مصون نيست كه روزگار شيرين و تلخ دارد .\r\nهر چيزى و گر چه سلامت آن دراز ماند وقتى بسر رسيد ، كوتاه باشد » .\r\nروزى منصور به سالم بن قتبه گفت : « در بارهء ابو مسلم چه نظر ميدهى ؟ » گفت :\r\n« اگر در آسمان و زمين دو خدا بود كار آن تباه ميشد » گفت : « اى ابن قتيبه بس است سخن به گوش شنوا گفتى » ابن دأب و ديگران از عيسى بن على نقل كرده‌اند كه گفته بود : « منصور پيوسته در همه كار خويش با ما مشورت ميكرد ، تا ابراهيم ابن هرمه قصيده‌اى بمدح او گفت كه دو شعر آن بدين مضمون بود : « وقتى كارى اراده كند با ضمير خويش نجوا كند كه ضمير وى عقل مختلف ندارد و دو گوش را در راز خويش شركت ندهد و با دو انگشت نيروى ريسمان را بگسلد . » .\r\nوقتى منصور ميخواست ابو مسلم را بكشد مردد بود كه نظر خويش را به كار برد يا در بارهء او مشورت كند و از ترديد بىخواب شده بود و شعرى بدين مضمون ميخواند :\r\n« ميان دو كار كه آن را نيازموده‌ايم بترديدم و جان من با ترديد پنجه نزده است .\r\nهيچ چيز چون انديشهء نهانى كه از حوادث زاده باشد خاطر را آشفته نميكند .\r\nفرزندان عدنان دانسته‌اند كه من در اين گونه موارد صاحب اقدام و جسورم . » .\r\nو چنان بود كه عبد الله بن على با منصور مخالفت كرد و مردم شام را كه با او بودند بخلافت خويش خواند كه با او بيعت كردند . ميگفت : « سفاح خلافت را پس از خويش به كسى داده كه مأمور كشتن مروان شود . » وقتى منصور از رفتار عبد الله خبر يافت ، به دو نوشت : « من نيز با تو چنان ميشوم كه با من شده‌اى . زمانه را روزهاست\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nكه حوادث ناگوار دارد . » آنگاه ابو مسلم را بمقابلهء او فرستاد كه بديار نصيبين در محل معروف به دير اعور با وى جنگها داشت . دو گروه مدتها در جنگ پايدارى كردند و خندقها بكندند . آنگاه عبد الله بن على با سپاه خود فرارى شد و با تنى چند از خواص خود به بصره رفت كه حاكم آن برادر وى سليمان بن على ، عموى منصور بود .\r\nابو مسلم همهء چيزها را كه در اردوگاه عبد الله بود به تصرف آورد ، منصور يقطين بن موسى را پيش او فرستاد كه خزاين عبد الله را ضبط كند ، وقتى يقطين پيش ابو مسلم رفت به دو سلام گفت ، ابو مسلم گفت : « سلام بر تو مباد اى مادر فلانى من بر خونها امينم اما بر اموال امين نيستم ؟ » يقطين گفت : « اى امير چرا چنين ميگوئى ؟ » گفت : « رفيقت ترا فرستاده تا خزاينى را كه بدست من است بگيرى . » گفت : « زنم سه طلاقه باشد اگر امير مؤمنان مرا جز براى تبريك فيروزى تو فرستاده باشد » .\r\nابو مسلم او را در بغل گرفت و پهلوى خود بنشانيد و چون برفت ، بياران خود گفت :\r\n« به خدا ميدانم زن خود را سه طلاقه كرد ولى نسبت برفيقش وفادار ماند . » .\r\nآنگاه ابو مسلم از جزيره حركت كرد و دل بمخالفت منصور داشت ، راه خراسان را پيش گرفت و از عراق منحرف شد و آهنگ خراسان كرد . منصور نيز از انبار رو سوى مداين نهاد و در روميهء مداين كه كسرى ساخته بود و خبر آن را سابقا در همين كتاب گفته‌ايم ، فرود آمد و به ابو مسلم نوشت : « من ميخواهم در بارهء بعضى چيزها با تو گفتگو كنم كه نميشود نوشت به اين طرف بيا كه توقف تو چندان طول نخواهد كشيد . » ابو مسلم نامه را بخواند و همچنان به راه خود رفت و منصور جرير بن يزيد بن عبد الله بجلى را كه يگانهء روزگار و داهيهء عصر خويش بود و از روزگار قديم در خراسان با ابو مسلم آشنائى داشت ، پيش ابو مسلم فرستاد كه با او گفت : « اى امير همهء مردم را بخاطر اين خاندان رها كرده‌اى اكنون بر تو عيب گيرند و گويند انتقام قومى را گرفت و بيعت آنها را بشكست ، و كسانى كه\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nاكنون از مخالفتشان ايمنى به مخالفت تو برخيزند . وضع پيش خليفه چندان ناخوشايند نيست و من عقيده ندارم كه به اين صورت به روى . » ابو مسلم مىخواست از بازگشت سخن گويد ، مالك بن هيثم به دو گفت : « چنين مكن . » و او به مالك گفت : « واى بر تو دچار شيطان شده‌ام اما دچار چنين كسى نشده‌ام . » مقصودش جرير بود .\r\nابو مسلم خبر خويش را در كتب سلف ديده بود كه در روم كشته خواهد شد و اين سخن را مكرر ميگفته است كه در غيبنامه‌ها ديده كه در روم كشته مىشود و دولتى را بر ميچيند و دولتى به وجود ميآورد . وقتى پيش منصور بازگشت مردم از او استقبال كردند ، منصور نيز او را بگرمى پذيرفت و گفت : « نزديك بود به روى و من چيزهائى را كه ميخواستم ، با تو نگفته باشم » گفت : « اى امير مؤمنان اكنون آمده‌ام كه دستور خويش را بدهى . » به دو گفت تا به منزل خويش رود . كه در مورد او منتظر فرصت بود . ابو مسلم بارها پيش منصور رفت و او چيزى اظهار نكرد ، يك بار نيز پيش وى رفت كه اظهار نارضائى كرد . آنگاه ابو مسلم پيش عيسى بن موسى كه در بارهء وى نظر مساعد داشت ، رفت و از او خواست كه همراه وى پيش منصور رود تا با حضور وى از منصور گله كند . عيسى به دو گفت پيش منصور برود و او نيز از عقب ميرسد . ابو مسلم به اردوگاه منصور رفت كه بر ساحل دجله در روميهء مداين بود و داخل شد و زير سايبان و بقولى در ايوان بنشست . به دو گفتند منصور براى نماز وضو ميگيرد . منصور از پيش برئيس نگهبانان خود عثمان بن نهيك و عده‌اى ديگر كه شبيب بن رواح مروروذى و ابو حنيفه حرب بن قيس نيز از آن جمله بودند ، گفته بود پشت تختى كه عقب سر ابو مسلم بود بايستند و دستور داده بود تا وقتى با ابو مسلم عتاب مىكند يا سخن بلند ميگويد نمودار نشوند و همين كه دست بدست زد نمودار شوند و گردن و هر جاى او را كه بدسترس بود با شمشير بزنند .\r\nمنصور بنشست ، ابو مسلم از جاى خود برخاست و درون رفت و به دو سلام گفت . منصور جواب سلام گفت و اجازهء نشستن به دو داد و ساعتى با وى سخن گفت ، آنگاه\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nعتاب آغاز كرد و گفت : « فلان و به همان كردى . » ابو مسلم گفت : « پس از آن همه كوشش و خدمت با من بدينسان سخن نبايد گفت . » گفت : « اى نابكار زاده هر چه كردى بكمك بخت و اقبال ما كردى ، اگر يك كنيز سياه نيز بجاى تو بود اين كارها را انجام توانست داد ، مگر تو نبودى كه نامه به من نوشتى و بنام خودت آغاز كردى ؟ مگر تو نبودى كه نامه به من نوشتى و از آسيه دختر على خواستگارى كردى و مدعى شدى كه پسر سليط بن عبد الله بن عباس هستى ؟ اى بى مادر كارت خيلى بالا گرفته است ! » ابو مسلم دست او را گرفته بود و مينواخت و ميبوسيد و عذر ميخواست . آخرين سخنى كه منصور با وى گفت اين بود كه « خدا مرا بكشد اگر ترا نكشم » و قضيهء قتل سليمان بن كثير را به ياد او آورد ، آنگاه دست خود را بدست ديگر زد و اين گروه بيرون آمدند ، عثمان بن نهيك زودتر از همه ضربت سبكى با شمشير به دو زد كه بند شمشير ابو مسلم را بريد . شبيب بن رواح نيز ضربتى زد و پاى او را قطع كرد ، ضربتهاى مكرر به دو رسيد و اعضايش در هم آميخت تا كارش تمام شد . منصور بانگ ميزد : « بزنيد خدا دستهايتان را نبرد . » هنگام ضربت نخستين ابو مسلم گفت .\r\n« اى امير مؤمنان مرا براى دشمن خود زنده نگهدار . » گفت : « اگر ترا زنده نگهدارم خدا مرا زنده نگذارد ، كدام دشمن بزرگتر از تو دارم ؟ » قتل وى به شعبان سال صد و سى و ششم بود . بيعت منصور و شكست عبد الله بن على نيز در همين سال بود .\r\nجثهء ابو مسلم را در فرشى پيچيدند ، آنگاه عيسى بن موسى بيامد و گفت :\r\n« اى امير مؤمنان ابو مسلم كجاست ؟ » گفت : « همين الان اينجا بود . » گفت : « اى امير مؤمنان اطاعت و خير خواهى او را و نظرى كه ابراهيم امام در بارهء او داشت ميدانى ؟ » منصور گفت : « اى احمق‌ترين خلق خدا در دنيا دشمنى بدتر از او براى تو سراغ ندارم ، اينك در اين فرش است » عيسى گفت : « انا لله و انا اليه راجعون . » جعفر بن حنظله نيز پيش وى آمد ، منصور به دو گفت : در بارهء كار ابو مسلم چه ميگوئى ؟ » گفت :\r\n\r\n","description":"","footnote":"","page_name":" 295 ","page_number":303},
  {"content":"\r\n\r\n« اى امير مؤمنان اگر يك موى سر او را گرفتى جانش بگير . جانش بگير » منصور گفت : « خدايت توفيق دهد اينك در اين فرش است » و چون او را كشته ديد گفت : « اى امير مؤمنان امروز را آغاز خلافت خويش محسوب دار . » منصور در آن حال كه پيكر ابو مسلم به زمين افتاده بود رو بحاضران كرد و شعرى خواند كه مضمون آن چنين بود : « پنداشتى كه قرض ادا نميشود ؟ اى ابو مجرم اكنون پيمانه را تمام بگير ، از پيمانه‌اى كه به ديگران مينوشانيدى و در گلو از حنظل تلختر است بنوش . » .\r\nپس از آن منصور نصر بن مالك را كه شرطه دار ابو مسلم بود بخواست و گفت : « ابو مسلم با تو مشورت كرد كه سوى من آيد و او را منع كردى . » گفت :\r\n« بله . » گفت : « چرا ؟ » گفت : « از برادرت ابراهيم امام شنيدم كه از پدرش نقل ميكرد كه گفته بود : « تا وقتى مرد مشاور خود را صميمانه نصيحت كند پيوسته عقلش رو بفزونى است . » من نسبت به او چنين بودم و اكنون نيز با تو چنين هستم . » .\r\nو ياران ابو مسلم بر آشفتند و پول ميان آنها پخش شد و از قتل وى خبر يافتند و بسبب اميد و بيم خاموش شدند . منصور از پس آنكه ابو مسلم را بكشت براى مردم خطبه خواند و گفت : « اى مردم از انس طاعت به وحشت معصيت نرويد و خلاف پيشوايان را در دل مگيريد كه هر كه خلاف پيشواى خويش را در دل گيرد ، خدا باطن او را در سخنان گريخته و اعمال بىخودش آشكار كند و به پيشوائى كه دين خود را به وسيلهء او عزت بخشيده نمودار كند . ما حقوق شما را نكاسته‌ايم و حق دين شما را نيز نكاسته‌ايم . هر كه با ما در كار خلافت بنزاع برخيزد جواب او را بشمشير ميدهيم .\r\nابو مسلم با ما بيعت كرده بود و براى ما بيعت گرفته بود كه هر كه بيعت ما را بشكند خونش بما رواست و خود او بيعت را بشكست و ما نيز حكمى را كه در بارهء ديگران براى ما ميكرد در بارهء او اجرا كرديم و رعايت حق خدمت مانع از اجراى\r\n\r\n","description":"","footnote":"","page_name":" 296 ","page_number":304},
  {"content":"\r\n\r\nحق در بارهء او نشد . » .\r\nوقتى خبر قتل ابو مسلم به خراسان و نواحى جبال رسيد ، خرميان بر آشفتند .\r\nاينان گروهى بودند كه مسلميه عنوان داشتند و قائل به امامت ابو مسلم بودند و پس از وفات وى در اين باب اختلاف كردند ، بعضى از آنها ميگفتند ابو مسلم نمرده و نخواهد مرد تا ظاهر شود و زمين را پر از عدالت كند ، فرقهء ديگرى مرگ او را محقق شمردند و به امامت فاطمه دخترش قائل شدند و اينان فاطميه عنوان يافتند . اكنون يعنى بسال سيصد و سى دو بيشتر خرميان از فرقهء كردكيه و لودشاهيه هستند و اين دو فرقه از همهء خرميان معتبرترند . بابك خرمى كه به سرزمين اران و آذربايجان بر ضد مأمون و معتصم خروج كرد از آنها بود كه ما در قسمت آيندهء اين كتاب خبر او را با خبر كشته شدنش ضمن اخبار معتصم خواهيم آورد ان شاء الله . غالب خرميان در خراسان و رى و اصفهان و آذربايجان و كرج ابو دلف و برج كه بنام رذ و ورسنجان معروف است و هم در صيروان و صيمره و اريوجان ماسبذان و ديگر نواحى هستند و بيشتر در روستاها و مزارع اقامت دارند و اعتقاد دارند كه بعدها اعتبارى خواهند يافت و منتظر ظهورى هستند كه بروزگار آينده رخ ميدهد . اينان در خراسان و ديگر جاها به باطنيه معروفند و ما مذهب آنها را با ذكر فرقه‌هايشان در كتاب « المقالات فى اصول الديانات » آورده‌ايم و مؤلفان كتب « مقالات » نيز پيشتر از ما گفته‌اند .\r\nوقتى خرميان از كشته شدن ابو مسلم خبر يافتند ، در خراسان فراهم شدند و يكى از ايشان بنام بسقاد از نيشابور و بخونخواهى ابو مسلم قيام كرد و با سپاهى بزرگ از خراسان به رى آمد ، آنجا و قومس و نواحى مجاور را بگرفت و خزاين ابو مسلم را كه آنجا بود به تصرف آورد . سپاه بسقاد با گروهى كه از اهل جبال و طبرستان به دو پيوستند بسيار شده بود . وقتى خبر آمدن آنها به منصور رسيد جهور ابن مرار عجلى را با ده هزار كس بمقابلهء آنها فرستاد و بدنبال آن سپاههاى ديگر\r\n\r\n","description":"","footnote":"","page_name":" 297 ","page_number":305},
  {"content":"\r\n\r\nفرستاد و دو گروه ما بين همدان و رى بر كنار بيابان مقابل شدند و پيكارى سخت كردند . هر دو گروه پايدارى كردند ، بسقاد كشته شد و سپاهش فرار كرد و شصت هزار كس از آنها كشته و بسيار كس اسير شد . از خروج وى تا كشته شدنش هفتاد روز بود و اين بسال صد و سى و ششم ، چند ماه پس از كشته شدن ابو مسلم بود .\r\nبسال صد و چهل و پنجم محمد بن عبد الله بن حسن بن حسن بن على بن ابى طالب رضى الله عنهم در مدينه ظهور كرد . در بيشتر شهرها با او بيعت كرده بودند و از فرط زهد و عبادت لقب « نفس زكيه » داشت . وى از منصور نهان ميزيست و نمودار نشد تا وقتى كه منصور پدرش عبد الله بن حسن را با عموهايش و بسيارى از كسان وى و اطرافيان آنها بگرفت . وقتى محمد بن عبد الله بن حسن در مدينه ظهور كرد منصور اسحاق بن مسلم عقيلى را كه پيرى مجرب و صاحب راى بود ، فراخواند و گفت :\r\n« در بارهء يكى كه بر ضد من خروج كرده نظر بده . » گفت : « اين مرد چگونه است ؟ » گفت : « مردى از فرزندان فاطمه دختر پيمبر صلى الله عليه و سلم است كه عالم و زاهد و عابد است . » گفت : « چه كسانى پيرو او شده‌اند ؟ » گفت : « فرزندان على و فرزندان جعفر و فرزندان عقيل و فرزندان عمر بن خطاب و فرزندان زبير و ديگر قرشيان با فرزندان انصار . » گفت : « شهرى كه در آنجا مقيم است چگونه است ؟ » گفت : « نه زراعت دارد نه گوسفند و نه تجارت كافى . » اسحاق لختى بينديشيد و گفت : « اى امير مؤمنان بصره را از مرد پر كن . » منصور با خويشتن گفت : « اين مرد خرف شده است ، من در بارهء كسى كه در مدينه خروج كرده از او ميپرسم و او به من ميگويد بصره را از مرد پر كن . » پس به دو گفت : « اى پير مرد برو . » ولى چيزى نگذشت كه خبر آمد ابراهيم در بصره ظهور كرده است . منصور گفت : « عقيلى را پيش من آريد . » چون بيامد او را نزديك نشانيد و به دو گفت : « من با تو در بارهء يكى كه در مدينه خروج كرده بود مشورت كردم و به من گفتى بصره را پر از مرد\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nكنم ، مگر از بصره خبر داشتى ؟ » گفت : « نه ، ولى از خروج مردى سخن آوردى كه وقتى كسى همانند او خروج كند ، هيچكس از همراهى او تخلف نكند ، آنگاه شهرى را كه محل اقامت او بود ياد كردى كه تنگ است و تحمل اقامت سپاه ندارد ، به خود گفتم اين مرد جائى ديگر خواهد جست ، در بارهء مصر فكر كردم ديدم مضبوط است ، شام و كوفه نيز چنين بود . در بارهء بصره انديشيدم و از دست اندازى او بر بصره بيمناك گشتم و گفتم آنجا را از مرد پر كنى . » منصور گفت : « نكو گفتى ، برادر او در بصره خروج كرده است ، اكنون در بارهء او كه بر شهر مسلط است چه بايد كرد ؟ » گفت : « يكى مثل او را مقابلش فرست كه چون گويد من پسر عموى پيمبر صلى الله عليه و سلم هستم اين هم گويد من نيز پسر عموى پيمبر صلى الله عليه و سلم هستم . » منصور به عيسى بن موسى گفت : « يا تو بجنگ او برو و من ميمانم و سپاه به كمك تو ميفرستم يا تو پشت سر مرا حفظ كن و من به جنگ او ميروم . » عيسى گفت : « اى امير مؤمنان من جان خودم را حفاظ تو ميكنم و بجنگ او ميروم . » منصور وى را از كوفه با چهار هزار سوار و دو هزار پياده برون فرستاد و محمد بن قحطبه را با سپاهى فراوان از پى او فرستاد كه در مدينه با محمد جنگ كردند تا كشته شد . وى چهل و پنج ساله بود .\r\nوقتى ابراهيم در بصره از كشته شدن برادر خود محمد بن عبد الله در مدينه خبر يافت ، بمنبر رفت و خبر مرگ او را بگفت و به تمثيل شعرى خواند كه مضمون آن چنين بود : « اى بهترين چابكسواران ، هر كه مصيبت چون توئى را ببيند ، مصيبت ديده است . خدا داند كه اگر من از آنها ترسيده بودم هرگز او را نميكشتند و برادر خود را به آنها وانميگذاشتم ، تا با هم بميريم و يا با هم زنده بمانيم . » .\r\nبرادران محمد و فرزندان وى در شهرها پراكنده شده بودند و كسان را به امامت او ميخواندند ، از جمله پسرش على بن محمد به مصر رفته بود كه در آنجا كشته شد و پسر ديگرش عبد الله به خراسان رفته بود و چون در آنجا بتعقيبش\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nبرخاستند ، بسوى سند گريخت و آنجا كشته شد . يك پسرش حسن نيز سوى يمن رفته بود كه در آنجا محبوس شد و در زندان بمرد . برادرش موسى به جزيره و برادر ديگرش يحيى به رى و از آنجا به طبرستان رفته بود و بروزگار رشيد خبرها داشت كه در قسمت آيندهء اين كتاب ياد خواهيم كرد . برادرش ادريس بن عبد الله نيز به مغرب رفت و گروهى به دو پيوستند و مهدى كس فرستاد كه او را در يكى از شهرهاى مغرب كه قلمرو او بود مسموم كرد و بكشت و پسرش ادريس بن ادريس بن عبد الله ابن حسن بن حسن ، جانشين پدر شد و آن ديار بنام ايشان معروف شد و ميگفتند ديار ادريس بن ادريس . و ما خبر ايشان را ضمن سخن از عبيد الله فرمانرواى مغرب و بناى شهر معروف مهديه با خبر پسرش ابو القاسم كه پس از او بود و انتقالشان از سلميهء حمص به مغرب در كتاب اوسط آورده‌ايم .\r\nابراهيم برادر محمد به بصره رفته و آن جا ظهور كرده بود و مردم فارس و اهواز و ديگر شهرها به دو پيوسته بودند و او با سپاه فراوان از زيديه و جمعى از پيروان معتزلهء بغدادى و غيره حركت كرد . عيسى بن زيد بن على بن حسن بن على بن حسين بن على بن ابى طالب رضى الله عنهم نيز با وى بود . منصور ، عيسى بن موسى و سعيد بن سلم را با سپاهى بمقابلهء او فرستاد ، ابراهيم بجنگيد تا در محل معروف به باخمرى در شانزده فرسخى كوفه بسر زمين طف كشته شد . شاعرانى كه رثاى ابراهيم گفته‌اند ، از اين محل ياد كرده‌اند از جمله دعبل بن على خزاعى ضمن قصيده‌اى كه مطلع آن چنين است : « مدارس آيات خلت من تلاوة و منزل وحى مقفر العرصات . » يعنى : « محل درس آيات از قرائت خالى مانده و عرصهء نزول وحى خاليست . » ضمن اين قصيده شعرى بدين مضمون دارد : « قبرها به كوفه و قبرهاى ديگر در مدينه و قبرها در فخ است كه صلوات بر آن باد و ديگرى بسرزمين جوزجان است و قبرى در باخمرى نزديك غربات است . » .\r\nاز جملهء پيروان ابراهيم از زيديه چهار صد كس و بقولى پانصد كس با او\r\n\r\n","description":"","footnote":"","page_name":" 300 ","page_number":308},
  {"content":"\r\n\r\nكشته شد . يكى از اخباريان از حماد تركى آورده كه گفته بود : « منصور بساحل دجله در همانجا كه اكنون خلد و مدينة السلام نام دارد در ديرى فرود آمده بود ، هنگام گرماى روز ربيع بيامد ، منصور در اطاق خود خفته بود و من بر درم بودم ، محفظه بدست ربيع بود كه از خروج محمد بن عبد الله خبر داشت ، به من گفت : « اى حماد در را باز كن . » گفتم : « امير مؤمنان تازه خوابيده است . » گفت : « باز كن مادرت عزادار شود . » منصور سخن او را بشنيد و برخاست و در را بدست خويش گشود و محفظه را بگرفت و نامه‌ها را كه در آن بود بخواند و آيه‌اى قرائت كرد كه معنى آن چنين است : « ميان ايشان تا بروز رستخيز دشمنى و كينه افكنديم ، هر چه آتش جنگ افروزند خدا آن را خاموش كند . در زمين به تباهى كوشند و خدا تباه كاران را دوست ندارد . » آنگاه بفرمود تا مردم و سرداران و موالى و خاندان و ياران او را احضار كنند و حماد تركى را بگفت تا اسبان را زين كند و سليمان بن مجالد را دستور حركت داد و مسيب بن زهير را بگفت تا آذوقه تقسيم كند ، آنگاه برون شد و بمنبر رفت و حمد و ثناى خدا و صلوات پيمبر صلى الله عليه و سلم گفت و شعرى خواند كه مضمون آن چنين است : « من كه از قوم سعد دست بداشته‌ام چرا آنها از روى جهالت نا سزاى من ميگويند ، اگر بنى سعد را ناسزا گويم از ترس دشمن ساكت خواهند شد ، حقا كه جهالت و ترس دو خصلت ناستوده است ، به خدا از كارى كه ما بدان قيام كرديم عاجز ماندند و كسى را كه اين كار را بسر برد سپاس نداشتند و چون زمينه مهيا شد راه دشمنى رفتند و حسادت كردند و انصاف ندادند از من چه انتظار دارند رفتار آنها را تحمل كنم هرگز ! به خدا اگر عزيز بميرم بهتر است كه با ذلت زندگى كنم ، اگر به عفو من دل خوش نكنند ، باشد كه همان را بجويند و نيابند ، نيك بخت آنست كه از سرنوشت ديگرى پند گيرد » آنگاه فرود آمد و گفت : « اى غلام پيش بيا » و سوار شد و به اردوگاه رفت و ميگفت : « خدايا ما را بكسان وامگذار كه تباه شويم ، بخودمان نيز وامگذار كه عاجز مانيم ، ما را\r\n\r\n","description":"","footnote":"","page_name":" 301 ","page_number":309},
  {"content":"\r\n\r\nجز خودت به كسى وامگذار . » .\r\nگويند براى منصور خوراكى از مغز و شكر فراهم كرده بودند كه آن را خوشمزه يافت و گفت : « ابراهيم ميخواهد مرا از اين چيزها محروم كند . » گويند پس از كشته شدن محمد و ابراهيم روزى منصور بمصاحبان خود گفت : « به خدا هيچ كس صميمىتر از حجاج نسبت به بنى مروان نبود . » مسيب بن زهير ضبى برخاست و گفت : « اى امير مؤمنان حجاج كارى نكرده كه ما نكرده باشيم ، به خدا قسم كه خدا روى زمين خلقى نيافريده كه بنزد ما از پيمبرمان صلى الله عليه و سلم عزيزتر باشد ، بما فرمان دادى فرزندان او را بكشيم ما نيز اطاعت تو كرديم و آنها را بكشتيم . آيا با تو صميمى بوده‌ايم يا نه ؟ » منصور گفت : « بنشين كه هرگز ننشينى . » .\r\nاز پيش گفتيم كه منصور عبد الله بن حسن بن حسن بن على رضى الله عنه و بسيارى از خاندان او را بگرفت . و اين بسال صد و چهل و چهارم هنگام بازگشت وى از حج بود . آنها را از مدينه به ربذه آوردند كه بر جادهء عراق بود . از جملهء دستگيرشدگان ابراهيم بن حسن بن حسن و ابو بكر بن جعفر بن حسن بن حسن نيز با عبد الله ابن حسن همراه بودند و محمد بن عبد الله بن عمر بن عثمان بن عفان برادر مادرى عبد الله ابن حسن بن حسن كه مادرشان فاطمه دختر حسين بن على و مادر بزرگشان فاطمه دختر پيمبر صلى الله عليه و سلم بود ، با ايشان بود . در ربذه منصور ، محمد بن عبد الله بن عمر ابن عثمان را برهنه كرد و هزار تازيانه زد و محل دو برادرزاده‌اش محمد و ابراهيم را از او پرسيد و او گفت كه محل آنها را نمىداند . منصور در تخت روانى از ربذه برفت و اين گروه را به بند آهنين كردند و در كجاوه‌هاى سرگشاده نهادند .\r\nمنصور در تخت روان خود كه بر جمازه‌اى بود بر آنها گذر كرد ، عبد الله بن حسن بر او بانگ زد كه « اى ابو جعفر ما روز بدر با شما چنين رفتار نكرديم . » پس آنها را به كوفه بردند و در زير زمينى محبوس كردند كه روز را از شب تشخيص نمىدادند .\r\nسليمان و عبد الله پسران داود بن حسن بن حسن و موسى بن عبد الله بن حسن و\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nحسن بن جعفر را رها كردند و بقيهء كسانى را كه ياد كرديم در حبس بداشتند تا مرگشان در رسيد . محبس آنها بساحل فرات نزديك تل كوفه بود . اكنون يعنى بسال سيصد و سى و دو محل آنها در كوفه زيارتگاه كسان است كه همان زير زمين را بر سر آنها خراب كردند كار تطهير و وضوى آنها در همانجا بود و از عفونت به رنج افتاده بودند و يكى از مواليان تدبيرى كرد و مقدارى مشك نزد آنها برد كه از استشمام آن عفونت را دفع ميكردند و چنان بود كه پاهاى آنها ورم ميكرد و همچنان بالا ميرفت تا بقلب ميرسيد و مايهء مرگ ميشد .\r\nدر روايت ديگر گفته‌اند كه وقتى در اين محل محبوس شدند ، تشخيص وقت نماز مشكل بود ، قرآن را پنج قسمت كرده بودند و از آن پس كه قرائت يك قسمت آن بسر ميرسيد ، يكى از نمازها را به پا ميداشتند . پنج كس از آنها بجا مانده بود اسماعيل بن حسن بمرد و جثهء وى را پيش آنها گذاشتند تا بو گرفت . داود بن حسن نيز بمرگ ناگهانى بمرد ، وقتى سر ابراهيم بن عبد الله را آورده بودند ، منصور به وسيلهء ربيع سر را پيش آنها فرستاد . عبد الله نماز ميخواند كه سر را پيش او آوردند ادريس برادرش گفت : « اى ابو محمد در نماز خود شتاب كن . » عبد الله به دو نگريست و سر را بگرفت و بدامن نهاد و گفت : « اى ابو القاسم خوش آمدى به خدا تا آنجا كه من ميدانم تو از آنها بودى كه خدا عز و جل در بارهء آنها گفته است : « آنها كه بعهد خدا وفا كنند و پيمان نشكنند و آنها كه چيزى را كه خدا پيوسته خواسته پيوند دهند . » ربيع گفت : « ابو القاسم نسبت به خودش چطور بود ؟ » گفت : « چنان بود كه شاعر گويد : « جوانمردى كه شمشيرش او را از ذلت مصون داشت و از گناهان اجتناب ميكرد . » آنگاه به ربيع نگريست و گفت : « برفيق خود بگو از تيره روزى ما و روزگار خوش تو روزها گذشته و بروز قيامت يك ديگر را خواهيم ديد . » ربيع گويد : « هرگز منصور را درهم رفته‌تر از موقعى كه اين پيغام را به دو رسانيدم نديده بودم . » عباس بن احنف اين معنى را گرفته و شعرى گفته كه مضمون\r\n\r\n","description":"","footnote":"","page_name":" 303 ","page_number":311},
  {"content":"\r\n\r\nآن چنين است : « اگر حالت من و حالت خويش را با ديدهء دور از هوس بنگرى ، مىبينى كه هر روز از زندگى سخت من بگذرد يك روز از روزگار خوش ترا بسر ميبرد . » مسعودى گويد وقتى منصور عبد الله بن حسن و برادرانش و كسانى از خاندان وى را دستگير كرد در هاشميه به منبر رفت و پس از حمد و ثناى خدا و صلوات پيمبر صلى الله عليه و سلم گفت : « اى مردم خراسان شما پيروان و ياران و اهل دعوت ما هستيد اگر با ديگرى بيعت كنيد با كسى بهتر از ما بيعت نخواهيد كرد . بخدائى كه خدائى جز او نيست . ما فرزندان ابو طالب را با كار خلافت واگذاشتيم و كم و بيش در كارشان دخالت نكرديم . على بن ابى طالب رضى الله عنه قيام كرد و توفيق نيافت به حكميت رضا داد و امت در بارهء او اختلاف كرد و تفرقه پديد آمد ، آنگاه پيروان و ياران و معتمدانش بسرش ريختند و او را بكشتند . پس از او حسن بن على رضى الله عنه قيام كرد . . . معاويه با او دسيسه كرد كه من ترا وليعهد خود ميكنم و بنفع او كناره گرفت و كار را به دو سپرد . . . وى زنان متعدد داشت . . . و سرانجام در بستر بيمارى بمرد . » « آنگاه پس از وى حسين بن على رضى الله عنه قيام كرد كه اهل عراق و كوفه اهل نفاق و فتنه ، مردم اين شهر بد ( و سوى كوفه اشاره كرد ) كه نه با من بجنگند تا با آنها بجنگم و نه بصلحند تا با آنها به صلح باشم ، خدا ميان من و آنها جدايى افكند ، اين مردم با او خدعه كردند و ياريش نكردند و از او دورى گرفتند و تسليم دشمنش كردند كه كشته شد . پس از او زيد بن على قيام كرد اهل كوفه با او خدعه كردند و چون او را بقيام و خروج واداشتند تسليم دشمن كردند . پدر من محمد بن على او را به خدا قسم داده بود كه خروج نكند و گفته بود : « سخن اهل كوفه را باور مكن ، ما در علم خويش يافته‌ايم كه يكى از خاندان ما در كناسه آويخته مىشود و بيم دارم آن آويخته تو باشى . » عمويم داود نيز او را قسم داد و از حيلهء اهل عراق بر حذر\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nداشت اما او نپذيرفت و در كار خروج اصرار ورزيد تا بقتل رسيد و در كناسه آويخته شد . پس از آن بنى اميه بسر ما ريختند ، شرف ما را ربودند و عزت ما را ببردند ، به خدا خونى پيش ما نداشتند كه انتقام آن را بخواهند و هر چه بود بسبب خروج آنها بود كه ما را از شهرها تبعيد كردند ، يك بار به طائف و بار ديگر به شام و نوبت ديگر به سراة رفتيم تا خداوند شما را بپيروى و يارى ما برانگيخت و بكمك شما شرف و عزت ما را تجديد كرد و حق ما را آشكار كرد و ميراث ما را كه از پيمبر صلى الله عليه و سلم داشتيم بما داد . حق به حق دار رسيد و خدا محل نور خويش را نمودار كرد و ريشهء گروه ستمگاران را ببريد و الحمد لله رب العالمين .\r\n« وقتى به فضل و حكم عادلانهء خدا كار بر ما قرار گرفت چون خدا ما را به ايشان برترى داده و خلافت و ميراث پيمبر را بما عنايت كرده بود از روى حسد و بظلم بر ما تاختند كه از بنى اميه ترسان ولى با ما جسور بودند .\r\nبه خدا اى مردم خراسان من آنچه كردم از روى پندار و جهل نكردم . از آنها بعضى خبرهاى ناخوشايند ميرسيد و من كسانى را مأمور آنها كردم و گفتم اى فلان برخيز و فلان مقدار پول همراه ببر ، و تو نيز اى فلان برخيز و فلان مقدار پول با خود ببر ، و دستورهايى دادم كه طبق آن عمل كنند ، آنها نيز به مدينه رفتند و آنها را بديدند و اين پول‌ها بدادند . به خدا از پير و جوان و كوچك و بزرگ آنها كس نماند كه به وسيلهء اين فرستادگان با من بيعت نكرد و من خونشان را به وسيلهء اين بيعت روا خواستم و اكنون كه بيعت شكستند و بفتنه برخاستند و بر ضد من خروج كردند خونشان روا شد . » و در حال فرود آمدن از پله‌هاى منبر آيه‌اى را كه معنى آن چنين است بخواند : « ميان آنها و منظورشان حايل شدند چنان كه از پيش با پيروانشان كرده بودند كه آنها در شكى جانكاه بوده‌اند . » .\r\nمسعودى گويد : روزى منصور به ربيع گفت : « حاجتى دارى بگو . » گفت : « اى امير مؤمنان ، حاجت من اينست كه فضل پسرم را دوست بدارى . » گفت : « واى بر\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nتو ، دوستى مقدماتى دارد . » گفت : « اى امير مؤمنان خدا قدرت تهيهء مقدمات را نيز به تو داده است . » گفت : « چطور ؟ » گفت : « او را نعمت ميدهى و او ترا دوست مىدارد و چون او ترا دوست دارد تو او را دوست خواهى داشت . » گفت : « او را پيش از وقوع مقدمات دوست خواهم داشت ، ولى چرا از همه چيزهاى ديگر دوستى را انتخاب كردى ؟ » گفت : « براى آنكه وقتى او را دوست داشتنى خوبيهاى كوچك او پيش تو بزرگ نمايد و بديهاى بزرگ او پيش تو كوچك نمايد و خطاهايش چون خطاهاى كودكان شود و حاجت او بنزد تو چون حاجت نزديكان محرم بود . » .\r\nروزى ديگر منصور به ربيع گفت : « اى ربيع چه خوش بود دنيا اگر مرگ نبود . » ربيع گفت : « دنيا به وسيلهء مرگ خوش است . » گفت : « چطور ؟ » گفت :\r\n« اگر مرگ نبود تو اينجا ننشسته بودى » گفت : « راست گفتى . » .\r\nاسحاق بن فضل گويد يك روز كه بر در منصور بوديم عمرو بن عبيد بيامد و از خر خود پياده شد و بنشست ، ربيع برون آمد و به دو گفت : « اى ابو عثمان پدر و مادرم فدايت ، برخيز و بيا . » و چون او پيش ابو جعفر رفت بگفت تا به نزديك او نمدچه‌اى برايش بگستردند و پس از آنكه سلام كرد وى را بر آن بنشانيد ، پس از آن گفت : « اى ابو عثمان ، مرا وعظ كن . » و او نيز موعظه‌اى چند بگفت . وقتى ميخواست برخيزد ، گفت : « گفتم ده هزار به تو بدهند . » گفت : « احتياجى به آن ندارم . » ابو جعفر گفت : « به خدا بايد بگيرى . » گفت : « به خدا نميگيرم . » مهدى كه حضور داشت گفت : « امير مؤمنان قسم مىخورد و تو هم قسم ميخورى . » عمرو به ابو جعفر نگريست و گفت : « اين جوان كيست ؟ » گفت : « اين محمد پسر من است ، لقبش مهدى است و وليعهد من است » گفت : « لباسى به دو پوشانيده‌اى كه لباس نيكان نيست و لقبى به او داده‌اى كه استحقاق آن نيافته است و كارى را براى او مهيا كرده‌اى كه هر چه كمتر بدان پردازد بيشتر بهره برد . » آنگاه گفت : « بله برادرزادهء من وقتى پدرت قسم خورد عمويت قسم او را ميشكند زيرا پدرت بيشتر از عمويت قدرت\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nكفاره دادن دارد . » منصور به دو گفت : « اى ابو عثمان آيا حاجتى دارى ؟ » گفت :\r\n« بله . » گفت : « چيست ؟ » گفت : « مرا احضار نكنى تا خود بيايم » گفت : « بنابر اين همديگر را نخواهيم ديد . » گفت : « تقاضاى من همين است . » آنگاه برفت و منصور از پس او بگريست و شعرى بدين مضمون خواند : « همه‌تان آهسته گام ميزنيد ، همه‌تان شكارى ميطلبيد ، بجز عمرو بن عبيد . » .\r\nپس از آنكه براى مهدى بيعت گرفتند عمرو بن عبيد پيش منصور آمد ، منصور به دو گفت : « اى ابو عثمان اين پسر امير مؤمنان و وليعهد مسلمانان است . » عمرو گفت : « اى امير مؤمنان مىبينم كه كارها را براى او مهيا كرده‌اى ، خلافت به دو ميرسد و تو مسئول اعمال اوئى . » منصور بگريست و گفت : « مرا موعظه كن » گفت : « اى امير مؤمنان خدا جهان را يكسر به تو داده ، با قسمتى از آن خويشتن را از وى بخر ، اينكه اكنون بدست توست اگر بدست ديگران مانده بود به تو نميرسيد ، از شبى كه روز آن شب ديگرى به دنبال ندارد ، بترس . » و شعرى بدين مضمون بخواند :\r\n« اى كه آرزو فريبت داده و مرگ و رنج در مقابل آرزوهاى توست ، مگر نمىبينى كه دنيا و زيور آن مانند كاروانسراست كه فرود آيند و راهى شوند . حوادث آن در كمين خوشيهايش رنج و صفايش تيره و ملكش دست بدست است پيوسته ساكن خود را بيمناك دارد و ملايمت و گفتگو در كار آن نيست . گوئى هر كه در آن ساكنست هدف مرگ و حادثه‌هاست و حوادث روزگار در آنجا تير اندازى مىكند . جان تو فرارى است و مرگ در كمين آنست و هر گامى كه بلغزد گناهى است . انسان در راه چيزهايى ميكوشد كه براى وارث بجا ميماند و همهء كوششها كه مىكند سرانجام بقبر مىرسد . » .\r\nعمرو بن عبيد بروزگار منصور بسال صد و چهل و چهارم و بقولى صد و چهل و پنجم بمرد . كنيهء ابو عثمان داشت و وابستهء بنى تميم بود ، جدش باب از اسيران كابل و از مردم سند بود . عمرو بروزگار خويش شيخ و مفتى معتزله بود و در بارهء عدل\r\n\r\n","description":"","footnote":"","page_name":" 307 ","page_number":315},
  {"content":"\r\n\r\nو توحيد و غيره خطبه‌ها و رساله‌ها و سخن بسيار داشت و ما اخبار او را با منتخبات گفتار مناظراتش در كتاب « المقالات فى اصول الديانات » آورده‌ايم .\r\nبسال صد و چهل و يكم منصور به وفاى نذرى كه داشت به بيت المقدس رفت و در آنجا نماز كرد و بازگشت . بسال صد و چهل و ششم هشام بن عمرو بن زبير در هشتاد و پنج سالگى بمرد . وى چنان بود كه وقتى سخنى ناروا با وى ميگفتند ، جواب ميداد : « خودم را همسنگ تو نمىكنم . » وقتى با على بن حسن مشاجره كرد و سخن تند گفت ، على به دو گفت : « با تو همان ميگويم كه با ديگران ميگفته‌اى . » .\r\nبسال صد و پنجاهم در ايام منصور ابو حنيفه نعمان بن ثابت وابستهء تيم اللات بكر بن وائل در بغداد ، هنگامى كه در اثناى نماز به سجده بود در نود سالگى در - گذشت . و هم در اين سال عبد الملك بن عبد العزيز بن جريح مكى وابستهء خالد بن اسيد كه كنيهء ابو الوليد داشت در هفتاد سالگى درگذشت و هم وفات محمد بن اسحاق ابن يسار وابستهء قيس بن مخرمه از بنى المطلب كه كنيهء ابو عبد الله داشت در اين سال بود و بقولى وفات وى بسال صد و پنجاه و دوم بود . بسال پنجاه و هشتم اوزاعى در - گذشت . كنيهء او ابو عمرو و نامش عبد الرحمن بن عمرو بود و از مردم شام بود .\r\nوى شامى نبود بلكه از اسيران يمن بود ، اما چون به دمشق شام مقام داشت بشمار اهل شام آمد .\r\nو هم بروزگار منصور بسال صد و پنجاه و هشتم ليث بن ابو سليم كوفى وابستهء عنبسة بن ابى سفيان و بسال صد و پنجاه و ششم سوار بن عبد الله قاضى و بسال صد و پنجاه و چهارم ابو عمرو بن علا درگذشتند .\r\nدوران حبس عبد الله بن على كه بفرمان منصور محبوس بود طولانى شد و نه سال در محبس بماند . بسال صد و چهل و نهم كه منصور به حج مىرفت او را به عيسى بن موسى تحويل داد و بگفت تا او را بكشد و هيچكس از آن خبر دار نشود .\r\nعيسى بن موسى ابن ابو ليلى و ابن شبرمه را احضار كرد و با آنها مشورت كرد ، ابن\r\n\r\n","description":"","footnote":"","page_name":" 308 ","page_number":316},
  {"content":"\r\n\r\nابى ليلى گفت : « فرمان امير مؤمنان را اجرا كن . » و ابن شبرمه گفت : « چنين مكن » عيسى ، نيز از قتل وى دريغ كرد و به ابو جعفر وانمود كه او را كشته است و قصه شيوع يافت . وقتى فرزندان على با منصور در بارهء برادرشان عبد الله سخن كردند بآن‌ها جواب داد او پيش عيسى بن موسى است و چون به مكه رسيدند پيش عيسى ابن موسى رفتند و سراغ عبد الله را گرفتند ، گفت : « او را كشتم . » پيش ابو جعفر رفتند و گفتند : « عيسى ميگويد او را كشته‌ام . » ابو جعفر نسبت به عيسى اظهار خشم كرد و گفت : « عموى مرا ميكشد ؟ به خدا او را خواهم كشت . » ابو جعفر ميخواست عيسى ، عبد الله را كشته باشد تا در مقابل او عيسى را نيز بكشد و از هر دو آسوده شود ، آنگاه عيسى را احضار كرد و گفت : « چرا عموى مرا كشته‌اى ؟ » گفت :\r\n« تو دستور داده بودى او را بكشم . » گفت : « من دستور ندادم . » گفت : « اين نامه‌ايست كه در اين باب به من نوشته‌اى . » گفت : « من ننوشته‌ام . » وقتى اصرار منصور را بديد و بر جان خويش بيمناك شد ، گفت : « عبد الله پيش من است و او را نكشته‌ام . » گفت : « او را به ابو الازهر مهلب بن ابى عيسى تحويل بده . » او نيز عبد الله را با ابو الازهر داد و همچنان پيش وى محبوس بود . آنگاه منصور دستور داد او را بكشد . ابو الازهر پيش وى رفت و او با كنيز خويش بود عبد الله را بگرفت و گلويش را فشار داد تا بمرد و وى را روى بستر دراز كرد . پس از آن كنيز را گرفت كه خفه كند و او گفت : « بندهء خدا جور ديگر بكش . » ابو الازهر گفته بود جز او نسبت بهيچيك از كسانى كه ميكشمشان رقت نكردم ، روى خويش را بر - گردانيدم و بگفتم تا او را خفه كردند و وى را با عبد الله بر بستر نهادم و دست كنيز را زير پهلوى او و دست او را زير پهلوى كنيز جا دادم ، گوئى هم آغوش بوده‌اند سپس بگفتم تا اطاق را روى آنها خراب كردند . پس از آن ابن علاثهء قاضى و كسان ديگر را بياورديم و عبد الله و كنيز را در حال هم آغوشى بديدند ، آنگاه او را در مقبرهء ابى سويد نزديك دروازهء شام بغداد بناحيهء مغرب به خاك سپردند .\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nمسعودى گويد : عبد الله بن عياش منتوف حكايت ميكرد كه يك روز كه پيش منصور بوديم ، گفت : « آيا جبارى را ميشناسيد كه اول نام وى عين باشد و جبارى را كه اول نام او عين باشد با جبارى كه اول نام او عين باشد با جبارى كه اول نام او عين باشد كشته باشد ؟ » گفتم : « بله اى امير مؤمنان ، عبد الملك بن مروان . عمرو بن سعيد بن عاص و عبد الله بن زبير و عبد الرحمن بن محمد بن اشعث را كشت . » منصور گفت : « خليفه‌اى را ميشناسيد كه جبارى را كه اول نام او عين باشد با جبارى كه اول نام او عين باشد با جبارى كه اول نام او عين باشد كشته باشد ؟ » گفتم :\r\n« بله اى امير مؤمنان ، تو عبد الرحمن بن مسلم و عبد الجبار بن عبد الرحمن را كشته‌اى و خانه بر عمويت عبد الله بن على فرود آمده است . » گفت : « گناه من چيست كه خانه بر او فرود آمده است ؟ » گفتم : « تو گناهى ندارى . » و او لبخند زد و گفت :\r\n« آيا اشعارى را كه زن وليد بن عبد الملك و خواهر عمرو بن سعيد هنگامى كه عبد الملك برادر او را كشته بود گفته بود ، به ياد دارى ؟ » گفتم : « بله اى امير مؤمنان . » آن روز كه برادرش كشته شد سر برهنه برون آمد و اشعارى ميخواند كه مضمون آن چنين بود : « اى ديده در شامگاهى كه خلافت را به زور ربودند بر عمرو فراوان گريه كن . اى پسران رشتهء باطل با عمرو خيانت كرديد و همهء شما بر اساس خيانت خانه ميسازيد . عمرو ناتوان نبود ولى مرگ ناگهان آمد و او نميدانست .\r\nگويا بنى مروان هنگامى كه او را ميكشتند ، پرندگان حقيرى بودند كه بر عقابى اجتماع كرده بودند . زشت باد دنيايى كه جهنم در انتظار مردم آن است و پردهء خويشاوندى را ميدرد . اى قوم من وفا را بنگريد و خيانت را بنگريد و آنها را كه بروز در به روى عمرو بستند بنگريد . ما برفتيم و شماتتگران نيز شبانگاه برفتند و گوئى به گردن ايشان تخته سنگها بود . » .\r\nابن عياش گويد منصور گفت : « اشعارى كه عمرو بن سعيد براى عبد الملك بن مروان فرستاده بود چه بود ؟ » گفتم : « اى امير مؤمنان به دو نوشت : « پسر مروان\r\n\r\n","description":"","footnote":"","page_name":" 310 ","page_number":318},
  {"content":"\r\n\r\nاز من چيزها ميخواهد كه گمان دارم براى او گران تمام شود . مىخواهد عهدى را كه مروان بسته با قطع خويشاوندى و نادرستى بشكند . من او را بر خويش مقدم داشتم در صورتى كه بر او مقدم بودم ، و اگر مطيع او نشده بودم حوادث سخت رخ ميداد . قولى كه به مروان دادم خطائى بود كه بر خلاف تدبير كردم و حادثه‌اى ناروا بود ، اگر قرارى را كه ميان ما هست اجرا كنيد ، همگى بفراغت و گشاده خاطرى باز خواهيم گشت و اگر آن را بناحق به عبد العزيز دهد ، بنى حرب از ما و از او بيشتر حق دارند . » .\r\nتولد منصور بسال وفات حجاج بن يوسف يعنى سال نود و پنجم بود . ميگفت :\r\n« من در ذى حجه تولد يافته‌ام و در ذى حجه بالغ شده‌ام و در ذى حجه بخلافت رسيده‌ام و پندارم كه مرگم در ذى حجه باشد . » و چنان شد كه ميگفت .\r\nفضل بن ربيع گويد : « در سفرى كه منصور مرد من با وى بودم . در منزلى فرود آمد و مرا احضار كرد ، زير گنبدى بود و رو به ديوار داشت ، به من گفت : « مگر به تو نگفته بودم نگذارى عامه وارد اين جاها شوند و چيزهاى بى معنى بنويسند ؟ » گفتم : « اى امير مؤمنان چه نوشته‌اند ؟ » گفت : « مگر نمىبينى كه بر ديوار نوشته : « اى ابو جعفر مرگت در رسيد و سالهايت بسر رسيد و فرمان خدا بناچار نازل مىشود ، ابو جعفر ! مگر كاهن يا منجم قضاى خدا را دفع تواند كرد يا اينكه تو نادانى ؟ » گفتم : « به خدا من به ديوار چيزى نمىبينم . » كه ديوار سپيد و پاكيزه بود . گفت : « ترا به خدا ؟ » گفتم : « به خدا . » گفت : « پس اين ضمير من است كه از مرگم خبر ميدهد ، مرا زودتر به حرم پروردگارم برسان كه از گناهان و زياده‌رويهايم بگريزم » پس حركت كرديم و او سنگين شده بود . وقتى به بئر ميمون رسيديم به دو گفتم : « اينجا بئر ميمون است و وارد حرم شده‌اى . » گفت : « الحمد لله . » و در همان محل وفات يافت . » .\r\nمنصور به ژرف‌بينى و درستى راى و حسن تدبير چنان بود كه از حد وصف برون\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nاست . به اقتضاى تدبير عطاى بزرگ و گزاف ميداد و از بخشش كوچك ناچيز اگر بىجهت مينمود دريغ داشت . چنان بود كه زياد گفته بود : « اگر هزار شتر داشته باشم و يك شتر گر داشته باشم مانند كسى كه جز آن يك شتر نداشته باشد برعايت آن ميكوشم . » ابو جعفر شش صد ميليون درهم و چهارده ميليون دينار بجا - گذاشت ، با وجود اين سخت ممسك بود و بچيزهائى ميپرداخت كه عامه بدان نميپردازند ، با مطبخ دار خود توافق كرده بود كه كله پاچه‌ها از او باشد و هيزم و ادويهء مطبخ را بدهد . از جمله بخششهاى وى اين بود كه بيك روز بعموهاى خود كه ده نفر بودند ده هزار درم صله داد . نام آنها چنين بود : عبد الله بن على ، عبد الصمد بن على ، اسماعيل ابن على ، عيسى بن على ، داود بن على ، صالح بن على ، سليمان بن على ، اسحاق بن على ، محمد بن على و يحيى بن على . در ساختمان شهر بغداد كه منصور بنا كرد و بنام او معروف شد هر روز پنجاه هزار مرد به كار بود .\r\nفرزندان او مهدى و جعفر بود كه جعفر بروزگار زندگى منصور درگذشت .\r\nمادرشان ام موسى حميريه بود و سليمان و عيسى و يعقوب و جعفر اصغر كه از يك كنيز كرد بودند ، و صالح كه مسكين لقب داشت و دخترى بنام عاليه .\r\nمسعودى گويد : منصور با ربيع و عبد الله بن عباس و جعفر بن محمد و عمرو ابن عبيد و ديگران اخبار نكو داشت كه با خطبه‌ها و موعظه‌ها و سرگذشت‌ها و تدبيرها كه غالب آن را در كتاب اخبار الزمان و اوسط آورده‌ايم و در اين كتاب نكاتى ميآوريم كه نمونهء كتابهاى سابق ما باشد . و الله سبحانه و تعالى اعلم . 308\r\n\r\n","description":"","footnote":"","page_name":" 312 ","page_number":320},
  {"content":"\r\n\r\n309\r\n\r\nذكر خلافت مهدى محمد بن عبد الله بن محمد ابن على بن عبد الله بن عباس\r\nكنيهء او ابو عبد الله بود ، مادرش ام موسى دختر منصور بن عبد الله بن ذى سهم ابن ابى سرح از فرزندان ذو رعين از ملوك حمير بود . ربيع آزاد شدهء او در مكه به روز شنبه ششم ذىحجهء سال صد و پنجاه و هشتم براى او بيعت گرفت و خبر مرگ پدرش را با خبر بيعت ، مناره آزاد شدهء او برايش آورد كه دو روز صبر كرد و پس از آن براى مردم خطبه خواند و خبر مرگ پدر را بگفت . او آنها را به بيعت خويش خواند و بيعت عام انجام شد . تولد وى بسال صد و بيست و هفتم بود ، بسال صد و شصت و نهم از مدينة السلام به قصد قرماسين دينور برون شد و چون وصف خوش هوائى ماسبذان سيروان و گرگان را براى او گفته بودند راه بسوى ارزن واران كج كرد و در دهكدهء موسوم به ردين در شب پنجشنبه پنج روز مانده از محرم سال صد و شصت و نه درگذشت .\r\nمدت خلافتش ده سال و يك ماه و پانزده روز بود و هنگام مرگ چهل و سه سال داشت . هارون الرشيد بر او نماز كرد ، زيرا موسى هادى حضور نداشت و بگرگان بود . بقولى از خوردن انگور زهر آلود بمرد . حسنه كنيز او و\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nديگر اطرافيانش در عزاى او لباس سياه پوشيدند و ابو العتاهيه در اين باب شعرى بدين مضمون گفت : « ديشب در لباس مزين بودند و صبحگاهان لباس سياه داشتند هر شاخ زنى هر قدر بپايد روزى بشاخ ديگر دچار شود . اگر چندان كه نوح عمر داشت عمر كنى باقى نخواهى ماند ، اگر بناچار نوحه خواهى كرد بر خويشتن نوحه كن . » .\r\n309\r\n\r\n","description":"","footnote":"","page_name":" 314 ","page_number":322},
  {"content":"\r\n\r\n310\r\n\r\nذكر شمه‌اى از اخبار و سرگذشت مهدى و نكاتى از احوال روزگار او\r\nفضل بن ربيع گويد : « روزى شريك قاضى بحضور مهدى آمد كه به دو گفت :\r\n« ميبايد يكى از سه كار را بپذيرى . » گفت : « اى امير مؤمنان آن سه كار چيست ؟ » گفت : « يا عهده دار قضا شوى يا با فرزندان من سخن كنى و آنها را تعليم دهى يا يك بار با من غذا خورى . » بينديشيد و گفت : « غذا خوردن از همه آسانتر است . » مهدى او را بداشت و به آشپز گفت چند جور غذا از مغز و شكر و تبرزد و عسل فراهم كند و چون از غذا فراغت يافت ناظر مطبخ گفت : « اى امير مؤمنان پس از اين غذا شيخ روى فلاح نخواهد ديد . » فضل بن ربيع گويد : « پس از آن با آنها سخن گفت و فرزندانشان را تعليم داد و عهده‌دار قضا شد . مستمرى او را بدفتر - نويس حواله دادند و در بارهء كسرى آن چانه ميزد ، دفتر نويس گفت : « مگر پارچه فروخته‌اى . » گفت : « به خدا مهمتر از پارچه فروخته‌ام ، دينم را فروخته‌ام . » .\r\nفضل بن ربيع گويد : مهدى بتفريح برون شده بود و عمرو بن ربيع آزاد شدهء خويش را كه شاعر بود همراه داشت ، از اردوگاه دور ماند و مردم به كار شكار بودند . گرسنگى سخت به مهدى چيره شد و به عمرو گفت : « يكى را بجوى كه\r\n\r\n","description":"","footnote":"","page_name":" 315 ","page_number":323},
  {"content":"\r\n\r\nپيش او خوردنيى پيدا كنيم . » عمرو بگشت تا صاحب يك باغچهء سبزى را يافت كه پهلوى آن كلبه‌اى داشت ، پيش وى رفت و گفت : « خوردنى دارى ؟ » گفت : « بله ، چند نان جو و شير ترش و سبزى و سير . » مهدى گفت : « اگر روغن داشته باشى كافى است » گفت « بله ، كمى دارم . » و اين چيزها را پيش آورد كه بسيار بخوردند و مهدى چندان بخورد كه ديگر جاى خوردن نداشت . به عمرو گفت : « شعر بگو و حال ما را وصف كن . » عمرو شعرى بدين مضمون گفت : « كسى كه شير ترش با روغن و نان جو و سير ميخوراند به واسطهء رفتار بد سزاوار يك يا دو يا سه سيلى است . » مهدى گفت : « به خدا بد گفتى بهتر بود ميگفتى : « به واسطهء رفتار نيك سزاوار يك يا دو يا سه كيسه است . » پس از آن سپاه بيامد و خزائن و خدمه و همراهان برسيدند و بگفت تا صاحب باغچه را سه كيسهء درهم بدادند .\r\nگويد : « بار ديگر اسبش او را كه براى شكار رفته بود دور برد . گرسنه به خيمهء اعرابى رسيد و به دو گفت : « اى اعرابى آيا خوردنى دارى كه من مهمان تو شوم ؟ » گفت : « تو را تر و تازه و اهل نعمت مىبينم ، اگر به آنچه هست اكتفا كنى هر چه داريم پيش آريم . » گفت : « هر چه دارى بيار . » براى او نان خاكسترپز بياورد كه بخورد و گفت : « خوب بود ، ديگر چه دارى بيار . » و او مقدارى شير در ظرفى بياورد ، بنوشيد و گفت : « خوب بود ، ديگر چه دارى بيار . » و او كمى شراب در مشكى بياورد اعرابى يكى بنوشيد و به مهدى نيز بنوشانيد ، مهدى چون بنوشيد ، گفت : « ميدانى من كيم ؟ » گفت : « نه به خدا . » گفت : « من از خدمهء خاصم . » گفت : « خدا مقام ترا مبارك كند و هر كه هستى ترا حفظ كند . » پس از آن اعرابى جامى بنوشيد و به دو نيز بنوشانيد و چون بنوشيد ، گفت : « اى اعرابى ميدانى من كيم ؟ » گفت : « بله ، گفتى از خدمهء خاصى . » گفت : « نه اينطور نيست . » گفت : « پس كيستى ؟ » گفت : « يكى از سرداران مهديم . » گفت : « خانه‌ات وسيع و زيارتگاهت پاكيزه باد . » پس از آن اعرابى جامى بنوشيد و به دو نيز بنوشانيد\r\n\r\n","description":"","footnote":"","page_name":" 316 ","page_number":324},
  {"content":"\r\n\r\nوقتى سومى را بنوشيد ، گفت : اعرابى ميدانى من كيم ؟ » گفت : « بله ، گفتى يكى از سرداران مهدى هستى . » گفت : « نه اينطور نيست ؟ » گفت : « پس كى هستى ؟ » گفت : « خود امير مؤمنانم . » اعرابى مشك خود را برگرفت و دهان آن را ببست .\r\nمهدى گفت : « شراب بده » گفت : « به خدا ديگر جرعه‌اى از آن نخواهى نوشيد . » گفت : « چرا ؟ » گفت : « جامى به تو داديم ادعا كردى از خدمهء خاصى ، ما نيز تحمل كرديم . جام ديگرى دادم ادعا كردى يكى از سرداران مهدى هستى ، ما نيز تحمل كرديم . سومى را داديم ادعا كردى امير مؤمنانى ، به خدا ميترسم اگر جام چهارم را بدهم بگويى پيغمبر خدائى . » مهدى بخنديد ، بعد از آن سپاه اطراف او را گرفت و شاهزادگان و اشراف پيش او آمدند و اعرابى سخت پريشان شد و همه در انديشهء نجات جان خويش بود و بشدت دويدن گرفت . مهدى به دو گفت : « باك مدار . » و بگفت تا صله‌اى كافى از پول و لباس پارچه و لوازم به دو دادند . اعرابى گفت :\r\n« شهادت مىدهم كه راستگو هستى و اگر ادعاى چهارم و پنجم كرده بودى از عهده برون ميآمدى . » مهدى از گفتار او بخنديد و همين كه چهارم و پنجم را به زبان آورد نزديك بود از اسب بيفتد . آنگاه مستمرى براى او معين كرد و بصف خواص خويش برد .\r\nوزير مهدى ابو عبيد الله معاوية بن عبد الله اشعرى ، جد محمد بن عبد الوهاب دبير بود كه پيش از خلافت ، دبير او بوده بود . مهدى يكى از فرزندان ابو عبيد الله را بتهمت زندقه بكشت و ميان آنها وحشت افتاد و مهدى او را معزول كرد .\r\nابو عبيد الله تا بسال صد و هفتادم زنده بود ، پس از وى مهدى يعقوب بن داود سلمى را تقرب داد و در فرمان وى كه بديوانها فرستاده شد چنين آمده بود : « امير مؤمنان او را برادر خويش كرده و از همه مردم فقط او همه وقت بحضور او تواند رسيد . » پس از آن وى را به تبانى با طالبيان متهم كرد و ميخواست خونش بريزد ، ولى او را حبس كرد و همچنان تا روزگار رشيد در حبس بود و رشيد او را آزاد كرد .\r\n\r\n","description":"","footnote":"","page_name":" 317 ","page_number":325},
  {"content":"\r\n\r\nدر بارهء او گفته‌اند عقيده داشت امامت حق ارشد فرزندان عباس است و عموهاى مهدى بيشتر از او حق دارند .\r\nمهدى محبوب خاص و عام بود كه خلافت خويش را با رسيدگى مظالم و خوددارى از قتل ، و تأمين بيمناك و دادرسى مظلوم آغاز كرد و دست ببخشش گشود و همهء آنچه را منصور بجا گذاشته بود و ششصد ميليون درم و چهارده ميليون دينار بود ، بعلاوهء آن چه در ايام او وصول شده بود ، بپراكند . و چون بيت المال‌ها خالى شد ، ابو حارثهء نهرى خازن بيت المال‌هاى وى بيامد و كليدها را پيش وى انداخت و گفت : « كليد خانه‌هاى خالى بچه كار مىخورد . » مهدى بيست غلام را بفرستاد كه در حمل پول تسريع كنند و چند روز بعد پولها برسيد و ابو حارثهء نهرى در كار دريافت و رسيدگى آن سه روز از رفتن پيش مهدى بازماند . وقتى پيش او رفت ، گفت : « چرا دير آمدى ؟ » گفت مشغول رسيدگى پولها بودم . » گفت : « اعرابى احمقى هستى ، مىپنداشتى وقتى حاجت به پول پيدا كنم نخواهند رسيد ؟ » ابو حارثه گفت : « وقتى حادثه درآمد منتظر نمىماند تا تو كس براى وصول و حمل پول بفرستى . » گويند مهدى در اثناى ده روز از مال خاص خود ده ميليون درم بپراكند آن وقت شبة بن عقال بالاى سر او به سخن ايستاد و گفت : « مهدى همانندها دارد كه از جمله ماه تابان و بهار تازه و شير بيشه و درياى جوشان است . ماه تابان زيبائى و رونق چون او دارد و بهار تازه خرمى و صفا چون او دارد ، شير بيشه قوت و صلابت چون او دارد و درياى خروشان بخشش چون او دارد . » .\r\nروزى خيزران مادر هادى و رشيد ، در خانهء خويش كه اكنون بنام اشناس معروف است نشسته بود و كنيزكانى كه براى خليفگان ، فرزند آورده بودند با دختران بنى هاشم بدور او بودند . وى بر فرش ارمنى نشسته بود و آنها بر مخده‌هاى ارمنى بودند ، زينب دختر سليمان بن على از همه برتر نشسته بود . در اين اثنا يكى\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nاز خدمهء خيزران بيامد و گفت : « زنى زيبا بر در است كه كهنه پاره‌هائى پوشيده و ميل ندارد نام و حال خويش را جز با شما بگويد و ميخواهد پيش شما بيايد . » مهدى از پيش به خيزران گفته بود كه با زينب دختر سليمان آميزش كند و سفارش كرده بود كه از او ادب و اخلاق فرا گيرد ، گفته بود : « اين پيره زن از ماست و متقدمان ما را ديده است . » خيزران بخادم گفت : « بگذار بيايد . » زنى زيبا و پر رونق بيامد كه كهنه پاره‌هائى بتن داشت و با فصاحت سخن گفت . به دو گفتند : « تو كيستى ؟ » گفت : « من مزنه دختر مروان بن محمدم و روزگار مرا چنين كرده است كه مىبينى ، به خدا اين كهنه پاره‌ها نيز عاريه است ، شما وقتى خلافت از ما بگرفتيد و از دست ما بدر رفت و بشما رسيد با وجود كمال حاجت از آميزش عامه بيم داريم .\r\nمبادا چيزى رخ دهد كه شرف ما را ببرد . پيش شما آمده‌ايم تا بهر حال در سايهء شما باشيم تا دعوت خداى در رسد . » چشمان خيزران پر اشك شد ، زينب دختر سليمان ابن على به دو نگريست و گفت : « اى مزنه خدا گشايشت ندهد ، يادت هست كه در حران پيش تو آمدم و تو روى همين فرش نشسته بودى و زنان خويشاوند شما بر اين مخده‌ها نشسته بودند ، من با تو در بارهء جثهء ابراهيم امام سخن گفتم ، با من خشونت كردى و گفتى بيرونم كنند ؟ ميگفتى : « زنان را چكار كه در كار مردان دخالت كنند . » به خدا مروان بهتر از تو رعايت حق ميكرد ، وقتى پيش او رفتم قسم خورد كه ابراهيم را نكشته است ، اما دروغ ميگفت سپس مرا مخير كرد كه خودش او را دفن كند يا جثه‌اش را به من بدهد ، من گرفتن جثه را ترجيح دادم ، ميخواست پولى به من بدهد نپذيرفتم . » مزنه گفت : « به خدا در نتيجهء همان اعمال از آن حالت به اين وضع افتاده‌ام كه مىبينى ، گويا اين را مىپسندى كه خيزران را بتقليد آن تشويق ميكنى ، ميبايست او را تشويق كنى كه نيكى كند و در مقابل بدى بدى نكند تا نعمت خويش را مصون دارد و دين خود را حفظ كند . » آنگاه به زينب گفت : « دختر عمو اكنون كه مىبينى خدا حق ناشناسى ما را چگونه سزا داده\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nاست ؟ از تقليد رفتار ما اجتناب كن . » آنگاه گريان برفت . خيزران كه نميخواست در خصوص او با رأى زينب مخالفت كند ، بيكى از كنيزان خود اشاره كرد تا او را بيكى از ساختمانها بردند و بگفت تا سر و وضع او را تغيير دهند و نيكوئى كنند .\r\nوقتى مهدى پيش وى آمد زينب برفته بود . رسم مهدى اين بود كه هر شب با خواص حرم خويش يك جا بنشيند ، خيزران قضيهء مزنه را با او بگفت كه گفته است سر و وضع او را تغيير دهند و نيكى كنند ، مهدى كنيزى را كه مزنه را بازگردانيده بود احضار كرد و گفت : « وقتى او را بساختمان بردى از او چه شنيدى ؟ » گفت : « در فلان راهرو به دو رسيدم و از اينكه با تيره روزى برون ميشد گريان بود و آيه‌اى را كه معنى آن چنين بود ميخواند : « خدا مثلى مىزند ، دهكده‌اى كه امن و آرام بود و روزيش از هر طرف بفراوانى ميرسيد آنگاه منكر نعمت‌هاى خدا شد و خدا بسزاى اعمالى كه ميكردند پردهء گرسنگى و ترس بر آنها كشيد . » مهدى به خيزران گفت : « به خدا اگر با او جز اين رفتار كرده بودى هرگز با تو سخن نميگفتم . » .\r\nآنگاه بسيار بگريست و گفت : « خدايا از زوال نعمت به تو پناه ميبرم . » و رفتار زينب را بشنيد و گفت : « به خدا اگر او بزرگتر زنان ما نبود قسم ميخوردم كه هرگز با او سخن نگويم . » آنگاه كنيزى را بساختمانى كه براى مزنه خالى شده بود فرستاد و گفت : « از قول من به او سلام برسان و بگو اى دختر عمو ، خواهرانت پيش من فراهم آمده‌اند اگر مايهء زحمت تو نميشدم پيش تو ميآمديم . » وقتى مزنه پيغام را بشنيد مقصود مهدى را بدانست . زينب دختر سليمان نيز حضور يافته بود ، مزنه دامن كشان بيامد و مهدى بگفت تا بنشيند ، مهدى به دو خوش آمد گفت و نزديك خواند و از زينب دختر سليمان بن على بالاتر نشاند . پس از آن از اخبار گذشتگان خويش و ايام كسان و تغيير دولتها سخن بميان آمد و او رشتهء سخن را بكس وانگذاشت . مهدى به دو گفت : « اى دختر عمو اگر نبود كه من نميخواهم قومى را كه تو از آنها هستى در كار خودمان شركت دهم ، ترا بزنى ميگرفتم . بهتر\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nاينست كه از من رخ بپوشى و با خواهران خود در قصر من باشى و حقوق و وظايفى همانند آنها داشته باشى تا حكم خدائى كه فرمان وى به مخلوق نافذ است در رسد » وى تا آخر عمر مهدى و همهء دوران هادى و قسمتى از دوران رشيد را در قصر بسر - برد و در ايام او بمرد و ميان او و زنان بنى هاشم فرق نبود . و چون بمرد ، رشيد و اهل حرم سخت بناليدند .\r\nرياشى از اصمعى حكايت كند كه عبد الله بن عمرو بن عتبه بنزد مهدى آمده بود تا مرگ منصور را تسليت گويد و گفت : « خدا امير مؤمنان را در مصيبت امير مؤمنان پيشين پاداش دهد و خلافت را بر او مبارك كند ، مصيبتى بزرگتر از فقدان پدر و نعمتى بزرگتر از خلافت خدا نيست . پس اى امير مؤمنان نعمت را بپذير و اجر مصيبت بزرگ را از خدا بخواه . » .\r\nوقتى تغزل ابو العتاهيه در بارهء عتبه كنيز خيزران فراوان شد ، وى از شناعت و رسوائى كه نصيبش شده بود پيش خانم خود شكايت كرد و هنگامى كه مهدى بحرم رفت ، او پيش خيزران همى گريست و چون قصهء او را بپرسيد قضيه را به دو خبر داد .\r\nمهدى بگفت تا ابو العتاهيه را بياوردند . وقتى پيش روى او ايستاد گفت : « تو در بارهء عتبه گفته‌اى : « خدا ميان من و خانمم حكم كند كه از من رو بگردانيده و مايهء ملامتم شده است ، او چه وقت با تو پيوسته بود تا از رو گردانيدن او شكايت توانى كرد ؟ » گفت : « اى امير مؤمنان من چنين نگفته‌ام بلكه من گفته‌ام : « اى شتر ما را با شتاب ببر تا پيش پادشاهى رسى كه با مكرمتها با خدا روبرو مىشود ، وقتى باد سخت بوزد به دو گويد اى باد آيا با من رقابت توانى كرد ؟ دو تاج يكى از جمال و يكى از ايمان بر سر خويش دارد . » .\r\nگويد : « مهدى لختى بينديشيد و با چوبى كه بدست داشت به زمين زد ، آنگاه سر برداشت و گفت : « تو بوده‌اى كه گفته‌اى : « خانم مرا چه شده است كه ناز مىكند و من ناز او را تحمل ميكنم . يكى از كنيزان ملوك است كه زيبائى در شلوار او جاى\r\n\r\n","description":"","footnote":"","page_name":" 321 ","page_number":329},
  {"content":"\r\n\r\nدارد ؟ » و چيزهاى ديگر از او پرسيد كه در جواب فرو ماند . مهدى بگفت تا ابو العتاهيه را به اندازهء يك حد تازيانه بزنند و چون تازيانه خورد او را بيرون كردند . عتبه او را كه تازيانه خورده بود بديد و ابو العتاهيه گفت : « به به اى عتبه كه بخاطر شما مهدى يكى را كشت . » چشمان عتبه گريان شد و اشكش فرو ريخت و با مهدى كه بنزد خيزران بود برخورد كرد . مهدى گفت : « چرا عتبه گريه مىكند ؟ » به دو گفتند :\r\n« ابو العتاهيه را كه تازيانه خورده بود ديده كه به او فلان و به همان گفته است . » مهدى بگفت تا پنجاه هزار درم به او بدهند ، ابو العتاهيه همه را به كسانى كه بر در بودند پخش كرد . خبر نويس اين قصه را بنوشت . مهدى ابو العتاهيه را احضار كرد و گفت :\r\n« چرا انعامى را كه به تو دادم تقسيم كردى ؟ » گفت : « من كسى نيستم كه قيمت محبوب را بخورم . » مهدى پنجاه هزار درم ديگر به دو داد و او را قسم داد كه تقسيم نكند او نيز بگرفت و برفت .\r\nمبرد گويد : « ابو العتاهيه در روز نوروز يا مهرگان يك بشقاب چينى به مهدى هديه كرد كه يك پارچهء مشك آلود در آن بود كه با مشك بر آن نوشته بودند :\r\n« جانم به چيزى از اين دنيا بسته است كه خدا و مهدى توانند داد ، من از آن نوميد ميشوم ولى اينكه تو دنيا را با هر چه در آن هست حقير ميشمارى ، مرا اميدوار مىكند . » مهدى بصدد آمد عتبه را به او بدهد ، عتبه گفت : « اى امير مؤمنان با حرمت و حق خدمتى كه من دارم مرا بيك كوزه فروش ميدهى كه از شاعرى نان مىخورد ؟ » مهدى به او پيغام داد : « به عتبه كه نخواهى رسيد ، ولى گفتم كه بشقاب را پر از پول كنند . » پس از آن عتبه او را ديد كه با نويسندگان گفتگو داشت و ميگفت : « دستور دينار داده‌اند . » و آنها ميگفتند : « نه دستور درهم داده‌اند » عتبه گفت : « اگر عاشق بودى به طلا و نقره نميپرداختى . » .\r\nابو العتاهيه كه نامش اسماعيل بن قاسم بود كوزه فروش بود و عباراتى روان داشت و بگفتار موزون از همه تواناتر بود ، سخنش شيرين بود و در همه حالات\r\n\r\n","description":"","footnote":"","page_name":" 322 ","page_number":330},
  {"content":"\r\n\r\nخويش بشعر سخن ميگفت و با طبقات مردم بشعر و بنثر گفتگو ميكرد .\r\nروزى ابو نواس با جماعتى نشسته بود يكى از آنها آب خواست و بنوشيد و گفت : « آب شيرين و خوش است . » آنگاه گفت دنبال آن را بگوييد و كسى سخنى كه در روانى مناسب آن باشد نداشت ، ابو العتاهيه بيامد و گفت : « در چه حاليد ؟ » قضيه را به دو خبر دادند ، گفت : « خوشگوار و دلكش است » قسمتى از اشعار نخبهء او در بارهء عتبه بدين مضمون است : « ترا به خدا صاحب چشمان دلفريب ، پيش از مرگ بديدن من بيا يا بگو تا من بديدار تو بيايم . يكى از اين دو كار را كه بيشتر دوست دارى انتخاب كن و گر نه بگذار تا پيك مرگ مرا بخواند . اگر خواهى بميرم ابد الدهر مالك روح منى ، اگر خواهى زنده بمانم پس مرا زنده كن . اى عتبه تو نادره‌اى كه از گلت نيافريده‌اند در صورتى كه خلقت همهء مردم از گل است . حقا عجيب است عشق مرا به طرف كسى مىكشد كه پيوسته از من دورى مىكند و مرا دور مىكند از تو بسيار اميد ندارم و اگر مرا اميد اندك دهى برايم بس است . » .\r\nو هم از سخنان نخبهء او در بارهء عتبه اشعارى است بدين مضمون : « اى عتبه ، اى ماه رصافه ، اى صاحب ملاحت و ظرافت ! من عاشق دلبستهء توام اما با من مهربان نيستى . از عشق تو بيمار شده‌ام و مانند مستان از پا درآمده‌ام . وقتى ترا ببينم آشفته ميشوم . گوئى ترا آفت دل من كرده‌اند . » .\r\nمبرد . محمد بن يزيد حكايت كند كه ريطه دختر ابو العباس ، عبد الله بن مالك خزاعى را فرستاده بود تا برده‌اى براى آزاد كردن بخرد ، و به كنيز خود عتبه كه اول از او بود و بعد مال خيزران شده بود ، بگفت تا هنگام معامله حضور داشته باشد . عتبه نشسته بود كه ابو العتاهيه در لباس عابدى بيامد و گفت : « خدا مرا قربان تو كند من پيرى سست و فرتوتم و توانائى خدمت ندارم ، اگر گوئى مرا بخرند و آزاد كنند خدايت پاداش دهد ، عتبه به عبد الله گفت : « هيبتى نكو دارد و ضعف او نمودار است و زبانى فصيح دارد و مردى بليغ است ، او را بخر .\r\n\r\n","description":"","footnote":"","page_name":" 323 ","page_number":331},
  {"content":"\r\n\r\nو آزاد كن . » گفت : « بسيار خوب . » ابو العتاهيه گفت : « خدايت قرين صلاح بدارد اجازه ميدهى در مقابل اين نيكى كه با من ميكنى دست ترا ببوسم » عتبه اجازه داد ، ابو العتاهيه دستش را ببوسيد و برفت . عبد الله بن مالك بخنديد و گفت « ميدانى كى بود ؟ » گفت : « نه » گفت : « اين ابو العتاهيه بود ، حيله كرد تا دست ترا ببوسد » عتبه از شرم روى بپوشيد و گفت ننگ بر تو اى ابو العباس ترا دست مىاندازند ؟\r\nمن از گفتار تو فريب خوردم . » آنگاه برخاست و هرگز پيش او نرفت .\r\nابو العتاهيه اشعارى نكو دارد كه ضمن اخبار خليفگان بعد خواهيم آورد .\r\nاگر ابو العتاهيه بجز اشعارى كه در بارهء دوستى صادقانه و وفاى صميمانه گفته ، شعرى نداشت ، شاعر مبرز عصر خويش بشمار توانست بود . مضمون اشعار چنين است :\r\n« برادر واقعى تو كسى است كه با تو باشد ، كسى كه خويشتن را زيان زند تا به تو سود رساند . كسى كه وقتى حوادث زمان ترا بشكند خويشتن را پراكنده كند كه ترا فراهم كند ، اما اين صفت بدوران ما معدوم است و وجود آن محال است . » .\r\nابن عياش و ابن دأب حكايت كرده‌اند كه وقتى منصور حكومت رى را به مهدى داد ، شرقى قطائى را نيز نزد وى گذاشت و گفت تا او را به حفظ ايام عرب و بحث فضائل و مطالعهء اخبار و قرائت اشعار وادارد . شبى مهدى به دو گفت : « اى شرقى ، خاطر مرا به چيزى كه مايهء سرگرمى باشد خرسند كن . » گفت : « خدا امير را قرين صلاح بدارد ، آورده‌اند كه يكى از ملوك حيره دو نديم داشت كه بنزد او مقامى معتبر داشتند و هنگام تفريح و خواب و بيدارى از او جدا نميشدند و هيچ كارى را بى مشورت آنها بسر نميبرد و بى راى آنها كارى نميكرد . بدينسان روزگارى دراز گذشت ، يك شب كه شاه به شراب و تفريح بود مستى بر او چيره شد و عقل او را ببرد ، شمشير خود را بخواست و بر كشيد و به آنها حمله برد و هر دو را بكشت . آنگاه خواب بر او چيره شد و بخفت چون صبح شد سراغ آنها را گرفت و چون قصه را به دو خبر دادند بيفتاد ، و از غم مرگ و غصهء فراق آنها زمين را ميگزيد و از خوردن\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nو نوشيدن باز ماند و سوگند خورد هرگز چيزى كه عقل او را زايل كند ننوشد .\r\nسپس آنها را به خاك سپرد و بر قبرشان گنبدى بنا كرد و نام آن را غريين گذاشت و مقرر داشت كه هر كه بر آنجا ميگذرد ، بايد بر آنها سجده كند . و چنان بود كه وقتى پادشاه رسمى مىنهاد نسل بنسل برقرار ميماند و متروك نميشد و انجام آن را واجب مىشمردند و پدران در بارهء آن به اعقاب خويش وصيت ميكردند . مردم روزگارى دراز بدينسان گذرانيدند و هر كس از كوچك و بزرگ به قبر آنها ميگذشت سجده ميكرد و اين مانند رسمى پا بر جا شد و هر كه از سجده دريغ ميكرد ميبايست كشته شود ، فقط دو حاجت او هر چه بود روا ميشد . روزى گازرى كه يك بسته لباس همراه داشت و لباس كوب او نيز روى آن بود از آنجا گذشت ، گماشتگان غريين بگازر گفتند :\r\n« سجده كن . » و او نپذيرفت ، به دو گفتند : « اگر سجده نكنى كشته خواهى شد . » ولى نكرد . او را پيش شاه بردند و قصه را با وى بگفتند ، شاه گفت : « چرا سجده نكردى ؟ » گفت : « سجده كردم ، اينها دروغ مىگويند . » شاه گفت : « ياوه ميگوئى دو حاجت بخواه كه پذيرفته مىشود و پس از آن ترا خواهم كشت » گفت : « حتما بايد بگفتهء اينها كشته شوم . » گفت : « حتما بايد كشته شوى » گفت : « تقاضايم اينست كه با اين لباس كوب به گردن پادشاه بكوبم . » شاه گفت : « اى نادان اگر تقاضا ميكردى براى بازماندگان خود مقرريى تعيين كنم كه بى نياز شوند براى آنها بهتر بود . » گفت : « هيچ تقاضايى جز كوبيدن گردن شاه ندارم . » شاه به وزيران خود گفت : « در بارهء تقاضاى اين نادان چه ميگوئيد ؟ » گفتند : « اين رسمى است كه تو نهاده‌اى و ميدانى كه شكستن رسم مايهء ننگ و عذاب است و گناه بزرگ است ، اگر تو رسمى را بشكنى رسم ديگرى را هم مىشكنى و كسى كه پس از تو مىآيد نيز اين حق را خواهد داشت و رسم‌ها باطل مىشود . » گفت : « گازر را ترغيب كنيد تا تقاضاى ديگرى بكند و مرا از اين كار معاف دارد ، هر چه بخواهد و لو نصف مملكتم باشد قبول ميكنم . » گازر را ترغيب كردند ولى گفت : « تقاضائى جز ضربت زدن به گردن\r\n\r\n","description":"","footnote":"","page_name":" 325 ","page_number":333},
  {"content":"\r\n\r\nشاه ندارم . » وقتى شاه چنين ديد كه گازر در كار خود مصمم است در مجلس عام بنشست و گازر را احضار كرد و او لباس كوب خود را بلند كرد و گردن شاه را با آن بكوفت كه از پا درآمد و بيهوش بيفتاد و شش ماه تمام بسترى بود و حالش چنان سخت شد كه آب را قطره قطره مىنوشيد ، وقتى بهبود يافت و بسخن آمد و بخورد و بياشاميد سراغ گازر را گرفت ، گفتند : « محبوس است » بگفت تا وى را احضار كردند ، گازر حضور يافت . شاه به دو گفت : « حق يك تقاضاى ديگر براى تو مانده است ، بكن كه من برعايت رسم ناچار ترا خواهم كشت » گازار گفت : « اگر حتما بايد كشته شوم تقاضايم اينست كه ضربتى به طرف ديگر گردن شاه بزنم . » شاه چون اين بشنيد از وحشت برو در - افتاد و گفت : « به خدا خواهم مرد » و بگازر گفت : « از چيزى كه براى تو فايده ندارد صرف نظر كن كه ضربت سابق هم براى تو فايده‌اى نداشت ، تقاضاى ديگر بكن كه هر چه باشد قبول ميكنم . » گفت : « من فقط تقاضاى زدن يك ضربت ديگر دارم . » شاه به وزيران خود گفت : « چه ميگوييد ؟ » گفتند : « اگر در راه رسوم بميرى بهتر است . » گفت : « لعنتىها اگر ضربت ديگر بزند من هرگز آب خنك نخواهم نوشيد ، براى آنكه ميدانم از ضربت اول چه كشيده‌ام . » گفتند : « ما راه چاره‌اى نميدانيم . » و چون خطر را در پيش ديد ، بگازر گفت : « به من بگو مگر روزى كه گماشتگان غريين ترا آورده بودند نميگفتى كه سجده كرده‌اى و آنها در بارهء تو دروغ گفته‌اند ؟ » گفت : « من گفتم ولى تو تصديق نكردى . » گفت : « تو سجده كرده بودى ؟ » گفت : « بله . » شاه از جاى خود برجست و سر او را بوسيد و گفت : « شهادت مىدهم كه تو راست ميگوئى و آنها در بارهء تو دروغ گفته‌اند ، من ترا بجاى آنها مىگمارم و كار تأديب آنها را به تو واميگذارم . » مهدى چندان بخنديد كه پا به زمين مىسائيد و گفت : « مرحبا » و او را جايزه داد .\r\nهيثم بن عدى گويد : « در مجلس مهدى بودم كه حاجب آمد و گفت : « ابن - ابى حفصه بر در است . » گفت : « نگذار بيايد كه منافق و دروغگو است » حسن بن\r\n\r\n","description":"","footnote":"","page_name":" 326 ","page_number":334},
  {"content":"\r\n\r\nقحطبه در بارهء او با مهدى سخن گفت و حاجب او را وارد كرد ، مهدى به دو گفت : « اى فاسق مگر تو نبودى كه در بارهء معن گفتى : « كوهى كه همهء قوم نزار به دو پناه ميبرد و قلهء بلند و پايه‌هاى محكم دارد » گفت : « اى امير مؤمنان ، من آنم كه در بارهء تو گفته‌ام : « اى پسر كسى كه از ميان خويشاوندان نزديك وارث پيمبر شده بود . » و اشعار دنبالهء آن را بخواند و مهدى خوشنود شد و جايزه‌اش داد .\r\nقعقاع بن حكيم گويد : « پيش مهدى بودم كه سفيان ثورى بيامد و چون وارد شد بطور معمولى به او سلام كرد و بعنوان خلافت سلام نكرد ، ربيع بالاى سر مهدى ايستاده و به شمشير خود تكيه داده بود ، مهدى با چهرهء باز متوجه او شد و گفت : « اى سفيان از دست ما اينجا و آنجا ميگريزى و مىپندارى كه اگر قصد بدى در بارهء تو داشته باشيم به تو دسترسى نخواهيم داشت ؟ اكنون كه به تو دسترسى يافتيم ، نميترسى در بارهء تو حكمى بدلخواه خودمان بكنيم ؟ سفيان گفت : « اگر در بارهء من حكم كنى ، پادشاه قادرى كه حق را از باطل جدا مىكند در بارهء تو حكم خواهد كرد . » ربيع به دو گفت : « اى امير مؤمنان اين نادان حق ندارد اينطور با تو برخورد كند ، اجازه بده تا گردنش را بزنم . » مهدى گفت : « لعنتى ، ساكت باش ، اين و امثال اين ميخواهند ما بكشيمشان كه آنها نيك بخت شوند و ما تيره - بخت . فرمان قضاى كوفه را بنام او بنويسيد با قيد اينكه هيچكس به حكم او اعتراض نكند . » فرمان او را نوشتند و به دستش دادند ، بگرفت و برون شد و آن را در دجله انداخت و بگريخت . همهء شهرها را بدنبال او گشتند اما يافت نشد .\r\nعلى بن يقطين گويد : « در ماسبذان با مهدى بوديم ، روزى به من گفت : « من گرسنه‌ام ، چند نان با گوشت سرد براى من بيار . » بياورديم . بخورد و وارد خانه شد و بخفت ، و ما در ايوان بوديم ، ناگهان صداى گريهء او را شنيدم و با شتاب سوى او رفتم ، گفت : « شما آنچه را من ديدم نديديد ؟ » گفتيم : « ما چيزى نديده‌ايم . » گفت :\r\n« مردى كه اگر جزو هزار مرد باشد صدا و صورت او را ميشناسيم پيش من ايستاد\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nو گفت : « گوئى اين قصر را مىبينم كه مردمش نابود شده‌اند و همه جاى آن خالى مانده است و سالار قوم از پس خوشى و سلطنت بقبرى رفته كه سنگها روى اوست و جز ياد و گفتگوى او نمانده كه زنانش گريه كنان او را صدا ميزنند . » از اين رؤيا بيشتر از ده روز نگذشته بود كه مهدى در گذشت . » .\r\nمسعودى گويد : « وفات زفر بن هذيل فقيه مصاحب ابو حنيفه نعمان بن ثابت بسال صد و پنجاه و هشتم بود و بيعت مهدى نيز چنان كه از پيش گفتيم در همين سال بود . و هم در ايام مهدى بسال صد و شصت و يكم سفيان بن سعيد بن مسروق ثورى در بصره وفات يافت . وى از تميم بود و شصت و سه سال عمر كرد ، كنيه‌اش ابو عبد الله بود . و هم در ايام مهدى بسال صد و پنجاه و نهم ابن ابى ذئب محمد بن عبد الرحمن بن مغيره كه كنيه‌اش ابو الحارث بود در كوفه بمرد . و هم بسال صد و شصتم شعبة بن حجاج كه كنيهء ابو بسطام داشت و وابستهء بنى شقرهء ازد بود ، وفات يافت . وفات عبد الرحمن بن عبد الله مسعودى نيز در همين سال بود و هم بسال صد و شصت و ششم در ايام مهدى حماد بن سلمه در گذشت .\r\nمسعودى گويد : مهدى و حوادث و جنگهاى روزگار او اخبار نكو دارد كه تفصيل آن را با ذكر فقيهان و محدثانى كه بدوران وى مرده‌اند ، در كتاب اوسط آورده‌ايم . و بالله التوفيق .\r\n\r\n","description":"","footnote":"","page_name":" 328 ","page_number":336},
  {"content":"\r\n\r\n\r\nذكر خلافت موسى هادى\r\nبيعت موسى بن محمد هادى به روز پنجشنبه هفت روز از محرم مانده در وقتى كه او بيست و چهار سال و سه ماه داشت ، صبحگاهان شبى كه پدرش مهدى وفات يافته بود ، انجام گرفت . و اين بسال صد و شصت و هفتم بود و وفات او نيز در عيساباذ در نزديكى مدينة السلام بسال صد و هفتادم ، دوازده روز مانده از ربيع الاول بود .\r\nمدت خلافتش يك سال و سه ماه بود كنيهء ابو جعفر داشت و مادرش خيزران دختر عطا يك كنيز حرشى بود كه مادر رشيد نيز بود . وى در طبرستان و گرگان بجنگ بود كه خبر بيعت او رسيد و با بريد بازگشت . برادرش هارون براى او بيعت گرفته بود و يكى از شاعران در اين باب شعرى بدين مضمون گفته بود : « وقتى خلافت خدا در گرگان به بهترين هاشميان رسيد ، با راى محكم و درست براى جنگ آماده شد . » 324\r\n\r\n","description":"","footnote":"","page_name":" 329 ","page_number":337},
  {"content":"\r\n\r\n325\r\n\r\nذكر شمه‌اى از اخبار و سرگذشت و نكاتى از حوادث ايام موسى\r\nموسى سنگدل و تند خوى و سرسخت و اديب و ادب دوست و نيرومند و دلير و بخشنده بود . يوسف بن ابراهيم دبير كه نديم ابراهيم بن مهدى بود ، از ابراهيم نقل مىكند كه « وى بحضور مهدى بود و او در بستان معروف خود به بغداد بر خرى نشسته بود . به دو گفتند يكى از خوارج را دستگير كرده‌اند ، بگفت تا او را بيارند ، وقتى خارجى نزديك او رسيد ، شمشير يكى از نگهبانان را برگرفت و پيش دويد و قصد موسى كرد . من و همهء كسانى كه با من بودند از او دور شديم و او همچنان بر خر خود بود و تكان نخورد . وقتى خارجى به دو نزديك شد ، موسى بانگ زد :\r\n« گردنش را بزنيد . » در صورتى كه كسى پشت سر او نبود ، تو هم در خارجى اثر كرد و به پشت سر نگريست ، موسى خويشتن را فراهم كرده ، روى او جست و بزمينش زد و شمشير را از دست وى بگرفت و گردنش را بزد . » گويد : « ترس ما از او ، بيشتر از خارجى بود ، اما به خدا بما نگفت كه چرا از او دور شده‌ايم و ما را در اين باره ملامت نكرد ، اما از آن روز ديگر سوار خر نشد و شمشير را از خود دور نكرد . » .\r\nعيسى بن دأب مصاحب وى بود ، وى از اهل حجاز و در علم و ادب و معرفت\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nاخبار و ايام از همهء مردم روزگار خويش سر بود . هادى ميگفت تا براى او متكائى بيارند و جز او كسى چنين چيزى از هادى انتظار نميبرد ، هادى به او گفت :\r\n« اى عيسى ، هرگز با حضور تو روز و شبى را دراز نديده‌ام و هر وقت پيش من نباشى پندارم كه غير از تو كسى را نمىبينم . » .\r\nعيسى بن دأب نقل مىكند كه به هادى گفتند يكى از مردم منصورهء سند كه از اشراف و سران آن ديار و از خاندان مهلب بن ابى صفره بود ، يك غلام سندى يا هندى را تربيت كرده بود و غلام بخانم خود دل بسته و از او كام خواسته بود و خانم نيز پذيرفته بود . آقا در رسيد و غلام را با خانم ديد و آلت غلام را ببريد و او را خواجه كرد . پس از آن وى را علاج كرد تا بهبود يافت . مدتى ببود . آقا دو فرزند داشت يكى كودك و يكى بزرگتر . روزى كه آقا در منزل نبود سندى دو طفل را بگرفت و به بالاى ديوار خانه برد ، آقا در رسيد و ديد كه غلام با دو فرزندش بالاى ديوار است ، گفت : « فلانى ، دو پسر مرا بخطر انداخته‌اى . » گفت :\r\n« از اين گفتگو بگذر ، به خدا اگر در حضور من آلت خود را نبرى آنها را پرت ميكنم . » گفت : « ترا به خدا من و فرزندانم را ببخش . » گفت : « از اين گفتگو درگذر كه من جان خود را نيز چون يك جرعه آب خوار دارم . » و خواست دو كودك را پرت كند ، آقا نيز كاردى برگرفت و آلت خويش را ببريد . » وقتى غلام كار او را بديد ، دو كودك را پرت كرد كه قطعه قطعه شدند و گفت : « آن به انتقام كارى كه با من كردى و كشتن اين دو كودك هم زياده بر آن . » هادى بگفت تا به حاكم سند بنويسند غلام را بكشد و به سخت‌ترين وضع ممكن شكنجه كند و بگفت تا همهء سندىها را از قلمرو او بيرون كنند . در ايام او غلام سندى ارزان شد و سنديها را به قيمت ناچيز داد و ستد ميكردند .\r\nهادى وزارت به ربيع داد و كار دفتر و حساب را كه بعهدهء عمرو بن بزيع بود به دو واگذاشت و پس از آن وزارت و ديوان رسائل را به عمرو بن بزيع داد و\r\n\r\n","description":"","footnote":"","page_name":" 331 ","page_number":339},
  {"content":"\r\n\r\nكار دفتر و حساب را به ربيع واگذاشت و همانسال ربيع درگذشت . گويند هادى او را بخاطر كنيزى كه مهدى به دو بخشيده بود و پيش از آن متعلق به ربيع بوده است ، مسموم كرد . جز اين نيز گفته‌اند .\r\nبه روزگار هادى ، حسين بن على بن حسن بن حسن بن على بن ابى طالب رضى الله عنهم ظهور كرد . و به روز ترويه در حج ، در شش ميلى مكه كشته شد . سپاهى كه با وى جنگيد چهار هزار سوار بود و گروهى از بنى هاشم و از جمله سليمان بن ابى جعفر و محمد بن سليمان بن على و موسى بن عيسى و عباس بن محمد بن على همراه آن بودند ، حسين و بيشتر يارانش كشته شدند و سه روز بجا ماندند و دفن نشدند تا درندگان و پرندگان از جثه‌شان بخوردند . سليمان بن عبد الله بن حسن بن حسن بن على نيز با وى بود كه دستگير شد و در مكه گردنش را زدند . عبد الله بن اسحاق بن ابراهيم ابن حسن بن حسن بن على نيز با حسين بود كه كشته شد . حسن بن محمد بن عبد الله ابن حسن بن حسن بن على نيز دستگير شد كه گردنش را زدند . براى عبد الله بن حسن بن على و حسين بن على امان گرفتند كه پيش جعفر بن يحيى بن خالد بن برمك محبوس شدند و بعدها بقتل رسيدند . هادى بسبب قتل حسين بن على بن حسن بن حسن نسبت به موسى بن عيسى خشمگين شد و اموال او را ضبط كرد . كسانى كه سر را پيش آورده بودند شادى ميكردند ، هادى بگريست و آنها را ملامت كرد و گفت : « شادمان پيش من آمده‌ايد ، گوئى سر يكى از تركان يا ديلميان را آورده‌ايد ، او يكى از خاندان رسول صلى الله عليه و سلم است ، بدانيد كه كوچكترين مجازات شما اينست كه پاداشى بشما ندهم . » .\r\nيكى از شاعران عصر در بارهء حسين بن على مقتول فخ اشعارى بدين مضمون گفته است : « بر حسن و حسين و پسر عاتكه كه بدون كفن او را به خاك كردند خواهم گريست ، شبانگاه در فخ كه منزل و جايگاه نبود بجا ماندند ، بزرگان بودند كه كشته شدند و سركش و ترسو نبودند ، خوارى را از خويش بشستند چنان كه\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nآلودگى را از لباس ميشويند . بندگان به وسيلهء جد ايشان هدايت يافته‌اند و منت ايشان بر مردم مسلم است . » .\r\nهادى مطيع مادر خود خيزران بود و از حوايج مردم هر چه را او ميخواست مىپذيرفت و پيوسته كسان بر در وى بودند . ابو المعافى در اين باب گويد : « اى خيزران خوش باش ، خوش باش كه دو فرزند تو مردم را راه مىبرند . » تا آنكه روزى خيزران در بارهء كارى با او گفتگو كرد و هادى نتوانست بپذيرد و عذرى آورد . خيزران گفت : « ميبايد بپذيرى . » گفت : « نميشود . » گفت : « من به عبد الله بن مالك قول داده‌ام كه اين كار را انجام دهم . » هادى خشمگين شد و گفت : « ميدانستم اين كار مربوط به اين مادر فلانيست ، بسيار خوب انجام مىدهم . » .\r\nخيزران گفت : « به خدا هرگز كارى از تو نخواهم خواست . » هادى گفت :\r\n« بهيچوجه اهميت ندارد . » خيزران خشمگين برخاست و هادى به دو گفت : « صبر كن و حرف مرا بشنو ، خويشاوند پيمبر صلى الله عليه و سلم نباشم اگر بشنوم يكى از سرداران يا خواص يا خدمهء من بدر تو آمده و گردنش را نزنم و مالش را ضبط نكنم . هر كه ميخواهد بيايد ، اين دسته‌ها چيست كه هر روز بدر تو ميآيند ، مگر چرخ نخ‌ريسى ندارى كه بدان مشغول شوى يا قرآنى كه از آن تذكار جوئى يا جامه‌اى كه در آن رو بپوشى ؟ مبادا ديگر در بارهء كار يك مسلمان يا ذمى دهان بگشايى . » خيزران برفت و نميدانست كجا ميرود و پس از آن در بارهء چيزى با او سخن نگفت .\r\nابن دأب گويد : دير شبى هادى مرا احضار كرد كه معمول نبود در آن موقع مرا احضار كند ، وقتى پيش او رفتم در يك اطاق كوچك زمستانى نشسته بود و جزوهء كوچكى جلو او بود و در آن مينگريست ، به من گفت : « اى عيسى » گفتم : « بله ، اى امير مؤمنان » گفت : « من امشب بىخواب شدم و انديشه به من هجوم آورد و از آن خونها كه بنى اميه ، چه بنى حرب و چه بنى مروان از ما بريختند بهيجان آمدم . »\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nگفتم : « اى امير مؤمنان ، عبد الله بن على بر ساحل رود ابو فطرس فلان و فلان را را كشت . » و نام بيشتر كسانى را كه كشته شده بودند بگفتم . « عبد الصمد بن على در حجاز بيك بار همانقدر از آنها كشت كه عبد الله بن على كشته بود و پس از كشتن آنها شعرى بدين مضمون گفت :\r\n« انتقامى كه از بنى مروان و خاندان حرب گرفتم دلم را خنك كرد و رنجم را ببرد . ايكاش پير من شاهد بود كه من خون فرزندان ابو سفيان را ميريزم » ابن دأب گويد : « مهدى خرسند شد و بنشاط آمد و گفت : « اين شعر از داود بن على بود و او كسانى را كه گفتى در حجاز كشت ، گوئى اين شعر را تو به ياد من آوردى و هرگز آن را نشنيده بودم » گفتم : « اى امير مؤمنان ميگويند اين شعر از عبد الله بن على است كه بر ساحل رود ابو فطرس گفته است ، گفت : « اينطور گفته‌اند . » ابن دأب گويد :\r\n« پس از آن رشتهء سخن به اخبار مصر و عيوب و فضايل آن و اخبار نيل كشيد ، هادى به من گفت : « فضائل آن بيشتر است » گفتم : « اى امير مؤمنان اين ادعائى است كه مصريان بدون دليل ميكنند و مدعى بايد دليل بيارد . مردم عراق اين ادعا را نمىپذيرند و ميگويند عيب بيشتر از فضيلت دارد . » گفت : « مثل چى ؟ » گفتم : « اى امير مؤمنان از جملهء عيوب مصر اينست كه آنجا باران نميبارد و اگر ببارد خوش ندارند و دعا و تضرع كنند . خدا عز و جل گفته است اوست كه بادها را بمژده پيشاپيش رحمت فرستد ، باران براى مخلوق رحمت بزرگ است اما مردم مصر آن را خوش ندارند كه براى آنها مضر است و مناسب نيست . زراعتشان بباران نميرويد و زمينشان حاصل نميدهد . از جملهء عيوب آن باد جنوبى است كه آن را مريسى گويند . مردم مصر اعلاى صعيد را تا ديار نوبه مريس نام داده‌اند . وقتى باد مريسى كه جنوبى است سيزده روز بوزد ، مردم مصر كفن و سدر و كافور بخرند و يقين كنند كه وباى كشنده و بلاى عام ميرسد . و هم از عيوب مصر اختلاف هواى آنست كه مردم آنجا بيك روز چند بار پوشش خود را تغيير دهند ، يك بار پيراهن پوشند ، بار ديگر لباس\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nآستر دار و بعد لباس لائىدار پوشند كه هواى ساعتهاى روز مختلف است و در فصول سال هنگام شب و روز بادهاى مختلف در آن ميوزد ، مصريان غله به جاهاى ديگر دهند اما غله از جائى نگيرند و اگر خشكسالى شود هلاك شوند .\r\nعيب نيل همين بس كه بر خلاف همهء رودهاى بزرگ و كوچك است . در فرات و دجله و رود بلخ و سيحان و جيحان نهنگ نيست اما در نيل مصر هست كه مضر است و هيچ فايده ندارد و شاعر در اين باب شعرى بدين مضمون گويد : « وقتى گفتند در نيل نهنگ است از نيل دورى كردم و دشمن آن شدم ، هر كه نيل را از نزديك ديده باشد من نيل را جز در بواقيل نديده‌ام » گفت : « بواقيل كه نيل را در آن مىبينند چيست ؟ » گفتم : « كوزه‌ها و سبوها را بدين نام مينامند . » گفت :\r\n« منظور شاعر از اين سخن چيست ؟ » گفتم : « او فقط از آب ظرف بهره‌ور ميشده كه از بيم نهنگ به آب نيل نزديك نميشده است ، زيرا نهنگ مردم و حيوان را ميربايد . » گفت : « اين حيوان مانع استفادهء مردم از اين رود شده است ، من اشتياق داشتم نيل را ببينم ولى با اين وصف كه گفتى مرا از آن بيزار كردى . » .\r\nابن دأب گويد : « سپس هادى در بارهء شهر دنفله پايتخت نوبه از من پرسيد كه مسافت آنجا تا اسوان چقدر است ، گفتم بطوريكه ميگويند چهل روز راه است كه بر ساحل نيل ميرود و همه آبادى پيوسته است . » .\r\nابن دأب گويد : « سپس هادى به من گفت : « بس است اى ابن دأب از گفتگوى مغرب و اخبار آن درگذر و از فضايل بصره و كوفه و امتيازاتى كه هر يك از اين دو شهر بر ديگرى دارد بگو » گويد گفتم : « از عبد الملك بن عمير آورده‌اند كه گفته بود احنف بن قيس با مصعب بن زبير به كوفه پيش ما آمد . پير زشتى نديده بودم مگر چيزى از زشتى او در صورت احنف بود . سرش كوچك يك چشمش لوچ و گوشهايش افتاده و يك چشمش كور بود ، صورت پر آبله دهان كج و دندانهاى نامرتب ، گونهء فرو رفته و پاى منحنى داشت ، ولى وقتى سخن ميگفت خويشتن را جلوه\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nميداد . يك روز با ما در بارهء بصره مفاخره آغاز كرد و ما نيز در بارهء كوفه مفاخره ميكرديم ، ما گفتيم : « كوفه خوراكى بيشتر دارد و وسيعتر و خوش‌هواتر است . » يكى به دو گفت : « به خدا كوفه چون زن جوان زيباى و الا نژادى است كه مال ندارد و چون از آن سخن كنند از نداريش بگويند و خواستگار از آن چشم بپوشد ، و بصره چون پيرى معيوب و مال دار است كه چون از آن سخن كنند از مالش و هم از عيوبش بگويند و خواستگار از آن چشم بپوشد . » احنف گفت : « اما بصره ، پايينش نى است و ميانش چوب است و بالايش خرما ، ما ساج و عاج و ديبا بيشتر داريم و قند و پول ما بيشتر است ، به خدا هميشه خوشدل سوى بصره ميآيم و با نگرانى از آن بيرون ميشوم . » گويد : آنگاه جوانى از بكر بن وائل بسخن ايستاد و گفت : « اى ابو بحر بچه وسيله ميان مردم چنين شهرت يافتى ؟ كه از ديگران زيباتر و كريمتر و شجاعتر نيستى . گفت : « برادر زاده بخلاف رفتار تو كار كردم . » گفت : « چه رفتارى ؟ » گفت :\r\n« بچيزهائى كه به من مربوط نبود نپرداختم ، اما تو به كار من پرداختى كه نميبايست بدان ميپرداختى » .\r\nمسعودى گويد : ابن دأب با هادى اخبار نكو دارد كه ذكر آن بدرازا ميكشد و شرح آن مفصل است و در اين كتاب كه متعهد اختصار و حذف اسناد و خوددارى از تكرار الفاظ شده‌ايم ، نقل آن نتوانيم كرد .\r\nمردم بصره و كوفه و آبخواران دجله در بارهء آبهايشان و منافع و مضار آن مناظره‌ها دارند ، از جمله مردم كوفه به عيبجوئى اهل بصره گفته‌اند : « آب شما تيره و بد بوست . » و مردم بصره گفته‌اند : « آب ما از كجا تيره شده است كه آب دريا صاف است و آب مرداب صاف است و در ديار ما بهم ميآميزد . » و كوفيان گفته‌اند : « طبيعت آب شيرين صاف چنانست كه وقتى با آب دريا بياميزد ، تيره شود باشد كه انسان آبى را چهل شب صاف كند و چون قسمتى از آن را در شيشه‌اى ريزد كف كند و تيره شود . » .\r\nمردم كوفه به آب خودشان كه فرات است بر آب دجله كه آب بصره است\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nتفاخر كرده و گفته‌اند : « آب ما از همهء آبها خوشگوارتر و مغذىتر است و براى تن از آب دجله سودمندتر است ، فرات از نيل نيز بهتر است ، آب دجله شهوت از مردان ببرد و صهيل اسبان را قطع كند و قطع صهيل اسب از كم شدن نشاط و نقصان قواى آنست . كسانى كه بر دجله فرود ميآيند ، اگر چربى بخورند تنشان لاغر و پوستشان خشك شود ، عربانى كه بر ساحل دجله مقام دارند اسبان خويش را از آن آب ندهند و از چاهها و گودال‌ها آب دهند كه آب دجله آميخته و گونه‌گون است و رودهاى ديگر چون دو زاب و غيره بدان ميريزيد . آب غير از غذاست ، اختلاط غذا ضرر ندارد ، اما اختلاط نوشيدنى چون شراب و نبيذ و ديگر چيزها مضر است . اگر آب ما از آب دجله بهتر است نسبت به آب بصره كه با آب دريا ميآميزد و از آب مردابها و ريشهء نيها مايه ميگيرد چگونه خواهد بود ؟ خداى تعالى گفته است : « آبى خوشگوار شيرين است و آبى شور تلخ است » آب فرات از همهء آبها خوشگوارتر است و همهء آبهاى خوشگوار كوفه را فرات گويند . » و نيز مردم كوفه به طعن مردم بصره گفته‌اند : « بصره زودتر از همه جا ويران شود و خاكش از همه جا بدتر است ، از آسمان دور است و به غرقه شدن نزديك . » .\r\nمردم بصره و آبخوران دجله نيز سخنان و عيبجوئيهاى مردم كوفه را پاسخ داده و از عيوب آنها كه بخل و جنايت و بيوفائى است سخن آورده‌اند . و ما تفصيل اين همه را در كتاب اخبار الزمان آورده‌ايم و هم از خواص زمين و آبها و فصول سال و تقسيم اقاليم و مسائل مربوط به اين معانى در كتاب‌هاى سابق خود بشرح و تفصيل سخن گفته‌ايم و در اين كتاب از آن همه فقط نكاتى ياد كرده‌ايم .\r\nاكنون به اخبار هادى باز ميگرديم و از اين معترضه ميگذريم . هادى ميخواست برادر خود رشيد را از ولايت عهد خلع كند و پسر خود جعفر بن موسى را وليعهد كند . وى يحيى بن خالد برمكى را كه امور رشيد بدست او بود حبس كرد و ميخواست بكشد ، يحيى گفت : « اى امير مؤمنان اگر حادثه‌اى كه خدا پيش نيارد\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nو عمر امير مؤمنان را دراز كند ، رخ دهد ، تصور ميكنى مردم به جعفر پسر امير مؤمنان كه هنوز بالغ نيست تسليم خواهند شد و او را پيشواى نماز و حج و سالار جنگ خويش خواهند كرد ؟ » گفت : « تصور نميكنم . » گفت : « اطمينان هست كه بزرگان خاندان تو بدعوى خلافت برنخيزند و خلافت از ميان فرزندان پدر تو بدر نرود و نصيب ديگران نشود ؟ بدينسان مردم را بشكستن بيعت وادار كرده‌اى و بيعت شكستن را در نظرشان آسان جلوه داده‌اى . اگر بيعت برادر خويش را به حال خود واگذارى و براى جعفر پس از او بيعت بگيرى مطمئن‌تر است و چون جعفر بزرگ شود از برادرت بخواهى كه او را در كار ولايت‌عهد بر خويشتن مقدم دارد . » هادى گفت : « مرا به چيزى متوجه كردى كه متوجه آن نشده بودم . » پس از آن مصمم شد رشيد را برضا يا نارضا خلع كند و بگفت تا او را در غالب كارهايش در تنگنا بگذارند . يحيى به رشيد گفت براى شكار از هادى اجازه بگيرد و مدتى بيشتر در شكارگاه بماند ، كه به حكم زايچه ايام هادى كوتاه است . رشيد نيز اجازه خواست و هادى اجازه داد و او بساحل فرات در ناحيهء انبار وهيت راه پيمود و بصحراى مجاور سماوه رفت . آنگاه هادى نامه به دو نوشت كه بازگردد اما رشيد تعلل كرد و هادى زبان بناسزاى او گشود . پس از آن هادى بفكر افتاد سوى ديار حديثه سفر كند و آنجا بيمار شد و در اثناى بازگشت مرضش سنگين شد و هيچكس جز خدمه جرأت رفتن پيش او را نداشت ، وى بخدمه گفت تا مادرش خيزران را بيارند . خيزران بيامد و بالاى سر او نشست . هادى به دو گفت : « من امشب خواهم مرد و برادرم هارون بخلافت ميرسد ، ميدانى كه مولد من كه در رى بوده چه اقتضا كرده است ، من به اقتضاى سياست ملك نه موجبات شريعت امر و نهىهائى به تو كردم ، نسبت به تو حق ناشناس نبودم بلكه نكوكار بودم و احترام ترا داشتم . » پس از آن در حالى كه دست خيزران را گرفته و بر سينهء خود نهاده بود جان داد .\r\nتولد هادى و همچنين تولد رشيد در رى بود ، در همانشب كه هادى وفات يافت\r\n\r\n","description":"","footnote":"","page_name":" 338 ","page_number":346},
  {"content":"\r\n\r\nرشيد خلافت يافت و مأمون متولد شد . گويند روزى يكى از سران دولت كه خطاى بسيار كرده بود بحضور ايستاده بود و هادى خطاهاى او را بر ميشمرد ، آن شخص گفت : « اى امير مؤمنان بهانه براى فرار از اين خطاها رد گفتار تو است و اقرار بدان اثبات خطاست من فقط ميگويم : « اگر مجازات كردن مورد علاقهء توست از پاداش عفو صرف نظر مكن . » هادى او را رها كرد و جايزه داد .\r\nعده‌اى از اخباريان و مطلعان اخبار دولت عباسى گفته‌اند كه موسى ببرادر خود هارون گفت : « گوئى در انتظار محقق شدن رؤياى خود هستى و اميدوارى بخلافت برسى و اين كار نشدنى است . » هارون گفت : « اى امير مؤمنان هر كه تكبر كند خوار شود و هر كه تواضع كند سربلند شود ، هر كه ستم كند زبون شود ، اگر كار به من افتد كسانى را كه بريده‌اى پيوند دهم و با كسانى كه محرومشان كرده‌اى نيكى كنم و فرزندان تو را بر فرزندان خويش مقدم دارم و دختران خويش را به آنها دهم و حق امام مهدى را ادا كنم . » پس خشم موسى برفت و خرسندى در چهرهء او نمودار شد و گفت : « اى ابو جعفر از تو همين انتظار ميرود ، نزديك من بيا . » هارون برخاست و دست وى را ببوسيد و ميخواست بجاى خود باز رود ، موسى گفت : « قسم به حق پير جليل و پادشاه بزرگوار كه ميبايد با من در صدر مجلس بنشينى . » سپس بخزانه‌دار گفت هم اكنون يك ميليون دينار براى برادر من ببر و چون خراج برسد نيم آن را براى او ببر . » وقتى هارون ميخواست برود اسب او را تا نزديك فرش آوردند .\r\nعمرو رومى گويد : « از رشيد پرسيدم رؤيائى كه هادى ميگفت چه بود ؟ » گفت :\r\n« مهدى ميگفت : « در خواب ديدم كه چوبى به موسى دادم و چوبى به هارون دادم ، چوب موسى در قسمت بالا كمى برگ آورد اما چوب رشيد از اول تا آخر برگ آورد . » اين خواب را براى حكم بن اسحاق صيمرى كه تعبير خواب ميدانست نقل كرد و او گفت : « هر دو بخلافت ميرسند ولى دوران موسى كوتاه است و دوران هارون دراز خواهد شد و روزگار وى از همهء روزگارها بهتر خواهد بود . » .\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nعمرو رومى گويد « وقتى خلافت به هارون رسيد ، حمدونه دختر خويش را به جعفر بن موسى و فاطمه را به اسماعيل بن موسى داد و به وعدهء خود وفا كرد . » .\r\nعبد الله بن ضحاك بنقل از هيثم بن عدى گويد : « مهدى شمشير عمرو بن معديكرب را كه صمصمامه نام داشت ، به موسى هادى بخشيده بود . وقتى موسى بخلافت رسيد شمشير را بخواست و با يك سبد پر از دينار پيش روى خود نهاد و بحاجب گفت شاعران را اجازهء ورود دهد و چون بيامدند گفت در بارهء شمشير سخن گويند . ابن يامين بصرى پيش از همه سخن آغاز كرد و گفت : « صمصمامهء عمرو زبيدى از همهء جهانيان به موسى امين رسيد ، شمشير عمرو تا آنجا كه شنيده‌ايم بهترين شمشيرى بوده كه بغلاف رفته است . آتش صاعقه بالاى آن افروخته و مرگ خطرناك بدان آميخته است ، وقتى آن را از غلاف در آرى چون خورشيد بدرخشد و خورشيد جلوه نكند ، گوئى آبى كه در دل آن روانست آب جارى است . وقتى هنگام ضربت زدن رسيد ، اهميت ندارد كه دست راست اى چپ آن را به كار برد . » و اين اشعارى دراز است . هادى گفت : « شمشير و سبد از تست آن را برگير . » و او سبد را ميان شاعران بخش كرد و گفت : « با من آمدند و بخاطر من محروم ماندند ، شمشير مرا بس است . » آنگاه هادى كس پيش او فرستاد و شمشير را به پنجاه هزار از او بخريد . هادى با آنكه دورانش كوتاه بود اخبار نكو دارد كه در كتاب اخبار الزمان و اوسط آورده‌ايم . و بالله التأييد .\r\n\r\n","description":"","footnote":"","page_name":" 340 ","page_number":348},
  {"content":"\r\n\r\n\r\nذكر خلافت هارون الرشيد\r\nبيعت هارون الرشيد پسر مهدى به روز جمعه صبحگاه شبى كه هادى وفات يافته بود ، دوازده روز از ربيع الاول مانده ، بسال صد و هفتادم در دار السلام انجام شد .\r\nوفات وى در طوس در دهكده‌اى بنام سناباذ بروز شنبه چهارم جمادى الاخر سال صد و نود و سوم بود . مدت حكومتش بيست و سه سال و شش ماه و بقولى بيست و سه سال و دو ماه بود . وقتى بخلافت رسيد بيست و يك ساله بود و هنگام مرگ چهل و چهار سال و چهار ماه داشت .\r\n336\r\n\r\n","description":"","footnote":"","page_name":" 341 ","page_number":349},
  {"content":"\r\n\r\n337\r\n\r\nذكر شمه‌اى از اخبار و سرگذشت هارون الرشيد و مختصرى از حوادث ايام او\r\nوقتى خلافت به رشيد رسيد يحيى بن خالد را خواست و گفت : « پدر جان تو مرا ببركت و ميمنت و حسن تدبير خويش بدين مقام رسانيدى ، من كار را بدست تو مىسپارم . » و مهر خويش را به دو داد . موصلى در اين باب شعرى بدين مضمون گويد : « مگر ندانى كه خورشيد بيمار بود و چون هارون خلافت يافت از ميمنت امين خدا ، هارون بخشنده نور آن بدرخشيد كه هارون خليفه و يحيى وزير است . » .\r\nريطه دختر ابو العباس سفاح چند ماه پس از خلافت هارون و بقولى در اواخر ايام هادى درگذشت . خيزران مادر هادى و رشيد نيز بسال صد و هفتاد و سوم در - گذشت و رشيد پيش جنازهء او پياده رفت . در آمد خيزران يكصد و شصت ميليون درم بود . و هم در اين سال محمد بن سليمان درگذشت و رشيد اموال او را كه در بصره و جاهاى ديگر بود ضبط كرد . موجودى نقدى وى بجز املاك و خانه‌ها و مستغلات پنجاه و چند ميليون درم بود و هر روز يكصد هزار درم درآمد داشت . » .\r\n\r\n","description":"","footnote":"","page_name":" 342 ","page_number":350},
  {"content":"\r\n\r\nگويند محمد بن سليمان يك روز در بصره سوار شده بود و سوار قاضى بتشييع جنازهء دختر عمويش همراه او بود . ديوانه‌اى از مردم بصره كه رأس النعجه يعنى كله ميش نام داشت راه بر او بگرفت و گفت : « اى محمد آيا اين عدالت است كه تو هر روز صد هزار درم در آمد داشته باشى و من نيم درم بخواهم و نداشته باشم ؟ » آنگاه به سوار نگريست و گفت : « اگر عدالت اينست من قبول ندارم . » غلامان محمد سوى او شتافتند ولى از آنها جلوگيرى كرد و صد درم بديوانه داد .\r\nوقتى محمد و سوار برفتند ديوانه راه بر محمد گرفت و گفت : « خدا مقامت را و الا و پدرانت را شريف و چهره‌ات را نكو و مقامت را بزرگ كرده و اميدوارم اين از نيكىها باشد كه براى تو ميخواهد و دنيا و آخرت را با هم به تو دهد » آن گاه سوار به دو نزديك شد و گفت : « اى نابكار در اول اينطور نميگفتى . » گفت : « ترا به حق خدا و به حق امير بگو اين آيه كه گويد : « اگر بدانها ببخشيد خشنود شوند و اگر نبخشيد خشم آورند » در كدام سوره است ؟ » گفت : « در سورهء برائت » ديوانه گفت :\r\n« راست گفتى خدا از تو برى باشد . » و محمد بن سليمان چندان بخنديد كه نزديك بود از اسب بيفتد .\r\nوقتى محمد بن سليمان در بصره قصر خود را بر يكى از رودها بساخت عبد الصمد بن شبيب بن شبه پيش او رفت ، محمد گفت : « بناى مرا چگونه مىبينى ؟ » گفت : « بنايى بزرگ در عرصه‌اى خوب و فضايى وسيع و هوائى پاكيزه بر آبى نكو ما بين نخل‌ها و نكويان و آهوان ساخته‌اى » محمد گفت : « بناى سخن تو از بناى ما بهتر است . » طبق روايتى كه محمد زكريا غلابى از فضل بن عبد الرحمن بن شبيب بن شبه آورده صاحب اين سخن و بانى قصر عيسى بن جعفر بوده است . ابن ابى عيينه در بارهء همين قصر شعرى بدين مضمون گفته است : « درهء قصر را زيارت كن كه نكو قصر و نكو دره‌ايست ، ميبايد بدون وعده زيارتى از آن كرد كه در ميان منزلهاى حاضر و فنا شده نظير ندارد . » .\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nبسال صد و هفتاد و پنجم ليث بن سعد مصرى فهمى درگذشت . كنيه‌اش ابو الحارث بود و هشتاد و دو سال داشت . بسال صد و بيست و سوم به حج رفته بود و از نافع حديث روايت مىكرد .\r\nبسال صد و هفتاد و پنجم شريك بن عبد الله بن سنان نخعى قاضى درگذشت ، كنيه‌اش ابو عبد الله بود و هشتاد و دو سال عمر كرد ، تولد وى به بخارى بود . اين شريك ، شريك بن عبد الله ابى انمر نيست زيرا ابن ابى انمر بسال صد و چهلم درگذشته بود ، ذكر اين نكته از آن رو بود كه نام پدر و مادر اين هر دو شريك همانند بود اما سى و هفت سال از هم فاصله داشتند . شريك بن عبد الله نخعى بروزگار مهدى عهده - دار قضاى كوفه بود آنگاه موسى هادى او را عزل كرد شريك با علم و اطلاع ، هوش و زيركى نيز داشت . بحضور مهدى ميان او و مصعب بن عبد الله سخن رفت ، مصعب به دو گفت : « تو ابو بكر و عمر را تحقير ميكنى . » گفت : « به خدا جد ترا نيز كه كمتر از آنها بوده است تحقير نميكنم . » بنزد شريك معاويه را به حلم ياد كردند گفت : « كسى كه حق را مسخره كرده و با على بن ابى طالب بستيز برخاسته حليم نبوده است » از شريك بوى نبيذ استشمام ميشد اهل حديث به دو گفتند : « اگر اين بو از ما بود خجل ميشديم . » گفت : « براى آنكه شما بمعرض بد گمانى هستيد . » .\r\nو هم بروزگار رشيد ابو عبد الله مالك بن انس بن ابى عامر اصبحى در ماه ربيع الاول بمرد ، وى نود سال داشت و گويند دوران حمل وى سه سال بود ، بقولى ابن ابى ذئب بر او نماز كرد زيرا در وقت وفات ابن ابى ذئب اختلافست . واقدى گويد :\r\n« مالك به مسجد ميآمد و در نمازها و جمعه‌ها و نماز ميت حضور مىيافت و بعيادت بيماران ميرفت و در بارهء حقوق كسان قضاوت ميكرد ، سپس همهء اين كارها را رها كرد . در اين باب با او گفتگو كردند ، گفت : « همه كس نميتواند عذر خود را بگويد . » پيش جعفر بن سليمان از او سعايت كردند و گفتند : « بيعت شما را نافذ نمىداند . » و جعفر او را تازيانه زد . او را دراز كردند و آنقدر زدند كه بازوهايش از جا برفت\r\n\r\n","description":"","footnote":"","page_name":" 344 ","page_number":352},
  {"content":"\r\n\r\nو هم بسال مرگ مالك كه سال صد و هفتاد و پنجم بود حماد بن زيد درگذشت . بسال صد و شصت و يكم عبد الله بن مبارك مروزى فقيه در هيت هنگام بازگشت از طرسوس درگذشت . بسال صد و هشتاد و دوم ابو يوسف يعقوب بن ابراهيم قاضى در شصت و نه سالگى درگذشت ، وى از انصار بود و بسال صد و شصت و ششم هنگامى كه هادى به گرگان ميرفت عهده‌دار قضا شد و پانزده سال در مقام قضا ببود تا بمرد .\r\nمسعودى گويد : « ام جعفر در بارهء مسأله‌اى از ابو يوسف استفتا كرده بود و ابو يوسف بمقتضاى شريعت و اجتهاد خويش جوابى داده بود كه با مقصود وى موافق افتاده بود . ام جعفر براى او يك جعبهء نقره فرستاده كه درون آن دو جعبهء نقره بود كه در هر جعبه يك قسم بوى خوش بود با يك جام طلا پر از درم و يك جام نقره پر از دينار و چند غلام و چند صندوق لباس با يك خر و يك استر . يكى از حضار به ابو يوسف گفت : « پيغمبر صلى الله عليه و سلم گفته است براى هر كه هديه آرند حاضرانش در هديه شريكند . » ابو يوسف گفت : « خبر را به ظاهر گرفته‌اى اما قانون استحسان مانع از اجراى آنست ، اين بروزگارى بود كه هديه‌هاى مردم خرما و شتر بود نه بروزگار ما كه هديه‌هاى مردم طلا و نقره و غيره است ، اين نعمت خداست كه به هر كه خواهد دهد و خدا صاحب نعمت بزرگ است . » .\r\nفضل بن ربيع گويد : « روزى عبد الله بن مصعب بن ثابت بن عبد الله بن زبير پيش من آمد و گفت : « موسى بن عبد الله بن حسن بن حسن بن على ميخواهد براى خودش از من بيعت بگيرد . » رشيد آنها را رو برو كرد ، زبير به موسى گفت : « در بارهء ما سعايت ميكنيد و ميخواهيد دولت ما را ببريد » موسى گفت : « شما كى هستيد ؟ » از سخن او خنده بر رشيد غلبه يافت بطوريكه رو به طرف سقف كرد تا خنده‌اش معلوم نشود موسى گفت : « اى امير مؤمنان اين كه به من زبان درازى مىكند با برادرم محمد بن عبد الله بن حسن بن حسن بن على بر ضد جد تو منصور خروج كرد و اين شعر از اوست كه « اى پسران حسن بيعت بگيريد تا ما نيز اطاعت كنيم كه خلافت حق شماست . » و\r\n\r\n","description":"","footnote":"","page_name":" 345 ","page_number":353},
  {"content":"\r\n\r\nاين سعايت كه كرده از روى دوستى شما نبوده بلكه از روى دشمنى همهء خاندان ما بوده است ، اگر كسى بر ضد همهء ما مىيافت با وى همدست ميشد ، سخن او دروغ است و من او را قسم مىدهم اگر قسم خورد كه من چنين چيزى گفته‌ام خون من بر امير مؤمنان حلال باشد » رشيد گفت : « اى عبد الله قسم بخور » وقتى موسى كلمه قسم را به دو گفت ، من من كرد و قسم نخورد . فضل به دو گفت : « تو كه همين الان ميگفتى او به تو چنين گفته است ، چرا قسم نمىخورى ؟ » عبد الله گفت : « قسم ميخورم . » موسى گفت :\r\n« بگو : اگر آنچه از قول تو گفته‌ام درست نباشد از قدرت و قوت خدا بقدرت و قوت خودم درآيم » او نيز بگفت . موسى گفت : « الله اكبر ، پدرم بنقل از جدم از پدرش على از پيمبر صلى الله عليه و سلم آورده كه فرموده بود هر كه اين قسم را ياد كند و دروغگو باشد خدا پيش از سه روز كيفر او را بدهد ، به خدا من دروغ نگفته‌ام و اينك اى امير مؤمنان بحضور تو و در قبضهء تو هستم كسى را به من برگمار اگر سه روز گذشت و براى عبد الله بن مصعب حادثه‌اى رخ نداد خون من بر امير مؤمنان حلال باشد . » رشيد به فضل گفت دست موسى را بگير و پيش تو باشد تا در كار وى بنگرم . فضل گويد : « به خدا نماز عصر آن روز را نكرده بود كه فغان از خانهء عبد الله بن مصعب برخاست ، كس فرستادم تا خبر او بجويد و دانستم كه خوره گرفته و ورم كرده و سياه شده است . پيش او رفتم به خدا نزديك بود او را نشناسم كه چون مشكى بزرگ شده بود و همچنان سياه شد تا مثل زغال شد . پيش رشيد رفتم و قصه را با وى بگفتم هنوز سخنم بسر نرفته بود كه خبر مرگ او برسيد . زود بيرون آمدم و بگفتم تا در كار دفن وى شتاب كنند و بر او نماز كردم . وقتى او را بقبر نهادند هنوز جا نگرفته بود كه قبر او را فرو برد و بوى بسيار عفنى از آن بر آمد چند بار خار ديدم كه در راه ميگذشت گفتم آن را بياوردند و در گودال ريختند ، هنوز نريخته بودند كه بار ديگر فرو رفت گفتم چند تخته ساج بياوردند و بر محل قبر افكندند و خاك بر آن ريختند . آنگاه پيش رشيد رفتم و قضيه را با او بگفتم كه سخت تعجب كرد و بگفت تا موسى بن عبد الله\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nرضى الله عنه را رها كنم و هزار دينار به او بدهم . » رشيد موسى را احضار كرد و گفت :\r\n« چرا قسمى را كه ميان مردم معمول است تغيير دادى ؟ » گفت : « براى اينكه ما از جدمان رضى الله عنه از پيمبر صلى الله عليه و سلم حديث داريم كه هر كه قسمى بخورد كه ضمن آن خدا را تمجيد كند خدا شرم دارد كه او را بشتاب كيفر دهد و هر كه قسمى خورد و شريك قدرت و قوت خدا شود خداوند پيش از سه روز كيفر او را بدهد . » بقولى صاحب اين قصه يحيى بن عبد الله بن حسن بن حسن بن على برادر موسى بن عبد الله رضى الله عنهم بوده است . يحيى بسرزمين ديلم پناهنده شده بود و فرمانرواى ديلم او را به صد هزار درم به عامل رشيد بفروخت كه بقتل رسيد . رحمه الله .\r\nكتابهاى تاريخ و روايت در اين باب مختلف است و در روايت ديگر هست كه يحيى را در گودالى پيش درندگان گرسنه افكندند اما درندگان از خوردن وى دريغ كردند و بگوشه‌اى از گودال رفتند و نزديك او نشدند سپس او را زنده در دل ديوارى از گچ و سنگ جاى دادند .\r\nمحمد بن جعفر بن يحيى بن عبد الله بن حسن بن حسن بن على كرم الله وجهه سوى مصر رفته بود و چون بتعقيب وى برآمدند سوى مغرب رفت و به تاهرت سفلى رسيد و گروهى از مردم بر او فراهم آمدند و او قيام كرد و عدالت و رفتار نكو داشت تا مسموم بمرد . و ما خبر و كيفيت كار ويرا در كتاب « حدائق الاذهان فى اخبار اهل بيت النبى صلى الله عليه و تفرقهم فى البلدان » آورده‌ايم .\r\nبسال صد و هشتاد و هشتم رشيد به حج رفت و اين آخرين حج او بود . گويند وقتى رشيد هنگام بازگشت از حج از كوفه ميگذشت ، ابو بكر بن عباس كه از بزرگان اهل علم بود گفته بود : « ديگر او يا خليفهء ديگرى از بنى عباس از اين راه نخواهد گذشت » به دو گفتند : « اين غيب است ؟ » گفته بود : « بله . » گفتند : « وحى آمده ؟ » گفت : « بله » گفتند : « به تو ؟ » گفت : « نه به محمد صلى الله عليه و سلم آمده است و على عليه السلام كه در اين محل كشته شد ( و به محل كشته شدن على در كوفه اشاره كرد )\r\n\r\n","description":"","footnote":"","page_name":" 347 ","page_number":355},
  {"content":"\r\n\r\nاز گفتهء پيمبر بدينسان خبر داده است . » .\r\nبسال صد و هشتاد و نهم به روزگار رشيد على بن حمزهء كسائى امام قرائت درگذشت كنيهء او ابو الحسن بود و همراه رشيد به رى رفته بود كه آنجا بمرد . و هم در اين سال محمد بن حسن شيبانى قاضى كه كنيهء ابو عبد الله داشت در رى بمرد . وى همراه رشيد بود و او به واسطهء خوابى كه ديده بود مرگ محمد بن حسن را بفال بد گرفت . وفات يحيى بن خالد بن برمك نيز در همين سال بود .\r\nبسال صد و هشتاد و هشتم رشيد بر عبد الملك بن صالح بن على بن عبد الله بن عباس ابن عبد المطلب خشم آورد . يموت بن مزرع از رياشى نقل مىكند كه گفته بود از اصمعى شنيدم كه گفت : « پيش رشيد بودم كه عبد الملك بن صالح را بياوردند كه همچنان در بند قدم برمىداشت ، وقتى رشيد او را بديد گفت : « اى عبد الملك به خدا گوئى مىبينم كه باران حادثه باريده و ابر آن درخشيده و از تهديدها پنجه‌ها از ساعد و سرها از گردن‌ها جدا شده ، اى بنى هاشم آهسته‌تر رويد خدا مشكل را براى شما آسان و تيره را صافى كرده و كار را بدست شما داده ، پيش از آنكه حادثه‌اى سخت بيايد و دست و پاها را بزند از من احتياط كنيد . » عبد الملك گفت : « سخن تند بگويم يا ملايم ؟ » گفت : « ملايم . » گفت : « اى امير مؤمنان در بارهء اين حكومت كه خدا به تو داده از او بترس و در كار رعيتى كه به تو سپرده خدا را به ياد داشته باشد ، خدا سختيها را براى تو آسان كرده و بيم و اميد تو را در دلها افگنده و تو چنانى كه برادر جعفر بن كلاب گويد : « با تنگناها كه آن را به زبان و سخن و مجادله وسعت دادم اگر فيل با فيلبان بجاى من بود ميلغزيد يا جا خالى ميكرد » .\r\nاصمعى گويد : « يحيى بن خالد برمكى خواست عبد الملك را پيش رشيد تحقير كند و به دو گفت : « اى عبد الملك شنيده‌ام تو كينه‌توزى . » گفت : « خدا وزير را قرين صلاح بدارد ، اگر كينه حفظ بدى و نيكى كسان باشد حقا هميشه در قلب من هست . » رشيد به اصمعى نگريست و گفت : « اى اصمعى اين را بنويس كه به خدا كس نديدم\r\n\r\n","description":"","footnote":"","page_name":" 348 ","page_number":356},
  {"content":"\r\n\r\nكه چون عبد الملك بتوجيه كينه دليل آورده باشد . » پس از آن بگفت تا او را به محبس باز بردند و اصمعى را نگريست و گفت : « به خدا اى اصمعى مكرر جاى شمشير را به گردن او نگريسته‌ام اما دريغم آمده است كه چنين شخصى را از قوم خودم نابود كنم . » .\r\nيوسف بن ابراهيم بن مهدى گويد : سليمان خادم خراسانى آزاد شدهء رشيد به من گفت كه وى در حيره بالاى سر رشيد ايستاده بود و او ناهار مىخورد ، عون عبادى حاكم حيره با كاسه‌اى بزرگ بيامد و ماهىاى از يك نوع ماهى كه بچاقى معروف بود در آن بود و آن را پيش رشيد نهاد . رشيد ميخواست از آن بخورد اما جبريل بن بختيشوع مانع شد و بسفره دار اشاره كرد كه ماهى را از سر سفره بردارد و براى او نگهدارد . رشيد متوجه شد و چون سفره را برداشتند رشيد دست بشست و جبريل برفت ، رشيد به من گفت از پى او بروم و هنگامى كه در منزل خود غذا مىخورد ناگهان بر او در آيم و براى او خبر بيارم . من نيز دستور وى را انجام دادم و گوئى قضيه از بختيشوع نهان نماند زيرا سخت محتاط بود . وقتى به اقامتگاه خود رسيد غذا خواست كه بياوردند و ماهى نيز جزو آن بود سه جام بخواست و پاره‌اى از ماهى را در جام نهاد و از شراب طيزناباذ روى آن ريخت - طيزناباذ دهكده‌اى بود ما بين كوفه و قادسيه كه تاك و درخت و نخل و باغستان بسيار داشت كه نهرهاى منشعب از فرات از آنجا ميگذشت و شراب آن به خوبى چون شراب قطربل معروف بود - وقتى شراب روى پارهء ماهى ريخت گفت : « اين خوراك جبريل . يك پارهء آن را در جام ديگر انداخت و آب برف بسيار خنك روى آن ريخت و گفت : اين خوراك امير مؤمنان اعزه الله اگر ماهى را با چيز ديگر نخورد ، در جام سوم يك پاره ماهى نهاد و از گوشتهاى گونه‌گون و آش و حلوا و خوردنيهاى خنك و سبزى و ديگر چيزها كه براى وى آورده بودند از هر كدام يك يا دو لقمه بر آن افزود و آب برف روى آن ريخت و گفت : اين خوراك امير مؤمنان اگر ماهى را با چيز ديگر خورد ، و سه جام را بسفره‌دار داد و\r\n\r\n","description":"","footnote":"","page_name":" 349 ","page_number":357},
  {"content":"\r\n\r\nگفت : « اين را نگهدار تا امير مؤمنان اعزه الله بيدار شود . » آنگاه جبريل از ماهى چندان كه ميتوانست بخورد و چون تشنه مىشد جامى شراب خالص ميگرفت و مىنوشيد ، پس از آن بخفت . چون رشيد از خواب بيدار شد قصهء جبريل را از من پرسيد كه آيا از ماهى خورد يا نخورد . من قضيه را با او بگفتم ، بگفت تا سه جام را بياوردند .\r\nمحتوى جام اول كه جبريل گفته بود خوراك اوست و شراب روى آن ريخته بود از هم جدا شده و به حالت مايع در آمده بود و جام دوم كه جبريل گفت خوراك امير مؤمنان است و آب برف روى آن ريخته بود بهم فشرده و به نصف تقليل يافته بود . جام سوم را كه جبريل گفته بود اين خوراك امير مؤمنان است اگر ماهى را با چيز ديگر خورد ، تغيير يافته و بوى بد گرفته بود چنان كه وقتى نزديك رشيد آوردند نزديك بود قى كند ، پس بفرمود تا پنجهزار دينار براى جبريل ببرند و گفت : « كى مرا در كار دوستى مردى كه براى من تدبيرى چنين مىكند ملامت تواند كرد ؟ » و پول را براى او فرستادند .\r\nعبد الله بن مالك خزاعى كه شرطه‌دار و ناظر قصر رشيد بود گويد : « فرستادهء رشيد در غير موقع پيش من آمد و مرا از جا بلند كرد و نگذاشت لباس عوض كنم و من سخت بترسيدم ، وقتى بقصر رسيديم خادم از پيش برفت و آمدن مرا به رشيد خبر داد و او اجازهء ورود داد . وقتى وارد شدم ديدم بر بستر خود نشسته ، سلام كردم مدتى همچنان ساكت بود كه سخت متوحش شدم و ترسم بيفزود ، پس از آن به من گفت :\r\n« اى عبد الله ، ميدانى چرا در اين موقع ترا خواسته‌ام ؟ » گفتم : « نه به خدا اى امير مؤمنان » گفت : « هم اكنون در خواب ديدم كه گوئى سپاهيى سوى من آمد كه زوبينى بهمراه داشت و به من گفت : « اگر هم اكنون موسى بن جعفر را آزاد نكنى ترا با اين زوبين خواهم كشت . » برو او را آزاد كن . » گفتم « اى امير مؤمنان موسى بن جعفر را آزاد كنم ؟ » و اين را سه بار تكرار كردم و او گفت : « بله هم اكنون برو موسى بن جعفر را آزاد كن و سى هزار درم به او بده و بگو اگر بخواهى نزديك ما اقامت\r\n\r\n","description":"","footnote":"","page_name":" 350 ","page_number":358},
  {"content":"\r\n\r\nكنى عزيزت ميداريم و اگر بخواهى سوى مدينه روى مختارى . » گويد : « بمحبس رفتم كه او را بيرون بياورم ، موسى همين كه مرا ديد از جا برجست و پنداشت كه دستور بدى در بارهء او دارم . گفتم : « بيم مدار ، امير مؤمنان گفته است ترا آزاد كنم و سى هزار درم بدهم و از قول او بگويم اگر ميخواهى نزديك ما اقامت كنى عزيزت ميداريم و اگر ميخواهى سوى مدينه روى مختارى . » سى هزار دينار به دو دادم و آزادش كردم و گفتم : « از قصهء تو تعجب دارم » گفت : « هم اكنون براى تو ميگويم ، پيمبر صلى الله عليه و سلم بخواب من آمد و گفت : « اى موسى ترا به ستم محبوس كرده‌اند اين كلمات را بگو كه امشب در حبس نخواهى ماند . » گفتم : « پدر و مادرم فدايت چه بگويم ؟ » گفت : « بگو يا سامع كل صوت و يا سابق الفوت و يا كاسى العظام لحما و منشرها بعد الموت أسألك بأسمائك الحسنى و باسمك الاعظم الاكبر المخزون المكنون الذى لم يطلع عليه احد من المخلوقين يا حليما ذا أناة لا يقوى على أناته يا ذا المعروف الذى لا ينقطع ابدا و لا يحصى عددا فرج عنى . » و چنين شد كه ديدى . » حماد بن اسحاق بن ابراهيم موصلى گويد ابراهيم بن مهدى ميگفت : « با رشيد به حج رفتم ، در راه تنها ماندم و بر اسب خود ميرفتم ، چشمهايم گرم شد و اسب مرا بيراهه برد . وقتى به خود آمدم بيرون جاده بودم ، گرما به من غلبه كرد و سخت تشنهء شدم ، خيمه‌اى را بديدم و سوى آن شدم خيمه‌اى بود و پهلوى آن چاه آبى كنار مزرعه‌اى بود و اين ما بين مكه و مدينه بود ، درون خيمه نگريستم سياهى را خفته ديدم متوجه آمدن من شد و چشم‌هايش را گشود كه گوئى دو طشت خون بود ، برخاست و نشست و چهره‌اى بزرگ داشت گفتم : « اى سياه از اين آب به من بده . » او نيز بتقليد من گفت : « اى سياه از اين آب به من بده . » پس از آن گفت : « اگر تشنه‌اى پياده شو و آب بخور . » گويد من بر يابوئى موذى و سركش سوار بودم و بيم داشتم اگر پياده شوم فرار كند . دهانهء اسب را كشيدم ، جز آن روز هرگز آواز خواندن براى من سودمند نيفتاده بود زيرا صدا برداشتم و شعرى را كه مضمون آن چنين است\r\n\r\n","description":"","footnote":"","page_name":" 351 ","page_number":359},
  {"content":"\r\n\r\nبآواز خواندم : « اگر من بمردم مرا در پيراهن اروى كفن كنيد و از چاه عروه غسلم بدهيد كه مجاور چشمه جائى دارد و در قصر قبا ييلاق اوست . » سياه سر خود را بلند كرد و گفت : « آب دوست دارى بدهم يا آب و شراب ؟ » گفتم : « آب و شراب . » و او كوزه‌اى بيرون آورد و شراب در جام ريخت و به من داد و بنا كرد و بسر و سينهء خود زدن و ميگفت : « واى از حرارت سينهء من كه شعلهء آتش در دل من است ، آقاى من .\r\nبيشتر بخوان تا بيشتر بدهم . » من آب و شراب را بنوشيدم ، سپس به من گفت : « آقاى من از اينجا تا راه چند ميل است و ترديد ندارم كه تشنه خواهى شد اين كوزه را پر ميكنم و جلو تو ميبرم . » گفتم : « بكن . » و او كوزه را پر كرد و جلو من ميرفت و قدمهاى موزون مطابق آهنگ بر ميداشت وقتى خاموش شدم كه بياسايم پيش آمد و گفت : « آقاى من تشنه شدى . » و من باز ميخواندم تا مرا بجاده رسانيد كلمات عجمى گفت كه معناى آن چنين بود . « برو كه خدايت حفظ كند و اين نعمت را كه به تو داده نگيرد . » من بكاروان رسيدم و رشيد كه پنداشته بود من گمشده‌ام ، شتران و اسبان بجستجوى من فرستاده بود ، وقتى مرا ديد خرسند شد . پيش او رفتم و قصهء خويش با او بگفتم گفت : « سياه را بياريد . » طولى نكشيد كه سياه پيش روى او بود به او گفت : « لعنتى حرارت سينه‌ات از چيست ؟ » گفت : « آقاى من ، از غم ميمونه . » گفت :\r\n« ميمونه كيست ؟ » گفت : « دختر حبشيه . » گفت : « حبشيه كيست ؟ » گفت : « آقاى من دختر بلال . » بفرمود تا قصهء او را بفهمند ، معلوم شد سياه بندهء فرزندان جعفر طيار است و كنيز سياهى كه معشوقهء اوست مال فرزندان حسن بن على است ، رشيد بگفت تا كنيز سياه را براى او بخرند اما آقاهايش قيمت او را نگرفتند و به رشيد بخشيدند او نيز غلام سياه را بخريد و آزاد كرد و كنيز سياه را به زنى او داد و دو باغ از اموال خود در مدينه با سيصد دينار به او بخشيد . » .\r\nروزى ابن سماك پيش رشيد رفت ، كبوترى جلو او بود كه دانه ميچيد گفت :\r\n« وصف اين كبوتر بگو و مختصر كن . » گفت : « گوئى با دو ياقوت مينگرد و با دو\r\n\r\n","description":"","footnote":"","page_name":" 352 ","page_number":360},
  {"content":"\r\n\r\nمرواريد دانه مىچيند و با دو عقيق راه ميرود » يكى از شعرا در بارهء كبوتر شعرى بدين مضمون دارد : « كبوترى كه همدم او اعلام فراق كرده مينالد ، طوقى چون دامنهء نون دارد كه دو طرف آن منحنى است و با دو ياقوت سوى تو مينگرد از دو سوراخ مرواريدشان نفس مىزند . دو پر مانند بستان دارد و دو گونهء او صاف است .\r\nدو پاى سرخ همانند گل دارد و روى دو بالش پوششى بديع دارد . رنگش چون طاوس است و زير سايهء درخت جا دارد ، همدم خويش را از دست داده و از غم هجران مينالد .\r\nبدون اشك ميگريد كه ديدگانش خشك است ، ديدگان خود را چون ديدگان كسان رنگ نميكند . » .\r\nروزى معن بن زائده پيش رشيد رفت ، رشيد از او دلگير بود ، معن قدمهاى كوتاه بر ميداشت ، هارون گفت : « اى معن به خدا پير شده‌اى » گفت : « اى امير مؤمنان در اطاعت تو . » گفت : « هنوز هم قوه دارى . » گفت : « اى امير مؤمنان در خدمت تو . » گفت : « خيلى جسورى . » گفت : « اى امير مؤمنان با دشمنان تو . » رشيد از او خشنود شد و جايزه داد . اين سخن را با عبد الرحمن بن زيد زاهد اهل بصره بگفتند ، گفت : « واى بر او كه چيزى براى پروردگارش باقى نگذاشت . » روزى رشيد به معن بن زائده گفت : « ترا براى كار مهمى در نظر گرفته‌ام . » گفت : « اى امير مؤمنان خدا دلى را كه بصميميت تو بسته است ، دستى به اطاعت تو گشاده است و شمشيرى كه بر ضد دشمن تو تيز است ، به من داده است ، هر چه اراده دارى بگو . » و بقولى اين جواب از يزيد بن مزيد بود .\r\nكسائى گويد : روزى پيش رشيد رفتم و چون سلام كردم و دعا گفتم ميخواستم برخيزم ، گفت : « بنشين . » پيش وى بودم تا عامه از مجلس برفتند و فقط خواص بماندند . به من گفت : « اى على نميخواهى محمد و عبد الله را ببينى ؟ » گفتم : « اى امير مؤمنان بسيار شوق دارم كه آنها را ببينم و از نعمتى كه خداوند به وجود آنها به امير مؤمنان داده دلخوش شوم . » بگفت تا آنها را احضار كردند ، طولى نكشيد كه\r\n\r\n","description":"","footnote":"","page_name":" 353 ","page_number":361},
  {"content":"\r\n\r\nبيامدند ، چون دو ستارهء افق از آرامش و وقار زينت يافته بودند با چشمان فرو هشته قدم‌هاى كوتاه بر ميداشتند تا بدر مجلس ايستادند و پدر خويش را بعنوان خلافت سلام گفتند و به وضعى نكو دعا كردند ، رشيد به آنها گفت : « نزديك بيائيد » آنها نيز نزديك شدند . محمد را طرف راست و عبد الله را طرف چپ خود نشانيد ، آنگاه به من گفت آنها را بيازمايم و از آنها پرسش كنم ، من نيز چنان كردم و از هر چه پرسيدم جوابى نكو و شايسته دادند ، رشيد خرسند شد ، چندان كه آثار خرسندى را بر او نمودار ديدم ، به من گفت : « اى على رفتار و جواب دادن آنها چطور است ؟ » گفتم : « اى امير مؤمنان آنها چنانند كه شاعر گويد : « دو ماه جلال و دو شاخهء خلافت را مىبينم كه نژاد و الا و نسب شريف زينتشان داده است . » اى امير مؤمنان اينان دو شاخند كه درخت آن پاك و محل روييدنش پاكيزه است و ريشه‌هاى آن در زمين استوار و آبخور آن خوشگوار است ، پدرشان بزرگوارى است كه فرمانش نافذ و علمش بسيار و حلمش بزرگ است ، روش او گرفته‌اند و از او روى روشنى دارند و از زبان او سخن مىگويند و در سعادت او ميچمند ، خدا امير مؤمنان را از وجود ايشان بهره‌ور كند و امير مؤمنان و ايشان را براى امت برقرار دارد .\r\n« هيچيك از اولاد خليفگان و شاخه‌هاى اين درخت برومند را زبان آور تر و خوش سخن تر و در كار اداى محفوظات تواناتر از آنها نديده بودم . آنها را دعا گفتم ، رشيد نيز دعاى مرا آمين گفت . سپس آنها را در بغل گرفت و دست بدور آنها گشود و چون دست بگشود ديدم كه اشكش بر سينه فرو ميريزد . آنگاه به آنها گفت :\r\n« برويد . » و چون برفتند رو به من كرد و گفت : « گوئى مىبينم كه وقتى قضا آمده و تقدير آسمان نازل شده و اجل من آمده ميان آنها خلاف افتاده و كارشان بدشمنى كشيده و چنان بالا گرفته كه خونها ريخته شود و كسان كشته شوند و پردهء زنان به درد و بسيارى از زندگان آرزوى مرگ ايشان كنند . » گفتم : « اى امير مؤمنان آيا اين قضيه را در زايچهء ايشان ديده‌اند يا امير مؤمنان در بارهء مولد ايشان حديثى\r\n\r\n","description":"","footnote":"","page_name":" 354 ","page_number":362},
  {"content":"\r\n\r\nشنيده است ؟ » گفت : « اين حديث محققى است كه علما از اوصيا ، از انبيا آورده‌اند . » .\r\nاحمر نحوى گويد : رشيد مرا احضار كرد تا فرزندش امين را ادب آموزم ، وقتى پيش وى رفتم گفت : « اى احمر امير مؤمنان پارهء جان و ميوه دل خويش را به تو ميسپارد ، دست خويش را به دو گشاده‌دار و اطاعت خويش را بر او واجب شمار و تسلط خويش را بر او حفظ كن ، قرائت قرآن و آثار سلف و روايت اشعار و علم سنن به دو بياموز . وقت مناسب كلام و آغاز آن را به او بفهمان . مگذار جز در موقع مناسب بخندد ، وادارش كن وقتى بزرگان بنى هاشم پيش او ميروند احترام ايشان بدارد و چون سران سپاه بمجلس او حاضر ميشوند مقامشان را رعايت كند ، ميبايد هر ساعتى را كه ميگذرد غنيمت شمارى و فايده‌اى نصيب او كنى اما خسته‌اش نكنى كه ذهنش بميرد ، و با او مسامحه به افراط نكنى كه بىكارى را خوش شمارد و بدان خو كند ، تا توانى او را بملايمت به استقامت آرى و اگر نپذيرفت از شدت و خشونت دريغ مدار . » .\r\nگويند روزى عمانى شاعر در حضور رشيد بسخن ايستاد و ثناى محمد گفت و او را ترغيب كرد كه براى محمد بيعت بگيرد . وقتى سخنش بسر رسيد رشيد به دو گفت : « اى عمانى از وليعهدى او خرسند مىشوى ؟ » گفت : « بله اى امير مؤمنان چون خرسندى علف بباران و زن كم اولاد به فرزند و مريض سخت بشفا كه او يگانهء زمان و مدافع شرف و همانند جد خويش است . » گفت : « در بارهء عبد الله چه ميگوئى ؟ » گفت : « خوبست اما او چيز ديگريست . » رشيد لبخند زد و گفت :\r\n« خدايش بكشد ، چه خوب تمايلات كسان را مىشناسد به خدا كه من در عبد الله دور - انديشى منصور و عبادت مهدى و عزت نفس هادى را مىبينم و اگر ميخواستم چهارمى را نيز ميگفتم . » .\r\nاصمعى گويد : « شبى بحضور رشيد بودم و او را سخت پريشان ديدم ، گاهى مىنشست و گاهى ميخفت و زمانى ميگريست . آنگاه شعرى بدين مضمون خواند :\r\n\r\n","description":"","footnote":"","page_name":" 355 ","page_number":363},
  {"content":"\r\n\r\nكار بندگان خدا را به معتمدى سپار كه صاحب رأى باشد نه سست و نه لجوج . و گفتار مردم خطا كار را كه از فهم بدورند ، واگذار . » وقتى اين سخن را شنيدم بدانستم كه كارى بزرگ در پيش دارد ، آنگاه به مسرور خادم گفت : « يحيى را پيش من آر . » طولى نكشيد كه او را بياورد و رشيد به دو گفت : « اى ابو الفضل پيمبر خدا صلى الله عليه و سلم بدون وصيت بمرد و اسلام جوان و ايمان تازه بود و مردم عرب هم - سخن بودند كه خدا آنها را از پس بيم ايمن كرده و از پس ذلت عزت داده بود ، اما طولى نكشيد كه عامهء عرب از ابو بكر برگشتند و خبر وى چنان بود كه دانسته‌اى ابو بكر كار را به عمر سپرد و امت تسليم او شد و بخلافتش رضا داد ، آنگاه عمر آن را بشورى نهاد و پس از وى فتنه‌ها بود كه ميدانى تا كار خلافت به نا اهل رسيد .\r\nمن ميخواهم كه كار ولايت‌عهد را سامان دهم و به كسى سپارم كه از روش و رفتار وى رضايت و به حسن سياستش اعتماد دارم و مطمئنم كه سست و ناتوان نيست و او عبد الله است اما بنى هاشم به محمد تمايل دارند و او دستخوش هوس و تابع دل خويش است . اسرافكار است و زنان و كنيزكان را در رأى خود شركت ميدهد . عبد الله روش پسنديده و رأى اصيل دارد و در كارهاى بزرگ مورد اعتماد است . اگر به عبد الله متمايل شوم بنى هاشم را خشمگين ميكنم و اگر كار را به محمد سپارم بيم دارم كار رعيت را آشفته كند ، در اين باب نظرى بده كه نفع و بركت آن عام باشد زيرا به حمد الله تو مردى مبارك رأى و باريك بين هستى . » گفت : « اى امير مؤمنان هر خطائى را اصلاح و هر رأيى را تلافى ميتوان كرد مگر كار ولايت‌عهد كه خطاى آن قابل جبران نيست و براى گفتگو در بارهء آن مجلسى جز اين بايد . » رشيد بدانست كه او طالب خلوت است و مرا گفت كه از آنجا دور شوم من نيز برخاستم و بگوشه‌اى نشستم كه سخن او را توانم شنيد . همچنان راز گوئى و گفتگو داشتند تا شب بسر - رسيد و از هم جدا شدند و بنا شد ولايت‌عهد را از پس محمد به عبد الله دهد . » .\r\nپس از آن ام جعفر ، زبيده پيش رشيد آمد و گفت : « با محمد پسرت منصفانه\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nرفتار نكردى كه حكومت عراق را به دو دادى و از سپاه و سردار بى نصيب كردى و همه را به عبد الله دادى . » رشيد به دو گفت : « تشخيص كار و امور مردان به تو چه مربوط است ؟ من قلمرو صلح را بپسر تو دادم و ناحيهء جنگ را به عبد الله دادم ، صاحب جنگ بيشتر از كسى كه در حال صلح است به مردان احتياج دارد با وجود اين من بيم دارم پسر تو با عبد الله بدى كند اما عبد الله اگر با او بيعت كنند با پسر تو بدى نخواهد كرد . » .\r\nبسال صد و هشتاد و ششم رشيد به قصد حج حركت كرد ، دو وليعهدش امين و مأمون با وى بودند و پيمان نامه ميان آنها نوشت و در كعبه آويخت . از ابراهيم حجبى حكايت كرده‌اند كه وقتى نوشته را بالا بردند كه در كعبه بياويزند بيفتاد و من با خويش گفتم پيش از آنكه بالا رود بيفتاد ، اين كار پيش از آنكه به انجام رسد شكسته مىشود . » و از سعيد بن عامر بصرى حكايت كنند كه گفته بود در آن سال به حج رفته بودم و مردم قصهء پيمان و سوگند در كعبه را بسيار مهم مىنمودند ، يكى از مردم هذيل را ديدم كه شتر ميراند و ميگفت : « بيعتى كه سوگند آن شكسته شده و فتنه‌اى كه آتش آن برافروخته است . » گفتم : « واى بر تو چه ميگوئى ؟ » گفت : « ميگويم كه شمشيرها كشيده مىشود و فتنه رخ ميدهد و بر سر ملك منازعه مىشود . » گفتم :\r\n« خطر اين را مىبينى ؟ » گفت : « مگر نمىبينى كه شتر ايستاده و دو مرد نزاع ميكنند و دو كلاغ افتاده و به خون آلوده شده ؟ به خدا سرانجام اين كار جز جنگ و شر نخواهد بود . » روايت كرده‌اند كه امين وقتى در مقابل رشيد سوگند ياد كرد و خواست از كعبه بيرون آيد جعفر بن يحيى او را پس آورد و گفت : « اگر به برادرت خيانت كنى خدايت زبون كند . » و اين را سه بار تكرار كرد و هر بار قسم خورد ، بدين جهت ام جعفر كينهء جعفر بن يحيى را بدل گرفت و يكى از كسانى كه رشيد را به كشتن وى تحريك كرد او بود .\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nمسعودى گويد : بسال صد و هشتاد و هفتم رشيد براى پسر خود ابو القاسم بعنوان ولايت‌عهد از پس مأمون بيعت گرفت كه چون خلافت به مأمون رسيد كار بدست وى باشد اگر خواهد او را بجا گذارد و اگر بخواهد بردارد در همين سال يعنى سال صد و هشتاد و هفتم فضيل بن عياض وفات يافت ، كنيهء او ابو على و مولدش خراسان بود ، به كوفه آمد و از منصور بن معتمر و ديگران تعليم گرفت پس از آن عابد شد و به مكه رفت و آنجا ببود تا بمرد .\r\nسفيان بن عيينه گويد : روزى رشيد ما را خواست ، پيش او رفتيم ، فضيل پس از همهء ما آمد و ردا بر سر داشت ، به من گفت : « اى سفيان ، امير مؤمنان كدام يك از اينهاست ؟ » گفتم : « اين . » و به رشيد اشاره كردم ، به دو گفت : « اى نيك صورت توئى كه كار اين امت بدست تو و به گردن توست ؟ حقا كار بزرگى به عهده گرفته‌اى . » رشيد بگريست آنگاه به هر يك از ما يك كيسه پول داد همه پذيرفتند مگر فضيل . رشيد به دو گفت :\r\n« اى ابو على اگر آن را حلال نميدانى بيك قرض‌دار ببخش يا گرسنه‌اى را با آن سير كن يا برهنه‌اى را بپوشان . » اما از گرفتن دريغ كرد . وقتى بيرون شديم به دو گفتم : « چرا نگرفتى كه در كار خير صرف كنى ؟ » ريش مرا گرفت و گفت : « اى ابو - محمد تو كه فقيه شهرى چنين خطائى مىكنى اگر براى اين اشخاص خوب بود براى من هم خوب بود .\r\nدر پانزدهمين سال خلافت رشيد يعنى بسال صد و هشتاد و ششم موسى بن جعفر بن محمد بن على بن حسين بن على بن ابى طالب در بغداد مسموم شد و درگذشت .\r\nما در رسالهء « بيان اسماء الائمة القطعية من الشيعة » نام امامان عليهم السلام را با نام مادرشان و محل قبرشان و مدت عمرشان و اينكه هر كدام چه مدت با پدر خويش بسر برده‌اند و كدامشان جد خويش را ديده‌اند ياد كرده‌ايم .\r\nكلثوم عتابى در بارهء رشيد اشعارى دارد كه مضمون آن چنين است : « پيشوائى كه عصاى دين به كف اوست و ديدهء او همه را از نزديك و دور مينگرد و گفتار كسى\r\n\r\n","description":"","footnote":"","page_name":" 358 ","page_number":366},
  {"content":"\r\n\r\nرا كه در دل با او سخن گويد مىشنود . » .\r\nيموت بن مزرع گويد خالد بنقل از عمر بن بحر جاحظ ميگفت كلثوم عتابى ابو نواس را تنزل ميداد ، راوى اشعار ابو نواس به دو گفت : « چگونه مقام او را تنزل ميدهى در صورتى كه اين سخن از اوست : « وقتى ترا بصفت پسنديده‌اى ثنا گوييم ، تو چنانى كه ثنايت ميگوئيم و بالاتر از آنى كه ميگوئيم ، اگر كلمات ما به ستايش كسى جز تو گفته شود ترا قصد كرده‌ايم . » عتابى گفت : « اين دزدى است . » گفت : « از كى ؟ » گفت : « از ابو الهذيل جمحى كه گويد : « وقتى بيكى از آنها گفته شود چه نيكو جوانى ، اين نيكو ابن المغير است . زنان عقيم شده‌اند و نظير او نخواهند آورد كه زنان از زادن مانند او عقيمند . » گفت : « اين سخن را نيكو گفته كه « شراب در اعضاى آنها چون صحت در بيمار روان شد . » گفت : « اين نيز دزديست » گفت : « از كى ؟ » گفت : « از شوسهء فقعسى آنجا كه گويد : « وقتى گره مرض گشوده شود صحت در بيمار نفوذ يابد . » گفت : « اين سخن را نيكو گفته است كه « دستهايشان براى بخشش و پاهايشان براى منبر آفريده شد . » گفت : « اين نيز دزديست . » گفت : « از كى ؟ » گفت : « از مروان بن ابى حفصه آنجا كه گويد : « دستهايشان براى بخشش و زبانهايشان براى سخن آفريده شده ، روزى در كار بخشش با باد همچشمى كنند و روزى با سخن گوى گشاده زبان . » گويد : « و راوى خاموش ماند كه اگر همهء شعر او را ميآورد ميگفت دزديست .\r\nابو العباس احمد بن يحيى ثعلب گويد : « ابو العتاهيه مكرر از رشيد عتبه را خواسته بود و رشيد وعده داده بود از عتبه بپرسد و اگر موافق بود او را به زنى ابو العتاهيه دهد و مالى بسيار ببخشد پس از آن براى رشيد اشتغالى پيش آمد كه ابو العتاهيه به دو دسترسى نيافت و سه باد بزن به مسرور خادم داد كه لبخند زنان پيش رشيد برد ، بادبزنها با هم بود . رشيد بر يكى از آنها چنين خواند : براى حاجت خويش از نسيم مدد خواستم و ديدم كه نسيم شميمى از كف او داشت . گفت : « نابكار\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nنكو گفته است . » بر دومى چنين نوشته بود : « چندان خويشتن را به اميد تو دلخوش كرده‌ام كه پيوسته سوى تو ميشتابم » گفت : « نكو گفته است . » بر سومى نيز چنين بود : « گاهى نوميد ميشوم اما ميگويم آنكه ضامن توفيق شده شخصى كريم است . » گفت : « خدايش بكشد چه نيكو گفته است . » آنگاه وى را بخواست و گفت اى ابو العتاهيه به تو وعده داده‌ام و ان شاء الله فردا حاجت تو را بر ميآوردم و كس پيش عتبه فرستاد و پيغام داد كه « با تو كارى دارم امشب در منزل خود منتظر من باش . » عتبه آمدن رشيد را سخت بزرگ و مهم دانست و پيش وى آمد و تقاضا كرد از رفتن چشم بپوشد اما رشيد قسم خورد كه حاجت خود را جز در منزل نخواهد گفت . وقتى شب شد با جمعى از خواص خدمهء خود پيش او رفت و گفت : « كار خود را نخواهم گفت مگر آنكه به انجام دادن آن تعهد كنى . » گفت : « من كنيز توام و دستور تو در بارهء من نافذ است مگر در مورد ابو العتاهيه كه در مورد آن پيش پدرت رضى الله عنه قسمهاى سخت خورده‌ام كه در صورت تخلف پياده سوى بيت الله الحرام روم و چون حجى را بسر - بردم حج ديگر بر من واجب شود و بكفاره اكتفا نتوانم كرد و هر چه بدست آورم صدقه دهم و جز لباسى كه وقت نماز ميپوشم چيزى نگه ندارم » و بنزد رشيد بگريست كه او به رقت آمد و از پيش او برفت . روز بعد ابو العتاهيه بيامد و از فيروزى خويش اطمينان داشت ، رشيد به دو گفت : « به خدا در كار تو كوتاهى نكردم مسرور و حسين و رشيد و ديگران در اين مورد شاهد منند . » و قصه را براى او بگفت . ابو العتاهيه گويد : « وقتى قصه را با من بگفت مدتى درنگ كردم و نميدانستم كجا هستم سپس گفتم اكنون كه از تو نپذيرفت از او نوميد شدم زيرا پس از تو از هيچ كس نخواهد پذيرفت . » آنگاه ابو العتاهيه پشمينه پوشيد و در اين باب شعرى بدين مضمون گفت : « رشتهء اميد از تو ببريدم و بار خويش از پشت شتران فرو گذاشتم و سردى نوميدى را در جان خويش احساس كردم و از اقامت و هم از سفر بى نياز شدم . » گويند وقتى رشيد اين سخن ابو العتاهيه را شنيد كه « بدانيد كه آهوى خليفه\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nمرا شكار كرده است و از دست آهوى خليفه راه فرار ندارم . » سخت خشمگين شد و گفت : « ما را دست انداخته است . » و بگفت تا او را حبس كنند و او را بدست تنجاب ، مأمور شكنجه داد كه مردى خشن و سنگدل بود . ابو العتاهيه گفت : « اى تنجاب شتاب مكن كه رأى خليفه چنين نيست كه من در روشنى برق آسمان او چنين چيزى نپنداشته‌ام » و هم از سخنان او در محبس از آن پس كه مدتى دراز در آنجا ببود اينست : « تو رحمت و عافيتى ، خدا كرامت و سرور ترا بيفزايد ، گويند از من راضى شده‌اى كى وسيله مىشود كه نشان رضاى ترا ببينم ؟ » رشيد گفت : « پدرش خوب ، اگر ديده بودمش حبسش نميكردم بخودم اجازه دادم حبسش كنم براى آنكه از من غائب بود . » و گفت آزادش كنند .\r\nاين سخن از ابو العتاهيه است كه گويد : « از ياد مرگ بيم ميكنيم و فريب دنيا ميخوريم و ببازيچه سرگرم ميشويم . ما مردم دنيا براى آخرت آفريده شده‌ايم ولى اين دنيا را كه در آن هستيم دوست داريم . » و هم او گويد : « حوادث دنيا در كمين ، خوشى آن تيره و كوشش آن بليه و ملك آن دست بدست است . » و هم او گويد : « مرد وقتى عمرش دراز شود چون خانه‌ايست كه پس از نوى كهنه شود . عجب از هوشيارى كه چيزى را كه بروز خفتن محتاج آنست تلف مىكند » و هم گويد : « از مكر دنيا ايمن مباش كه پيش از تو با امثال تو مكر بسيار كرده است . مردم همه صحبت آن ميكنند اما هيچكس را نمىبينم كه ترك آن كند » و نيز گويد : « تو چيزى را عاريه گرفته‌اى كه به زودى پس خواهى داد براى آنكه عاريه را پس ميدهند ، چگونه كسى به خوشى روزهائى كه نفسهاى آن را شمرده‌اند سر گرم تواند شد » و گويد : « زندگى تو نفسهايى است كه شمرده مىشود و چون نفسى بگذرد قسمتى از آن را كاسته‌اى » و گويد : « اى مرگ از تو چاره‌اى نيست ، رفتار تو ترسناك است و قرين ملايمت نيست ، گوئى به پيرى من هجوم آورده‌اى چنان كه سالخوردگى به ايام جوانى هجوم آورد » و هم او گويد : « مرگ را فراموش كرده‌ام گوئى هيچكس را نديده‌ام كه بميرد ، مگر مرگ\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nسرانجام همهء زندگان نيست پس چرا دمى را كه گذران است غنيمت نمىشمارم » و هم گويد : « جثه‌هاى خاموش ، تو را موعظه مىكند و مردهء ساكت به تو ميگويد استخوانهاى پوسيده و تنهاى خفته سخن مىكند و قبر تو را كه هنوز زنده مانده‌اى ميان قبرها نشان ميدهد » و هم او گويد : « بسا كسا كه خانه‌اى بسازد تا در سايهء آن آرام گيرد و خانه‌اش خالى بماند .\r\nاسحاق بن ابراهيم موصلى گويد : « شبى بنزد رشيد بودم و آواز ميخواندم كه از آواز من بطرب آمد و گفت : « نرو » و همچنان بخواندم تا بخفت و من خاموش ماندم و عود را در دامن نهادم و بجاى خود نشستم ، جوانى نكو روى خوش قامت كه پوشش خز و هيبتى زيبا داشت بيامد و سلام كرد و بنشست و من از اينكه در چنين وقت و چنين جايى بى اجازه وارد شده بود تعجب كردم و با خود گفتم شايد يكى از فرزندان رشيد است كه ما نديده‌ايم و نميشناسيم . دست به عود برد و آن را بر داشت و در بغل گرفت و پنجه بر آن زد ، ديدم بهتر از همه كس مىزند سپس آن را به ترتيبى كودك كرد و در دامن نهاد كه ندانستيم چه بود آنگاه نوائى بزد كه گوش من نكوتر از آن نشنيده بود ، آنگاه شعرى بخواند كه مضمون آن چنين بود : « بيائيد پيش از آنكه پراكنده شويم مرا علاج كنيد ، بيا شراب صاف و خالص به من بده ، كه نزديك است سپيدهء صبح تاريكى را بشكافد و نزديك است پيراهن شب پاره شود . » آنگاه عود را بگذاشت و گفت : « اى فلان و فلان وقتى مىخوانى اينطور بخوان . » و برفت من از دنبال او برفتم و به حاجب گفتم : « اين جوان كه هم اكنون بيرون آمد كى بود ؟ » گفت : « كسى اينجا نيامد و نرفت . » من متعجب ماندم و بجاى خود بازگشتم . رشيد بيدار شد و گفت : « چه ميكنى ؟ » و من قصه را با او بگفتم كه متعجب شد و گفت : « شيطان ديده‌اى . » سپس گفت : « آواز بخوان و براى من تكرار كن » من آواز را تكرار كردم كه سخت بطرب آمد و مرا جايزه داد و برفتم ابراهيم موصلى حكايت مىكند كه روزى رشيد نغمه گران را فراهم آورد و\r\n\r\n","description":"","footnote":"","page_name":" 362 ","page_number":370},
  {"content":"\r\n\r\nكسى از سران نبود كه حضور نداشته باشد من نيز بودم مسكين مدنى نيز كه معروف به ابو حنيفه بود ، حضور داشت . وى با مضراب ساز ميزد و خوشذوق و نيك محضر و نكته‌دان بود . رشيد كه شراب در او اثر كرده بود آوازى را مطرح كرد و به ابن جامع پرده‌دار گفت تا آن را بخواند و او بخواند و رشيد بطرب نيامد ، به همين ترتيب چند تن از حاضران آواز را بخواندند كه در هيچكس اثر نكرد . پرده‌دار به مسكين مدنى گفت : « امير مؤمنان گويد كه اگر آن را نيك توانى خواند بخوان . » وى نيز خواندن آغاز كرد و همهء ما خاموش و متعجب بوديم كه يكى چون او در حضور ما آوازى را كه رضاى خليفه را در خواندن آن جلب نتوانسته‌ايم كرد مىخواند .\r\nابراهيم گويد : « وقتى آواز را بسر برد شنيدم كه رشيد با صداى بلند گفت : « اى مسكين تكرار كن » و او نيز با قوت و نشاط و اطمينان آواز را تكرار كرد و بسيار خوب خواند . رشيد گفت : « به خدا اى مسكين نكو خواندى . » و پرده از ميان ما و او بر - داشته شد . مسكين گفت : « اى امير مؤمنان اين آواز قصه‌اى عجيب دارد . » گفت « چه قصه‌اى است » گفت : « من غلام خياط يكى از خاندان زبير بودم و قرار بود كه هر روز دو درم به آقاى خود بدهم و چون دو درم را ميدادم به كار خودم ميرسيدم . من آواز را سخت دوست ميداشتم يك روز پيراهنى براى يكى از طالبيان دوختم كه دو درم به من داد و پيش او غذا خوردم و چند پيمانه به من نوشانيد و از پيش او سرمست بيرون شدم ، كنيز سياهى كه كوزه‌اى بر شانه داشت به من رسيد كه اين آواز را مىخواند و همه چيز را از ياد من برد به دو گفتم : « تو را به حق صاحب اين قبر و اين منبر اين آواز را به من ياد بده » گفت : « به حق صاحب اين قبر و اين منبر كه آن را به كمتر از دو درم به تو ياد نميدهم . » . و من نيز دو درم را در آوردم و به دو دادم كوزه را از شانه بگذاشت و شروع به خواندن كرد و چندان تكرار كرد كه گوئى در خاطر من نقش بست . پس از آن پيش آقاى خود رفتم ، به من گفت : « روزانه را بده . » گفتم « چنين و چنان شد » گفت : « اى مادر بخطا مگر به تو نگفتم اگر يك\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nشاهى كم باشد هيچ عذرى نميپذيرم . » آنگاه مرا بينداخت و پنجاه چوب به من زد و سر و ريش مرا تراشيد و من اى امير مؤمنان حالت بدى داشتم و از آنچه بر من گذشت آواز را نيز فراموش كردم . روز بعد به همانجا كه او را ديده بودم رفتم و متحير ايستادم كه اسم و محل او را نميدانستم ، يك باره ديدم دارد مىآيد ، همهء محنت خود را فراموش كردم و به طرف او رفتم گفت : « بخداى كعبه آواز را فراموش كرده‌اى » گفتم « همينطور است كه ميگوئى . » و قصهء خود را با تراشيدن سر و ريشم به او گفتم ، گفت : « به حق قبر و كسى كه در آن خفته است با دو درم كمتر نمىخوانم » من قيچى خودم را در آوردم و به دو درم گرو نهادم و دو درم به دو دادم . كوزه را از سر نهاد و شروع كرد و تا سر بخواند سپس گفت : « گوئى ميبينم كه بجاى چهار درم چهار هزار دينار از خليفه گرفته‌اى . » سپس آواز خواندن گرفت و با انگشت روى كوزهء خود ميزد و همچنان تكرار مىكرد تا در خاطر من جا گرفت . او رفت و من نيز ترسان پيش آقايم رفتم گفت : « روزانه را بده . » تته‌پته كردم ، گفت : « مادر بخطا كتك ديروزى بست نبود ؟ » گفتم : « بايد بدانى كه با روزانهء ديروز و امروز اين آواز را ياد گرفتم . » و بنا به خواندن كردم ، گفت :\r\n« دو روز است چنين آوازى را دارى و به من نميگوئى . زنم مطلقه باشد اگر ديروز اين را گفته بودى آزادت كرده بودم اما تراشيدن سر و ريش چاره‌اى ندارد . » گويد رشيد بخنديد و گفت : « لعنتى ، نميدانم قصه‌ات بهتر است يا آوازت ، گفتم آنچه را پسر سيله گفته بود به تو بدهند . » او نيز بگرفت و برفت مضمون شعر اين بود : « دمى در منزلها درنگ كن و بنگر آيا در اين ديار براى پيشاهنگ منزلتى هست ؟ » .\r\nروزى رشيد اسب‌دوانى ترتيب داد و چون اسب‌دوانى آغاز شد بصدر ميدان كه اسبها به آنجا ميرسيدند رفت و روى اسب خود بود ، در پيش اسبان دو اسب هم عنان ميرفت كه هيچيك از ديگرى جلو نبود ، رشيد يكى را بدقت نگريست و گفت : « به خدا اين اسب من است . » و ديگرى را نگريست و گفت : « اسب پسرم مأمون است . » گويد دو اسب همچنان جلو اسبان بودند ، اسب رشيد سابق شد و اسب مأمون دوم بود رشيد خرسند شد\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nپس از آن اسبان ديگر بيامدند . وقتى مجلس بپايان رسيد و ميخواست برود اصمعى كه حضور داشت و خرسندى رشيد را ديده بود به فضل بن ربيع گفت : « اى ابو العباس اين روز خوبى است ميخواهم مرا به امير مؤمنان برسانى . » فضل برفت و گفت : « اى امير مؤمنان اصمعى چيزى در بارهء دو اسب بخاطر آورده كه خدا به وسيلهء آن خرسندى امير مؤمنان را فزون خواهد كرد . » گفت : « بيارش . » وقتى نزديك شد گفت : « اى اصمعى چه دارى ؟ » گفت : « اى امير مؤمنان امروز تو و پسرت در مورد اسبهايتان چنان بوديد كه خنسا گويد : « با پدرش همگام شد و آنها در مسابقه همچشمى داشتند وقتى نمودار شده بودند گوئى دو عقاب بودند كه بر يك آشيان فرود آمده بودند ، چهرهء پدرش نمودار شد و او همچنان با جوانى خويش ميرفت اگر جلال پيرى نبود شايسته بود كه نزديك وى شود . » .\r\nابراهيم بن مهدى گويد در رقه رشيد را دعوت كردم به منزل من آمد ، وى غذاى گرم را بيش از غذاى سرد مىخورد ، وقتى خوراكهاى سرد را بياوردند از جملهء چيزهائى كه پيش او نهادند كاسه‌اى بود كه خردهء گوشت مانند خردهء ماهى در آن بود گوئى پارهء گوشتها را كوچك ديد و گفت : « چرا آشپز ماهى را چنين ريز كرده است . » گفتم : « اى امير مؤمنان اين زبان ماهى است . » گفت : « گويا در كاسه صد زبان باشد . » مراقب خادم ابراهيم گفت : « اى امير مؤمنان بيش از صد و پنجاه زبان است . » بقيد قسم قيمت ماهى را از او پرسيد و او گفت كه هزار درم خرج آن شده است . » رشيد دست بداشت و قسم خورد تا هزار درم نيارند چيزى نخواهد خورد . وقتى پول آماده شد بگفت تا آن را صدقه دهند و گفت : « اميدوارم اين كفارهء اسراف تو باشد كه براى يك كاسه ماهى هزار درم خرج كرده‌اى . » پس از آن جام را بيكى از خدمه داد و گفت : « اولين گدائى كه مىبينى اين جام را به دو ميدهى . » ابراهيم گويد : « جام به دويست و هفتاد دينار خريده شده بود من بيكى از خادمان خود اشاره كردم كه جام را از كسى كه به دو ميدهند بخرد ، رشيد متوجه شد و گفت : « اى غلام وقتى جام را بگدا\r\n\r\n","description":"","footnote":"","page_name":" 365 ","page_number":373},
  {"content":"\r\n\r\nدادى بگو امير مؤمنان ميگويد جام را به كمتر از دويست دينار نفروش كه بيش از اين ميارزد . غلام چنين كرد و خادم من نتوانست جام را به كمتر از دويست دينار پس بگيرد . » .\r\nو هم ابراهيم بن مهدى گويد : روزى من و رشيد در زورقى بوديم و او قصد موصل داشت و پاروزنان پارو ميزدند و ما بشطرنج مشغول بوديم ، وقتى فراغت يافتيم رشيد به من گفت : « اى ابراهيم به نظر تو بهترين اسمها چيست . » گفتم : « اسم پيغمبر صلى الله عليه و سلم . » گفت : « بعد از آن ؟ » گفتم : « اسم هارون كه اسم امير مؤمنان است . » گفت : « بدترين اسمها چيست ؟ » گفتم : « ابراهيم » به من تغير كرد و گفت :\r\n« واى بر تو مگر اسم ابراهيم خليل الرحمن جل و عز نيست ؟ » گفتم : « از شومى اين نام بود كه به دست نمرود گرفتار شد . » گفت : « و ابراهيم پسر رسول خدا صلى الله عليه و سلم ؟ » گفتم : « چون اين نام را داشت زنده نماند . » گفت : « ابراهيم امام ؟ » گفتم :\r\n« بسبب همين همين اسم بود كه مروان جعدى در جوانى او را در انبان آهك بكشت به علاوه اى امير مؤمنان ابراهيم وليد خلع شد ابراهيم بن عبد الله بن حسن كشته شد و هر كس را بدين نام يافتم يا كشته و يا مطرود شده بود . » هنوز سخنم بسر نرفته بود كه شنيدم ملاحى از زورقى بانگ ميزد : « اى ابراهيم فلان فلان شده پارو بزن » سوى رشيد نگريستم و گفتم : « اى امير مؤمنان حالا ديگر گفتهء مرا تصديق ميكنى كه ابراهيم از همهء اسمها شومتر است ؟ » رشيد چندان بخنديد كه پا به زمين مىساييد .\r\nو هم او گويد : « روزى بحضور رشيد بودم كه فرستادهء او عبد الله بيامد و طبقهائى از چوب خيزران همراه داشت كه سرپوشى روى آن بود و نامه‌اى نيز همراه داشت رشيد نامه را بخواند و گفت : « خدايش نكو دارد و يارى كند » آنگاه سرپوش را برداشت . گفتم : « اى امير مؤمنان اين كيست كه سپاس او ميدارى تا ما نيز با سپاسگزارى تو هماهنگ باشيم . » گفت « اين عبد الله بن صالح است . » سرپوش را برداشت طبقها روى هم بود در يكى پسته و در ديگرى فندق و ميوه‌هاى ديگر بود .\r\n\r\n","description":"","footnote":"","page_name":" 366 ","page_number":374},
  {"content":"\r\n\r\nگفتم . « اى امير مؤمنان اين چيزها در خور چنان دعا نيست مگر در نامه چيزى باشد كه از من پوشيده است . » نامه را سوى من انداخت ، چنين نوشته بود : « اى امير مؤمنان بباغ خانهء خود رفتم كه ميوه‌هاى آن رسيده بود و از هر قسم برگرفتم و در طبقهاى چوبى نهادم و به خدمت امير مؤمنان فرستادم تا چنان كه از نكوئى او بهره‌ور شدم از بركت دعاى او نيز برخوردار شوم . » گفتم : « به خدا در اين نيز چيزى كه شايستهء چنان سخنان باشد نيست . » گفت : « اى نفهم ، مگر نميبينى كه به احترام مادر من رحمها الله تعالى بجاى خيزران چوبين نوشته است . » .\r\nگويند يكى از بنى اميه در راه رشيد بايستاد و مكتوبى بدست داشت كه اشعارى بدين مضمون در آن نوشته بود : « اى امين خدا من سخنى از روى خرد و راستى و شرف ميگويم ، شما بر ما فضيلت داريد شما بر همهء اعراب فضيلت داريد ، عبد شمس پس از هاشم بود و هر دو از يك مادر و پدر بودند ، خويشاوندى ما را رعايت كن كه عبد شمس عموى عبد المطلب است . رشيد اين را بپسنديد و گفت در مقابل هر شعر هزار دينار به دو بدهند و گفت : « اگر افزوده بودى افزون ميداديم . » .\r\nروزى عبد الملك بن صالح پيش رشيد رفت ، حاجب به دو گفته بود كه شب گذشته كودكى از امير مؤمنان در گذشته و كودكى متولد شده است تسليت و تهنيت بگو و او وقتى بحضور رسيد گفت : « اى امير مؤمنان خدا مسرتى در قبال مصيبتى داده كه ثواب صبر و پاداش شكر توست . » .\r\nوقتى بسال صد و نود و سوم كه رشيد در طوس بود بيمارى او سخت شد ، طبيبان بيمارى او را ناچيز وانمودند و او يك طبيب ايرانى احضار كرد و پيشاب خود را با چند ظرف ديگر به دو نشان داد ، چون بظرف او رسيد گفت : « به صاحب اين پيشاب بگوييد كه مردنى است ، وصيت كند كه از اين بيمارى شفا نخواهد يافت . » رشيد بگريست و دو شعر را كه مضمون آن چنين است مكرر هميكرد : « طبيب با طب و دواى خود حكم قضا را دفع نتواند كرد ، عجب است كه طبيب از همان مرض\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nميميرد كه شامگاه آن را علاج ميكرده است . » آنگاه ضعف وى سخت شد و شايع شد كه مرده است . خرى خواست كه سوار شود و چون بر آن نشست پاهايش بلغزيد و و روى زين استوار نماند ، گفت : « مرا فرود آريد كه شايعه‌پراكنان راست گفته‌اند . » سپس چند كفن خواست و يكى را انتخاب كرد و بگفت تا قبر او را بكنند و چون قبر را بديد شعرى را كه معنى آن چنين است بخواند :\r\n« مالم براى من كارى نساخت و قدرتم تباهى گرفت » سپس برادر رافع را بخواست و گفت : « آنقدر مزاحمت كردى تا با وجود بيمارى به اين سفر دراز آمدم . » و برادر رافع بن ليث از جملهء كسانى بود كه بر ضد وى خروج كرده بودند ، پس به دو گفت : « طورى تو را بكشم كه هيچكس را پيش از تو مانند آن نكشته باشند . » و بگفت تا اعضاى او را يكايك بريدند . خود رافع بعدها از مأمون امان يافت و ما خبر آن را در كتابهاى ديگر آورده‌ايم سپس همهء بنى هاشميان را كه در سپاه وى بودند بخواست و گفت هر مخلوقى مردنى است و هر نوى كهنه شدنى است ، مرگ من رسيده و شما را سه نصيحت ميكنم : امانت را حفظ كنيد ، با پيشوايان خود صميمى باشيد و در كارها همدلى كنيد . مراقب محمد و عبد الله باشيد و هر يك از اينها بر ديگرى تجاوز كرد او را از تجاوز باز داريد و تجاوز و پيمان شكنى او را تقبيح كنيد . » در آن روز اموال فراوان بخشيد و املاك بسيار به تيول داد .\r\nرياشى گويد اصمعى ميگفت : « روزى پيش رشيد رفتم و او در نوشته‌اى مىنگريست و اشكش بر گونه‌ها روان بود . همچنان بايستادم تا آرام گرفت و متوجه من شد و گفت : « اى اصمعى بنشين وضع مرا ديدى ؟ » گفتم : « بلى اى امير مؤمنان . » گفت : « به خدا اگر كار دنيا بود مرا گريان نمىديدى . » و كاغذى پيش من انداخت كه يكى از اشعار ابو العتاهيه را به خط روشن بر آن نوشته بودند ، مضمون شعر چنين بود : « آيا از حال آنكه املاكش جايى مانده و مرگ او را از پا در آورده و قبايلش از وى دورى كرده‌اند و آنكه تختها و منبرهايش خالى مانده عبرت ميگيرى\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nشاهان و غير شاهان كجا شدند ؟ براهى رفتند كه تو نيز خواهى رفت . اى كه لذت دنيا برگزيده‌اى و براى مفاخره آماده‌اى هر چه ميخواهى از دنيا بهره‌گير كه انجام آن مرگست . » آنگاه رشيد گفت : « به خدا گوئى از همهء مردم مخاطب اين سخنان منم . » و پس از آن اندك زمانى بزيست و درگذشت .\r\nمسعودى گويد : « شمه‌اى از اخبار رشيد را در كتابهاى سابق و اين كتاب ياد كرديم ، اما جزو اخبار وى كه در اين كتاب آورديم از اخبار برمكيان چيزى نگفتيم و اكنون شمه‌اى از اخبارشان را در بابى خاص بياريم و روزگار سعد و نحس ايشان را ياد كنيم گر چه همهء اخبارشان را با روزگار درخشانشان در كتابهاى سابق خويش آورده‌ايم . و الله ولى التوفيق . 367\r\n\r\n","description":"","footnote":"","page_name":" 369 ","page_number":377},
  {"content":"\r\n\r\n368\r\n\r\nذكر شمه‌اى از اخبار برمكيان و حوادث ايامشان\r\nفرزندان خالد بن برمك ، يحيى با تدبير و عقل بسيارش و فضل با بخشش و مهارتش و جعفر بن يحيى با دبيرى و فصاحتش و محمد بن يحيى با بزرگى و همتش و موسى بن يحيى با دليرى و جسارتش هيچكدام در حسن رأى و شجاعت و ديگر صفات چون خالد نبودند . ابو الغول شاعر در بارهء اينان شعرى بدين مضمون گويد : « فرزندان خالد چهار تن و سالار و آقا هستند ، اگر از آنها بپرسى ، نيكى ميانشان پراكنده و در آنها جمع است . » وقتى خلافت به رشيد رسيد وزارت به برمكيان داد و آنها اموال دولت را به تصرف خويش گرفتند تا آنجا كه رشيد محتاج كمى پول ميشد و بدست نميآورد ، سركوب كردن آنها بسال صد و هشتاد و هفتم بود . در بارهء علت آن اختلاف است ، گويند تصرف اموال دولت بود بعلاوهء اينكه يكى از خاندان ابو طالب را كه در بند آنها بود آزاد كرده بودند و جز اين نيز گفته‌اند و خدا بهتر داند .\r\nگويند يك روز كه يحيى بن خالد پيش رشيد بود ، نامهء صاحب بريد خراسان را پيش وى آوردند كه نوشته بود : « فضل بن يحيى به شكار و عياشى از كار رعيت باز -\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nمانده است . » وقتى رشيد نامه را بخواند ، آن را پيش يحيى افكند و گفت : « پدر جان ، اين نامه را بخوان و به او بنويس از اين كارها دست بردارد . » وى دست سوى دوات رشيد برد و بر پشت نامهء صاحب بريد به فضل نوشت : « پسركم خدايت محفوظ دارد و مرا از تو برخوردار كند ، خبر اشتغال به شكار و عياشى كه ترا از نظر در كار رعيت بازداشته به امير مؤمنان رسيده و آن را ناخوشايند دانسته است ، بكارهايى پرداز كه مايهء رونق تو شود كه هر كس به كارهاى شايسته پردازد مردم روزگار او را به همان شناسند و السلام . » و در ذيل نامه اشعارى بدين مضمون نوشت : « روزگار را در طلب بزرگوارى سر كن و از دورى محبوب صبورى كن ، وقتى كه شب در آيد و همهء عيبها را نهان كند بهر چه خواهى مشغول باش كه شب ، روز خردمند است . بسا جوان كه او را زاهد پندارى و هنگام شب بكارى شگفت پردازد ، شب پرده بر او افكنده و بخويشتن سرگرم است اما لذت احمق عيان است كه دشمن در بارهء آن سعايت كند . » رشيد آنچه را يحيى مينوشت هميديد چون فراغت يافت گفت : « پدر جان خوب نوشتى . » وقتى نامه به فضل رسيد هرگز هنگام روز مسجد را ترك نكرد تا از حكومت بازگشت .\r\nاسحاق بن ابراهيم موصلى گويد : روزى پيش رشيد بودم برمكيان شراب آوردند و يحيى بن خالد كنيزى را احضار كرد و او شعرى بدين مضمون بخواند : « چندان بيدار مانده‌ام كه گوئى عاشق بيداريم و چنان لاغر شده‌ام كه گوئى بيمارى براى من آفريده شده است ، اشكم از سر دل گذشته و آن را غرقه كرده است آيا كسى غريقى را ديده كه در حال سوختن است ؟ » رشيد گفت : « اين شعر از كيست ؟ » گفت : « از خالد بن يزيد دبير . » گفت : « او را پيش من آريد » خالد گويد مرا حاضر كردند ، رشيد به كنيزك گفت : « تكرار كن . » او نيز تكرار كرد ، به من گفت : « اين از كيست ؟ » گفتم : « اى امير مؤمنان از منست . » در اين اثنا يكى از دختران حرم بيامد و سيبى بدست داشت كه با مشك بر آن نوشته بود : « خوشحاليت وعدهء مرا از ياد تو برد و اين سيب را به ياد آورى فرستادم » رشيد سيب ديگرى بر گرفت و بر آن نوشت :\r\n\r\n","description":"","footnote":"","page_name":" 371 ","page_number":379},
  {"content":"\r\n\r\n« انجام وعدهء ترا فراموش نكرده‌ام و اين سيب عذر خواه منست . » آنگاه به دو گفت : « اى خالد در اين باب شعرى بگو . » و او شعرى بدين مضمون گفت : « سيبى كه مرواريد دهان يار بدان خورده است بنزد من از دنيا و هر چه در آنست دلپذيرتر است ، سفيدى آميخته بقرمز كه با مشك آلوده است و گوئى آن را از عارض فرستنده‌اش چيده‌اند . » .\r\nجاحظ بنقل از انس بن ابى شيخ گويد : « روزى جعفر بن يحيى سوار شد و به خادم خود دستور داد هزار دينار همراه خود بردارد و به دو گفت : « در راه بر اصمعى ميگذريم چون با من سخن كند و من بخندم هزار دينار را پيش او بگذار . » جعفر به منزل اصمعى فرود آمد و اصمعى همه جور نادره‌ها و لطيفه‌هاى مضحك و طرب‌انگيز براى او گفت اما او نخنديد و از پيش وى برون شد . انس به دو گفت : « عجيب است دستور دادى هزار دينار براى اصمعى بردارم ، او براى تو همه جور قصهء مضحك گفت ، رسم تو نبود چيزى را كه از بيت المال تو برون مىشود بدانجا بازگردانى . » گفت :\r\n« واى بر تو پيش از اين يكصد هزار درم پول به او داده‌ايم و در خانه‌اش يك خمرهء شكسته ديدم كه يك پيراهن كهنه روى آن بود با يك مشك كثيف و هر چه در خانهء او بود كهنه بود ، به نظر من زبان نعمت از زبان او گوياتر است و نمودار بودن عطا مدح و هجا را زبان دارتر از او ميگويد . اگر عطاى من بر او نمودار نيست و نعمت مرا نهان داشته است براى چه عطيه به او بايد داد ؟ . . . » .\r\nشاعر در بارهء رشيد و جعفر شعرى بدين مضمون دارد : « رشيد بيعتى را بر بيعتى افزود و جعفر به تنهائى به حق آن قيام كرد ، برمكيان ملك او را استوار كردند و براى وارث او بيعت گرفتند . » .\r\nيحيى بن خالد اهل بحث و نظر بود و انجمنى داشت كه اهل كلام از مسلمان و غير مسلمان از پيروان عقايد و آرا در آن فراهم ميشدند ، يك روز كه فراهم آمده بودند يحيى به آنها گفت : « در بارهء كمون و ظهور و قدم و حدوث و اثبات و نفى و حركت\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nو سكون و تماس و تباين و وجود و عدم و حركت و طفره و اجسام و اعراض و جرح و تعديل و نفى و اثبات و صفات و كميت و كيفيت و مضاف و امامت ، كه آيا به تعيين است يا انتخاب ، و ديگر مسايل اصول و فروغ سخن بسيار گفته‌ايد ، اكنون بدون بحث و منازعه در بارهء عشق سخن كنيد و هر كس هر چه در اين باب بخاطرش ميرسد بگويد . » .\r\nعلى بن هيثم كه مذهب اماميه داشت و از متكلمان مشهور شيعه بود گفت : « اى وزير ، عشق نتيجهء هم آهنگى و دليل ارتباط دو روح است و مايهء آن لطافت و رقت طبع و صفاى طينت است و زيادت عشق مايهء كاستن توانست . » .\r\nابو مالك حضرمى خارجى كه طرفدار مذهب شراة بود گفت : « اى وزير ، عشق دم جادوست و چون آتش زير خاكستر نهان و سوزان است ، از امتزاج دو طبع و هم - آهنگى دو صورت ميزايد و در دل چنان نفوذ مىكند كه آب باران در ريگزار .\r\nعقلها مطيع آن مىشود و افكار از آن تبعيت مىكند . » سومى كه محمد بن هذيل علاف بود و مذهب اعتزال داشت و شيخ معتزلهء بصره بود گفت : « اى وزير عشق ديدگان را ببندد و دلها را مجذوب كند ، در تن نفوذ كند و در جگر روان شود ، عاشق دستخوش گمان و پيرو اوهام است ، هيچ چيز را روشن نبيند و به هيچ وعده دل خوش نكند و در معرض حادثه باشد . عشق جرعه‌اى از جوى مرگ و باقيماندهء آبگاه بليه است اما از نشاط طبع و ظرافت صورت ميزايد ، عاشق سركش است و به ناصح گوش ندهد و بملامتگر اعتنا نكند . » .\r\nنظام ابراهيم بن يسار معتزلى كه بروزگار خود از صاحبنظران بصره بود گفت : « اى وزير ، عشق از سراب رقيق‌تر و از شراب نافذتر است ، سرشت آن از مايهء معطرى است كه در طرف جلالت سرشته شده است ، اگر به اعتدال باشد بر شيرين دارد ، اما افراط آن جنون كشنده و فساد مزاحم است كه به اصلاح آن اميد نتوان داشت . عشق را ابرى مايه‌دار است كه بدلها بارد و شعف از آن رويد و تكلف\r\n\r\n","description":"","footnote":"","page_name":" 373 ","page_number":381},
  {"content":"\r\n\r\nاز آن برآيد ، عاشق داريم در رنج است ، به زحمت تنفس كند و زمان بر او كند گذرد و دستخوش انديشه‌هاى دراز باشد ، بشب بيدار و به روز آشفته باشد ، روزهء او بليه است و افطارش شكايت است . » پس از آن پنجمى و ششمى تا نهمى و دهمى دنبالهء آنها سخن آوردند تا گفتگو در بارهء عشق به الفاظ مختلف و معانى متناسب بسيار شد كه آنچه گفتيم نمونهء آنست .\r\nمسعودى گويد : مردم از سلف و خلف در بارهء آغاز عشق و كيفيت آن كه آيا از نظر يا سماع ، به اختيار است يا اضطرار و چرا به وجود ميآيد و از ميان ميرود و آيا محصول نفس ناطقه است يا حاصل طبايع جسم ، اختلاف كرده‌اند . بقراط گويد : « عشق آميزش دو جان است چنان كه اگر آب را با آبى نظير آن مخلوط كنند جدا كردن آن مشكل است ، جان از آب لطيف‌تر و نافذتر است بدين جهت با گذشت شبها زايل و با مرور زمان كهنه نميشود . طريقت آن به تو هم نگنجد و محل آن از ديدگان نهان نماند ولى آغاز حركت آن از دل است سپس بساير اعضا رسد و لرزش دست و پا و زردى رنگ و لكنت زبان و سستى رأى از آن زايد چندان كه عاشق را ناقص پندارند . » .\r\nيكى از اطبا گويد عشق طمعى است كه در دل پديد آيد و مادهء حرص بر آن بيفزايد و چون نيرو گيرد عاشق دستخوش هيجان و لجاجت و اصرار شود و در - آرزوهاى دراز فرو رود و به شيفتگى و گرفتگى خاطر و افكار ماليخوليائى و كم اشتهائى و سستى عقل و خستگى دماغ دچار شود زيرا غلبهء طمع ، خون را بسوزاند و چون خون بسوزد به سودا مبدل شود و چون سودا غلبه كند انديشه زايد و غلبهء انديشه حرارت را بيفزايد و از غلبهء حرارت صفرا بسوزد و صفراى سوخته مايهء فاسد شود و با سودا بياميزد و آن را نيرو دهد . فكر از مايهء سوداست و چون فكر تباهى گيرد اخلاط بهم آميزد و حال عاشق سخت شود و بميرد يا خويشتن را بكشد . و گاه باشد كه آه كشد و جان او بيست و چهار ساعت نهان شود كه پندارند مرده است و او را زنده بگور\r\n\r\n","description":"","footnote":"","page_name":" 374 ","page_number":382},
  {"content":"\r\n\r\nكنند . و گاه باشد كه دمى بلند بر آرد و روحش در حفرهء دل نهان شود و قلب بهم بر آيد و گشوده نشود تا او بميرد . و گاه باشد كه از ديدار ناگهانى محبوب راحت و نشاط يابد و گاه باشد كه عاشق نام معشوق بشنود و خونش بگريزد و رنگش دگرگون شود .\r\nيكى از اهل نظر گويد : « خدا هر جانى را مدور و به شكل كره آفريد و دو نيمه كرد . و در هر تنى يك نيمه از آن نهاد و هر پيكرى كه پيكر ديگرى را بيابد كه نيمهء جان او در آن باشد به حكم مناسبت قديم به ضرورت ميان آنها عشق پديد مىآيد و اختلاف كسان در اين باب مربوط به قوت و ضعف طبايع آنهاست . » .\r\nصاحبان اين مقاله را در اين زمينه سخن بسيار است كه جانها جواهر بسيط نورانى است كه از عالم بالا به اين دنيا آمده و در آن سكونت گرفته است و مناسبات جانها شرط قرب و بعد آنها در عالم جان است ، جمعى از آنها كه ظاهرا پيرو مسلمانيند بر اين سخن رفته‌اند و از قرآن و سنت و عقل دلايلى آورده‌اند ، از جمله گفتار خدا عز و جل است كه فرمايد : « اى جان مطمئن راضى و مورد رضايت پيش پروردگارت بر گرد و ميان بندگان من درآ و به بهشت من درآ . » گويند بازگشتن بجايى مستلزم آنست كه از پيش نيز چنان بوده است و هم حديث پيمبر كه سعيد بن ابى - مريم روايت كرده گويد : يحيى بن سعيد به نقل از عمره از عايشه از پيمبر آورده كه فرموده : « جانها سپاههاى آراسته است جانهاى آشنا مؤتلف است و جانهاى ناآشنا مختلف . » .\r\nجمعى از اعراب نيز بر اين رفته‌اند ، جميل بن عبد الله بن معمر عذرى در بارهء بثينه شعرى بدين مضمون گويد : « جان من پيش از آفريدنمان و از آن پيش كه نطفه بوديم يا در گهواره بوديم به جان او علاقه داشت و چندان كه بيفزوديم علاقهء جانهاى ما بيفزود و اگر بميريم سستى نخواهد گرفت ، به هر حال علاقهء ما باقى است و در ظلمت قبر و لحد بسر وقت ما ميآيد . » .\r\n\r\n","description":"","footnote":"","page_name":" 375 ","page_number":383},
  {"content":"\r\n\r\nجالينوس گويد : « محبت ميان دو عاقل رخ ميدهد كه عقل همانند دارند اما ميان دو احمق رخ نميدهد ، گرچه در حمق يكسان باشند زيرا عقل تابع نظم است و تواند بود كه دو تن در كار عقل به يك روش همانند باشند ولى حمق نظم ندارد و دو نفر در كار آن همانند نتوانند بود . » يكى از عرب عشق را تقسيم كرده گويد : « سه نوع عشق هست : « عشق دلبستگى و عشق شيفتگى و خاكسارى و عشق كشنده . » صوفيان بغداد گويند : « خدا عز و جل مردم را به عشق آزموده تا به اطاعت معشوق پردازند و از نارضايى او بپرهيزند و به رضاى او خوشدل شوند و اين را اگر چه خدا مثل و مانند ندارد نمونهء اطاعت خدا گيرند كه اگر اطاعت غير خدا را لازم ميشمارند پيروى از رضاى او لازم تر است . » صوفيان باطنى در اين باب سخن بسيار دارند .\r\nافلاطون گويد : « من ندانم عشق چيست جز آنكه جنونى الهى است عشق نه پسنديده است نه ناپسند . » يكى از نويسندگان به دوست خود نوشت : « من جوهر جان خويش را در تو يافته‌ام و در كار اطاعت تو قابل ملامت نيستم كه پاره‌هاى جان پيرو يك ديگرند . » .\r\nمردم خلف و سلف از فيلسوفان و فلك شناسان و اسلاميان و غيره در بارهء عشق سخن بسيار دارند كه در كتاب « اخبار الزمان و من اباده الحدثان من الامم الماضية و الاجيال الخالية و الممالك الدائرة » آورده‌ايم . در اينجا ضمن اخبار برمكيان كه از عشق سخن رفت بمناسبت كلام فقط شمه‌اى از آنچه را در اين باب گفته‌اند بياورديم ، اكنون به اخبار برمكيان و ترتيب روزگارشان كه نخست دوران سعود بود آنگاه به نحوست مبدل شد باز ميگرديم .\r\nمطلعان اخبار برمكيان گفته‌اند كه وقتى جعفر بن يحيى بن خالد بن برمك و يحيى بن خالد و فضل و ديگر برمكيان بدان مقام ملك و رياست رسيدند و كارشان استقرار گرفت ، تا آنجا كه گفتند ايامشان جشن و سرور دائم بود ، رشيد به جعفر بن\r\n\r\n","description":"","footnote":"","page_name":" 376 ","page_number":384},
  {"content":"\r\n\r\nيحيى گفت : « اى جعفر در همه جهان چهره‌اى نيست كه من بدان مأنوس‌تر و مايل‌تر از ديدار تو باشم ، عباسه خواهرم نيز در خاطرم مقامى همانند اين دارد و من در كار خويش با شما نگريسته‌ام و چنانم كه نه از تو و نه از او صبر توانم كرد . روزى كه با او هستم مسرتم از نديدن تو ناقص است ، و همچنين روزى كه با تو هستم و با او نيستم . و نظر دارم كه مسرتم يك جا جمع شود و از لذت و انس كامل بهره‌ور شوم » گفت : « اى امير مؤمنان خدايت توفيق دهاد و همه كارهايت را هدايت فرماياد . » رشيد گفت : « من عباسه را با تو تزويج ميكنم كه حق دارى با او بنشينى و او را ببينى و در مجلسى كه من با شما هستم نزديك وى باشى . » رشيد از پس تعللى كه جعفر در اين كار داشت عباسه را با وى تزويج كرد و خدمه و حاجبان خويش را كه حضور داشتند شاهد گرفت و از او به قيد قسم پيمان و عهد مؤكد گرفت كه هرگز با او به خلوت ننشيند و با هم زير يك طاق خانه جا نگيرند مگر امير مؤمنان رشيد سومين آنها باشد . جعفر به همين ترتيب قسم خورد و رضا داد و از مهابت امير مؤمنان و رعايت عهد و پيمان روى به دو نميكرد اما عباسه به دو علاقه مند شده بود و مصمم شد براى رسيدن به او تدبيرى كند ، نامه‌اى به دو نوشت و جعفر فرستادهء او را پس فرستاد و ناسزا گفت و تهديد كرد . بار ديگر نامه نوشت و نتيجه همان شد ، و چون نوميدى بر او غلبه كرد پيش مادر جعفر رفت كه چندان دورانديش نبود و با دادن هديه‌هائى از جواهر گرانبها و امثال آن از تحفه‌هاى ملوك تمايل او را جلب كرد ، و چون بدانست كه مادر جعفر نسبت به دو چون كنيز مطيع و چون مادر مهربان و علاقه‌مند است شمه‌اى از مقصود خويش را با وى بگفت و يادآورى كرد كه اين كار عاقبت نكو دارد كه پسرش افتخار دامادى امير مؤمنان را حاصل مىكند و به دو چنين وانمود كه اگر اين كار واقع شود او و فرزندش از زوال نعمت و سقوط مقام بيم نخواهند داشت .\r\nمادر جعفر تقاضاى او را پذيرفت و گفت كه در اين باب تدبير خواهد كرد تا آنها را بهم برساند . يك روز به جعفر گفت : « پسرم به من گفته‌اند كه در يكى از قصرها كنيزى\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nهست كه تربيت شاهانه دارد و به ادب و معرفت و ظرافت و نمك و كمال زيبائى و قامت رسا و صفات خوب نظير ندارد و ميخواهم او را براى تو بخرم و گفتگوى ما با آقاى او به توافق نزديك است ، جعفر سخن او را پذيرفت و دل بدان داد و جانش در هواى كنيز افتاد . مادرش پيوسته با او سخن داشت و وقت ميگذرانيد تا شوقش بيفزود و شهوتش نيرو گرفت و پيوسته اصرار ميكرد كه زودتر به منظور برسد . وقتى مادرش بدانست كه صبر او بسر رسيده گفت : « فلان شب كنيز را به تو خواهم داد » و كس پيش عباسه فرستاد و قصه را به دو خبر داد و او نيز خويشتن را آماده كرد و در همان شب به خانهء مادر جعفر رفت . جعفر نيز آن شب براى وصول به مقصود از پيش رشيد بيرون آمد و هنوز اثر شراب در او بود ، وقتى به منزل آمد و سراغ كنيز را گرفت گفتند آماده است و عباسه را پيش جوان مست بردند كه در صورت و خلقت او دقيق نميتوانست شد و با وى هم بستر شد ، وقتى كام گرفت ، عباسه به دو گفت : « حيلهء دختران ملوك را چگونه ديدى ؟ » جعفر كه پنداشته بود وى از دختران رومى است گفت : « كدام دختران ملوك ؟ » گفت : « من خانم تو عباسه دختر مهدى هستم . » وى از وحشت از جا برجست و مستى از سرش برفت و عقلش باز آمد و پيش مادر رفت و گفت « مرا به قيمت ارزان فروختى و به خطرى بزرگ انداختى . » خواهى ديد كه چه بسر من ميآيد « آنگاه عباسه برفت و از او بار گرفته بود پس از آن پسرى بزاد و يكى از خدمهء خود را بنام رياش با پرستارى بنام بره بر او گماشت . وقتى از كشف قضيه و انتشار خبر بيمناك شد كودك و خادم و پرستار را به مكه فرستاد و بگفت تا به تربيت كودك پردازند . روزگار جعفر دراز شد و او و پدر و برادرانش بر كار مملكت تسلط داشتند ، زبيده همسر رشيد پيش وى منزلتى داشت كه هيچكس از زنان ديگر نداشت . يحيى بن خالد پيوسته مراقب كار حرم رشيد بود و آنها را از خدمهء مرد دور ميداشت . زبيده به رشيد شكايت كرد و او به يحيى بن خالد گفت : « پدر جان چرا ام جعفر از تو شكايت دارد ؟ » گفت : « اى امير مؤمنان مگر در كار حرمسرا و تدبير\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nامور قصر خويش به من اعتماد ندارى » گفت : « چرا به خدا . » گفت : « سخن او را مپذير » رشيد گفت : « ديگر در اين باره حرفى نخواهم زد . » يحيى مراقبت را سخت تر كرد و ميگفت شبانگاه درهاى حرمسرا را قفل كنند و كليدها را به خانهء خويش ميبرد . ام جعفر از اين كار سخت برنجيد و يك روز پيش رشيد رفت و گفت : « اى امير مؤمنان چرا يحيى از رفتار خود دست نميدارد و خادمانم را از من دور مىكند و رفتارش با من شايستهء مقام من نيست . » رشيد به دو گفت : « من در كار حرم سرايم به يحيى اعتماد دارم . » گفت : « اگر قابل اعتماد بود جلو پسرش را گرفته بود كه مرتكب آن كار نشود . » گفت : « قضيه چيست ؟ » زبيده قضيه را با او بگفت ، گفت : « آيا دليل و شاهدى دارى ؟ » گفت : « چه دليلى بهتر از بچه ؟ » گفت : « بچه كجاست ؟ » گفت :\r\n« اينجا بود ، وقتى از فاش شدن قضيه ترسيد او را به مكه فرستاد . » گفت : « كسى جز تو اين قضيه را ميداند ؟ » گفت : « همهء كنيزان قصر خبر دارند . » رشيد خاموش شد و مطلب را در دل نگهداشت و بعنوان حج با جعفر بن يحيى برون شد . عباسه به خادم و پرستار نوشت كه بچه را به يمن ببرند . وقتى رشيد به مكه رسيد معتمدان خويش را بجستجو و تحقيق در كار بچه واداشت و معلوم شد قضيه صحيح است . وقتى حج را بسر - برد و بازگشت ، تصميم گرفت برمكيان را از ميان بردارد . مدت كمى در بغداد بود آنگاه سوى انبار رفت . روزى كه بكشتن جعفر يك دل شده بود سندى بن شاهك را بخواست و گفت به مدينة السلام رود و بخانهء برمكيان و دبيران و خويشان آنها كسان بر گمارد و اين كار را نهانى انجام دهد و با هيچكس در بارهء آن سخن نگويد تا به بغداد رسد و فقط كسان و ياران معتمد خويش را از آن مطلع كند . سندى برفت و رشيد با جعفر در محلى از نهر انبار كه بنام عمر معروف بود بنشست و روزى بسيار خوش بسر بردند . وقتى جعفر برفت رشيد او را تا جائى كه سوار ميشد بدرقه كرد پس از آن رشيد بازگشت و بر صندلى بنشست و بگفت تا آنچه را پيش روى او بود بردارند ، جعفر به منزل خود رفت هنوز سرمست بود ، ابو زكار طنبورى و ابن ابى شيخ دبير\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nخويش را بخواست و پرده فرو هشتند و كنيزكان از پس پرده بساز و آواز نشستند .\r\nابو زكار شعرى بدين مضمون ميخواند : « مردم از ما چه ميخواهند چرا مردم از ما غافل نميشوند گوئى همه همتشان اينست كه آنچه را ما نهان كرده‌ايم آشكار كنند » رشيد هماندم ياسر خادم خويش را كه به نام رخله معروف بود بخواست و گفت :\r\n« من ترا بكارى ميفرستم كه محمد و قاسم را شايستهء آن نميدانم و ترا لايق انجام آن ميدانم مبادا مخالفت من كنى » گفت : « اى امير مؤمنان اگر بگويى در حضور تو شمشير را به شكم خودم فرو كنم و از پشت خود در آرم اطاعت ميكنم ، فرمان خود را بگو كه با شتاب انجام مىشود » گفت : « جعفر بن يحيى برمكى را مىشناسى ؟ » گفت : « اى امير مؤمنان مگر كسى جز او را توانم شناخت ، مگر مىشود كسى مانند جعفر را نشناخت ؟ » گفت : « ديدى كه وقتى ميرفت او را بدرقه كردم ؟ » گفت :\r\n« بلى » گفت : « هم اكنون برو و در هر حال كه هست سر او را براى من بيار » ياسر به لكنت افتاد و بلرزيد و متحير ماند كه چه بگويد ، رشيد گفت : « اى ياسر مگر از پيش نگفتم كه با من مخالفت نكنى » گفت : « چرا اى امير مؤمنان ولى قضيه مهمتر از آنست ، امير مؤمنان مرا بكارى ميفرستد كه دلم ميخواهد پيش از آنكه بدست من اجرا شود مرگم برسد . » گفت : « اين حرفها را بگذار و براى انجام دستور من برو » ياسر برفت و وارد مجلس جعفر شد و او در حال طرب بود ، به دو گفت : « امير مؤمنان در بارهء تو چنين و چنان فرمان داده است . » جعفر گفت : « امير مؤمنان با من همه جور شوخى مىكند گمان دارم اين هم يك جور شوخى است . » گفت : « به خدا سخن او را جدى ديدم . » گفت : « اگر اينطور باشد كه ميگوئى پس مست بوده است . » گفت :\r\n« نه به خدا عقلش سر جا بود ، گمان ندارم با وجود آن همه عبادت كه از او ديده‌ام امروز شراب نوشيده باشد » گفت : « من حقوقى به گردن تو دارم كه فقط امروز فرصت تلافى آن خواهى داشت . » گفت : « بهر كارى جز مخالفت امير مؤمنان حاضرم » گفت : « پيش او برو و بگو دستور او را اجرا كرده‌اى اگر پشيمان شد\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nزندگى من بدست تو نجات يافته است و پيش من نعمت تازه دارى و اگر به رأى خود باقى بود دستورى را كه به تو داده است فردا اجرا ميكنى » گفت : « اين كار شدنى نيست . » گفت : « من با تو بخيمه‌گاه امير مؤمنان ميآيم و جائى ميايستم كه گفتگوى تو و سخن او را بشنوم اگر عذرى آوردى و او جز ببردن سر من قانع نشد بازميگردى و سر مرا ميبرى . » گفت : « اين كار را ميكنم » آنگاه با هم سوى خيمه گاه رشيد رفتند ، ياسر پيش او رفت و گفت : « اى امير مؤمنان سرش را آوردم همين جا حاضر است . » گفت : « زود بيار و گر نه به خدا ترا پيش از او خواهم كشت » ياسر برون شد و گفت : « شنيدى چه گفت ؟ » گفت : « بيا كار خود را انجام بده . » جعفر دستمال كوچكى از آستين درآورد و چشمان خود را با آن بست و گردن خود را بكشيد كه ياسر آن را ببريد و سرش را پيش رشيد برد و چون او سر را پيش روى خود بديد رو بدان كرد و بنا كرد گناهان او را بر شمرد ، سپس گفت : « اى ياسر فلانى و فلانى را بيار . » وقتى آنها را بياورد گفت : « گردن ياسر را بزنيد كه من نميتوانم قاتل جعفر را ببينم . » .\r\nاصمعى گويد : « آن شب پيش رشيد رفتم وقتى به حضور رسيدم گفت : « اى اصمعى شعرى گفته‌ام بشنو . » گفتم : « بلى اى امير مؤمنان . » و او شعرى بدين مضمون بخواند : « اگر جعفر از موجبات مرگ ترسيده بود جان خود را نجات مىداد و از دسترس مرگ چنان دور بود كه عقاب به دو نميرسيد ، ولى وقتى اجلش در رسيد منجم حوادث را از او دور نتوانست كرد . » .\r\nاصمعى گويد : به منزل خويش بازگشتم و هنوز بدانجا نرسيده بودم كه مردم از كشته شدن جعفر سخن داشتند صبحگاه شبى كه جعفر كشته بود و برمكيان سركوب شده بودند در خراسان بر در قصر على بن عيسى بن ماهان شعرى را به خط روشن نوشته ديدند كه مضمون آن چنين بود : « برمكيان مسكين ، حوادث دهر بر سر آنها ريخت كار آنها براى ما عبرت است و ساكن اين قصر بايد عبرت بگيرد . » .\r\n\r\n","description":"","footnote":"","page_name":" 381 ","page_number":389},
  {"content":"\r\n\r\nمسعودى گويد : مدت دولت و عزت برمكيان و روزگار خوش و نكوى ايشان از آغاز خلافت هارون الرشيد تا كشته شدن جعفر بن يحيى بن خالد بن برمك هفده سال و هفت ماه و پانزده روز بود . شاعران در رثاى برمكيان سخن بسيار گفتند از جمله على بن ابى معاذ گفته بود : « اى كه به روزگار مغرورى ، روزگار متغير و خيانتكار است ، از صولت روزگار ايمن مباش و از آن حذر كن . اگر از تغييرات آن غافلى مصلوب بل را بنگر كه در كار او عبرتى هست ، اى عاقل دورانديش عبرت بگير ، از خوشى دنيا بهره بر گير و با دنيا چنان رو كه ميرود ، مصلوب بل وزير عاقل و صاحب فضيلت مشهور بود و همهء دنيا از خشكى و دريا قلمرو او بود ، با رأى خويش ملك را استوار ميكرد و فرمان وى نافذ بود . در اين اثنا كه جعفر شب جمعه در عمر بود و در دنيا ببالهاى خويش پرواز ميكرد و آرزوى عمر دراز داشت روزگار او را بلغزانيد ، واى واى از لغزش روزگار ، قدمش چنان بلغزيد كه پشتش شكست و بيچاره به شب شنبه سحرگاه مقتول بود . صبحگاه فضل بن يحيى را در ميان گرفته بودند و پير مرد نميدانست ، پير را با فرزندانش بياوردند و اولاد يحيى همه در غل و اسارت بودند و برمكيان و پيروانشان كه در آفاق و امصار بودند . گوئى وعده‌اى داشتند چون وعده‌اى كه مردم به محشر دارند و افسانهء مردم شدند . بزرگ است خدايى كه سلطنت و فرمان از او است . » .\r\nو هم از كسانى كه رثاى ايشان گفته و نكو گفته اشجع سلمى است كه ضمن قصيده‌اى گويد : « اكنون آرام گرفتيم و كاروان ما بماند و آنكه مىبخشيد و آنكه بخشش ميگرفت از كار بماندند به مركبها بگو از سير و سفر بيابانها آسوده شديد ، عطا را بگو از پس فضل تعطيل باش و به بليه‌ها بگو هر روز تجديد شويد . شمشير تيز برمكى را ببين كه به شمشير تيز هاشمى برخورد . » .\r\nو سلم خاسر در بارهء آنها گفته بود : « از پس برمكيان ستارهء كرم بىنور شد و دست بخشش شل شد و درياى جوانمردى فرو رفت . ستارگانى كه از پسران برمك\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nبود و هدايتجو راه راست بدان مىجست فرو رفت . » و صالح اعرابى در بارهء آنها گويد : « اين روزگار با پسران برمك خيانت كرد و كدام پادشاهان بوده‌اند كه روزگار با ايشان خيانت نكرده است . مگر يحيى حكمران همهء زمين نبود كه اكنون در زمين نهان شده است ؟ » .\r\nابو حزرهء اعرابى و بقولى ابو نواس در بارهء آنها گفته بود : « روزگار كه ملك برمكيان را هدف كرد كار تازه‌اى نكرد ، روزگارى كه حق يحيى را منظور نداشت حق خاندان ربيع را منظور نخواهد داشت . » يكى ديگر از شعرا نيز در بارهء آنها گفته و نكو گفته : « اى برمكيان دريغ از شما و روزگار پر اقبالتان ، دنيا به وجود شما عروس بود و اكنون بيوهء عزادار است . » و هم اشجع در بارهء آنها گويد :\r\n« برمكيان از دنيا روى بر تافتند و مردم ديگر هر چه بيايند دنيا فزونى نگيرد . گوئى همهء ايام ايشان براى مردم زمين عيد بود . » يكى ديگر در بارهء آنها گويد : « گويى روزگار ايشان از فرط رونق ، همه موسم حج و عيد و جمعه بود . » منصور عمرى گويد : « در عزاى برمكيان براى دنيائى كه در هر گوشه از غم ايشان گريه مىكند ناله كن ، مدتى دنيا به وجود ايشان عروس بود و اكنون عزادار است » دعبل خزاعى گويد : « آيا تغيير زمانه را در خاندان برمك و ابن نهيك و نسلهاى گذشته نديدى ؟ » و هم اشجع در بارهء آنها گفته : « روزگار برمكيان را ببرد و كسى از آنها را به جا نگذاشت آنها اهل خير بودند و خير از دنيا برداشته شد . » .\r\nپس از كشته شدن جعفر كه يحيى و فضل را گرفته بودند و بزندان كرده بودند و كارشان سخت بود و بليات مكرر ميرسيد فضل بن يحيى در بارهء حال خود و پدرش گفته بود : « از بليه‌اى كه بما رسيده به خدا شكايت ميبريم كه رفع مصيبت و بلا به كف اوست . از دنيا برون رفته‌ايم اما اهل دنيا هستيم نه از مردگانيم و نه از زندگان ، وقتى زندانبان براى كارى بيايد تعجب كنيم و گوئيم اين از دنيا آمده است . » رشيد از پس سقوط برمكيان غالبا اين سخن را تكرار ميكرد : « سقوط هر\r\n\r\n","description":"","footnote":"","page_name":" 383 ","page_number":391},
  {"content":"\r\n\r\nكسى به قدر بالا رفتن مقام اوست ، وقتى مور بال درآورد كه پرواز كند محنت وى آغاز شده است . » .\r\nمحمد بن عبد الرحمن هاشمى گويد : « يك روز قربان پيش مادر خويش رفتم ، زنى با شخصيت و سخندان پيش وى بود كه لباسهاى ژنده داشت ، به من گفت : « اين را ميشناسى . » گفتم : « نه . » گفت : « اين عباده دختر جعفر بن يحيى است . » روى به دو كردم و با او صحبت داشتم و احترامش كردم و به دو گفتم : « مادر جان عجيب‌ترين چيزى كه ديده‌اى چيست ؟ » گفت : « پسرك من ، يك روز عيد قربان به من گذشت كه چهار صد كنيز آمادهء خدمت من بود و پسر خود را حق ناشناس ميشمردم و در اين عيد آرزو دارم دو پوست بز داشته باشم كه يكى را زيرانداز و يكى را رو انداز كنم . » گويد : « من پانصد درم به او دادم و نزديك بود از خوشحالى بميرد و همچنان پيش ما ميآيد تا مرگ ما را از هم جدا كرد . » .\r\nاز يكى از عموهاى رشيد نقل ميكنند كه وقتى رشيد نسبت به يحيى متغير شده بود و پيش از آنكه برمكيان را سركوب كند پيش يحيى رفته و گفته بود :\r\n« امير مؤمنان جمع مال را دوست دارد و فرزندانش زياد شده‌اند و ميخواهد املاكى براى آنها فراهم كند و تو و يارانت املاك فراوان داريد اگر املاك و اموال آنها را بگيرى و بفرزندان امير مؤمنان دهى اميدوارم مايهء سلامت تو شود و امير مؤمنان با تو دل خوش كند . » يحيى به دو گفت : « به خدا اگر نعمت از من زايل شود بهتر از آنست كه نعمت را از كسانى كه به آنها داده‌ام بگيرم . » .\r\nخليل بن هيثم شعبى كه رشيد او را در محبس به فضل و يحيى گماشته بود گويد « روزى مسرور خادم پيش من آمد و جمعى از خدمه همراه وى بودند و با يكى از آنها دستمال پيچيده‌اى بود بخاطرم گذشت كه رشيد به برمكيان رحم آورده و آنها را به ابراز مرحمت فرستاده است . مسرور گفت : « فضل بن يحيى را را بيرون بيار . » وقتى پيش وى آمد گفت : « امير مؤمنان ميگويد من به تو گفتم در\r\n\r\n","description":"","footnote":"","page_name":" 384 ","page_number":392},
  {"content":"\r\n\r\nبارهء اموال خودتان به من راست بگويى و تو هم گفتى كه راست گفته‌اى ولى معلوم شده كه چيزهائى براى خودت نگهداشته‌اى ، به مسرور دستور دادم اگر آن را به او نشان ندهى دويست تازيانه به تو بزند . » فضل به دو گفت : « به خدا اى ابو هاشم كشته خواهم شد . » مسرور گفت : « اى ابو العباس نظر من اينست كه مالت را بر جانت ترجيح ندهى زيرا بيم دارم اگر دستورى را كه در بارهء تو دارم اجرا كنم زنده نمانى . » فضل سر به آسمان برداشت و گفت : « اى ابو هاشم من به امير مؤمنان دروغ نگفته‌ام ، اگر همهء دنيا از من بود و ميگفتند آن را بدهم يا يك تازيانه بخورم همهء دنيا را ميدادم ، امير مؤمنان ميداند و تو نيز ميدانى كه ما آبروى خود را به وسيلهء اموالمان حفظ ميكرديم چگونه اكنون چنان شده‌ايم كه اموال خويش را به وسيلهء جانمان حفظ ميكنيم ؟ اگر دستورى به تو داده‌اند اجرا كن . » مسرور بگفت تا دستمال را بگشودند و چند تازيانه از آن بيفتاد و دويست تازيانه به فضل زد و اين كار بدست خدمه انجام شد و او را چنان به سختى و بيرحمانه زدند كه نزديك بود او را بكشند و ما از مرگ وى بيمناك شديم . آنگاه خليل بن هيثم به همدست خود كه ابو يحيى نام داشت گفت : « اينجا مردى هست كه در حبس بوده است و در معالجهء اين چيزها ماهر است ، برو او را بياور و بگو فضل را معالجه كند » وقتى مطلب را با آن شخص بگفتم گفت : « شايد ميخواهى فضل بن يحيى را معالجه كنى زيرا شنيده‌ام با او چه كرده‌اند . » گفتم : « مقصودم همان است . » گفت : « برويم او را معالجه كنيم . » وقتى او را بديد گفت : « گمان ميكنم پنجاه تازيانه به او زده‌اند . » گفتم :\r\n« به او دويست تازيانه زده‌اند . » گفت : « گمان دارم اين اثر پنجاه تازيانه باشد ولى بايد روى حصيرى بخوابد و من مدتى سينه او را لگد كنم . » فضل از شنيدن اين سخن متوحش شد آنگاه قبول كرد و او را خوابانيد و سينهء او را لگد كردن گرفت ، آنگاه دست او را گرفت و كشيد تا او را از روى حصير بلند كرد و مقدار زيادى از گوشت پشت وى بحصير چسبيد . آنگاه پيش وى ميآمد و علاج ميكرد\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nتا روزى او را بديد به سجده افتاد ، گفتم : « سجده براى چيست ؟ » گفت : « اى ابو يحيى ، ابو العباس به شده است ، نزديك بيا تا ببينى . » نزديك وى شدم و پشت او را ديدم كه گوشت نو آورده بود . سپس به من گفت : « يادت هست كه گفتم اين اثر پنجاه تازيانه است ؟ » گفتم : « بلى » گفت : « به خدا اگر هزار تازيانه زده بودند جاى آن بدتر از اين نميشد ، من چنين گفتم تا دل او قوى شود و مرا در كار علاج او كمك كند . » وقتى اين شخص برفت ، فضل به من گفت : « اى ابو يحيى ، من ده هزار درم لازم دارم ، پيش نسائى نام برو و بگو كه من اين پول را لازم دارم » برفتم و پيغام را رسانيدم بگفت تا ده هزار درم براى او بياوردند آنگاه فضل به من گفت : « اى ابو يحيى ميخواهم اين پول را پيش آن شخص ببرى و از او عذر بخواهى و بگويى اين پول را قبول كند » گويد : « پيش او رفتم ديدم روى حصيرى نشسته و سه تار او آويخته ، چند شيشه نبيذ و لوازمى كهنه داشت . گفت : « اى ابو يحيى چه ميخواهى ؟ » بنا كردم از قول فضل عذر بخواهم و دست تنگى او را بگويم و گفتم كه ده هزار درم فرستاده است وى متغير شد و چنان خر خر كرد كه مرا متوحش كرد . مكرر همى گفت « ده هزار درهم » من بكوشيدم تا او را بقبول وادار كنم اما نپذيرفت . پيش فضل برگشتم و به دو خبر دادم ، گفت : « به خدا كمش بوده است . » آنگاه فضل به من گفت : « ميخواهم دوباره پيش نسائى به روى و بگويى ده هزار درهم ديگر لازم دارم ، وقتى به تو داد همه را پيش اين مرد ميبرى . » از نسائى ده هزار درهم ديگر گرفتم و پيش اين شخص رفتم ، پول را نيز همراه داشتم و قصه را با او بگفتم اما چيزى از آن را نپذيرفت و گفت : « من يك جوان ايرانى نژاد را در مقابل پول علاج كنم ؟ به خدا اگر بيست هزار دينار هم بود قبول نميكردم . » پيش فضل برگشتم و قصه را با او بگفتم ، به من گفت : « اى ابو يحيى بهترين كارى را كه از ما ديده يا شنيده‌اى نقل كن . » گويد مدتى با او گفتگو داشتم گفت : « همهء اينها را بگذار ، به خدا كارى كه اين مرد كرد از همهء اعمالى كه ما بهمهء روزگار خود كرده‌ايم بهتر است . » .\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nجعفر بن يحيى چهل و پنج ساله بود كه كشته شد كمتر از اين نيز گفته‌اند .\r\nيحيى چنان كه از پيش گفتيم بسال صد و هشتاد و نهم در رقه بمرد .\r\nمسعودى گويد رشيد اخبار و سرگذشت‌هاى نكو دارد كه در كتابهاى سابق خود ضمن اخبار ملوك روم پس از ظهور اسلام آورده‌ايم و خبر او را با نقفور سابقا در همين كتاب آورده‌ايم . برمكيان و بخششها و كرمها كه ميكردند و ديگر عجيب و سرگذشتشان و مدايح و مرثيه‌ها كه شاعران در بارهء ايشان گفته‌اند ، اخبار نكو دارند كه همه را در كتاب اخبار الزمان و كتاب اوسط آورده‌ايم در اين كتاب فقط نكاتى را ميآوريم كه در كتابهاى سابق خود نياورده باشيم . و نيز آغاز كار ايشان را پيش از ظهور اسلام با توليت خانهء نو بهار ، آتشكدهء بلخ ، كه ياد آن سابقا در همين كتاب گذشت با علت تسميهء برمك و خبر برمك بزرگ با ملوك ترك و خبر آنها پس از ظهور اسلام و حوادثى كه در ايام هشام بن عبد الملك و ايام منصور بر آنها گذشته است همه را در آن كتابها ياد كرده‌ايم و در اين كتاب به اشاره‌اى از اخبار و نكاتى از آثارشان بس كرديم .\r\n\r\n","description":"","footnote":"","page_name":" 387 ","page_number":395},
  {"content":"\r\n\r\n\r\nذكر خلافت محمد امين\r\nبيعت محمد بن هارون همان روز مرگ هارون الرشيد يعنى به روز شنبه چهارم جمادى الاول در طوس ، بسال صد و نود و سوم انجام گرفت . خبر بيعت او را رجاى خادم برد ، بيعت را فضل بن ربيع گرفت . محمد كنيهء ابو موسى داشت ، مادرش زبيده دختر جعفر بن ابى جعفر بود و تولدش در رصافه بود . وقتى كشته شد سى و سه سال و سه ماه و سيزده روز داشت . جثهء او را در بغداد به خاك كردند و سرش را به خراسان بردند . مدت خلافتش چهار سال و شش ماه و بقولى هشتماه و شش روز بود كه تاريخها در اين باب اختلاف دارد ، گويند محمد وقتى بخلافت رسيد بيست و دو سال و هفت ماه و بيست و يك روز داشت و شش ماه از مأمون كوچكتر بود . مدت محاصرهء او تا وقتى كشته شد يك سال و نيم و سيزده روز بود كه دو روز در محبس بود .\r\n387\r\n\r\n","description":"","footnote":"","page_name":" 388 ","page_number":396},
  {"content":"\r\n\r\n388\r\n\r\nذكر شمه‌اى از اخبار و سرگذشت امين و مختصرى از حوادث ايام وى\r\nوقتى رشيد بمرد ، مأمون در مرو بود . صالح بن رشيد رجاى خادم آزاد شدهء محمد امين را پيش محمد فرستاد و او خبر را در مدت دوازده روز در روز پنجشنبه نيمهء جمادى الاخر به مدينة السلام رسانيد . جمعى از اخباريان و علاقمندان اخبار بنى عباس چون مدائنى و عتبى و ديگران گفته‌اند كه زبيده شبى كه محمد را بار گرفته بود بخواب ديد كه سه زن پيش او آمدند و او در مجلسى بود ، دو تن از آنها طرف راست او و يكى طرف چپش ايستاد ، يكيشان نزديك شد و دست خود را به شكم ام جعفر نهاد و گفت : « پادشاهى بزرگ و بخشنده است كه بارش سنگين و كارش سخت است . » دومى نيز چون اولى كرد و گفت : « پادشاهى است كه بختش كوتاه و حدش شكسته و دوستيش غير خالص و احكامش ظالمانه است و روزگار با او خيانت مىكند » سومى نيز چنان كرد و گفت : « پادشاهى عياش است كه اسراف فراوان كند و مخالفت بسيار بيند و انصاف كمتر كند . » زبيده گويد : « من متوحش بيدار شدم و چون شب ولادت محمد رسيد ، آنها هنگام خواب به همان صورت كه\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nسابقا پيش من آمده بودند وارد شدند و نزديك سر من بنشستند و در چهرهء من نگريستند . يكى از آنها گفت : « درختى سرسبز است و گلى نيكو و باغى خرم است . » دومى گفت : « چشمه‌اى جوشان است كه كم پايد و زود فانى شود و بشتاب برود . » سومى گفت : « دشمن خويش است و قدرتش ضعيف است بشتاب دغلى كند و از عرش برافتد » آنگاه از خواب بيدار شدم و متوحش بودم و اين خواب را با يكى از نديمان خود بگفتم ، گفت : « خواب معمولى و بازيچه‌اى از بازيچه‌هاى همزادست . » وقتى او را از شير بگرفتم شبى خفته بودم و محمد مقابل من در گهواره بود كه همانها بالاى سر من ايستادند و رو بفرزندم محمد كردند و يكيشان گفت پادشاهى جبار است و مسرف و پر گو كه آثار بسيار بجا نهد و زود خطا كند . » دومى گفت :\r\n« گوينده‌اى كه دشمن دارد و جنگجوئى كه فرارى شود و مايلى كه محروم شود و بدبختى كه غم زده باشد . » سومى گفت : « قبر او را بكنيد و لحدش را بشكافيد و كفنش را حاضر كنيد و لوازم دفنش را آماده كنيد كه مرگش بهتر از زندگانى است . » گويد : « مضطرب و پريشان از خواب بيدار شدم و از مفسران خواب و منجمان پرسيدم ، همگى خبر از سعادت و طول عمر وى ميدادند ولى قلبم آن را نمىپذيرفت .\r\nآنگاه خويشتن را ملامت كردم و با خود گفتم مگر ترس و حذر ، از تقدير جلوگيرى مىكند و يا كسى از مرگ دوستان خود جلوگيرى مىتواند كرد . » .\r\nبسال صد و نود و سوم ابو بكر بن عياش كوفى اسدى در نود و هشت سالگى ، هيجده روز پس از مرگ رشيد درگذشت .\r\nوقتى محمد ميخواست مأمون را خلع كند با عبد الله بن حازم مشورت كرد ، ابن حازم گفت : « اى امير مؤمنان ترا به خدا اول خليفه‌اى مباش كه عهد ميشكند و خلاف پيمان مىكند و قسم خود را رعايت نميكند . » گفت : « خاموش باش كه خدا دهانت را خاموش كند ، راى عبد الملك بن صالح بهتر از تو بود كه ميگفت « دو قوچ در يك حمله نگنجد » پس از آن سرداران را فراهم آورد و با آنها مشورت كرد و آنها با\r\n\r\n","description":"","footnote":"","page_name":" 390 ","page_number":398},
  {"content":"\r\n\r\nمنظور وى موافقت كردند تا نوبت به هرثمة بن حازم رسيد و او گفت : « اى امير مؤمنان كسى كه با تو دروغ ميگويد خير خواه تو نيست و كسى كه راست ميگويد با تو دغلى نميكند ، سرداران را به كار خلع جسور مكن كه ترا نيز خلع كنند ، و به شكستن پيمان وادارشان مكن كه پيمان و بيعت ترا نيز بشكنند كه خيانتكار بى يار شود و پيمان شكن دست بسته ماند . » .\r\nدر همان ايام على بن عيسى بن ماهان پيش وى آمد ، محمد بخنديد و گفت :\r\n« شيخ اين دعوت و در اين دولت ، با پيشواى خود مخالفت نخواهد كرد و از اطاعت او برون نخواهد رفت . » آنگاه وى را در مقامى كه سابقا نمىنشانيده است ، بنشانيد و على بن عيسى اول كس بود كه با خلع مأمون موافقت كرد و محمد او را با سپاهى عظيم سوى خراسان فرستاد . وقتى بحدود رى رسيدند و گفتند طاهر بن حسين در رى مقيم است ، وى مىپنداشت كه طاهر با او مقاومت نخواهد كرد . گفت : « به خدا طاهر خارى از شاخ من و شراره‌اى از آتش من است ، كسى مثل طاهر را فرمانده سپاهى نميكنند . ما بين او و مرگ همانقدر فاصله است كه چشم او انبوه شما را ببيند كه بره با قوچ شاخ زدن نتواند و روباه بمقابلهء شير قادر نباشد . » پسرش به دو گفت : « طلايه‌داران بفرست و جائى براى سپاه خود بجوى . » گفت : « در بارهء كسى چون طاهر حاجت به حيله و احتياط نيست ، طاهر يكى از دو كار خواهد كرد يا در رى حصارى شود و مردان آنجا بر سر او ريزند و ما محتاج مقابلهء او نشويم ، يا وقتى اسبهاى ما بدانجا نزديك شود شهر را خالى كند و باز گردد . » پسرش به دو گفت : « ممكن است شعله‌اى آتشى بزرگ شود . » گفت : « ساكت باش كه طاهر همسنگ ما نيست و مردان از همسنگان خويش احتياط كنند » آنگاه على بن عيسى همچنان برفت تا سپاه وى بنزديك رى رسيد و كوشش و آمادگى طاهر را براى جنگ و نگهدارى اطراف معلوم داشت و از راه بگشت و بيكى از نواحى بيرون رى رفت و آنجا فرود آمد و سپاه خويش را گسترش داد . طاهر با چهار هزار سوار\r\n\r\n","description":"","footnote":"","page_name":" 391 ","page_number":399},
  {"content":"\r\n\r\nبيامد و چون كثرت سپاه على بن عيسى را با فراوانى لوازم آن بديد و بدانست كه تاب مقابله با آن ندارد با خاصان خود گفت : « خارجى وار ميجنگيم . » آنگاه سپاه خود را بدسته‌هاى چهار گوش تقسيم كرد و نزديك هفتصد تن از خوارزميان و ديگر سواران خراسان را در قلب نهاد . عباس بن ليث وابستهء مهدى كه سوارى بنام بود ، از قلب دشمن بسوى وى آمد ، طاهر قصد وى كرد و دو دست به شمشير برد و عباس را دو نيمه كرد ، مردم بهم ريختند و يكى كه بنام داود سياه معروف بود سوى على بن عيسى رفت و ضربتى زد و او را بكشت . در اين وقت على بر اسبى سياه بود مردان براى ربودن سر او هجوم آوردند و در مورد سر و انگشتر او بنزاع برخاستند و يكى بنام طاهر بن راجى سر او را ببريد و ديگرى يك دسته از موى ريش او را بگرفت و ديگرى انگشتر او را ببرد . سبب شكست سپاه ضربتى بود كه طاهر با هر دو دست به عباس بن ليث زد و به همين جهت او را طاهر ذو اليمينين ناميدند كه هر دو دست را براى شمشير زدن به كار برد .\r\nاحمد بن هشام كه از معاريف سرداران بود گويد : « بخيمه‌گاه طاهر آمدم و سر على را همراه داشتم ، طاهر پنداشته بود من در معركه كشته شده‌ام ، گفتم :\r\n« مژده ، اينك سر على همراه غلام من در توبره است . » غلام سر را جلو او افكند پس از آن جثهء وى را بياوردند كه دست و پاى او را مانند چهار پايان قلم كرده بودند طاهر بگفت تا آن را در چاهى انداختند و قضيه را به ذو الرياستين فضل بن سهل نوشت . نامه چنين بود : « خدا عمر ترا دراز كند و دشمنانت را در هم بكوبد اين نامه را در حالى مينويسم كه سر على بن عيسى پيش روى من و انگشترش در انگشت من است و الحمد لله رب العالمين . » مأمون سخت مسرور شد و از آن وقت بعنوان خلافت به او سلام مىكردند .\r\nو چنان بوده بود كه ام جعفر از رشيد بار نميگرفت ، رشيد با يكى از حكيمان همدم خود مشورت كرد و از اين قضيه شكايت كرد ، حكيم گفت حسد او را تحريك\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nكند ، زيرا ابراهيم خليل عليه السلام ساره را داشت و از او بار نمىگرفت ، وقتى ساره هاجر را به ابراهيم بخشيد و اسماعيل را از او بار گرفت حسد ساره تحريك شد و اسحاق را بار گرفت . رشيد مادر مأمون را بخريد و با او خلوت كرد كه مأمون را بار گرفت و حسد ام جعفر تحريك شد و محمد را بار گرفت .\r\nمسعودى گويد : اختلاف در بارهء قصهء ابراهيم و اسماعيل و اسحاق عليهم السلام را با سخن كسانى كه گفته‌اند ذبيح اسحاق بود و كسانى كه گفته‌اند اسماعيل بود و آنچه هر گروه در اين باب گفته‌اند ، از پيش گفته‌ايم . مردم سلف و خلف در اين باب مناظره داشته‌اند از جمله مناظره‌اى بود كه ميان عبد الله بن عباس و آزاد شدهء او عكرمه رخ داد ، عكرمه گفت : « ذبيح كى بود ؟ » گفت : « اسماعيل بود . » و گفتار خدا عز و جل را دليل آورد كه فرمود « و از پى اسحاق يعقوب بود . » مگر نمىبينى كه خداوند ابراهيم را به ولادت اسحاق بشارت داده است پس چگونه وى را به ذبح اسحاق مأمور كند عكرمه گفت : « من از قرآن نشان مىدهم كه ذبيح اسحاق بود . » و گفتار خدا عز و جل را دليل آورد كه فرمايد : « بدينسان خدايت برگزيند و ترا تأويل گفتارها بياموزد و نعمت خويش بر تو و خاندان يعقوب كامل كند ، چنان كه از پيش بر پدرانت ابراهيم و اسحاق كامل كرده بود . » نعمت خدا در مورد ابراهيم آن بود كه وى را از آتش رهانيد و نعمت وى در مورد اسحاق آن بود كه ذبيحه‌اى به فديهء او فرستاد . » وفات عكرمه آزاد شدهء ابن عباس بسال صد و پنجم بود ، كنيهء ابو عبد الله داشت و مرگش همان روز بود كه كثير عزه درگذشت و مردم گفتند بزرگ فقيهان و سالار شاعران درگذشت . وفات شعبى نيز در همين سال بود .\r\nيوسف بن ابراهيم دبير گويد ابو اسحاق ابراهيم بن مهدى براى من نقل كرد كه محمد امين وقتى كه در محاصره بود مرا احضار كرد ، پيش او رفتم در يك طارمى از چوب عود و صندل بمساحت ده در ده نشسته بود . سليمان بن ابى جعفر منصور نيز در داخل طارمى با او بود . طارمى خرگاهى بود كه در آنجا تشكهائى از\r\n\r\n","description":"","footnote":"","page_name":" 393 ","page_number":401},
  {"content":"\r\n\r\nاقسام حرير و ديباى زربفت و ديگر پارچه‌هاى ابريشمين گسترده بود . به دو سلام كردم جلو او ظرف بلورى بود كه مقدار پنج رطل شراب در آن بود ، پيش روى سليمان نيز ظرفى مانند آن بود . من پهلوى سليمان نشستم ، ظرفى مانند آن دو ظرف پيش من نهادند . گويد : « امين گفت : « چون شنيدم طاهر بن حسين به نهروان رسيده و كارهاى ناپسند كرده و راه بدكارى پيش گرفته ، كس فرستادم و شما را پيش خواندم كه با صحبت شما خوشدل شوم . » ما نيز با او سخن گفتيم و او را سرگرم كرديم تا غم او برفت و خوشدل شد و يكى از خواص كنيزان خود را بخواست كه نامش ضعف بود ، گويد من در وضع خاص اين نام را بفال بد گرفتم ، به دو گفت : « براى ما بخوان . » او عود را در كنار گرفت و شعرى بدين مضمون خواند : « بجان من كه كليب وقتى در خون غلطيد بيشتر از تو باور داشت و از تو دور انديش‌تر بود . » امين گفتار او را بفال بد گرفت و گفت :\r\n« ساكت باش ، خدايت زشت دارد . » و به غم و گرفتگى خود برگشت ، باز به نصيحت او پرداختم و سخنان شيرين گفتم تا غمش سبك شد و بخنديد ، آنگاه رو بكنيز كرد و گفت : « ببار تا چه دارى . » وى شعرى خواند بدين مضمون : « او را بكشتند تا جايش را بگيرند چنان كه روزى مرزبانان كسرى با وى خيانت كردند . » باز به او گفت خاموش باشد و تغير كرد و غمين شد و ما سرگرمش كرديم تا به خنده بازگشت و بار سوم بكنيز گفت : « بخوان . » و او شعرى بدين مضمون خواند : « گوئى ميان حجون تا صفا انيسى نبود و كس به مكه قصه نگفته بود بله ما اهل آن بوديم كه حوادث ايام و بخت بد نابودمان كرد . » و بقولى شعرى خواند كه مضمون آن چنين بود : « قسم بخداى سكون و حركت كه مرگ راههاى بسيار دارد . » و امين به دو گفت : « برخيز و برو خدايت چنان و چنين كند . » كنيز برخاست و پايش بظرفى كه جلو امين بود خورد و بشكست و شراب بريخت . شبى مهتابى بود و ما بر ساحل دجله در قصر معروف خلد بوديم شنيديم كه يكى آيه‌اى را كه معنى آن چنين است ميخواند « كارى كه در بارهء آن راى ميجوئيد انجام گرفت . » ابن مهدى گويد من برخاستم و امين بر -\r\n\r\n","description":"","footnote":"","page_name":" 394 ","page_number":402},
  {"content":"\r\n\r\nجست ، شنيدم كه از جانب قصر يكى شعرى بدين مضمون ميخواند : « از عجب تعجب مكن خبرى آمده كه عجب را ميبرد ، حادثه‌اى سخت مىآيد كه براى اهل تعجب ، تعجب آور است . » گويد پس از آن هرگز با امين ننشستم تا كشته شد .\r\nامين به كنيز خود نظم دلبستگى داشت ، وى مادر موسى بود كه امين او را الناطق بالحق لقب داده بود و ميخواست مأمون را خلع كند و ولايت‌عهد به دو دهد . وقتى نظم مادر موسى بمرد امين از غم او سخت بناليد و چون خبر به زبيده رسيد گفت :\r\n« مرا پيش امير مؤمنان ببرند . » امين از او استقبال كرد و گفت : « خانم من نظم بمرد . » زبيده گفت : « جانم فدايت غم مخور كه بقاى تو آنچه را از دست رفته جبران مىكند ، تا موسى را دارى هر مصيبتى آسان است كه با وجود موسى هيچ فقدانى تأسف‌انگيز نيست . » .\r\nابراهيم بن مهدى گويد : « روزى از امين اجازهء ورود خواستم ، در آن موقع كار محاصره از هر طرف سخت شده بود و ميخواستند اجازهء ورود به من ندهند ، ولى من اصرار كردم و اجازه يافتم ، ديدم تور بدست دارد و سوى دجله مينگرد . در ميان قصر وى آبگير بزرگى بود كه به دجله راه داشت و ميان آبگير و دجله پنجره‌هاى آهنين بود ، به دو سلام كردم اما او به آب و خدمه توجه داشت و غلامان بجستجوى آبها پرداخته بودند و او سخت حيران بود . وقتى دوباره سلام كردم به من گفت :\r\n« عمو جان نميدانى ، ماهى گوشواره دار من از آبگير به دجله رفته است . » گوشواره دار ماهيى بود كه در كوچكى شكار كرده بودند و دو حلقهء طلا كه دو مرواريد در آن بود بگوشهاى ماهى آويخته بودند گويد : « برون آمدم و از رستگارى او نوميد شده بودم . ميگفتم اگر متنبه شدنى بود در چنين وقتى شده بود . » .\r\nمحمد بسيار نيرومند و شجاع و دلير و زيبا ولى سست راى و بىتدبير بود و در كار خويش انديشه نميكرد . گويند روزى به صبوحى نشسته بود و نمد پوشان و زوبين داران كه به كار شكار درندگان مىپرداختند بر استران براى شكار درنده‌اى كه\r\n\r\n","description":"","footnote":"","page_name":" 395 ","page_number":403},
  {"content":"\r\n\r\nدر ناحيهء كوثى و قصر بود برون شده بودند ، درنده را گرفته در قفس چوبين بر يك شتر بختى بياوردند و بر در قصر از شتر فرود آورده ، قفس را بدرون آوردند و در حياط قصر نهادند و امين كه همچنان بصبوحى بود گفت : « آزادش كنيد و در قفس را برداريد . » به دو گفتند : « اى امير مؤمنان اين درنده‌اى هول‌انگيز و سياه و وحشى است » گفت : « آزادش كنيد » پس در قفس را برداشتند و درنده‌اى سياه كه موى بلند داشت همانند گاو از آن برون شد و بغريد و دم بر زمين زد ، كسان بگريختند و درها را ببستند ، امين همچنان در جاى خود نشسته و به درنده بى اعتنا بود ، درنده سوى او رفت تا نزديك او رسيد ، امين دست برد و مخده‌اى برداشت و آن را حايل خود كرد ، درنده دست سوى او دراز كرد امين دست او را كشيد و بيخ گوشهايش را بگرفت و بكشيد و سخت تكان داد و به عقب كشيد و درنده مرده روى دم افتاد . مردم پيش امين دويدند . انگشتان و مفاصل دستانش در رفته بود ، شكسته بندى بياوردند تا استخوان انگشتان را جا انداخت و او نشسته بود ، گوئى كارى نكرده بود . شكم درنده را بشكافتند و ديدند كه زهرهء او از جگر پاره شده است .\r\nگويند روزى منصور نشسته بود و كسان وى از بنى هاشم پيش او بودند ، منصور با خرسندى به آنها گفت : « مگر نميدانيد كه ديشب براى محمد مهدى فرزندى آمده كه او را موسى ناميده‌ايم . » وقتى جماعت اين بشنيدند خاموش ماندند چنان كه گوئى خاكستر بصورتشان پاشيده بودند و جوابى ندادند . منصور به آنها نگريست و گفت : « اين موقع دعا و تهنيت است ولى شما خاموش مانده‌ايد . » . آنگاه « انا لله » به زبان آورد و به آنها گفت : « گويا وقتى بشما گفتم كه نام او را موسى كرده‌ام غمگين شديد ، براى آنكه بر سر مولودى موسوم به موسى بن محمد اختلاف رخ ميدهد و خزانه‌ها غارت مىشود و كار ملك بآشفتگى ميكشد و پدرش كشته مىشود و هم او را از خلافت خلع ميكنند ، اين آن موسى نيست و روزگار وى نرسيده است به خدا كه كه هنوز جد آن مولود هارون الرشيد متولد نشده است . » سپس گفت : « براى موسى\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nدعا كنيد و مولود او را تهنيت گوييد . » آنها نيز به منصور تهنيت گفتند . و اين موسى هادى برادر رشيد بود .\r\nپيمانى كه رشيد ما بين امين و مأمون نوشته و در كعبه آويخته بود چنين بود كه هر يك از آنها خيانت كند حق خلافت ندارد و هر كه با ديگرى خيانت كند خلافت حق كسى است كه با وى خيانت شده است .\r\nياسر خادم ام جعفر كه از خاصان وى بود گويد : وقتى محمد را محاصره كردند ام جعفر گريان پيش وى رفت ، محمد گفت : « چه خبر است ؟ كار سلطنت به گريه و زارى زنان راست نميشود خلافت روشى دارد كه زنان از آن بىخبرند برو برو . » گويند طاهر محمد را سست رأى مىپنداشت ، يك روز كه طاهر در بستان خويش بود نامه‌اى به خط محمد به دو رسيد كه نوشته بود : « بسم الله الرحمن الرحيم ، بدانكه از وقتى كه ما قيام كرده‌ايم هر كه در مورد حق ما قيام كرده سزاى وى از ما بجز شمشير نبوده است ، پس مراقب خويش باش يا از اين كار چشم بپوش » گويند تأثير اين نامه پيوسته در طاهر نمايان بود ، وقتى به خراسان بازگشت نامه را بخواص خويش نشان داد و گفت : « اين نامهء مرد سست نيست ، نامهء كسى است كه ياورى نداشته است . » .\r\nاز همهء خليفگان سلف جز على بن ابى طالب كرم الله وجهه و محمد بن زبيده تا وقت حاضر يعنى بسال سيصد و سى و دو كسى ديگر نبود كه پدر و مادرش هاشمى باشند .\r\nابو الغول در بارهء محمد بن زبيده گويد : « پادشاهى كه پدر و مادرش از چشمه‌اى بودند كه چراغ درخشان امت از آن بود و در دل درهء مكه از آب پيمبرى نوشيده بود . » آغاز خيانت محمد امين با مأمون از سال يكصد و نود و چهارم بود . بسال صد و نود و هفتم بروزگار امين عبد الملك بن صالح بن على در رقه بمرد . عبد الملك بروزگار خويش فصيحترين فرزندان عباس بود . گويند وقتى رشيد از منح شام\r\n\r\n","description":"","footnote":"","page_name":" 397 ","page_number":405},
  {"content":"\r\n\r\nميگذشت قصرى استوار و بستانى پر درخت و ميوه‌دار بديد و به عبد الملك گفت :\r\n« اين قصر از كيست ؟ » گفت : « اى امير مؤمنان از شماست و از جانب شما در تصرف من است . » گفت : « بناى قصر چگونه است ؟ » گفت : « از منزل تو فروتر و از منزل كسان بالاتر است گفت شهر تو چگونه است ؟ » گفت : « آب خوشگوار و هواى خنك و محل استوار دارد و بيمارى در آنجا كم است . » گفت : « شب آن چگونه است ؟ » گفت : « همه سحر است . » گفت : « اى ابو عبد الرحمن شهر شما چه نكو است . » گفت : « چرا نكو نباشد كه خاك قرمز و خوشهء زرد و درخت سبز و دشتهاى وسيع پر علف و بوته دارد . » رشيد به فضل بن ربيع نگريست و گفت : « اين گونه سخنان از ضربت تازيانه مؤثرتر است . » وقتى محمد پسر خويش موسى را الناطق بالحق ناميد و فضل بن ربيع وزير براى وى بيعت گرفت ، موسى هنوز در بارهء چيزى سخن نيارست گفت و نيك و بد نميشناخت و محتاج كسى بود كه هنگام شب و روز و خواب و بيدارى و نشست و برخاست مراقب او باشد ، و على بن عيسى ماهان پرستار وى بود ، شاعر اعمى كه از اهل بغداد بود و على بن ابى طالب نام داشت در اين باب گفته بود : « دغلى وزير و فسق امام و رأى ناصواب مشاور كار خلافت را تباه كرد ، اين راه غرور است كه بدترين راههاست ، اعمال خليفه شگفت‌انگيز است و اعمال وزير از آن شگفت انگيزتر است و عجيبتر از همه اين است كه ما با كودك صغيرى بيعت ميكنيم كه بينى خود را نتواند گرفت و محتاج پرستار است ، اين كار به وسيلهء گمراهى و ستمگرى انجام مىشود كه ميخواهند پيمان مسلم را نقض كنند . اگر تغييرات زمانه نبود اينان را كجا راه مىدادند اين فتنه‌هاى كوه مانند است كه ما در نتيجهء كارهاى پست و ناروا در آن خواهيم افتاد . » .\r\nوقتى طاهر بن حسين ، على بن عيسى ماهان را بكشت ، سوى حلوان رفت و آنجا فرود آمد ، و از آنجا تا مدينة السلام پنج روز راه بود ، مردم از پيشرفت كار وى\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nو شكست و سقوط پياپى ياران امين بشگفت شدند و همه يقين كردند كه طاهر غلبه مىكند و مأمون موفق مىشود . فضل بن ربيع و يارانش مضطرب شدند و شاعر اعمى كه مأمونى متعصب بود و با محمد بن زبيده مخالفت داشت و بغدادى بود و در آنجا اقامت داشت ، اشعارى بدين مضمون گفت : « عجب از كسانى كه در مورد كارى كه انجام نشدنى است اميد توفيق دارند چگونه منظور آنها انجام شود كه بناى آن را بر بد كارى نهاده‌اند ، شيطان گمراه كه وعدهء آن فريب است آنها را بگمراهى كشانيده و چنان كه شراب شرابخوار را بازى ميدهد ، آنها را بازى ميدهد . با مأمون و با حق خيانت كردند و خيانتگر هرگز رستگار نميشود . مأمون عادل و نجيب است كه دوستى او را در سينه داريم ، سرانجام توفيق از اوست و شريعت و زبور به اين نكته شهادت داده است و سالها حكومت خواهد داشت . هر چه توانيد حيله كنيد كه حيلهء شما مايهء خندهء اوست . » .\r\nوقتى محمد از بالا گرفتن كار طاهر خبر يافت سرداران خود را فراهم آورد و با آنها مشورت كرد و گفت : « شما نيز مردانه بكوشيد چنان كه مردم خراسان در كار عبد الله مردانه بكوشيدند و چنان بودند كه اعشى گويد : « قوچ جنگى را پيش آوردند كه هنگام مقابله شاخ زند . » به خدا من داستان اقوام سلف را شنيده و كتب جنگ و قصهء بنيان گذاران دولتهايشان را خوانده‌ام از ميان آن همه مردى بشجاعت و تدبير اين مرد نديده‌ام ، اكنون جرئت آورده آهنگ من كرده و گروه عظيمى سپاه و سردار و راهبر جنگ همراه دارد ، هر چه توانيد بكوشيد » گفتند : « خدا امير مؤمنان را نگهدارد ، خدا چنان كه ياغيان خليفگان ديگر را از پيش برداشت او را نيز از پيش بر ميدارد . » .\r\nوقتى سپاه محمد در جنگ طاهر شكست خورد ، مقاومت نيارست كرد . سليمان ابن ابى جعفر گفت : « خدا خيانتكار را لعنت كند كه با خيانت و رأى غلط خود چه بليه‌اى براى امت فراهم آورده ، خدا نسبت او را از اهل فضل ببرد ، خداوند چه\r\n\r\n","description":"","footnote":"","page_name":" 399 ","page_number":407},
  {"content":"\r\n\r\nزود مأمون را بكمك قوچ مشرق يعنى طاهر يارى كرد » شاعر نيز در اين باب شعرى بدين مضمون گويد : « لعنت به گنهكار بى دين باد . چه چيز او را به گناه بزرگ واداشت كه با نيكو كار پاك و سياستمدار با امانت مدبر كه زينت خلافت و امانت و خرد و اهل سماحت و بخشش فراوانست خيانت كند اگر از روى جهالت با وارث احمد و وصى نيكان خيانت كردند . خدا و بزرگوار دلير ، قوچ مشرق ، بهترين پشتيبان مأمونند . » .\r\nوقتى محمد را از طرف شرق و غرب در ميان گرفتند كه هرثمة بن اعين در ناحيهء مجاور نهروان بنزديك دروازهء خراسان و سه دروازهء ديگر فرود آمده بود و طاهر از سمت مغرب و در مجاورت ياسريه و دروازهء محول و كناسه اقامت داشت . محمد سرداران خود را فراهم آورد و گفت : « ستايش خدا را كه بقدرت خويش هر كه را خواهد فرود آرد يا بردارد و ستايش خدا را كه به هر كه خواهد دهد يا ندهد و ستايش خدا را كه گشايد و بندد و سرانجام بسوى اوست و در قبال حوادث زمان و سستى ياران و پراكندگى كار و گرفتگى خاطر ستايش او مىكنيم درود خدا بر محمد پيمبر و خاندان او باد . من با دلى پر درد و جانى غمين و حسرتى بزرگ از شما جدا مىشوم ، براى خويش تدبيرى انديشيده‌ام و از خدا ميخواهم كه لطف و يارى خويش را از من دريغ نكند ، آنگاه به طاهر نوشت : « اما بعد تو مأمورى ، صميميت از تو خواستند و صميميت كردى و جنگ كردى و فيروز شدى . بسا باشد كه غالب مغلوب و موفق منكوب شود ، صلاح مىبينم كه برادر خود را يارى كنم و خلافت را به دو واگذارم مرا در بارهء جان و فرزند و مادر و مادر بزرگ و اطرافيان و ياران و كسانم امان ده تا پيش تو آيم و از خلافت كناره كنم و ببرادر خويش واگذارم .\r\nاگر امان ترا در بارهء من معتبر شمرد كه خوب و گر نه رأى رأى اوست . » گويد وقتى طاهر نامه را بخواند گفت : « اكنون كه بند بگردنش محكم شده و نيرويش شكسته و يارانش فرارى شده‌اند ! نه به خدا قسم بايد دست در دست من نهد و تسليم\r\n\r\n","description":"","footnote":"","page_name":" 400 ","page_number":408},
  {"content":"\r\n\r\nحكم من شود . » امين نيز نامه به هرثمه نوشت و تقاضا كرد كه در مقابل امان او تسليم شود .\r\nو چنان شد كه امين جمعى از مردان مورد اعتماد خود را براى دفع مأمونيان فراهم آورده بود كه به طرف هرثمه هجوم بردند ، طاهر بن حسين براى هرثمه سپاه كمكى فرستاد و هرثمه در كار دفع مردان امين زحمت چندان نداشت ، وقتى گروه مذكور به سردارى بشر و بشير ازدى بمقابلهء هرثمه برون شد ، طاهر كس فرستاد و آنها را تهديد كرد و آنها كه فيروزى طاهر را نزديك ميديدند بترسيدند و از سپاه كناره گرفتند و جمع پراكنده شد . طاهر در بستان معروف به باب كباش طاهرى فرود آمده بود . يكى از عياران و زندانيان بغداد در اين باب گويد : « با طاهر روزى پر حادثه داشتيم همهء طراران و دزدان نقاب زن و برهنگانى كه آثار ضرب به دو پهلو داشتند آمده بودند و چون سوى شرق متمايل ميشد از غرب حمله مىكرديم .\r\nوقتى كار بر محمد امين تنگ شد پانصد هزار درم و يك شيشه مشك ميان سرداران تازهء خود پخش كرد و بياران قديم چيزى نداد . جاسوسان طاهر قضيه را به دو خبر دادند كه به آنها نامه نوشت و وعده داد و زير دستان را بر ضد سرداران تحريك كرد كه همه خشمگين شدند و بر ضد امين سر و صدا راه انداختند ، و اين به روز چهار - شنبه ششم ذىحجهء سال صد و نود و ششم بود . يكى از آنها كه بر ضد امين سر و صدا كرده بود شعرى بدين مضمون گفته بود : « به امين بگو كه ظرف مشك ، سپاه را پراكنده كرد ، زمام ملك بدست طاهر است كه رسولان و لوازم كافى دارد و با فرقهء ستمگر روبروست ، شير بسوى تو آمده است بايد بگريزى كه از امثال او گريز - گاهى جز جهنم نيست . » .\r\nآنگاه طاهر از ياسريه جا بجا شد و بدروازهء انبار فرود آمد و مردم بغداد را محاصره كرد و شب و روز جنگ انداخت تا دو سپاه از پا در آمدند و همه جا ويران شد و بناهاى قديم فرو ريخت و آثار محو شد و قيمتها گران شد . و اين بسال صد و\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nنود و ششم بود . برادر ، برادر و پسر پدر را بكشت كه اينان محمدى و آنان مأمونى بودند ، خانه‌ها ويران شد و محله‌ها بسوخت و مالها بغارت رفت و شاعر اعمى على بن - ابى طالب گفت : « خويشاوندى قبايل بريده شد و مردم متقى و صاحب بصيرت آنها را رها كردند ، اين انتقام خداست كه بسبب ارتكاب گناهان بزرگ از خلق خويش ميگيرد . يا از گناه توبه نكرديم و نيت‌هاى پاك نداشتيم و سخن واعظ و پند آموز را نشنيديم . بايد بر اسلام بگرييم كه اميد آن بجاست و همهء كافران بخير آن اميدوارند . مردم همديگر را ميكشند و بعضى غالب و بعضى مغلوب ميشوند سران قوم به خود پرداخته‌اند و عياران رياست يافته‌اند نه بدكار حرمت نكوئى ميدارد و نه نكو - كار دفع بدكار ميتواند ، يكى به پا ايستاده كسان را بكوشش ميخواند يكى براى ديگرى تكليف معين مىكند .\r\nهمه چون گرگند كه خون ديده و بسوى آن ميشتابند ، وقتى دشمنان خانه‌اى را خراب كنند ، بخانهء ديگر ميپردازند ، بدكاران قبايل با خنجر به همديگر حمله مىبرند و ما از كشته شدن دوست و برادر و همسايه گريانيم .\r\nبسا مادران كه از غم فرزند خويش ميگريند و پرندگان با گريهء آنها هم آهنگ ميشوند . بسا زنان شوهر دار كه صبحگاهان بيوه شده‌اند و به حال آنها اشك ميريزى و ميگويى من نيز نيرومند و يار بىكسان بودم اما عزت و نيرويم برفته است و از ويرانى منزلها و قتل كسان و غارت ذخائر و خروج زنان خانه‌نشين بحيرت افتاده‌ام . زنان با سر برهنه بدون سرپوش و روپوش از خانه برون آمده و حيرانند كه كجا رو كنند ، و آهوان رميده را مانند . گوئى بغداد بهترين ديدگاه بينندگان و بهترين محل سرگرمى نبوده است ؟ چرا چنين بود ، اما زيبائى آن برفت و حكم تقدير جمع آن را پراكنده كرد . به بغداد ما همان رسيد كه بمردم سلف رسيده بود و افسانهء صحرانشين و شهرى شدند . بغداد ، اى خانهء ملوك و محل وصول آرزوها و قرار گاه منبرها ، اى بهشت دنيا و محل ثروت و جاى تحصيل\r\n\r\n","description":"","footnote":"","page_name":" 402 ","page_number":410},
  {"content":"\r\n\r\nاموال تجار ، بما بگو آنها كه در باغهاى پر رونق خوشى گردش كنان بودند چه شدند ؟\r\nپادشاهانى كه چون ستارگان روشن در موكبها بودند و قاضيان كه در مشكلات امور راى ميدادند و خطيبان و شاعرانى كه بحكمت و سخندانى اشتغال داشتند كجا شدند ؟ تفرجگاه ملوك كه به اقسام جواهر آراسته بود و آب مشك و گل به زمين آن ميپاشيدند و بوى مجمر از آن بلند بود و نديمان هنگام شب با بخشندگان و الا نسب ملاقات ميكردند و زنان آواز ميخواندند و نالهء ساز به - آوازشان جواب ميداد كجا است ؟ چرا ملوك خاندان هاشم و يارانشان به مفاخر خويش اكتفا كرده‌اند و بقدرت خويش كه گوئى قدرت يكى از قبايل است دل خوش دارند ؟ بزرگانشان از طلب مقصود باز مانده‌اند و دستخوش اشخاص حقير شده‌اند قسم ميخورم كه اگر اين ملوك يار همديگر بودند جباران از بيم مطيع ايشان ميشدند . » .\r\nهرثمة بن اعين ، زهير بن مسيب ضبى را بفرستاد كه در جانب شرقى در مسيل مجاور كلواذا فرود آمد و از اموال تجار كه از بصره و واسط ميرسيد و در كشتىها بود ، ده يك گرفت و منجنيقها بر ضد بغداد نصب كرد و در رقهء كلوادا و جزيره فرود آمد و مردم از او به زحمت افتادند و گروهى از عياران و زندانيان بمقابلهء او ايستادند . اينان برهنه جنگ ميكردند و كمربند بكمر داشتند و پوششى از برگ خرما بسر نهاده بودند و آن را خود ميبافتند و سپرهائى از برگ خرما و بوريا داشتند كه قيراندود بود و لابلاى آن ريگ ريخته بودند ، هر ده تن از آنها يك عريف داشتند ، هر ده عريف يك نقيب و هر ده نقيب يك قائد و هر ده قائد يك امير داشت و هر يك از اين صاحب منصبان بتعداد نفرات خود نفرات مركوب داشت . عريف بجز نفرات جنگى كسانى را بعنوان مركوب داشت ، نقيب و قائد و امير نيز چنين بودند ، نفرات مركوب نيز برهنگانى بودند كه زنگوله و پشم قرمز و زرد به گردن\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nداشتند و افسار و لگام و دمى از جارو داشتند . عريف بر يكى از آنها سوار بود و جلو او ده تن ديگر بودند كه خود و سپر از برگ خرما و بوريا داشتند .\r\nنقيب و قائد و امير نيز بدينسان بودند و تماشاگران اينها را ميديدند كه با صاحبان اسبان خوب و زره و بازو بندهاى آهنين و نيزه‌ها و سپر تبتى جنگ داشتند .\r\nآنها برهنه بودند و اينان لوازم كامل داشتند مع ذلك جنگ بنفع برهنگان و بر ضد زهير بود ولى از طرف هرثمه كمك براى زهير رسيد و برهنگان فرارى شدند و از مركبها بيفتادند و همگى محاصره شدند و عرضهء شمشير گشتند و جمعى از آنها كشته شد ، گروهى از تماشاگران نيز كشته شدند . شاعر اعمى در اين باب سخن آورده و از سنگ اندازى منجنيق زهير ياد كرده گويد : « تو كه ديدى مقتول را در قبر نهادند نزديك منجنيق و سنگ مشو ، زود آمده بود كه خبر پيدا كند اما مقتول شد و خبر را بجا گذاشت . اى منجنيق دار ، دستهاى تو چه كرد كه چيزى سالم بجاى نگذاشت ؟ دل او جز اين مىخواست كه فرمان داد ، افسوس كه دلخواه با تقدير بر نميآيد . » .\r\nوقتى امين براى پرداخت مقررى سپاه تنگدست شد ظرفهاى طلا و نقره را محرمانه سكه زد و بسپاه خود داد . جنگيان و ديگر مردم محلات بيرون شهر مجاور دروازهء انبار و دروازهء حرب و دروازهء قطربل به ظاهر پيوستند ، وسط ناحيهء غربى شهر عرصهء جنگ شد منجنيق‌ها از دو سو به كار افتاد و در بغداد و كرخ از دو سو حريق و ويرانى بسيار رخ داد و زيبائىهاى آن محو شد و كار سخت شد و مردم از جائى به جائى ديگر رفتند و وحشت بر همه استيلا يافت . شاعر گويد : « بغداد ! از چشم بد به تو چه رسيد مگر تو روزگارى مايهء روشنى چشم نبودى ؟ مگر كسانى مقيم تو نبودند كه جوانى و قشنگى ايشان مايهء زينت بود ؟ روزگار بر آنها بانگ زد و منقرض شدند . تو از رنج فراقشان چه كشيدى ؟ آن قوم را كه وقتى يادشان مىكنم از غمشان اشك از ديده ميبارم به خدا ميسپارم ، روزگار آنها را پراكنده ساخت\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nكه روزگار ميان گروهها تفرقه ميآورد . » .\r\nما بين دو گروه مدت چهارده ماه جنگ بود ، مردم بغداد سخت به زحمت بودند ، مسجدها تعطيل شد و نماز را ترك كردند . بليهء بغداد چنان سخت بود كه از روزگار بناى منصور هرگز چنان سختى نديده بودند . در ايام جنگ مستعين و معتز نيز مردم بغداد چنين جنگى داشتند كه عياران بجنگ آمدند و اسب از خويش گرفتند و اميرانى چون نينويه خالويه و غيره داشتند كه هر كدامشان بر يكى از عياران نشسته و بجنگ ميرفتند و پنجاه هزار از برهنگان در جنگ شركت كردند اما بغداديان بدتر از جنگ مأمون و مخلوع نديده‌اند . هم اكنون يعنى بسال سيصد و سى و دو مردم بغداد حوادثى را كه بر آنها گذشته چون رفتن ابو اسحاق المتقى بالله و حوادث ما قبل آن از قبيل بريديان و ابن رائق و توزون ترك و خروج ناصر الدوله ابو محمد حسن بن ابى الهيجا عبد الله بن حمدان و برادرش سيف الدوله را از آن رو مهم ميشمارند كه از آن روزگاران دورانى دراز گذشته و حوادث آن از ياد رفته و قصهء عيارانى كه در آن روزگار بوده‌اند ، كهن شده است .\r\nكشاكش ميان مأمونيان و برهنگان و ديگر ياران مخلوع سخت شد . امين را در قصرش كه بناحيهء غربى بود محاصره كردند و يكى از روزها ميان دو گروه جنگى بود كه در آن ميانه از دو سو مردم بسيار تلف شد . حسين خليع در اين باره گفته بود : « به يارى خدا فيروزى و حمله نه فرار از آن ماست و روزگار به دو تفرقه از دشمنان بيدين توست ، جام مرگ را كه بدمزه و تلخ است آنها بما خورانيدند و ما نيز به آنها خورانيديم ولى آخرى از آنها خواهد بود . اى امين خدا ، به خدا اعتماد داشته باش كه نصرت و ثبات به تو عطا كند كار را به خدا سپار كه خداى صداى صاحب قدرت ، ترا حراست كند ، جنگ چنين است گاهى به ضرر ما و زمانى بنفع ماست . » .\r\nجنگ بزرگ ديگرى نيز در خيابان دار الرقيق رخ داد كه در ضمن آن مردم بسيار تلف شد و در راهها و خيابانها بسيار كس كشته شد ، اين يكى طرفداران مأمون\r\n\r\n","description":"","footnote":"","page_name":" 405 ","page_number":413},
  {"content":"\r\n\r\nو آن ديگرى طرفدار مخلوع بود و همديگر را ميكشتند و خانه‌ها را غارت ميكردند و هر كه از زن و مرد ميتوانست با چيزى از لوازم خود به اردوگاه طاهر بگريزد جان و مالش سالم ميماند . شاعر در اين باب گويد : « وقتى زندگى خوب را از دست بدادم چشمانم بر بغداد نگريست بجاى مسرت غم و بجاى فراخى تنگدستى است ، چشم حسود بما رسيد و مردم بغداد به وسيلهء منجنيق تلف شدند جمعى قصرى را به آتش سوزانيدند و يكى براى غريقى عزادارى ميكرد . زنى فرياد مىزد : اى ياران من . و زن ديگرى صدا ميزد اى برادر من . و چشم سياه طنازى كه پيكرش عطر - آگين بود دوست خود را ميطلبيد اما دوستى نبود كه دوست و رفيق مفقود شده بود . گروهى از دنيا برون شده بودند و لوازمشان در هر بازار به فروش ميرفت . يكى غريب دور از خانه بود كه بدون سر در رهگذر افتاده بود . در ميان معركه كشته شده بود و معلوم نبود از كدام گروه است . پسر به پدر نميرسيد و دوست از دوست ميگريخت هر يك از حوادث گذشته را فراموش كنم ، دار الرقيق را به ياد خواهم داشت . » .\r\nيكى از سرداران خراسان از طاهر خواست كه يك روزگار جنگ را به او واگذارد ، طاهر نيز چنين كرد . سردار برون شد و بغداديان را تحقير ميكرد ، ميگفت : « اينان كه سلاح ندارند با شجاعان و دليرانى كه سلاح و لوازم دارند چه توانند كرد ؟ » و يكى از برهنگان وى را بديد و مدتى دراز سنگ به او زد تا تيرهاى اين سردار تمام شد و پنداشت كه سنگهاى برهنه نيز تمام شده است و به دو حمله برد ، برهنه سنگى را كه در توبره باقى مانده بود به طرف او پرتاب كرد كه بچشمش خورد و سنگ ديگر بزد كه نزديك بود سردار را از اسب فرو اندازد و خود از سر او بيفتاد و او بسرعت عقب رفت و ميگفت : « اينها آدم نيستند ، شيطانند . » ابو يعقوب خريمى در اين باب گويد : « بازارهاى كرخ تعطيل است و عيار و عابر سرگردانند . جنگ از اراذل بازار ، شيران بيشه ساخته كه از دليران ميدان\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nبرترند . » على اعمى نيز گفته بود : « اين جنگها مردانى پرورده كه نه از قحطانند و نه از نزار . گروهى كه در زره‌هاى پشمين چون شيران درنده بجنگ ميروند و موقعى كه دليران از بيم مرگ فرار ميكنند ، آنها نميدانند فرار چيست ؟ يكى از آنها كه برهنه است و لباس ندارد به دو هزار تن حمله مىكند ، وقتى جوان دلير ضربت مىزند گويد اين از جوان عيار است .\r\nهر روز جنگى سخت بود و دو گروه پايدارى ميكردند ، طرفداران مخلوع و سپاه او همه برهنگان بودند كه خود برگ خرما و سپر بوريا داشتند ، طاهر اينان را در تنگنا گذاشت و بغداد را خيابان بخيابان شروع به تصرف كرد . در ميان مردم اين نواحى كسان بودند كه در جنگ يارى او ميكردند و نسبت بمناطقى كه در تصرف او نبود ويرانى بسيار ميكرد ، پس از آن ما بين خودش و ياران مخلوع جاى خانه و قصرها شروع به كندن خندق كرد ، ياران طاهر به طرف قوت و اقبال بودند و ياران مخلوع رو به ضعف و ادبار داشتند ، ياران طاهر ويران ميكردند و ياران مخلوع از بعضى خانه‌ها چوب و لباس و لوازم ديگر غارت ميكردند . يكى از محمديان گفته بود : « هر روز رخنه‌اى داريم كه بستن آن نتوانيم .\r\nآنها قلمرو خويش را ميافزايند و ما ميكاهيم . وقتى خانه‌اى را ويران كنند ما سقف آن را ميبريم و منتظر ويران شدن خانهء ديگر ميمانيم . با طبل شكار را رم ميدهند و اگر شكارى از نزديك ببينند شكار ميكنند ، شرق و غرب ديار را بر ما تباه كرده‌اند و نميدانيم بكجا رو كنيم . وقتى حاضر باشند آنچه ببينند ميكوبند و اگر چيز بدى نبينند تخمين ميزنند . قاريان ما جنگ آنها را مجاز شمرده‌اند و هر كه كسى را كشته مجاز بوده است . » .\r\nوقتى طاهر ديد كه ياران مخلوع چنين به سختى افتاده‌اند راه آذوقه و لوازم را از بصره و واسط و راههاى ديگر بر آنها بست . در قلمرو مأمومنيان نان بيست رطل بدرهمى بود و در ناحيهء محمديان رطلى بدرهمى بود . مردم به تنگنا افتادند و از\r\n\r\n","description":"","footnote":"","page_name":" 407 ","page_number":415},
  {"content":"\r\n\r\nگشايش نوميد شدند ، گرسنگى سخت شد ، هر كه بناحيهء متصرفى طاهر رفت خرسند بود و هر كه با مخلوع بماند متأسف بود . طاهر و يارانش از چند نقطه پيشروى آغاز كردند و سوى باب كباش آمدند ، جنگ سخت شد و سرها فرو ريخت و آتش و شمشير به كار افتاد و هر دو گروه پايدارى كردند . كشته از ياران طاهر بيشتر بود ، از برهنگان نيز كه توبرهء سنگ و آجر و خود برگ خرما و سپر حصير و نيزهء نيين و پرچم كهنه و بوق نى و شاخ گاو داشتند ، گروه بسيار تلف شد و اين بروز يكشنبه بود . اعمى در اين باب گويد : « واقعهء روز يكشنبه افسانهء روزگارانست . بسيار جسد ديدم كه افتاده بود و بسيار تماشاگر كه مرگش در كمين بود . و تيرى به دو خورد و جگرش را شكافت و ديگرى چون شير ملتهب بود . يكى ميگفت هزار كس را كشتند و ديگرى ميگفت بيشتر است و شمار ندارد . به زخمدارى كه زخمى داشت و نمرده بود گفتم : « بيچاره تو با محمد چه نسبت دارى ؟ » گفت : « نه خويشى دارم و نه از شهر نزديكم ، بخاطر گمراهى يا هدايت يا به منظور نفعى كه از او به من رسد جنگ نكردم . » .\r\nوقتى كار محاصره بر محمد سخت شد يكى از سرداران خويش را كه ذريح نام داشت بگفت تا اموال و ذخاير كسان را از مسلمان و غير مسلمان مصادره كند ، يك سردار ديگر را بنام هرش نيز با او همراه كرد . اينان بمردم هجوم ميبردند و كسان را به احتمال و تخمين ميگرفتند و بدين طريق اموال بسيار بدست آوردند . مردم ببهانهء حج گريختند ، ثروتمندان از ذريح و هرش فرارى بودند شاعر اعمى در اين باب گويد : « حج را بهانه كردند اما قصد حج نداشتند بلكه ميخواستند از هرش بگريزند . بسا كسان كه صبح خوشدل بودند و شب براى ايشان محنت آورد . » كه ضمن شعرى دراز است .\r\nوقتى بليه عام شد بازرگانان كرخ همسخن شدند كه به طاهر نامه نويسند كه نميتوانند سوى او بروند و اختيار جان و مال خويش را ندارند و همهء بليه از برهنگان\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nو فروشندگان است . يكى از آنها گفت : « اگر با طاهر مكاتبه كنيد از صولت مخلوع ايمن نخواهيد بود ، بگذاريدشان كه خدا آنها را خواهد كشت . » و يكى از آنها گفت : « مردم راه را بگذاريد كه به زودى به پنجهء شير گرفتار ميشوند كه پردهء جگر آنها را ميدرد و سوى قبرشان ميفرستد . خداوند بسبب عصيان و بدكارى همهء آنها را هلاك خواهد كرد . » .\r\nيك روز يكصد هزار تن از برهنگان كه نيزهء نيين و كلاه كاغذى داشتند بشوريدند و در بوقهاى نى و شاخ گاو دميدند و با ديگر محمديان قيام كردند و از چند نقطه بر ضد مأمونيان هجوم بردند ، طاهر نيز عده‌اى سردار و امير از - سمت‌هاى مختلف سوى آنها فرستاد ، كار جنگ بالا گرفت و كشتار بسيار شد و تا نيمروز جنگ بنفع برهنگان و به ضرر مأمونيان بود و اين بروز دو شنبه بود . پس از آن مأمونيان بر ضد برهنگان طرفدار امين هيجانى سخت كردند و نزديك ده هزار كس از آنها غريق و كشته و سوخته شد . شاعر اعمى در اين باب گويد : « صبح دوشنبه را با كار امير طاهر بن حسين آغاز كرديم ، آنها جمع خويش را فراهم كردند و نيزه - داران چيره دست بر ضد آنها بشوريدند . اى كشته كه بر ساحل شط افتاده‌اى و اسبان از دو سو بر تو ميرود ، تو وزيرى يا سردارى يا به اندازهء ستارگان از آنها فاصله دارى ! اى بسا چشمدار كه صبحگاه با دو چشم آمد كه تماشا كند و با يك چشم برگشت . » .\r\nكار محمد مخلوع سخت شد و هر چه را در خزاينش بود محرمانه بفروخت و به مقررى ياران خود داد و ديگر چيزى نداشت كه به آنها بدهد و تقاضاى آنها بسيار شده بود . طاهر نيز كه بدروازهء انبار در بستانى فرود آمده بود ، او را در تنگنا گذاشته بود . محمد گفت : « دلم ميخواست خدا اين دو گروه را بكشد كه هر دو دشمنانند : دشمنان با من و دشمنان بر ضد من . اينها مال مرا مىخواهند و آنها جان مرا ميخواهند . » و شعرى بدين مضمون گفت : « اى گروه ياران من برويد و مرا بگذاريد\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nكه همه‌تان متلون و چند رو هستيد . من بجز دروغ و آرزوهاى پوچ چيزى نمىبينم ، ديگر چيزى ندارم ، از برادران من بپرسيد . اى واى بر من از آنكه در بستان فرود - آمده است » مقصودش طاهر بن حسين بود .\r\nوقتى كار بر او سخت شد و هرثمة بن اعين در سمت شرق و طاهر در سمت غرب فرود آمده بودند و محمد در داخل شهر ابو جعفر مانده بود ، با حاضران مشورت كرد كه جان خود را نجات دهند ، هر كس نظرى داد و چيزى گفت : يكى گفت :\r\n« با طاهر مكاتبه ميكنى و قسم ميخورى كه كار خويش را به دو واگذار ميكنى شايد با منظور تو موافقت كند . » محمد گفت : « مادرت عزايت بدارد حقا خطا كردم كه از تو مشورت خواستم مگر نمىبينى كه مردى است كه بخيانت نميگرايد ؟ اگر مأمون شخصا بكوشش برخاسته بود و براى خويش كار ميكرد به اندازهء يك دهم طاهر نمىرسيد . من از نيت او خبر دار شده ام كه طالب افتخار و شهرت و وفادارى است .\r\nچگونه توانم او را بمال جلب كنم و بخيانت وادارم ؟ اگر او مطيع من ميشد و به من مىپيوست و همهء ترك و ديلم بدشمنى من برميخاست ، از دشمنى آنها باكى نداشتم و چنان بودم كه ابو الاسود دؤلى در بارهء قوم ازد وقتى زياد بن اميه را در حمايت خويش گرفتند ، گفته بود : « وقتى ديد كه وزير او را ميجويند و پس از مدتى طولانى سوى او حركت كرده‌اند ، از مرگ بترسيد و سوى ازد آمد . و رأى درست رأى ابن زياد بود . به دو گفتند خوش آمدى و با هر كه خواهى مقاومت و دشمنى كن و او ديگر از دشمنى مردم ، اگر چه با نيروى قوم عاد به دو هجوم ميبردند ، باك نداشت » به خدا دلم مىخواست با تقاضاى من موافقت ميكرد ، خزاين خويش را به دو ميدادم و ملك خويش را به دو تسليم ميكردم و راضى بودم زير دست او زندگى كنم . گمان ندارم اگر هزار جان داشته باشم از دست او رهائى توانم يافت . » سندى گفت : « اى امير مؤمنان راست ميگوئى اگر تو پدرش حسين بن مصعب بودى زنده‌ات نمى - گذاشت . » .\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nمحمد گفت : « چطور است از هرثمه امان بخواهم كه مفر ديگرى نيست . » آنگاه به هرثمه نامه نوشت و بسوى او متمايل شد ، هرثمه وعدهء مساعد داد كه جان او را حفظ كند ، خبر به طاهر رسيد و نسبت به او سختگيرتر شد و خشمش بيفزود .\r\nهرثمه با محمد قرار گذاشت كه با يك كشتى به آبخورگاه نزديك دروازهء خراسان بيايد و او را با هر كس كه همراه دارد به اردوگاه خويش برد . همين كه محمد مصمم شد در آن شب يعنى به شب پنجشنبه پنج روز از محرم مانده سال صد و نود و هشتم ، بيرون شود رجالگان و جوانان ياران وى بيامدند و گفتند : « اى امير مؤمنان تو كسى را ندارى كه با تو صميمى باشد ، ما هفت هزار مرد جنگاوريم و هفت هزار اسب نيز در طويلهء تو هست ، هر يك بر اسبى سوار ميشويم و يكى از دروازه‌هاى شهر را ميگشائيم و شبانه بيرون ميشويم هيچكس جلو ما را نخواهد گرفت تا به جزيره و ديار ربيعه برويم و خراج بگيريم و مرد فراهم كنيم و به شام و مصر رويم و مال و سپاه فراهم كنيم و دولت رفته باز گردد . » گفت : « به خدا راى درست همين است . » و بدين كار مصمم شد و دل بر آن نهاد ، طاهر در خانهء امين جزو غلامان و خادمان خاص او كسان داشت كه ساعت به ساعت به دو خبر ميدادند ، خبر به طاهر رسيد و بترسيد و دانست كه راى درست همين است و به سليمان بن ابى جعفر و ابن نهيك و سندى بن شاهك كه از ياران امين بودند پيغام داد كه اگر او را از اين كار باز نداريد املاك شما را ويران ميكنم و دارائيتان را نابود ميكنم و خودتان را ميكشم . همانشب آنها پيش امين آمدند و او را از اين تصميم بگردانيدند . هرثمه با كشتى بدروازهء خراسان آمد ، امين اسبى را كه زهيرى نام داشت و پيشانى سفيد و نشان‌دار و سياه بود بخواست و بگفت تا دو پسرش موسى و عبد الله را بياوردند و آنها را در آغوش كشيد و ببوئيد و بگريست و گفت : « خدا نگهدار شما باشد كه نميدانم ديگر شما را خواهم ديد يا نه ؟ » وى لباس سفيد و روپوش سياه داشت ، شمعى جلو او ميبردند تا بدروازهء خراسان و آبخورگاه رسيد . كشتى آماده بود ، امين فرود آمد و وارد كشتى شد\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nهرثمه پيشانى او را بوسيد ، طاهر از برون آمدن امين خبر يافته بود و عده‌اى از مردان چوبزن و ناويان را در زورقها روى شط فرستاده بود . كشتى به راه افتاد از ياران هرثمه كسى همراه او نبود . ياران طاهر برهنه و شناكنان زير كشتى رفتند و آن را وارونه كردند هرثمه كه انديشه‌اى جز نجات جان خويش نداشت به زورقى چنگ زد و در آن جا گرفت و به اردوگاه خويش در سمت شرق رفت . محمد لباسهاى خويش را بدريد و شناكنان به سراة نزديك اردوگاه قرين ديرانى ، غلام طاهر رسيد و يكى از مهمتران كه بوى مشك و عطر از او شنيد . او را بگرفت و پيش قرين برد .\r\nقرين در بارهء كشتن او از طاهر اجازه خواست . وقتى او را سوى طاهر مىبردند در راه اجازه رسيد و او را همانجا كشتند . او فرياد مىزد : « انا لله و انا اليه راجعون ، من پسر عم پيغمبر صلى الله عليه و سلم و برادر مأمون هستم . » و ضربتهاى شمشير روى او فرود مىآمد تا بىحركت شد و سرش را ببريدند . و اين به شب يكشنبه پنج روز از محرم مانده سال صد و نود و هشتم بود .\r\nاحمد بن سلام كه هنگام وارونه شدن كشتى با امين بود نقل مىكند : « شنا كرد تا يكى از ياران طاهر او را گرفت و ميخواست بكشد ، ولى احمد او را تطميع كرد كه صبح همانشب ده هزار درم به او خواهد داد . گويد مرا در اطاق تاريكى بردند ، در اين حال بودم كه يك مرد برهنه را كه فقط شلوار و عمامه داشت و روى خود را با عمامه پوشانيده بود و پاره كهنه‌اى بدوش داشت ، به همان اطاق آوردند و به كسانى كه در خانه بودند در بارهء مراقبت ما سفارش كردند . وقتى آرام گرفت حايل از چهره پس زد ديدم محمد است ، بگريستم و انا لله گفتم . او به من مينگريست ، گفت : « تو كيستى ؟ » گفتم : « آقاى من ، من وابستهء تو هستم ؟ » گفت : « از كدام وابستگانى ؟ » گفتم :\r\n« احمد بن سلام . » گفت : « ترا بعنوان ديگر ميشناسم ، در رقه پيش من ميآمدى ؟ » گفتم :\r\n« بله . » گفت : « احمد ؟ » گفتم : « بله آقاى من » گفت : « نزديك بيا و مرا بخودت بچسبان كه خيلى وحشت دارم . » گويد : « او را بخودم چسبانيدم قلبش به سختى\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nطپش داشت ، بعد به من گفت : « ميدانى برادرم مأمون زنده است » گفتم : « پس اين جنگ براى چيست ؟ » گفت : « خدايشان زشت بدارد به من گفتند مرده است » گفتم :\r\n« خدا وزيران ترا زشت بدارد كه ترا به اين روز انداختند » گفت : « احمد حالا موقع ملامت نيست ، در بارهء وزيرانم بد مگو ، آنها گناهى ندارند من اول كسى نيستم كه مقصودى داشته و بدان نرسيده است . » گفتم : « لباس مرا بپوش و اين كهنه را بينداز . » گفت : « اى احمد ، كسى كه مثل من باشد اين هم براى او زيادى است . » پس از آن گفت : « اى احمد ، ترديد ندارم كه مرا پيش برادرم خواهند برد ، فكر ميكنى برادرم مرا بكشد ؟ » گفتم : « هرگز ! بلكه بسبب خويشاوندى با تو مهربانى خواهد كرد . » گفت : « دريغا ! ملك عقيم است و رحم ندارد . » گفتم : « امان هرثمه امان برادرتست . » گويد : « من كلمهء استغفار و نام خدا را به او تلقين كردم . در اين اثنا در اطاق گشوده شد و مردى مسلح بدرون آمد و محمد را نگريست كه ميخواست او را بشناسد ، همين كه او را شناخت برون رفت و در را ببست . وى محمد طاهرى بود و من بدانستم كه محمد كشته خواهد شد . من نماز وتر را نكرده بودم و ترسيدم پيش از گزاردن نماز وتر كشته شوم ، به نماز برخاستم ، به من گفت : « اى احمد از من دور مشو و نمازت را نزديك من بخوان كه خيلى وحشت دارم . » من نيز به دو نزديك شدم و طولى نكشيد كه صداى پاى اسبان بلند شد و در خانه را زدند . در گشوده شد و گروهى از عجمان با شمشيرهاى برهنه درون آمدند . وقتى محمد آنها را بديد بر - خاست و ايستاد و گفت : « انا لله و انا اليه راجعون ، به خدا كه جانم در راه خدا برفت آيا چاره‌اى نيست ؟ آيا فرياد رسى نيست ؟ » شمشير داران بيامدند تا بدر اطاق رسيدند و هر يك به ديگرى ميگفت : « پيش برو . » و همديگر را بجلو ميراندند . محمد بالشى را بدست گرفته بود و ميگفت : « من پسر عم پيمبر خدايم . من پسر هارون الرشيدم من برادر مأمونم . شما را به خدا مرا نكشيد . » يكى از آنها كه غلام طاهر بود بدرون آمد و با شمشير ضربتى بزد كه بجلو سرش خورد ، محمد بالشى را كه بدست داشت\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nبه صورت او زد و با او درآويخت كه شمشير را از دستش بگيرد و او به فارسى بانگ زد :\r\n« مرا كشت . » جمعى از آنها كه بر در بودند بدرون آمدند و يكى از آنها با شمشير به ران امين زد و او را وارونه به زمين انداختند و سرش را از پشت بريدند و سرش را بر - گرفتند و پيش طاهر بردند .\r\nدر بارهء چگونگى قتل امين جز اين نيز گفته‌اند كه اختلاف در اين زمينه را در كتاب اوسط آورده‌ايم . آنگاه خادم وى كوثر را بياوردند كه محرم وى بود و خاتم و برد و شمشير و عصا را همراه داشت . چون صبح شد ، طاهر بگفت تا سر را بيكى از دروازه‌هاى بغداد بنام باب الحديد كه نزديك قطربل و در سمت غربى بود بياويختند و تا ظهر همچنان آويخته بود و جثهء او را در يكى از باغها به خاك كردند .\r\nوقتى سر امين را پيش روى طاهر نهادند ، گفت : « اللهم مالك الملك تؤتى الملك من تشاء و تنزع الملك ممن تشاء و تعز من تشاء و تذل من تشاء بيدك الخير انك على كل شىء قدير » پس از آن سر را در بقچه‌اى كه اطراف آن پنبه و مواد خوشبو بود به خراسان پيش مأمون بردند . مأمون انا لله گفت و بگريست و سخت افسوس خورد .\r\nفضل بن سهل به دو گفت : « اى امير مؤمنان ، خدا را بر اين نعمت بزرگ سپاس ميدارم ، كه محمد آرزو داشت ترا بدين حال ببيند . » مأمون بگفت تا سر را در حياط خانه بچوبى بياويختند و سپاه را مقررى داد و بگفت تا هر كه مقررى خويش ميگيرد امين را لعنت كند . و هر يك از سپاهيان كه مقررى خويش را ميگرفت او را لعنت ميكرد . يكى از عجمان مقررى خويش بگرفت ، به دو گفتند : « اين سر را لعنت كن . » گفت : « خدا اين را با پدر و مادرش و همهء فرزندانشان لعنت كند و آنها را بفلان و به همان مادرشان كند » به دو گفتند : « امير مؤمنان را لعنت كردى . » مأمون سخنان اين شخص را ميشنيد اما نشنيده گرفت و بگفت تا سر را فرود آرند و از لعن مخلوع خوددارى كنند و سر را خوشبو كرده ، در كيسه نهاده و به عراق فرستاد كه با پيكرش دفن شد .\r\n\r\n","description":"","footnote":"","page_name":" 414 ","page_number":422},
  {"content":"\r\n\r\nخدا بمردم بغداد رحم كرد و آنها را از محاصره و وحشت و قتل نجات داد .\r\nشاعران رثاى امين گفتند ، زبيده‌ام جعفر ، مادرش ، گفت : « همدم ترا كسى هلاك كرد كه مردم را وانميگذارد ، از مقتول خويش نوميد باش . وقتى ديدم كه حوادث قصد او كرده و بقلب و سر او رسيده است بيدار ماندم و بخاطر او ستارگان را مينگريستم و روش شبانهء آن را كاغذ مىپنداشتم . مرگ نزديك وى بود و با غم قرين بود تا كسى كه او را كشت جام مرگ به دو نوشانيد . من كه به وسيلهء او بمردان مباهات ميكردم و در روزگار به دو تكيه داشتم ، مصيبت او را بديدم و هر كه بميرد هرگز باز نخواهد گشت مگر همهء كسانى كه پيش از او بوده‌اند باز گردند . » لبابه دختر على بن مهدى نيز كه همسر وى بود و هنوز عروسى نكرده بود برثاى او گفت :\r\n« نه بخاطر عيش و انس بلكه بخاطر فضائل و سپر و شمشير بر تو ميگريم ، بر آقائى ميگريم كه مصيبت او ديده‌ام و پيش از شب عروسى مرا بيوه كرده است . اى پادشاهى كه در فضاى باز افتاده بودى و نگهبانانت با تو خيانت كردند . » .\r\nوقتى محمد كشته شد يكى از خدمهء زبيده پيش او رفت و گفت : « چرا نشسته‌اى ؟ » گفت : « چه كنم ؟ » گفت : « همانطور كه عايشه بخونخواهى عثمان برون شد تو نيز برون شو و انتقام او را بجوى . » گفت : « اى بىمادر دور شو زنان را با جنگ دليران و خونخواهى چكار ؟ » آنگاه بگفت تا لباس سياه بيارند و پشمينهء سياه پوشيد و دوات و كاغذى بخواست و به مأمون اشعارى بدين مضمون نوشت : « از ام جعفر بسوى بهترين امامى كه از بهترين نژاد برخاسته و بهترين كسى كه بمنبر بالا رفته و وارث علم گذشتگان و مايهء فخر ايشان است ، اين نامه را مينويسم و اشكم از ديده بدامن روانست ، مصيبت كسى را ديده‌ام كه از همهء مردم به تو نزديكتر بود و پارهء جگر من بود و صبرم اندك شده است . طاهر بيامد و خدا طاهر را پاكيزه ندارد كه اعمال طاهر پاكيزه نيست ، مرا سر برهنه نمودار كرد و اموالم را بغارت برد و خانه‌هاى مرا ويران كرد . هارون بدانچه من از اين ناقص الخلقهء يك چشم ديده‌ام راضى\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nنيست ، اگر آنچه كرده بفرمان تو بوده است در مقابل فرمان تواناى كار دان صبورى ميكنم . » وقتى مأمون اشعار او را بخواند بگريست و گفت : « خدايا من همان ميگويم كه امير مؤمنان على بن ابى طالب كرم الله وجهه هنگام استماع خبر قتل عثمان گفته بود كه « به خدا من نكشتم و دستور ندادم و راضى نبودم . » خدايا دل طاهر را پر از غم كن . » .\r\nمسعودى گويد : « مخلوع جز آنچه گفتيم اخبار و سرگذشتها دارد كه در كتاب اخبار الزمان و كتاب اوسط آورده‌ايم و در اين كتاب حاجت بذكر آن نيست . و الله سبحانه ولى التوفيق .\r\n\r\n","description":"","footnote":"","page_name":" 416 ","page_number":424},
  {"content":"\r\n\r\n\r\nذكر خلافت مأمون\r\nبيعت مأمون ، عبد الله بن هارون كه ابو جعفر و بقولى ابو العباس كنيه داشت و مادرش يك كنيز بادغيسى بنام مراجل بود ، هنگامى انجام گرفت كه وى بيست و هشت سال و دو ماه داشت . وفات وى بساحل بديدون نزديك عين القشيره بود .\r\nعين القشيره چشمه‌ايست كه رود معروف بديدون از آنجا برون مىشود و بقولى نام آن به رومى رقه است . جنازهء او را به طوس بردند و در سمت چپ مسجد آنجا به خاك كردند . و اين بسال دويست و هجدهم بود و مأمون چهل و هفت ساله بود . مدت خلافتش بيست و يك سال بود كه از اين مدت چهارده ماه و بقولى دو سال و پنج ماه به ترتيبى كه گفتيم با برادر خود محمد بن زبيده جنگ داشت . در اثناى اين جنگها مردم خراسان بعنوان خلافت به او سلام ميكردند و در شهرها و مكه و مدينه و همهء نواحى دشت و كوهستان كه به تصرف طاهر آمده بود نام وى بمنبرها گفته ميشد و تنها در بغداد امين را بعنوان خلافت سلام ميگفتند .\r\n416\r\n\r\n","description":"","footnote":"","page_name":" 417 ","page_number":425},
  {"content":"\r\n\r\n417\r\n\r\nذكر شمه‌اى از اخبار و سرگذشت مأمون و مختصرى از حوادث ايام او\r\nفضل بن سهل بر مأمون تسلط يافته بود تا آنجا كه در بارهء كنيزى كه ميخواست بخرد با او رقابت كرد و مأمون او را بكشت . و بطوريكه ميگويند كسانى را فرستاد تا او را بكشند . پس از آن وزيران ديگر داشت كه احمد بن خالد احول و عمرو بن مسعده و ابو عباده از آن جمله بودند و بعنوان وزارت به آنها سلام گفته ميشد .\r\nعمرو بن مسعده بسال دويست و هفده بمرد و مأمون مال او را مصادره كرد و جز او مال هيچ وزيرى را مصادره نكرد . در دوران اخير فضل بن مروان و محمد بن يزداذ بر مأمون تسلط يافتند . در ايام خلافت مأمون على بن موسى الرضا ( ع ) در طوس مسموم درگذشت و همانجا دفن شد . در آن وقت چهل و نه سال و شش ماه داشت ، جز اين نيز گفته‌اند .\r\nمأمون ابراهيم بن مهدى عموى خود را كه بنام ابن شكله معروف بود هجا گفت . مأمون اظهار تشيع ميكرد و ابن شكله مدعى تسنن بود ، مأمون گفته بود :\r\n« اگر خواهى كه مرجى را پيش از مرگ مرده ببينى ، بنزد او ياد على كن و بر پيمبر و خاندان او درود فرست . » و ابراهيم بجواب و رد او گفته بود : « وقتى شيعه سخنى\r\n\r\n","description":"","footnote":"","page_name":" 418 ","page_number":426},
  {"content":"\r\n\r\nرا مبهم گويد و خواهى كه راز دل خويش را بگويد به پيمبر و دو يار و وزيرش كه گورشان مجاور اوست درود بفرست . » ابراهيم بن مهدى با مأمون اخبار نكو دارد كه در كتاب الاخبار ابراهيم بن مهدى هست .\r\nيك روز ابو دلف قاسم بن عيسى عجلى پيش مأمون رفت ، مأمون به دو گفت :\r\n« اى قاسم ، اشعارى كه در وصف جنگ گفته‌اى و لذتى را كه از آن ميبرى و بىعلاقگىاى كه به زنان آوازه خوان دارى بسيار نيكوست » گفت : « اى امير مؤمنان كدام اشعار ؟ » گفت : « اين سخن كه گفته‌اى : « كشيدن شمشير و شكافتن صفها و بهم زدن خاك و زدن سرها » آنگاه مأمون گفت : « اى قاسم ، دنبالهء آن چيست ؟ » گفت :\r\n« چنين است : در ميان غبار و پرچمها كه مرگ را در سر نيزه‌ها نمودار مىكند ، فرو رفتن ، در آن حال كه عروس مرگ ميان شعله‌ها دندان خود را مينمايد و با فرزندان خود كه گوئى پرتو صبح بر آنها افتاده است خرامان ميآيد . ساكت است اما وقتى بسخنش آرند سخن كند ، سرسخت است و با مردم سرسخت ، سرسختى كند . اگر از او خواستگارى كند بجاى مهر خويش سرها گيرد كه فرو ريخته باشد . اين از زنان آوازه خوان و شرابخوارى در روز بارانى خوشتر است ، من پسر شمشير و همدم سپر و همراز حوادث و همراه مرگم . » سپس گفت : « اى امير مؤمنان اين لذتى است كه من از جنگ دشمنان تو دارم ، نيروى من با دوستان توست و دستم همراه توست اگر كسى از شرابخوارى لذت برد من بجنگ و تصادم متمايلم . » گفت : « اى قاسم ، اگر اين گونه اشعار مناسب تو باشد و لذت تو در اين باشد براى شب زنده داران چه جاى سخن گذاشته‌اى ؟ » گفت : « اى امير مؤمنان كدام گفتار ؟ » گفت : « آنجا كه گفته‌اى : « اى خفته كه چشم مرا بيدار واگذاشته‌اى ، خواب خوش بر تو گوارا باد ، خدا داند كه چهرهء تو در دل من آتش افروخته است . » گفت : « اى امير مؤمنان غفلتى بود كه پس از بيدارى آمده . آن سخن از پيش بوده و اين از پس آن آمده است . » گفت : « اى قاسم ، اين سخن را چه نيكو گفته‌اند : « روزگار را بخاطر تو مذمت\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nميكنم ولى شب‌ها در آنچه ميان ما بوده معذور نيست . وقتى ميان عاشقان جز سخن گذشته چيزى نباشد انديشه كهنه مىشود . » ابو دلف گفت : « اى امير مؤمنان اين سخن را سيد هاشمى و پادشاه عباسى گفته و نكو گفته است . » گفت : « چگونه بيقين دانستى و بطور قطع گفتى كه من گويندهء اين سخنم و ترديد نكردى ؟ » گفت : « اى امير مؤمنان شعر فرشى پشمين است و هر كه مو ( شعر ) را با پشم پاكيزه بياميزد رونق آن بيشتر و جلوهء آن نمودارتر شود . » .\r\nمأمون ميگفت : « همه چيز را توان بخشيد مگر از سلطنت بدگوئى كردن يا راز را فاش كردن يا متعرض حرم شدن . و هم او ميگفت : « جنگ را هر چه توانى عقب انداز و چون ناچار شدى آخر روز جنگ انداز » و گويند اين سخن از انوشيروان است . و هم مأمون ميگفت : « تدبير نتواند كارى را كه رو به اقبال دارد به ادبار برد و كارى را كه رو به ادبار دارد به اقبال آرد . » وقتى ملك بر مأمون قرار گرفت گفت : « خوش است اگر نابود نميشد ، نكو ملكى است اگر از پس آن هلاك نبود ، سرورى است اگر غرور نبود روزى خوش است اگر بما بعد آن اعتماد بود . » و هم او ميگفت : « گشاده روئى منظرى جالب است و خوئى روشنى آور است كه دلها را خوش كند و الفت آرد ، فضيلتى است كه همه از آن بهره برند و ستايش آن عام شود ، هديهء آزادگان است و سر حسنات است و وسيلهء جلب مقام است و بهترين صفات و وسيلهء جلب رضاى همگان است و كليد محبت دلهاست . » و هم او ميگفت : « سالار مردم در اين جهان بخشندگانند و در آن جهان پيمبرانند . فراخدستى براى كسى كه از آن بهره نگيرد چون غذائى است كه بر ناودان بخل نهاده‌اند .\r\nمن از اين روش بيزارم ، اگر راهى بود نميرفتم و اگر پيراهنى بود نميپوشيدم » .\r\nروزى مأمون در مراسم عقد يكى از خاندان خويش حضور داشت ، يكى از حاضران از او خواست تا سخنى گويد ، گفت : « ستايش خاص خداست و فقط خدا را ستايش بايد كرد و درود بر پيمبر برگزيدهء خدا باد ، بهترين چيزى كه بدان عمل\r\n\r\n","description":"","footnote":"","page_name":" 420 ","page_number":428},
  {"content":"\r\n\r\nكنند كتاب خداست و خدا فرمود : « عزبان و غلامان و كنيزان شايسته‌تان را جفت دهيد ، اگر تنگدست باشند خدا از كرم خويش توانگريشان كند كه خدا وسعت بخش و داناست » اگر در كار نكاح جز همين اثر خوب و سنت متبع نبود كه مايهء الفت دور و نزديك است مردم توفيقمند و بصير و عاقل و دانا بدان رو ميكردند فلانى را ميشناسيد و نسبت او را ميدانيد از دختر شما فلانه خواستگارى كرد و فلان مقدار بصداق او داده پس وساطت ما را بپذيريد و بخواستگار ما زن بدهيد و سخن نكو گوييد كه ستايش و پاداش ببينيد ، اين سخن را ميگويم و براى خودم و شما استغفار ميكنم . » .\r\nثمامة بن اشرس گويد : « روزى پيش مأمون بوديم يحيى بن اكثم بيامد و حضور مرا خوش نداشت ، در بارهء فقه گفتگو كرديم ، يحيى در بارهء مسأله‌اى كه بميان آمده بود گفت : « اين گفتهء عمر بن خطاب و عبد الله بن مسعود و ابن عمر و جابر است . » گفتم : « همه خطا كرده‌اند و از وجه دلالت غافل مانده‌اند . » يحيى اين سخن مرا سخت بزرگ گرفت و گفت : « اى امير مؤمنان اين همه اصحاب پيمبر صلى الله عليه و سلم را تخطئه مىكند » مأمون گفت : « سبحان الله ، اى ثمامه اينطور است ؟ » گفتم :\r\n« اى امير مؤمنان اين شخص نميداند چه ميگويد . » سپس رو به دو كردم و گفتم : « مگر تو نميگوئى كه حق بنزد خدا عز و جل يكيست ؟ » گفت : « چرا ؟ » گفتم : « بنابر اين معتقدى كه نه نفر خطا كرده‌اند و دهمى درست گفته است و من گفته‌ام دهمى نيز خطا كرده است . پس اعتراض تو به چيست ؟ » گويد مأمون به من نگريست و تبسم كرد و گفت : « ابو محمد نميدانست كه تو چنين جواب ميدهى ؟ » يحيى گفت : « چطور ؟ » گفتم : « مگر تو نميگوئى حق يكى است ؟ » گفت : « چرا ؟ » گفتم : « آيا خدا عز و جل چنان مىكند كه يكى از اصحاب پيمبر صلى الله عليه حق نگويد ؟ » گفت : « نه . » گفتم :\r\n« آيا كسى كه با آن يك نفر گويندهء حق مخالف است به نظر تو در بارهء حق خطا كرده است ؟ » گفت : « بله . » گفتم : « پس تو نيز همين را ميگوئى كه بر من عيب گرفتى و\r\n\r\n","description":"","footnote":"","page_name":" 421 ","page_number":429},
  {"content":"\r\n\r\nاعتراض كردى ، دليل من درست تر است كه آنها را به ظاهر خطا كار ميدانم ولى همگى بنزد خدا بر صوابند و به حق رسيده‌اند و من بسبب خلافى كه در ميان است آنها را تخطئه كرده‌ام و گفتار يكى را بدليل گرفته‌ام و مخالف را خطا كار شمرده‌ام اما تو كسى را كه مخالف رأى توست به ظاهر و هم بنزد خدا عز و جل خطا كار ميدانى . » .\r\nوقتى واردان كوفه به بغداد آمدند و بحضور مأمون ايستادند ، مأمون از آنها رو بگردانيد . پيرى از آنها گفت : « اى امير مؤمنان ، دست تو بيش از هر دست ديگر شايستهء بوسيدن است كه در نكو كارى پيشتر و از بدكارى بدور است و عفو تو يوسف وار است كه ملامت آن اندك است ، هر كه براى تو بدى خواهد خدا او را طعمهء شمشير تو و آوارهء ترس و ذليل دولت تو كند ، مأمون گفت : « اى عمرو ، سخنگوى آنها سخنگوئى نكوست حوائج آنها را انجام بده . » و انجام شد .\r\nثمامة بن اشرس گويد « در بارهء ده تن از اهل بصره كه معتقد مانى و قائل نور و ظلمت بودند براى مأمون خبر آورده بودند و او بگفت تا همه را كه نامشان يكايك گفته شده بود پيش وى آرند . وقتى آنها را فراهم آوردند طفيلى آنها را بديد و با خود گفت اينها را بسور مىبرند و با آنها به راه افتاده و از كارشان خبر نداشت .\r\nگماشتگان آنها را بكشتى نشاندند ، طفيلى گفت : بگردش ميروند و با آنها بكشتى نشست ، آنگاه بند آوردند و همه را در بند كردند طفيلى را نيز بند نهادند ، طفيلى گفت : « طفيلى شدن كار مرا به بند كشيد » آنگاه رو به پيران كرد و گفت : « قربانتان شوم شما كيستيد ؟ » گفتند : « تو كيستى كه جزو ياران ما نبوده‌اى ؟ » گفت : « به خدا نميدانم من يك طفيلى هستم ، امروز از خانه بيرون آمدم و شما را با وضع نكو بديدم و گفتم پيران و سالخوردگان و جوانان براى مهمانى فراهم آمده‌اند و با شما به راه افتادم چنان كه يكى از شما هستم ، به اين زورق آمديد ديدم فرش شده و - سفره‌هاى پر و انبانها و سبدها ديدم ، گفتم بگردش قصر و باغى ميرويد ، روزى مبارك است و خرسند شدم ، ولى اين گماشته آمد و شما را بند نهاد و مرا نيز بند نهاد و عقلم\r\n\r\n","description":"","footnote":"","page_name":" 422 ","page_number":430},
  {"content":"\r\n\r\nبرفت ، بگوييد قصهء شما چيست ؟ » همه بخنديدند و مسرور شدند و گفتند : « اكنون بشمار ما آمده‌اى و بندت نهاده‌اند ، ما پيرو مانى هستيم كه حال ما به مأمون خبر داده‌اند ، اكنون ما را پيش او مىبرند كه از كار ما ميپرسد و از مذهبمان تحقيق مىكند و ميگويد توبه كنيم و از مذهب مانى بگرديم و در اين زمينه امتحانمان مىكند .\r\nاز جمله اينست كه تصوير مانى را بما نشان ميدهد و ميگويد آب دهن بر آن بيندازيم و از او بيزارى كنيم و ميگويد كه يك دراج را كه پرنده‌اى آبى است بكشيم ، هر كه دستور او را بپذيرد نجات يابد و هر كه نپذيرد كشته شود . وقتى ترا بخوانند و بمعرض امتحان آرند حقيقت حال و اعتقاد خود را چنان كه ميتوانى بگو . ميگوئى طفيلى هستى و طفيلى قصه‌ها و خبرها ميداند اكنون در اين سفر تا بغداد از قصه‌ها و حوادث مردم براى ما نقل كن . » وقتى به بغداد رسيدند و آنها را پيش مأمون بردند نام آنها را يكى - يكى ميخواند و از مذهبش ميپرسيد و اسلام بر او عرضه ميكرد و بمعرض امتحان ميآورد و ميگفت از مانى بيزارى كند و صورت مانى را به دو نشان ميداد و ميگفت آب دهان بر آن اندازد و بيزارى كند ، آنها نيز دريغ ميكردند و عرضهء شمشير ميشدند . وقتى از كار آن ده نفر فراغت يافت و طفيلى رسيد شمارهء آن گروه كامل شده بود ، مأمون به گماشتگان گفت : « اين كيست ؟ » گفتند : « به خدا نميدانيم ، او را با اين جماعت ديديم و او را نيز بياورديم . » مأمون به دو گفت : « قصهء تو چيست ؟ » گفت : « اى امير مؤمنان زنم طلاقى باشد اگر از گفتار آنها چيزى بدانم من يك مرد طفيلى هستم . » و قصهء خويش را از اول تا آخر براى او بگفت . مأمون بخنديد و صورت مانى را به دو نشان داد كه لعن كرد و از او بيزارى نمود و گفت : « بدهيد تا روى آن كثافت كنم . به خدا من نمى - دانم مانى كيست . يهودى بوده يا مسلمان بوده است . » مأمون گفت به جهت اينكه در كار طفيلى شدن افراط كرده و خويشتن را بخطر افكنده تنبيهش كنند ولى ابراهيم ابن مهدى كه جلو مأمون ايستاده بود گفت : « اى امير مؤمنان گناه او را به من ببخش من نيز قصه‌اى جالب در بارهء طفيلىگرى كه براى خودم رخ داده براى تو نقل ميكنم »\r\n\r\n","description":"","footnote":"","page_name":" 423 ","page_number":431},
  {"content":"\r\n\r\nگفت : « بگو . » ابراهيم گفت : « اى امير مؤمنان روزى برون شدم و در كوچه‌هاى بغداد ميگشتم تا به جائى رسيدم و از يك طبقهء خانهء مرتفعى بوى ادويه شنيدم و رايحهء ديگهاى غذا بلند بود و دلم هوس كرد .\r\nپيش خياطى ايستادم و گفتم : « اين خانهء كيست ؟ » گفت : « از يك تاجر بزاز است . » گفتم : « اسمش چيست ؟ » گفت : « فلان پسر فلان » سر به طرف آن طبقه بلند كردم ، ديدم دست و ساعدى از پنجره بيرون آمد كه زيباتر از آن نديده بودم و زيبائى دست و ساعد اى امير مؤمنان بوى غذا را از ياد من ببرد . مبهوت ماندم و عقلم برفته بود . بخياط گفتم : « صاحب خانه نبيذ مىخورد ؟ » گفت : « بله و گمان ميكنم امروز مهمان دارد و جز با تاجرانى نظير خود هم‌نشينى نميكند . » ، در اين اثنا دو مرد موقر سواره از سر كوچه رسيدند ، خياط به من گفت : « اينها همنشينان او هستند . » گفتم : « اسم و كنيهء آنها چيست ؟ » گفت : « فلان پسر فلان » من اسب خود را را پيش راندم و پايين آنها جا گرفتم و گفتم « قربان شما بروم ابو فلان منتظر شماست » و با آنها برفتم تا بدر رسيدند و مرا جلو انداختند ، من وارد شدم آنها نيز وارد شدند ، صاحب منزل كه مرا بديد يقين كرد كه من با آنها آشنائى دارم ، خوش آمد گفت و مرا در صدر مجلس نشانيد . آنگاه اى امير مؤمنان سفره انداختند و نانى پاكيزه در آن بود غذاها را آوردند و مزهء آن از بويش بهتر بود ، با خود گفتم : « غذاها را خوردم دست و ساعد مانده است » غذا را برچيدند و دست بشستم و به مجلس انس رفتيم كه مجلسى نكو بود و فرشى عالى داشت ، صاحب مجلس با من سر لطف داشت و روى سخنش با من بود و آن دو شخص يقين داشتند كه من با وى آشنائى دارم اما اين حسن رفتار او بدان جهت بود كه تصور ميكرد من با مهمانانش آشنائى دارم .\r\nوقتى چند پيمانه نوشيديم ، كنيزكى پيش ما آمد كه چون شاخ‌تر مىچميد .\r\nبدون خجلت سلام كرد و مخده‌اى براى خود آماده كرد ، عودى بياوردند و در كنارش نهادند . پنجه به عود زد و من از پنجه‌زدنش مهارتش را تشخيص دادم ، آنگاه\r\n\r\n","description":"","footnote":"","page_name":" 424 ","page_number":432},
  {"content":"\r\n\r\nآواز خواندن آغاز كرد و شعرى بدين مضمون خواند : « ديده‌ام او را تصور كرد و چهره‌اش متأثر شد و اثر تصور من بجا ماند ، دست من با او مصافحه كرد و دستش متأثر شد و از تماس دست من در انگشتان او فرو رفتگيى بجا ماند ، تصورش از خاطر من گذشت و او را مجروح كردم ، نديده بودم كه فكر چيزى را مجروح كند . » به خدا اى امير مؤمنان خاطرم بهيجان آمد و از نكوئى آواز و مهارت او بطرب آمدم آنگاه شعرى ديگر خواند بدين مضمون : « به دو اشاره كردم كه آيا از عشق من خبر دارى ، با گوشهء چشم جواب داد كه من بر سر پيمان استوارم و نخواست راز خود را علنى كند . » و من فرياد زدم : « زنده باشى . » و چنان طربناك شدم كه اختيارم از كف برفت و او باز شعرى بدين مضمون خواند : « آيا عجب نيست كه من و تو در يك خانه باشيم و خلوت نكنيم و سخن نكنيم ، فقط چشمها از عشق شكايت كند و آتش در دلها فروزان باشد و همهء سخن ما اشارهء دهانها و غمزهء ابروها و بهم خوردن پلكها و اشارهء دستها باشد ؟ » .\r\nبه خدا اى امير مؤمنان از مهارت وى در آواز و درك معنى شعر حسد بردم كه دستگاه را تمام و بىعيب خواند ، به دو گفتم : « يك چيز ديگر مانده است وى خشمگين شد و عود خود را به زمين زد و گفت : « از كى پر مدعاها را در مجلس خودتان راه ميدهيد ؟ » من از رفتار خودم پشيمان شدم و ديدم كه آن جمع نسبت به من متغير شدند گفتم : « عود اينجا هست ؟ » گفتند : « بله . » عودى براى من آوردند و آن را كوك كردم و شروع به خواندن نمودم و شعرى بدين مضمون خواندم : « چرا منزلها جواب غمزده‌اى را نميدهند آيا كر شده‌اند يا مدتى گذشته و يا فراموش شده‌ايم ، ساكنان منزلها برفته‌اند اگر آنها بميرند ما نيز بميريم و اگر زنده باشند ما نيز زنده خواهيم بود . » هنوز اين شعر را بسر نبرده بودم كه كنيز بيامد و روى پاى من افتاد و پايم را بوسيد و ميگفت : « آقاى من ، عذر مرا بپذير من هرگز نشنيده‌ام اين آواز را كسى مانند تو بخواند . » آقاى او و حاضران بپاخاستند و مانند او پاى مرا ببوسيدند\r\n\r\n","description":"","footnote":"","page_name":" 425 ","page_number":433},
  {"content":"\r\n\r\nو همگى بطرب آمدند و شراب خواستند و جامهاى بزرگ نوشيدند . من باز آواز خواندن آغاز كردم و شعرى بدين مضمون خواندم : « ترا به خدا روز را بسر ميبرى و مرا كه چشمم از ياد تو خونبار است ياد نميكنى ، از بخل او در مقابل سماحت خودم به خدا شكايت ميكنم كه من عسل مىدهم و در مقابل حنظل نصيبم مىشود . قلب مرا كه كشته‌اى پس بده و آن را واله و بىبهره از خود وامگذار . از اينكه با من بيگانگى مىكند به پيشگاه خدا شكايت ميبرم و تا زنده‌ام در بند عشق او خواهم بود . » و آن جمع چنان بطرب آمدند كه بيم كردم عقل خود را از دست بدهند .\r\nچندى خاموش ماندم و چون آرام گرفتند خواندن آغاز كردم و شعرى بدين مضمون خواندم : « اين عاشق تو به رنج خود مشغول است و اشك او به تنش روانست ، بدستى راحت خويش از خدا ميخواهد و دستى ديگر را روى جگر نهاده است . كى عاشق واله رنجورى را ديده كه مرگ خويش را در چشم و ديده دارد » كنيز بنا كرد فرياد زدن : « زنده باشى به خدا آواز خواندن اينست . » آن گروه مست شده و عقل خويش از دست داده بودند . صاحب منزل در مقابل شراب مقاومت داشت و دو همنشين او بمقاومت كمتر از او بودند . وى بغلامان خود گفت تا همراه غلامان آنها هر دو را بمنزلشان برسانند . من با وى بماندم و چند پيمانه بنوشيديم گفت « آقاى من به خدا همهء ايام گذشتهء من كه ترا نميشناخته‌ام تلف شده است ، تو كيستى ؟ » و همچنان اصرار كرد تا نام خود را با او بگفتم . برخاست و سر مرا ببوسيد و گفت : « آقاى من حقا ادبى چنين شايستهء كسى مانند توست ، من امروز در حضور خلافت بسر ميبرده‌ام و نميدانسته‌ام . » آنگاه از قصهء من پرسيد كه چرا ناشناس بخانهء او آمده‌ام من موضوع غذا و دست و ساق را با او بگفتم ، يكى از كنيزان خود را صدا زد و گفت :\r\n« به فلان كنيز بگو پائين بيايد » همچنان كنيزكان خود را پيش من آورد كه دست آنها را ميديدم و ميگفتم : « اين نيست . » .\r\nعاقبت گفت : « به خدا كسى جز مادر و خواهر من نمانده است آنها را نيز\r\n\r\n","description":"","footnote":"","page_name":" 426 ","page_number":434},
  {"content":"\r\n\r\nپيش تو ميآورم » و من كه از بزرگوارى و پر حوصلگى او بتعجب بودم گفتم « قربانت شوم ، خواهر را پيش از مادر بيار شايد هم او باشد » گفت : « راست ميگوئى . » و چنين كرد . وقتى دست او را بديدم گفتم « قربان ، خودش است . » وى بغلامان خود گفت تا ده تن از مشايخ همسايه را حاضر كنند آنگاه دو كيسه كه بيست هزار درم در آن بود پيش من نهادند و او گفت : « اين خواهر من فلانى است و من شما را بشهادت ميگيرم كه او را بآقايم ابراهيم بن مهدى بزنى دادم و از جانب وى بيست هزار درم مهر او كردم و او نيز رضا داده و نكاح را پذيرفته است » آنگاه يك كيسه را به خواهر خود داد و كيسهء ديگر را ميان مشايخ پخش كرد ، من به آنها گفتم : « بايد ببخشيد كه فعلا بيش از اين در دسترس نبود . » آنها نيز بگرفتند و برفتند . آنگاه گفت : « آقاى من ، اطاقى آماده كنم كه با زن خود بخوابى . » به خدا اى امير مؤمنان بزرگوارى و پر حوصلگى او مرا مجذوب كرد ، گفتم : « عماريى حاضر ميكنم و او را به منزل خودم ميبرم . » گفت : « هر چه ميخواهى بكن » من نيز عماريى آماده كردم و خواهر او را به منزل خويش آوردم ، به خدا اى امير مؤمنان آنقدر جهاز براى من آورد كه در خانه‌هايم جا نميگرفت . » مأمون از بزرگوارى اين شخص شگفتى كرد و طفيلى را آزاد كرد و جايزهء نكو داد و به ابراهيم گفت تا آن شخص را بيارد و بعدها جزو خواص و ياران مأمون شد و با او در كار نديمى و غيره احوال نكو داشت .\r\nمبرد و ثعلب نقل كرده‌اند كه روزى كلثوم عتابى بر در مأمون ايستاده بود كه يحيى بن اكثم بيامد ، عتابى گفت : « اگر مقتضى ديدى حضور مرا امير مؤمنان خبر بده . » يحيى گفت : « من حاجب نيستم » گفت : « ميدانم ولى تو مردى صاحب فضيلتى و صاحب فضيلت ديگران را كمك مىكند » گفت : « اين كار من نيست » گفت : « خداوند ترا نعمت و مقام داده است و اگر شكر آن بدارى افزون شود و اگر كفران كنى كاسته شود ، من امروز براى تو از خودت بهترم كه ترا بكارى دعوت ميكنم كه\r\n\r\n","description":"","footnote":"","page_name":" 427 ","page_number":435},
  {"content":"\r\n\r\nفزونى نعمت تو در آن است و تو آن را نمىپذيرى ، هر چيزى زكاتى دارد و زكات مقام اينست كه براى حاجت‌مندان سودمند باشى » يحيى برفت و قصه را با مأمون بگفت ، عتابى را بحضور بردند ، اسحاق بن ابراهيم موصلى نيز پيش وى بود بگفت تا عتابى بنشيند و از احوال و كار او پرسيدن گرفت و او در جواب زبان آورى كرد و مأمون ظرافت او را بپسنديد و با وى شوخى آغاز كرد و پير مرد پنداشت كه او را تحقير ميكنند ، گفت : « اى امير مؤمنان مؤانست چنين مفت و آسان نيست . » .\r\nمأمون سخن او را بمعنى طلب بخشش گرفت و نگاهى به اسحاق كرد و بگفت تا هزار دينار بياوردند و آن را پيش عتابى نهاد ، آنگاه او را بصحبت خواند و اسحاق را وادار كرد تا او را دست بيندازد و اسحاق بنا كرد در هر باب كه او سخن ميگفت با او معارضه كند و چيزى بر سخنش بيفزايد . عتابى كه اسحاق را نمىشناخت از حاضر جوابى وى بشگفت آمد و گفت : « امير مؤمنان اجازه ميدهد اسم و نسب اين شخص را بپرسم ؟ » گفت : « بپرس » عتابى به اسحاق گفت « نام و نسب تو چيست » گفت : « يكى از مردمم و اسمم كل بصل است . » ( يعنى پياز بخور ) عتابى گفت :\r\n« نسبت را دانستم اما اسم تو معمول نيست و كسى كل بصل را اسم نميكند . » اسحاق گفت : « خيلى بى انصافى اسم تو كل ثوم است ( يعنى سير بخور ) ولى پياز از سير بهتر است » عتابى گفت : « خدايت بكشد چقدر با مزه‌اى كسى را بخوش صحبتى تو نديده‌ام امير مؤمنان اجازه ميدهد جايزه را كه به من داده است به او بدهم كه بر من غالب شده است ؟ » مأمون گفت : « جايزه مال خودت باشد ، ميگويم به او هم مانند آن جايزه بدهند » آنگاه اسحاق به منزل خويش رفت و عتابى بقيهء روز را در صحبت مأمون بسر برد .\r\nعتابى از سرزمين قنسرين و عواصم بود و در رقه كه جزو ديار مضر بود اقامت داشت و در علم و قرائت و ادب و معرفت و ترسل و سخندانى و كثرت محفوظات و دقت نظر و فصاحت زبان و مهارت بيان و آشنائى به آداب صحبت 427\r\n\r\n","description":"","footnote":"","page_name":" 428 ","page_number":436},
  {"content":"\r\n\r\n428 ملوك و نويسندگى و شيرين سخنى و حسن خط و قوت قريحه چنان بود كه بروزگار خود مانند فراوان نداشت . آورده‌اند كه وى گفته است : « زبان شخص دبير اوست و چهره‌اش حاجب اوست و همدم وى خود اوست . » و به همين مضمون شعرى گفته بود و هم از او نقل كرده‌اند كه گفته بود : « وقتى بحكومتى رفتى ببين دبير تو كيست ، زيرا آنها كه از تو دورند مقام ترا از دبيرت شناسند و هم عقل حاجب خويش را امتحان كن كه واردان پيش از آنكه تو را ببينند از رفتار حاجبت در بارهء تو قضاوت كنند ، همدم و نديم خويش را از مردم بزرگ انتخاب كن كه مرد را به همنشينانش قياس ميكنند . » .\r\nوقتى دبيرى با نديمى مفاخره كرد ، دبير گفت : « من يارم و تو سربار . من براى كارهاى جديم و تو براى شوخى ، من هنگام سختى به كار آيم و تو به وقت تفريح ، من بهنگام جنگ به كار آيم تو به وقت صلح . » نديم گفت : « من به وقت نعمت به كار آيم و تو به وقت نكبت ، من جزو خاصانم و تو اهل حرفه‌اى ، من مىنشينم و تو ميبايستى ، تو در قيد رسومى و من مونسم . تو را به انجام دادن حاجت وادارند و براى انجام دادن مقاصد من به زحمت اندازند . من شريك بزرگانم و تو كمك ايشان ، من همدم سرانم و تو ابزار دست ايشان ، مرا « نديم » از آن رو گفته‌اند كه از مفارقتم « ندامت » برند . » عتابى اخبار نكو و تأليفات شيرين دارد كه ذكر آن مخالف مقصود و خارج از اختصار است ، اين مختصر را نيز بمناسبت كلام ياد كرديم .\r\nجوهرى بنقل از عتبى از عباس ديگرى گويد مردى عريضه‌اى به مأمون نوشت و تقاضا كرد به او اجازه دهد و سخنش را بشنود . مأمون اجازه داد ، وى حضور يافت و سلام كرد ، مأمون گفت : « منظور خويش را بگو . » گفت : « امير مؤمنان بداند كه مصائب روزگار و حوادث ايام همهء آنچه را دنيا به من داده بگرفت ، اگر ملكى داشتم خراب شد و اگر نهرى بود مسدود شد و اگر خانه‌اى بود ويرانه گشت و هر چه بود و اكنون هيچ ندارم و قرض فراوان دارم و عيال و فرزند و كودكان\r\n\r\n","description":"","footnote":"","page_name":" 429 ","page_number":437},
  {"content":"\r\n\r\nخرد دارم و خودم پيرى فرتوتم كه از كوشش و كسب باز مانده‌ام و به نظر و توجه امير مؤمنان احتياج دارم . » گويد و در ضمن سخن بادى رها كرد و گفت : « اى امير مؤمنان اين نيز از عجايب و محنت روزگار است كه هرگز در جائى كه بايد ، اين كار از من سر نزده است » مأمون به همنشينان خود گفت : « كسى را از اين مرد پر دل تر و دليرتر و جسورتر نديده‌ام . » آنگاه بگفت تا پنجاه هزار درم به دو دادند .\r\nابو العتاهيه گويد : روزى مأمون مرا احضار كرد ، بحضور رفتم و او را سر فرو - هشته و انديشناك ديدم و نخواستم در اين حالت به دو نزديك شوم ، سر برداشت و با دست اشاره كرد كه نزديك بيا ، نزديك رفتم ، مدتى انديشه كرد سپس سر برداشت و گفت : « اى اسماعيل ، جان ملول مىشود و تازه ميجويد و تنهائى را خوش دارد ، چنان كه همدمى كسانرا خوش دارد . » گفتم : « بله اى امير مؤمنان و در اين باب شعرى گفته‌ام . » گفت : « چيست ؟ » گفتم : « جان خوش نباشد مگر آنكه پيوسته از جائى به جائى ديگر رود . » گفت : « نكو گفته‌اى ، بيشتر بگو . » گفتم : « استعداد گفتن ندارم . » و باقى روز را با او گذرانيدم و بگفت تا پولى به من دادند و بيرون آمدم .\r\nآورده‌اند كه مأمون يكى از خاصان خود را گفت كه بيرون شود و هر كه را در راه ديد ، پست باشد يا و الا مقام بحضور بيارد ، او نيز يكى از عوام را بياورد .\r\nمعتصم برادر مأمون و يحيى بن اكثم و محمد بن عمرو رومى نيز بحضور او بودند و هر يك از آنها ديگى بار كرده بودند ، محمد ابراهيم طاهرى به مرد عامى گفت :\r\n« اينان از خاصان امير مؤمنانند هر چه ميپرسند جوابشان بده » مأمون گفت : « در اين وقت كه هنوز سه ساعت از شب باقى است براى چه بيرون آمده‌اى ؟ » گفت :\r\n« مهتاب مرا فريب داد و صداى الله اكبر شنيدم و پنداشتم اذان است . » مأمون گفت :\r\n« بنشين . » و او بنشست . مأمون به دو گفت : « هر يك از ما ديگى بار كرده‌ايم از هر كدام به تو ميدهيم بچش و از خوبى و مزهء آن چيزى بگو . » گفت : « بياريد . » در يك سينى بزرگ از همهء ديگها بياوردند كه امتيازى از هم نداشت اما مطبوخ هر\r\n\r\n","description":"","footnote":"","page_name":" 430 ","page_number":438},
  {"content":"\r\n\r\nديك را نشان كرده بودند . مرد عامى از دست پخت مأمون بخورد و گفت : « زه » و سه لقمه بخورد و گفت : « اين مثل مشك است و طباخ آن حكيمى پاكيزه و ظريف و مليح است . » پس از آن از پختهء ديگ معتصم بچشيد و گفت : « به خدا گويى اين و اولى را يكى پخته است . » سپس از پختهء محمد بن عمرو رومى بخورد و گفت : « اين ديگ را طباخ پسر طباخ پخته و خوب پخته است . » پس از آن از ديگ يحيى بن اكثم بخورد و رو بگرداند و گفت : « آه مثل اينكه طباخ اين ديگ بجاى پياز در آن كثافت ريخته است . » حاضران سخت بخنديدند و شخص عامى بنشست و با آنها سخن كرد و لطيفه گفت و شوخى كرد و با وى سرگرم بودند . وقتى صبح بدميد مأمون به دو گفت : « قصهء امشب را با كسى نگوئى . » زيرا مأمون دانسته بود كه مرد عامى آنها را شناخته است و چهار هزار دينار به او جايزه داد و بگفت تا صاحبان ديگها نيز هر كدام بر حسب مقام خود چيزى به او بدهند و به دو گفت : « مبادا هرگز در چنين وقتى از خانه برون شوى . » گفت : « خدا كند شما هميشه طبخ كنيد و من زود از خانه درآيم . » از تجارت او پرسيدند و منزلش را بدانستند و از آن پس به خدمت مأمون در آمد و به جمع نديمان پيوست .\r\nابو عباد دبير كه از خواص مأمون بود گويد : مأمون به من گفت از جواب به سه كس فروماندم ، يكى پيش مادر ذو الرياستين رفته بودم كه او را تسليت گويم و گفتم : « غم او مخور و از نبودنش افسرده مباش كه خدا بجاى او فرزندى چون من به تو داده كه قائم مقام او باشد و هر رفتارى كه با او داشته باشى با من نيز داشته باش » وى بگريست و گفت : « اى امير مؤمنان چگونه از غم فرزندى كه موجب شده فرزندى چون تو داشته باشم افسرده نباشم . » يك بار نيز مردى را پيش من آوردند كه مدعى پيمبرى بود ، گفتم : « تو كيستى ؟ » گفت : « موسى بن عمران عليه السلام . » گفتم : « واى بر تو موسى بن عمران عليه السلام معجزه‌ها داشت كه پيمبرى وى به وسيلهء آن معلوم شد از جمله اينكه عصاى خويش بينداخت و حيله‌هاى ساحران را\r\n\r\n","description":"","footnote":"","page_name":" 431 ","page_number":439},
  {"content":"\r\n\r\nببلعيد . ديگر آن بود كه دست خويش را از گريبان برون ميكرد كه درخشان بود و همهء معجزاتى را كه موسى بن عمران آورده بود بر شمردم و گفتم : « اگر يكى از نشانه‌ها و معجزات او را براى من به يارى من اول كسم كه به تو ايمان خواهم آورد و گر نه ترا خواهم كشت . گفت : « راست ميگوئى اما من اين معجزات را وقتى آوردم كه فرعون ميگفت : « من خداى والاى شما هستم ، اگر تو نيز چنين بگويى من نشانه‌هائى را كه براى فرعون آورده بودم براى تو نيز خواهم آورد . » سوم اين بود كه مردم كوفه بشكايت از حاكم خود آمده بودند كه من از رفتار او راضى بودم ، با آنها گفتم من از رفتار حاكم باخبرم و فردا به استماع شكايت شما مىنشينم ، يكى را انتخاب كنيد كه از طرف شما در گفتگو شركت كند چون من ميدانم كه شما سخن بسيار ميگوييد . » گفتند : « ميان ما كسى كه شايستهء گفتگو با امير مؤمنان باشد نيست مگر يك نفر كه كر است ، اگر امير مؤمنان كرى او را تحمل كند كرم كرده است . » وعده دادم كرى آن شخص را تحمل كنم .\r\nفردا بيامدند ، بگفتم تا همه داخل شوند ، با شخص كر بيامدند ، وقتى پيش من رسيدند گفتم : « بنشينيد . » و با تشخيص گفتم : « از حاكم خودتان چه شكايت دارى ؟ » گفت « اى امير مؤمنان بدترين حاكم روى زمين است ، در اولين سالى كه او حاكم ما بود اثاث و لوازم خود را فروختيم ، در سال دوم املاك و ذخائر خود را فروختيم و در سال سوم از شهر خود برون شديم و از امير مؤمنان استمداد كرديم كه بشكايت ما برسد و كرم كند و او را معزول كند . » گفتم : « اى بىمادر ! دروغ ميگوئى اين حاكم مرديست كه رفتار او را مىپسندم و از ديانت او و طرز كارش راضى هستم و چون ميدانستم شما هميشه از حاكمتان ناراضى هستيد مخصوصا او را بحكومت شما انتخاب كرده‌ام . » گفت : « اى امير مؤمنان تو راست ميگوئى ، من دروغ گفتم ولى چرا حاكمى را كه از ديانت و امانت و عدل و انصافش رضايت دارى اين همه سال بما اختصاص داده‌اى و شهرهاى ديگر را كه از جانب خدا عز و جل مكلف بوده‌اى به كار\r\n\r\n","description":"","footnote":"","page_name":" 432 ","page_number":440},
  {"content":"\r\n\r\nآنها نيز توجه كنى از آن محروم داشته‌اى ، او را بشهرهاى ديگر نيز بفرست تا آنها نيز مانند ما از عدل و انصاف وى بهره‌مند شوند . » گفتم : « برخيز كه خدايت حفظ نكند او را از حكومت شما معزول كردم . » .\r\nيحيى بن اكثم ميگفت : « مأمون روز سه شنبه براى مباحثهء فقه مىنشست ، وقتى فقيهان و ديگر اهل مقالات كه طرف مباحثهء او بودند حضور مييافتند به اطاقى مفروش ميرفتند . به آنها گفته ميشد : « موزه‌ها را در آريد . » آنگاه خوانها حاضر ميشد ، به آنها مىگفتند : « بخوريد و بنوشيد و وضو را تجديد كنيد و هر كه موزه‌اش تنگ است در آرد و هر كه كلاهش سنگين است بگذارد . » وقتى فراغت مييافتند مجمرها ميآوردند كه بخور بسوزند و خوشبو شوند . آنگاه مأمون برون ميشد و آنها را پيش ميخواند تا نزديك او ميشدند و با آنها به وضعى نكو قرين انصاف و دور از تكبر مباحثه ميكرد و همچنان بودند تا آفتاب غروب ميكرد . آنگاه دوباره خوانها گسترده ميشد و غذا ميخوردند و ميرفتند . » گويد : يك روز نشسته بود كه على بن صالح حاجب بيامد و گفت :\r\n« اى امير مؤمنان يكى بر در ايستاده و لباس سپيد خشن بتن دارد كه دامن آن را بالا زده و ميخواهد براى مباحثه وارد شود . » من بدانستم كه يكى از صوفيان است و مىخواستم به او اشاره كنم كه اجازهء ورود به او ندهد ولى مأمون سخن آغاز كرد و گفت : « بگو بيايد . » .\r\nمردى كه دامن لباس خود را بالا زده بود و كفش خود را بدست داشت بيامد و يك طرف بساط ايستاد و گفت : « السلام عليكم و رحمت الله و بركاته . » مأمون گفت : « و عليك السلام » گفت : « اجازه ميدهى به تو نزديك شوم ؟ » گفت : « نزديك شو . » پس از آن گفت : « بنشين » او بنشست . آنگاه گفت : « اجازه ميدهى با تو سخن كنم ؟ » مأمون گفت : « هر چه ميدانى مايهء رضاى خداست بگو . » گفت : « به من بگو اينجا كه نشسته‌اى به اجتماع و رضاى مسلمانان نشسته‌اى يا به زور نشسته‌اى ؟ » گفت :\r\n« نه به اجتماع مسلمانان نشسته‌ام ، نه به زور ، پيش از من سلطانى بود كه كار مسلمانان\r\n\r\n","description":"","footnote":"","page_name":" 433 ","page_number":441},
  {"content":"\r\n\r\nرا به عهده داشت و مسلمانان خواه نا خواه به او تسليم شده بودند و او وليعهدى را از پس خويش به من و يكى ديگر داد و از حاجيانى كه در بيت الله الحرام حضور داشتند براى من و ديگرى بيعت گرفت كه آنها نيز خواه يا نا خواه بيعت كردند ، كسى كه همراه من براى او بيعت گرفته بودند براهى كه ميرفت رفت .\r\nو چون نوبت من رسيد بدانستم كه به اجتماع و رضايت مسلمانان مشرق و مغرب احتياج دارم ولى چون دقت كردم ديدم اگر از كار مسلمانان كناره گيرم كار اسلام آشفته مىشود و قلمرو آن بهم ميريزد و فتنه و هرج و مرج مىشود و كشاكش رخ ميدهد و احكام خدا سبحانه تعالى تعطيل مىشود و كسى به حج خانهء خدا نميرود و در راه او جهاد نميكند و سلطانى نخواهد بود كه مسلمانان را فراهم كند و آنها را به راه برد ، راهها بسته مىشود و كسى داد مظلوم را از ظالم نميگيرد و براى حفظ مسلمانان و جهاد با دشمنان اسلام و حفظ و دستگيرى اهل اسلام اين كار را به عهده گرفتم تا مسلمانان در بارهء يكى كه مورد رضايت همه باشد اتفاق كنند و من نيز كار را بدست او سپارم و مانند يكى از مسلمانان باشم و تو اى مرد از جانب من بجمع مسلمانان پيغام ببر كه هر وقت در مورد يكى هم سخن شدند و رضايت دادند من بنفع او از خلافت كناره ميگيرم . » گفت : « السلام عليكم و رحمت الله و بركاته » و برخاست .\r\nمأمون به على بن صالح حاجب دستور داد يكى را بدنبال او بفرستد كه ببيند كجا ميرود . وى نيز چنين كرد . آنگاه بازگشت و گفت : « اى امير مؤمنان يكى را فرستادم كه اين شخص را تعقيب كند ، وى بمسجدى رفت كه پانزده كس با سر و وضع و لباس همانند او آنجا بودند و به دو گفتند : « اين مرد را ديدى ؟ » گفت : « بله . » گفتند : « با تو چه گفت ؟ » گفت : « جز سخن نيكو چيزى نگفت ، به من گفت امور مسلمين را مضبوط ميدارد كه راههايشان امن باشد . و به كار حج و جهاد فى سبيل الله قيام مىكند و داد مظلوم از ظالم ميگيرد و احكام را اجرا مىكند و همين كه مسلمانان به كسى رضا دادند ، كار را به او تسليم مىكند و به نفع او كنار ميرود . » گفتند :\r\n\r\n","description":"","footnote":"","page_name":" 434 ","page_number":442},
  {"content":"\r\n\r\n« مانعى ندارد . » و پراكنده شدند » مأمون رو به من كرد و گفت : « اينها را به آسانى از سر وا كرديم » و من گفتم : « اى امير مؤمنان ستايش خدا را كه درستى و تدبير در گفتار و كردار را به تو الهام كرد . » .\r\nمسعودى گويد : « يحيى بن اكثم پيش از آنكه مناسبات او با مأمون محكم شود عهده‌دار قضاى بصره بود . به مأمون شكايت كردند كه او بسبب افراط در لواط ، اطفال آنها را فاسد كرده است . مأمون گفت : « اگر از احكام او عيبى بگيريد پذيرفته مىشود . » گفتند : « اى امير مؤمنان وى به بد كارى و ارتكاب گناهان كبيره مشهور است و در وصف امردان و طبقات و مراتب و اوصافشان سخنانى گفته كه معروفست . » مأمون گفت : « چه گفته است ؟ » قصيدهء او را كه شمه‌اى از مطالب منتسب به وى در آن بود بخواندند و از جمله اشعارى بدين مضمون بود : « چهار كسند كه گناهشان دل ميبرد و هر كه عاشقشان شود چشمش بيدار ميماند . يكى كه دنياى او در چهره‌اش جاى دارد او منافق است و آخرت ندارد . و ديگرى كه دنياى او گشوده است و پشت سر وى آخرتى فراوان است . و سومى كه هر دو را دارد دنيا و آخرت و چهارمى كه همه را تباه كرده است نه دنيا دارد و نه آخرت » مأمون اين سخنان را سخت ناپسند شمرد و گفت : « كى اين را شنيده است ؟ » گفتند : « اى امير مؤمنان از او مشهور و رايج است . » بگفت تا آنها را بيرون كردند و يحيى را از قضاوت بصره معزول كرد .\r\nابو نعيم در بارهء يحيى و اخبارى كه در بصره داشت شعرى بدين مضمون گفته است : « اى كاش يحيى از اكثم نميزاد . و قدمش به زمين عراق نميرسيد بچه بازترين قاضيى كه در عراق ديده‌ايم . كدام دوات است كه قلم وى بدان نرسيده و كدام دره است كه اسبش در آن نرفته است ؟ » پس از آن مدتى گذشت و يحيى بحضور مأمون پيوست و نديم وى شد . يك روز مأمون به دو گفت : « اى ابو محمد اين شعر از كيست كه گويد : « قاضيى داريم كه در بارهء زنا معتقد به حد است ولى در بارهء لواط عيبى نميبيند ؟ » گفت : « اى امير مؤمنان اين ابن ابى نعيم است كه ميگويد : « امير ما رشوه ميگيرد و\r\n\r\n","description":"","footnote":"","page_name":" 435 ","page_number":443},
  {"content":"\r\n\r\nحاكم ما لواط مىكند و سالار آنها سالار بدى است . قاضيى داريم كه در بارهء زنا معتقد به حد است ولى در بارهء مرتكب لواط عيبى نمىبيند ، گمان ندارد تا امت حاكمى از خاندان عباس دارد ستم از ميان برخيزد . » مأمون لحظه‌اى از شرم سر به زير افكند و گفت ابن ابى نعيم را به سند تبعيد كنند .\r\nيحيى وقتى در سفر با مأمون سوار ميشد كمربند و قبا و شمشير و يراق داشت و هنگام زمستان قباى خز و كلاه سمور ميپوشيد ولى بى باكى وى در كار لواط چنان بود كه وقتى مأمون به دو فرمان داد كه دسته‌اى ترتيب دهد كه با وى سوار شوند و كارهاى وى را انجام دهند ، وى پانصد غلام بى ريش خوش صورت مرتب كرد كه مايهء رسوائى او شد و راشد بن اسحاق در بارهء دستهء يحيى شعرى بدين مضمون گفت : « دوستان من ، با تعجب جالبترين منظره‌اى را كه چشم من ديده است بنگريد ، دستهء سياهى كه در آن جز نكو چهرهء خوش چشم و ابرو با رو و موى خوش كه كمتر مو بچهره داشته باشد پذيرفته نميشود ، پيشرفت او در قبال همگنانش به قدر جمال او و زشتى آنهاست و قاضيى آنها را بجنگ ميبرد كه با نيزه ضربتهاى سخت مىزند ، با علم و حلم آنها را نه به طرف جنگ بلكه سلامت ميراند . . . و هم راشد در بارهء او گويد : « اميد داشتيم عدالت را آشكار ببينيم اما از پس اميد مأيوس شده‌ايم ، وقتى قاضى القضاة مسلمانان لواط مىكند چه وقت دنيا و مردم دنيا اصلاح ميشوند ؟ » .\r\nيحيى بن اكثم بن عمرو بن ابى رباح از اهل خراسان و از شهر مرو از قوم بنى تميم بود ، بسال دويست و پانزدهم كه در مصر بود مأمون بر او خشم گرفت و او را در حالى كه مغضوب بود به عراق فرستاد . وى در بارهء فروع و اصول فقه مصنفاتى داشت و كتابى بنام « التنبيه » به رد عراقيان نوشته بود و ميان او و ابو سليمان احمد - ابن ابى دواد مناظرات بسيار بود .\r\nوفات ابو عبد الله محمد بن ادريس بن عباس بن عثمان بن شافع بن سايب بن عبد الله بن عبد يزيد بن هاشم بن مطلب بن عبد مناف شافعى در ايام خلافت مأمون در\r\n\r\n","description":"","footnote":"","page_name":" 436 ","page_number":444},
  {"content":"\r\n\r\nماه رجب شب جمعه بسال دويست و چهارم بود و صبحگاه همانشب به خاك سپرده شد هنگام مرگ پنجاه و چهار سال داشت و سرى بن حكم كه در آن موقع امير مصر بود ، بر او نماز كرد . عكرمة بن بشير از ربيع بن سليمان مؤذن چنين نقل كرده است .\r\nمحمد بن سفيان بن سعيد مؤذن و ديگران نيز به همين مضمون از ربيع بن سليمان مؤذن نقل كرده‌اند . شافعى در مصر در جوار قبور شهيدان در مقبرهء بنى عبد الحكم و ميان قبور آنها به خاك رفت و طرف سر و نيز طرف پاى او يك ستون بزرگ سنگى بود و بالاى ستونى كه طرف سر بود اين عبارت را كنده بودند : « هذا قبر محمد ابن ادريس الشافعى امين الله » آنچه گفتيم در مصر مشهور است نسب شافعى با بنى هاشم و بنى اميه در عبد مناف بهم ميرسد زيرا وى از فرزندان مطلب بن عبد مناف است .\r\nپيمبر صلى الله عليه و سلم به دو انگشت بهم پيوستهء خويش اشاره كرده و فرموده بود :\r\n« ما و بنى عبد المطلب چنين هستيم . » و هنگام محاصرهء قرشيان بنى عبد المطلب نيز با بنى هاشم در شعب بودند . اين حديث را فقير بن مسكين از مزنى براى من نقل كرد .\r\nفقير از مزنى حديث روايت ميكرد و ما از فقير بن مسكين در شهر آسوان در صعيد مصر شنيديم كه ميگفت : مزنى گفت : « صبحگاه روزى كه شافعى وفات يافت پيش او رفتم و به دو گفتم : « اى ابو عبد الله چگونه‌اى ؟ » گفت : « از دنيا ميروم و از ياران مفارقت ميكنم و جام مرگ را مينوشم و نميدانم روحم ببهشت ميرود كه به دو تهنيت گويم يا بجهنم ميرود كه به دو تعزيت گويم . » و شعرى بدين مضمون خواند : « وقتى دلم سخت شد و كار بر من تنگ شد اميد عفو ترا نردبان خود كردم ، اى پروردگار من ، گناهم بنظرم بزرگ ميآمد و همين كه آن را با عفو تو قياس كردم ، عفو تو بزرگتر بود . » .\r\nو در همين سال مرگ شافعى يعنى سال دويست و چهارم ابو داود سليمان بن داود طيالسى در نود و يك سالگى در گذشت و هم در اين سال هشام بن محمد بن سائب\r\n\r\n","description":"","footnote":"","page_name":" 437 ","page_number":445},
  {"content":"\r\n\r\nكلبى وفات يافت .\r\nدر ايام مأمون يكى در بصره دعوى نبوت كرد و او را در بند آهنين پيش مأمون آوردند ، وقتى پيش روى او آمد مأمون به دو گفت : « تو پيمبر مرسل هستى ؟ » مرسل بمعنى فرستاده و هم به معنى آزاد و رهاست ، او با استفاده از معنى دوم و سوم گفت :\r\n« عجالتا كه در بندم . » گفت : « واى بر تو كى ترا فريب داد ؟ » گفت : « با پيمبران اين طور سخن نميگويند و به خدا اگر در بند نبودم ميگفتم جبرئيل دنيا را بسر شما خراب كند . » مأمون گفت : « دعاى بندى پذيرفته نميشود ؟ » گفت . « مخصوصا پيمبران وقتى در بند باشند دعاى آنها بالا نميرود . » مأمون بخنديد و گفت : « كى ترا به بند كرده است ؟ » گفت : « اينكه جلو روى تو است . » گفت : « ما بند از تو بر مىداريم و تو به جبرئيل بگو دنيا را خراب كند ، اگر اطاعت ترا كرد ما به تو ايمان ميآوريم و تصديق تو ميكنيم . » گفت : « خدا راست گفت كه فرمود تا عذاب اليم را نبينيد ايمان نميآوريد ، اگر ميخواهى بگو بردارند . » مأمون بگفت تا بند از او برداشتند ، وقتى از زحمت بند آسوده شد با صداى بلند گفت : « اى جبرئيل هر كه را ميخواهيد بفرستيد كه من با شما كارى ندارم ، غير من همه چيز دارد و من هيچ ندارم و جز زن فلانى كسى بدنبال مقاصد شما نميرود . » مأمون بگفت تا آزادش كنند و نيكى كنند .\r\nثمامة بن اشرس حكايت كند كه در مجلس مأمون حضور داشتم كه يكى را آوردند كه ادعا كرده بود ابراهيم خليل است ، مأمون به دو گفت : « هيچ كس را نشنيده‌ام كه نسبت به خدا جسورتر از اين باشد . » گفتم : « اگر امير مؤمنان مقتضى بداند به من اجازه دهد با او سخن كنم . » گفت : « هر چه ميخواهى بگو . » به دو گفتم :\r\n« فلانى ، ابراهيم برهان‌ها داشت » گفت : « برهان‌هاى او چه بود » گفتم : « آتش افروختند و او را در آن انداختند و آتش براى او خنك و سالم شد ، ما نيز آتشى ميافروزيم و ترا در آن مياندازيم ، اگر مانند ابراهيم براى تو خنك و سالم شد ، ايمان ميآوريم و تصديق تو ميكنيم . » گفت : « چيزى ملايمتر از اين بيار . » گفتم : « برهانهاى\r\n\r\n","description":"","footnote":"","page_name":" 438 ","page_number":446},
  {"content":"\r\n\r\nموسى عليه السلام . » گفت : « برهانهاى او چه بود ؟ » گفتم : « عصا را بينداخت و مارى شد كه دروغهاى ساحران را مىبلعيد و عصا را به دريا زد كه بشكافت و دستش بدون بيمارى درخشان بود . » گفت : « اين سخت‌تر است ، چيزى ملايمتر بيار » گفتم :\r\n« برهانهاى عيسى عليه السلام . » گفت : « برهانهاى او چه بود ؟ » گفتم : « زنده كردن مرده . » سخن مرا بريد و گفت : « بليهء بزرگتر آوردى مرا از برهانهاى اين معاف بدار » گفتم : « ناچار برهانهائى بايد . » گفت : « من از اين قبيل چيزى ندارم ، به جبرئيل گفتم : « مرا بسوى شيطانها ميفرستيد ، دليلى به من بدهيد كه با آن بروم و گر نه نخواهم رفت . » و جبرئيل عليه السلام نسبت به من خشمگين شد و گفت : « از همين حالا از بدى دم ميزنى ؟ اول برو ببين اين قوم با تو چه ميگويند » مأمون بخنديد و گفت : « اين از پيمبرانى است كه براى نديمى شايسته است . » .\r\nبسال يكصد و نود و هشتم مأمون برادر خود قاسم بن رشيد را از ولايت‌عهد خلع كرد . بسال صد و نود و نهم ابو السرايا سرى بن منصور شيبانى در عراق خروج كرد و كارش بالا گرفت ، محمد بن ابراهيم بن اسماعيل بن ابراهيم بن حسن بن - حسن بن على بن ابى طالب ملقب به ابن طباطبا نيز با وى بود . در مدينه نيز محمد بن سليمان بن داود بن حسن بن حسن بن على رحمهم الله قيام كرد . در بصره نيز على بن - محمد بن جعفر بن محمد بن على بن حسن بن على عليهم السلام و زيد بن موسى بن جعفر بن محمد بن على بن حسين بن على ( ع ) قيام كردند و بر بصره استيلا يافتند . در همين سال ابن طباطبا كه ابو السرايا كسانرا سوى او ميخواند وفات يافت و ابو السرايا محمد بن محمد بن يحيى بن زيد بن على بن حسين ( ع ) را بجاى او نهاد و باز در همين سال يعنى بسال يكصد و نود و نهم ابراهيم بن موسى بن جعفر بن محمد بن على بن حسن بن على ( ع ) در يمن ظهور كرد .\r\nبسال دويستم در ايام مأمون محمد بن جعفر بن محمد بن على بن حسين رحمهم - الله در مكه و نواحى حجاز ظهور كرد و كسانرا بجانب خويش خواند . فرقهء سبطيهء\r\n\r\n","description":"","footnote":"","page_name":" 439 ","page_number":447},
  {"content":"\r\n\r\nشيعه پيرو دعوت و قائل به امامت او هستند و فرقه‌ها شده‌اند . بعضى غلو كرده و بعضى معتدلند و بطريقهء اماميه رفته‌اند و ما در كتاب « المقالات فى اصول الديانات » و هم در كتاب « اخبار الزمان من الامم الماضية و الاجيال الخالية و الممالك الداثرة » در فن سىام از اخبار خلفاى بنى عباس و طالبيانى كه در ايام آنها ظهور كرده‌اند سخن كرده‌ايم . گويند اين محمد بن جعفر در آغاز كار و عنفوان جوانى دعوت محمد بن ابراهيم بن طباطبا رفيق ابو السرايا را رواج ميداد و چون ابن طباطبا محمد بن ابراهيم بن حسن بن حسن بمرد ، دعوت خويش را نمودار كرد و نام امير مؤمنان گرفت . هيچيك از كسانى كه از خاندان محمد قبلا و بعدا براى اقامهء حق قيام كرده بودند ، جز همين محمد بن جعفر عنوان امير مؤمنان به خود ننهاده بودند ، وى به واسطهء جمال و رونق و جلوه و كمالى كه داشت بنام ديباج نيز ناميده ميشد و در مكه و اطراف قصه‌ها داشت ، در همين سال او را پيش مأمون به خراسان بردند ، در آن هنگام مأمون در مرو بود و او را امان داد و با خويش به گرگان برد ، محمد بن جعفر در آنجا بمرد و به خاك رفت . و ما چگونگى وفات وى را با حوادث او و ديگر كسان از خاندان ابو طالب و جنگها كه در نواحى مختلف داشتند در كتاب « حدائق الاذهان فى اخبار آل ابى طالب و مقاتلهم فى بقاع الارض » آورده‌ايم .\r\nو هم بروزگار مأمون حسين بن حسن بن على بن حسين بن على ( ع ) معروف به ابن افطس در مدينه ظهور كرد . گويند وى در آغاز ، دعوت ابن طباطبا را رواج ميداد و چون ابن طباطبا بمرد كسان را به امامت خويش خواند و سوى مكه رفت و هنگامى كه مردم در منى بودند به آنها پيوست ، امير حاج داود بن عيسى بن موسى هاشمى فرار كرد و مردم سوى عرفه رفتند و بدون اينكه كسى از فرزندان عباس با ايشان باشد جانب مزدلفه حركت كردند . ابن افطس هنگام شب به موقف آمد آنگاه به مزدلفه رفت كه مردم امام جماعت نداشتند و با آنها نماز كرد ، آنگاه سوى منى رفت و قربان كرد و وارد مكه شد و همهء پوشش خانه را جز پارچهء قباطى سفيد كه بر آن\r\n\r\n","description":"","footnote":"","page_name":" 440 ","page_number":448},
  {"content":"\r\n\r\nبود ، فرو ريخت .\r\nبسال دويست ، حماد معروف به كندغوش بر ابو السرايا ظفر يافت و او را پيش حسن بن سهل آورد كه وى را بكشت و بر پل بغداد بياويخت . و ما خبر ابو السرايا و خروج او را با حوادثى كه در ضمن آن رخ داد و عبدوس بن محمد بن ابى خالد و سرداران ايرانى نژاد را كه همراه وى بودند بكشت و اردوگاه وى را بغارت داد ، همه را در كتاب اخبار الزمان آورده‌ايم .\r\nمسعودى گويد : بسال دويستم مأمون ، رجاء بن ضحاك و ساير خادم را پيش على بن موسى بن جعفر بن محمد بن على بن حسين بن على الرضا ( ع ) فرستاد كه او را بياورند . و او را محترمانه پيش مأمون بردند و هم در اين سال مأمون بگفت تا فرزندان عباس را از زن و مرد و كوچك و بزرگ شماره كنند و شمارشان سى و سه هزار بود .\r\nعلى بن موسى الرضا ( ع ) در مرو پيش مأمون رسيد و مأمون او را در منزلى شايسته جا داد ، آنگاه مأمون خواص ياران خود را فراهم آورد و گفت كه در فرزندان عباس و فرزندان على رضى الله عنهم نگريسته و هيچكس را از على بن موسى الرضا براى خلافت شايسته‌تر نديده است و به عنوان ولايت‌عهد با او بيعت كرد و نامش را بدينار و درهمها سكه زدند و دختر خود ام الفضل را به محمد بن على بن موسى به زنى داد و بگفت تا لباس و پرچم سياه را متروك كنند و بجاى آن لباس و پرچم سبز را باب كرد و جز اين تغييراتى آورد . وقتى اين خبر به فرزندان عباس كه در عراق بودند رسيد ، آن را سخت بزرگ شمردند ، زيرا بدانستند كه خلافت از ميان آنها برون خواهد شد .\r\nابراهيم بن موسى بن جعفر برادر رضا ( ع ) بفرمان مأمون سالارى حج را عهده دار شد ، همهء فرزندان عباس و ياران و پيروان ايشان كه در مدينة السلام بودند در كار خلع مأمون و تبعيت ابراهيم بن مهدى معروف به ابن شكله همداستان شدند و روز پنجشنبه نهم محرم سال دويست و دوم و بقولى بسال دويست و سوم با او بيعت كردند . بسال دويست و دوم ذو الرياستين فضل بن سهل در سرخس خراسان به غافلگيرى در حمام\r\n\r\n","description":"","footnote":"","page_name":" 441 ","page_number":449},
  {"content":"\r\n\r\nكشته شد و اين قضيه در خانهء مأمون در ضمن سفر عراق رخ داد . مأمون قضيه را سخت اهميت داد و قاتلان او را بكشت و سوى عراق رفت .\r\nعلى بن موسى الرضا ( ع ) در طوس بسبب خوردن انگور كه بسيار خورد و بقولى انگور زهر آلود بود درگذشت و اين در صفر سال دويست و سوم بود . مأمون بر او نماز كرد . و هنگام مرگ پنجاه و سه سال و بقولى چهل و هفت سال و شش ماه داشت .\r\nتولد وى بسال صد و پنجاه و سوم هجرى در مدينه رخ داده بود . مأمون ام حبيبه دختر خود را به زنى به على بن موسى الرضا ( ع ) داده بود كه يكى از دو خواهر ، زن محمد بن على بن موسى و ديگرى زن پدرش على بن موسى بود .\r\nدر ايام ابراهيم بن مهدى بغداد آشفته شد و رويبضيان كه سران عامه و پيروان ايشان بودند بشوريدند و خويشتن را مطوعه ناميدند . وقتى مأمون نزديك دار السلام رسيد ابراهيم بروز عيد قربان با مردم نماز كرد و روز دوم نهان شد و اين بسال دويست و سوم بود . مردم بغداد نيز او را خلع كردند . مأمون بسال دويست و چهارم به بغداد درآمد ، در آن وقت لباس سبز داشت و بعدا آن را تغيير داد و هنگامى كه طاهر بن حسين از رقه پيش وى آمد ، لباس سياه را تجديد كرد .\r\nبسال دويست و چهارم در بلاد مشرق قحطى بزرگ و در خراسان و جاهاى ديگر و با بود . و هم در اين سال بابك خرمى با ياران جاويدان بن شهرك در ديار بدين خروج كرد . سابقا در همين كتاب ضمن سخن از جبل فتح و باب و ابواب ورود راس كه سوى ديار بدين جريان دارد از ديار بابك كه جزو قلمرو آذربايجان و اران بيلقان است ، سخن آورده‌ايم .\r\nمأمون ديده و ران خود را بجستجوى ابراهيم بن مهدى كه ميدانست در بغداد نهان شده است بهر سو فرستاد و شب يكشنبه سيزدهم ربيع الاخر سال دويست و هفتم او را در لباس زنى بيافت كه دو زن نيز همراه او بود . حراس بن اسود در كوى معروف به طويل در بغداد او را گرفته بود ، او را پيش مأمون بردند و گفت : « ابراهيم\r\n\r\n","description":"","footnote":"","page_name":" 442 ","page_number":450},
  {"content":"\r\n\r\nچطورى ؟ » گفت : « اى امير مؤمنان قصاص وابسته به رأى صاحب خون است اما عفو به پرهيزگارى نزديكتر است ، هر كه بازيچهء زمانه شود و غرور بر او چيره شود و اسباب تيره‌بختيش آماده شود خويشتن را دستخوش حوادث روزگار كند . خدا ترا از همهء بخشندگان برتر نهاده است و گناه من از همهء گناهكاران بيشتر است . اگر مجازات كنى حق تو است و اگر ببخشى اقتضاى بزرگى تو است » گفت : « اى ابراهيم مىبخشم . » وى « الله اكبر » گفت و به سجده افتاد ، مأمون بگفت تا سرپوش زنانه‌اى را كه بسر داشت ، به سينه‌اش بياويزند تا مردم ببينند وى را بچه حالت دستگير كرده‌اند ، پس از آن بگفت تا او را چند روز در دار الحرس بداشتند تا مردم او را ببينند ، آنگاه وى را به احمد بن ابى خالد سپرد و از آن پس كه مدتى تحت نظر بود از او راضى شد و ابراهيم در اين باب اشعارى بدين مضمون گفت : « كسى كه فضايل را تقسيم كرد ، همه را در آدميزادگان به پيشواى هفتم داد ، آنكه صاحب دلها را فراهم مىكند دلها را بر تو فراهم آورده است و دوستى تو جامع همهء نيكيهاست كه تو همهء اعمال نيك را كه نفوس به انجام دادن آن قادر است انجام داده‌اى و كسى را كه بخشيدنى نبوده و كسى از او شفاعت نكرده است ، بخشيده‌اى . » .\r\nمأمون در شعبان سال دويست و نهم سوى فم الصلح رفت و خديجه دختر حسن بن سهل را كه پوران نام داشت به عقد خويش در آورد ، حسن در اين عقد آنقدر مال بپراكند كه هيچ پادشاهى در جاهليت و اسلام نپراكنده بود . وى بر هاشميان و سرداران و دبيران گويچه‌هاى مشك به اندازهء فندق پخش كرد كه درون آن كاغذها جاى داشت كه نام ملك‌ها و كنيزها و وصف اسبها بر آن بود و چون گويچه بدست كسى ميافتاد آن را باز ميكرد و ميخواند و چيزى به قدر اقبال و بخت خويش در آن مييافت ، و پيش ناظرى كه بدين كار گماشته شده بود ميرفت و ميگفت ملكى بنام فلان در ناحيهء فلان از قلمرو فلان و كنيزى بفلان نام و اسبى بفلان صفت از منست ، بساير مردم نيز دينار و درهم و نافه‌هاى مشك و پاره‌هاى عنبر بخش كرد و همهء\r\n\r\n","description":"","footnote":"","page_name":" 443 ","page_number":451},
  {"content":"\r\n\r\nمخارج مأمون و سرداران و همهء ياران و سپاهيان او را حتى مكاريان و حمالان و ملاحان و همهء كسان اردو را از تابع و متبوع و جيره خوار ، در مدت اقامت او بپرداخت و هيچكس در اردوگاه مأمون خوردنى يا عليق براى اسبان نخريد .\r\nوقتى مأمون ميخواست از راه دجله به طرف مدينة السلام باز گردد به حسن گفت : « اى ابو محمد حاجتى دارى ؟ » گفت : « بله اى امير مؤمنان ، ميخواهم كه مقام مرا در دل خويش محفوظ دارى كه حفظ آن را جز بكمك تو نتوانم كرد . » مأمون بگفت تا خراج يك سالهء فارس و ولايت اهواز را به دو دهند و شاعران و خطيبان در اين باب سخن بسيار گفتند ، از جملهء اشعار جالبى كه در اين زمينه گفته شد ، گفتهء محمد بن حازم باهلى بود : « جشن به حسن و پوران مبارك باد ! اى پسر هارون ببين دختركى را بچنگ آورده‌اى ؟ » وقتى اين سخن به مأمون رسيد گفت : « نميدانيم نيت بد يا خوب داشته است . » ابراهيم بن مهدى مدتها پس از دستگيرى يك روز پيش مأمون رفت ، مأمون به دو گفت اين دو نفر ، يعنى معتصم برادرش و عباس بن مأمون مرا بقتل تو ترغيب ميكنند . گفت : « در اين مورد با تو همين سخن بايد گفت كه آنها ميگويند اما تو از چيزى كه مايهء ترس است به انتظار چيزى كه مايهء اميد است چشم ميپوشى . » و شعرى بدين مضمون گفت : « مال مرا پس دادى و در بارهء آن بخل نكردى و پيش از اين نيز خون مرا مصون داشتى و من تلافى آن نتوانستم كرد كه از مرگ و فقر نجات يافته‌ام ، نكو كارى تو عذر اعمال مرا از حضور تو خواست و مرا ملامت نكردى . اينكه مرا معذور داشته‌اى چون شاهدى عادل بحضور تو از من دفاع مىكند . » ابراهيم بدورانى كه در بازارچهء غالب بغداد نهان ميزيست و انتقالها كه از جائى بجاى ديگر داشت و قصهء آن شب كه دستگير شد اخبار نكو و اشعار جالب دارد كه همه را در كتابهاى سابق خويش كه اين كتاب از پى آن آمده و تذكار آنست ، ياد كرده‌ايم .\r\nيوسف بن ابراهيم دبير رفيق ابراهيم بن مهدى كتابها تأليف كرده كه كتاب\r\n\r\n","description":"","footnote":"","page_name":" 444 ","page_number":452},
  {"content":"\r\n\r\n« المطببين مع الملوك فى المآكل و المشارب و الملابس و غير ذلك » و كتاب ابراهيم بن مهدى كه اقسام خبر دارد و كتابهاى ديگر از آن جمله است . از جمله اخبار نخبهء ابراهيم بهنگام جابجا شدن و نهان زيستن در بغداد حكايت او با مزين است و چنان بود كه وقتى بطوريكه از پيش در همين باب بگفتيم مأمون وارد بغداد شد و ديده - وران بطلب ابراهيم فرستاد و براى هر كه او را نشان دهند پولى گزاف تعيين كرد ابراهيم گويد : « در يك روز تابستان هنگام ظهر برون شده بودم و نميدانستم كجا روم تا بكوچهء بن بستى رسيدم و سياهى را بر در خانه‌اى بديدم پيش او رفتم و گفتم جائى دارى كه قسمتى از روز را در آنجا بسر برم ؟ » گفت : « بله . » و در را بگشود و من به اطاق وارد شدم كه حصيرى پاكيزه و متكاى چرمين تميز داشت ، وى مرا نگهداشت و در را به روى من بست و برفت ، پنداشتم كه او قصهء جايزه را شنيده و رفته است كه مرا تسليم كند در اين حال بودم كه بيامد و طبقى همراه داشت كه چيزهاى مورد حاجت از نان و گوشت و ديگ نو و لوازم آن با كوره‌اى پاكيزه و نو در آن بود ، به من گفت : « قربانت شوم من حجامتگرم و ميدانم كه چيزهاى من به نظر تو كثيف است ، اين چيزها را كه دست نزده‌ام بگير . » من كه سخت به غذا احتياج داشتم برخاستم و ديگى براى خودم پختم كه ياد ندارم چيزى خوشمزه‌تر از آن خورده باشم ، پس از آن به من گفت : « نبيذ ميخواهى ؟ » گفتم : « بد نيست . » و او همانطور كه در بارهء غذا كرده بود همه چيز تميز بياورد كه دست بدان نزده بود ، پس از آن به من گفت : « قربانت شوم اجازه ميدهى نزديك تو بنشينم و نبيذى بيارم و بشادمانى تو بخورم ؟ » گفتم : « بيا بنشين . » وقتى سه پيمانه بنوشيد داخل انبارى شد و عودى بياورد و گفت : « آقاى من ، حق من نيست كه بگويم آواز بخوانى ولى حرمت من بر تو واجب است . اگر خواهى ، بندهء خويش را مفتخر كنى و آواز بخوانى . » گفتم : « از كجا پنداشته‌اى كه من آواز ميدانم ؟ » با تعجب گفت : « سبحان الله تو معروفتر از آنى كه ترا نشناسم تو ابراهيم بن مهدى هستى كه مأمون براى كسى كه ترا نشان دهد\r\n\r\n","description":"","footnote":"","page_name":" 445 ","page_number":453},
  {"content":"\r\n\r\nصد هزار درم معين كرده است . » .\r\nگويد : « وقتى اين سخن بگفت عود را برگرفتم و همين كه خواستم بخوانم ، گفت : « آقاى من ، آيا چيزى را كه من پيشنهاد كنم ميخوانى ؟ » گفتم : « بگو . » پس سه آواز را كه من بهتر از همه كس ميخواندم پيشنهاد كرد . گفتم : « بسيار خوب ، مرا شناختى ، اين آوازها را از كجا ميدانى ؟ » گفت : « من خدمت اسحاق بن ابراهيم موصلى ميكردم و غالبا مىشنيدم از كسانى كه آوازى را نكو ميخوانند و ميدانند نام ميبرد و هرگز باور نميكردم كه آن را در منزل خودم بشنوم . » من براى او آواز خواندم و با او هم صحبت شدم و چون شب درآمد از پيش وى برون آمدم همراه خود كيسه‌اى داشتم كه مقدارى دينار در آن بود به دو گفتم : « اين را بگير و صرف حوائج خود كن ، و ان شاء الله تعالى بيشتر از اين پيش ما خواهى داشت . » گفت : « عجيب است به خدا من ميخواستم موجودى خودم را به تو بدهم و تقاضا كنم با قبول آن بزرگوارى كنى ، ولى مقام ترا بالاتر از اين دانستم . » وى چيزى از من نپذيرفت و بيامد تا مرا به جائى كه ميخواستم رسانيد و بازگشت و ديگر او را نديدم .\r\nبسال دويست و ششم در خلافت مأمون ، يزيد بن زادان واسطى كه بسال صد و هفدهم تولد يافته بود ، در هشتاد و نه سالگى درگذشت ، وى وابستهء بنى سليم بود و پدرش در مطبخ زياد بن ابيه و عبيد الله بن زياد و مصعب بن زبير و حجاج بن يوسف خدمت ميكرده است ابن يزيد از بزرگان اهل حديث بود و وفاتش در واسط عراق بود و هم در اين سال جرير بن خزيمة بن حازم و شيبة بن سوار مدنى و حجاج بن محمد اعور فقيه و عبد الله بن نافع صائغ مدنى وابستهء بنى مخزوم و وهب بن جرير و موصل بن اسماعيل و روح بن عباده درگذشتند . وفات هيثم بن عدى نيز در همين سال بود . در نسب وى سخن بود و شعرى بدين مضمون در بارهء او گفته بودند : « وقتى عدى را به بنى ثعل نسبت ميدهى دال را پيش از عين بيار » كه با تقديم دال عدى « دعى » به معنى مدعى -\r\n\r\n","description":"","footnote":"","page_name":" 446 ","page_number":454},
  {"content":"\r\n\r\nنسب مىشود . به سال دويست و نهم واقدى درگذشت ، وى محمد بن عمرو واقد وابستهء بنى هاشم مؤلف سيرت‌ها و جنگنامه‌ها بود و حديث او را سست شمرده‌اند .\r\nابن ابى الازهر گويد ابو سهل رازى از ديگران ، از واقدى نقل ميكرد كه من دو دوست داشتم كه يكى هاشمى بود و من سخت تنگدست بودم و عيد بيامد ، زنم گفت : « ما خودمان با بدبختى و رنج ميسازيم ولى غصهء بچه‌ها دل مرا پاره كرده كه آنها بچه‌هاى همسايه را مىبينند كه بمناسبت عيد لباس نو پوشيده‌اند و لباس آنها كهنه است ، خوب است چيزى بدست آورى كه براى آنها خرج كنى . » من به دوست هاشمى خود نوشتم كه هر چه ميتواند كمك كند ، وى يك كيسهء سر به مهر پيش من فرستاد و گفته بود كه هزار درم در آن هست ، هنوز بجاى خود قرار نگرفته بودم كه نامه‌اى از آن دوست ديگر به من رسيد كه از من كمك خواسته بود ، من كيسه را به همان صورت كه بود براى وى فرستادم و به مسجد رفتم و از شرم زنم شب را در آنجا بسر بردم ، وقتى پيش او رفتم رفتار مرا تأييد كرد و ملامتم نكرد ، در اين اثنا دوست هاشمى در حالى كه كيسه را به همان وضع كه بود همراه داشت ، بيامد و گفت : « راست بگو ، كيسه‌اى را كه براى تو فرستادم چه كردى ؟ » من نيز قصه را چنان كه رخ داده بود براى او بگفتم ، گفت : « من جز اين پول كه براى تو فرستادم هيچ نداشتم و بدوست خودمان نوشتم و كمك خواستم او نيز كيسهء مرا كه مهر خودم را داشت براى من فرستاد . » گويد : « يكصد درم از پول را به زنم دادم و باقيمانده را سه قسمت كرديم .\r\nخبر به مأمون رسيد و مرا بخواست ، قصه را براى او گفتم ، بگفت تا هفت هزار دينار به ما بدهند براى هر يك دو هزار دينار و براى زنم هزار دينار » واقدى در هفتاد و هفت سالگى بمرد .\r\nوفات يحيى بن زيد بن على بن حسين بن على نيز در همين سال به بغداد رخ داد و خبر او را سابقا در همين كتاب گفته‌ايم و هم در اين سال از هر سمان بمرد . وى در ايام بنى اميه دوست ابو جعفر منصور بود كه با هم به سفر رفته و حديث شنيده بودند ،\r\n\r\n","description":"","footnote":"","page_name":" 447 ","page_number":455},
  {"content":"\r\n\r\nمنصور با وى الفت داشت و مأنوس بود و بيشتر اوقات را با او ميگذرانيد ، وقتى خلافت به منصور رسيد از بصره پيش وى آمد ، منصور از حال زن و دخترانش پرسيد زيرا همه را به اسم ميشناخت و او را محترم داشت و نكوئى كرد و چهار هزار درم به دو داد و گفت ديگر بطلب بخشش پيش او نيايد ، وقتى يك سال بگذشت از هر پيش وى آمد ، منصور گفت : « مگر نگفته بودم بطلب بخشش پيش من نيائى ؟ » گفت : « فقط براى اين آمده‌ام كه به تو سلام گويم و رسم دوستى را تازه كنم . » گفت : « همينطور است كه ميگوئى » و بگفت تا چهار هزار درم به او دادند و گفت كه هرگز براى سلام يا بطلب بخشش پيش او نيايد .\r\nو چون سالى بگذشت باز پيش وى رفت و گفت : « براى آن دو كارى كه مرا از آن منع كرده بودى نيامده‌ام ، بلكه شنيده بودم امير مؤمنان بيمار شده است و به عيادت آمده‌ام . » گفت : « ميدانم كه فقط براى صله گرفتن آمده‌اى » و بگفت تا چهار هزار درم به او بدهند ، و چون سالى بگذشت دخترانش و زنش اصرار كردند و گفتند : « امير مؤمنان دوست توست ، پيش او برو . » گفت : « واى بر شما به او چه بگويم كه قبلا گفته‌ام : بطلب بخشش و براى سلام و عيادت آمده‌ام اين بار ديگر چه بهانه‌اى بيارم ؟ » ولى آنها اصرار كردند ، وى پيش منصور آمد و گفت : « بطلب كمك يا به قصد ملاقات يا عيادت نيامده‌ام بلكه آمده‌ام تا حديثى كه در فلان شهر از فلانى شنيديم از تو بشنوم كه از پيمبر صلى الله عليه و سلم در بارهء يكى از نامهاى خداى تعالى نقل كرد كه هر كس خدا را بدان بخواند دعايش پذيرفته و حاجتش برآورده شود » منصور به دو گفت : « بطلب آن نام مباش كه من آن را تجربه كرده‌ام و مستجاب نيست زيرا از وقتى پيش من آمده‌اى من با همان نام از خدا خواسته ام كه ديگر ترا پيش من نياورد و اكنون باز آمده‌اى و ميگوئى به سلام يا ملاقات يا عيادت آمده‌ام . » چهار هزار درم به دو داد و گفت : « ديگر نميدانم با تو چكنم هر وقت خواستى پيش من بيا . » .\r\n\r\n","description":"","footnote":"","page_name":" 448 ","page_number":456},
  {"content":"\r\n\r\nبه سال دويست و نهم مأمون شبانه سوار شد و به مطبق رفت و ابن عايشه را كه از فرزندان عباس بن عبد المطلب بود بكشت . نام ابن عايشه ابراهيم بود و فرزند محمد بن عبد الوهاب بن ابراهيم امام برادر ابو العباس و منصور بود . محمد بن ابراهيم آفريقائى و كسان ديگر نيز با وى كشته شدند . اين ابن عايشه نخستين عباسى بود كه در اسلام آويخته شد ، مأمون هنگامى كه او را بكشت گفتهء شاعر را به تمثيل بر زبان ميراند :\r\n« وقتى آتش در سنگ مكان دارد هر وقت آتشجوئى آن را تحريك كند ، مشتعل مىشود . » .\r\nو چنان بود كه يكى از فرزندان عباس بن على بن ابى طالب بنام عباس بن عباس علوى كه در بغداد مقيم بود از مال و ثروت و عزت و قدرت و فهم و بلاغت بهره‌ور بود و معتصم بسبب حادثه‌اى كه در ميانهء آنها بود با او دشمنى داشت و به مأمون فهمانيده بود كه وى مخالف مأمون و دولت و روزگار اوست ، در آن شب عباس سر پل به مأمون پيوست ، مأمون به دو گفت : « مدتها انتظار اين حادثه را داشتى ؟ » گفت :\r\n« اى امير مؤمنان خدا نكند چنين باشد ، من از اين جهت آمدم كه گفتار خدا عز و جل را به ياد آوردم كه گويد : « مردم مدينه و باديه‌نشينان اطرافشان نميبايست از پيغمبر خدا تخلف كنند و نه جان خويش را از جان وى عزيزتر دارند . » مأمون اين سخن را بپسنديد و عباس همچنان با وى همراه بود تا به مطبق رسيد . وقتى ابن عايشه كشته شد ، عباس گفت : « امير مؤمنان اجازهء سخن ميدهد ؟ » گفت : « بگو . » گفت :\r\n« در مورد خونريزى خدا را به ياد داشته باش كه شاه اگر بخونريزى راغب شود در اين كار بى اختيار شود و كسى را باقى نگذارد . » مأمون گفت : « اگر اين سخن را پيش از آنكه سوار شوم از تو شنيده بودم ، سوار نميشدم و خونى نميريختم . » و بگفت تا سيصد هزار درم به او بدهند و ما خبر ابن عايشه را كه ميخواسته است مأمون را بكشد با حوادث او در كتاب اخبار الزمان آورده‌ايم .\r\nبه سال دويست و يازدهم ابو عبيده معمر بن مثنى در بصره در گذشت ، وى\r\n\r\n","description":"","footnote":"","page_name":" 449 ","page_number":457},
  {"content":"\r\n\r\nعقيدهء خوارج داشت و به صد سالگى رسيده بود و هيچكس بتشييع جنازهء او نيامد و چند نفر مرد جنازهء او را برداشتند . هيچكس از وضيع و شريف از زبان وى در امان نبود و از همه بد ميگفت ، وى در بارهء ايام عرب و مسائل ديگر كتابهاى نكو دارد از جمله كتاب المثالب است كه از فساد انساب عرب سخن آورده و چيزها به عرب نسبت داده كه گفتن آن خلاف سياست است و مناسب نيست ، ابو نواس حسن بن هانى ابو عبيده را فراوان دست ميانداخت ، وى در مسجد بصره پهلوى يكى از ستونها مىنشست و ابو نواس در غياب وى بر همان ستون شعرى بدين مضمون نوشته بود كه كنايه به دو داشت : « خدا به لوط و پيروان وى درود فرستد ، ابو عبيده ترا به خدا آمين بگو . » وقتى ابو عبيده بيامد كه بجاى خود بنشيند و بستون تكيه دهد نوشته را بديد و گفت اين كار ابو نواس بچه‌باز بىپرواست ، اگر چه درود پيمبرى نيز در آن هست اما آن را پاك كنيد . » .\r\nدر همين سال كه سال دويست و يازدهم بود ابو العتاهيه اسماعيل بن قاسم شاعر كه زاهد و پشمينه پوش بود درگذشت . وى با رشيد اخبار نكو داشت كه قسمتى از آن را سابقا در همين كتاب گفته‌ايم و يكى نيز اين بود كه روزى رشيد بگفت تا ابو العتاهيه را پيش وى آرند و در راه با او سخن نكنند و نداند كه او را براى چه ميآورند ، در راه يكى از همراهان او به زمين نوشت : « ميخواهند ترا بكشند . » ابو العتاهيه فورا شعرى گفت كه مضمون آن چنين است : « شايد آنچه از آن ميترسى رخ ندهد و شايد آنچه اميد دارى واقع شود ، شايد آنچه را آسان ميشمارى آسان نباشد و شايد آنچه را سخت مىپندارى آسان شود . » .\r\nدر يكى از سفرهاى حج ابو العتاهيه همراه رشيد بود . يك روز رشيد از مركب فرود آمد و ساعتى پياده رفت تا خسته شد و به دو گفت : « اى ابو العتاهيه ميخواهى پهلوى اين ستون استراحت كنيم ؟ » وقتى رشيد بنشست رو به ابو العتاهيه كرد و گفت : « شعرى بخوان . » و او شعرى بدين مضمون خواند : « گيرم دنيا با تو سازگار\r\n\r\n","description":"","footnote":"","page_name":" 450 ","page_number":458},
  {"content":"\r\n\r\nبود مگر مرگ سوى تو نميآيد ؟ اى طالب دنيا از دنيا چشم بپوش ، با دنيا چه ميكنى كه سايهء يك ستون ترا بس است . » .\r\nابو العتاهيه اخبار و اشعار بسيار و نكو دارد و ما در كتابهاى سابق خويش قسمتى از منتخبات اشعار وى را آورده‌ايم و در اين كتاب نيز ضمن سخن از خليفگان بنى عباس شمه‌اى از آن را گفته‌ايم . از جملهء سخنان جالب وى اينست :\r\n« احمد كه از حال من بىخبر بود ديروز به من گفت آيا واقعا عتبه را دوست دارى آهى كشيدم و گفتم بله ، عشقى دارم كه در همهء رگهايم نفوذ دارد ، كاش ميمردم و آسوده ميشدم كه او مادام الحيات ترك من كرده است . من زنده نخواهم ماند و هر - كه سوزش عشقى چون من داشته باشد زنده نخواهد ماند ، مرا رفته گير و بگو خدا رفيق ما را كه از عشق مرد ، رحمت كند . من بندهء اويم و خدا را سپاس كه هرگز آزادم نخواهد كرد . » .\r\nو هم از سخنان جالب وى اينست : « اى عتبه مرا با تو چكار بود ، كاش هرگز ترا نديده بودم . مالك من شده‌اى و هر چه ميخواهى بكن . هنگام شب بيدارم و ستاره ميشمارم ، بر آتش خفته‌ام و روپوش خار دارم . » و هم از سخنان جالب او اينست : « دوستان ! من غمينم و شما غم نداريد و هر كسى از غم همدم خود بىخبر است . عشق آتش سوزان است و با وجود اين براى عاشق دلپذير است . عشق تن و استخوان و نيروى مرا آب كرد و جز جان و تن نزار نماند هر عاشقى كه مورد محبت معشوق باشد ، بخويشتن ببالد من از غير معشوق چشم برگرفته‌ام و جز او سخن و سرگرمى ندارم و همهء محبت ياران و دوستان را خاص او كرده‌ام . » .\r\nو هم از سخنان نخبه و پسنديدهء او اينست : « دلم در هواى كسى است كه از ما دورى مىكند . چه گناهى كرده‌ايم كه با ما جفا مىكند حقا در عشق خود با ما رفتارى نكو ندارد . بديدار او رفتم و به وعدهء خود وفا نكرد . خدا داند چه قرضها بما دارد كه ادا نكرده است . هرگز وعده‌اى به من نداد كه پس نگرفت . يار طنازى\r\n\r\n","description":"","footnote":"","page_name":" 451 ","page_number":459},
  {"content":"\r\n\r\nكه هر چه به دو شد به خاك ريزد چه سود دارد ؟ خدا ميان من و يار ستمگر من حكم كند كه وصال او خواستم و دريغ كرد . چه ميشد اگر پيامى يا نامه‌اى ميفرستاد من به وصل او راغبم اما عتبه از ما بيزار است و بدوستى ما راغب نيست . » .\r\nابو العتاهيه زشت و خوش حركات و شيرين سخن و پر نشاط بود . از سخنان جالب وى اينست : « هر كه طعم عشق را نچشيده باشد من خوب چشيده‌ام ، من عشق خويش را به دو نهادم و او عشق مرا گناه پنداشت . اى عتبه من از ديدن رفتارى كه با من ميكنى كور نيستم اما عشق كور است ، هر كس از عشق من بىخبر باشد نشان آن را در چهرهء من تواند ديد . » و هم او اشعارى خارج از وزنهاى معمول عروض دارد از جمله شعرى است كه وزن آن چهار فعلن است . جمعى گفته‌اند عرب به اين وزن شعرى نگفته و خليل و ديگر عروضيان از اين وزن ياد نكرده‌اند .\r\nمسعودى گويد : جمعى از شعرا چند وزن بر وزنهاى خليل بن احمد افزوده - اند . از آن جمله در بحر « مديد » است كه به قول خليل سه عروض و شش ضرب دارد ، ايشان عروض چهارم و دو ضرب تازه بدان افزودند : ضرب اول از اين عروض گفتهء شاعر است :\r\n452 453\r\n من لعين لا تنام دمعها سح سجام \r\nو ضرب دوم اين گفتهء شاعر است :\r\n يا لبكر لا تنوا ليس ذا حين ونا \r\nو جز اين سخنانى گفته‌اند كه ما وصف آن را در كتاب اخبار الزمان آورده‌ايم . ابو العباس عبد الله بن محمد ناشى دبير انبارى كتابى نوشته و مواردى را كه خليل بن احمد در زمينهء عروض از رسوم متبع برون رفته ياد كرده است . ناشى اشعار نكو بسيار دارد از جمله قصيده‌ايست كه ضمن آن عقايد و آرا و مذاهب را ياد مىكند و اشعار بسيار و مصنفات فراوان در اقسام علوم دارد ، از جملهء سخنان نكوى او شعرى است كه وقتى از عراق به مصر رفت گفته بود . وفات وى چنان كه از پيش گفته‌ايم بسال دويست و نود و سوم\r\n\r\n","description":"","footnote":"","page_name":" 452 ","page_number":460},
  {"content":"\r\n\r\nدر مصر رخ داد ، مضمون شعر اينست : « اى ديار دوستان آيا كسى پاسخى ميدهد كه علاج دور افتاده باشد ؟ پاسخى نيست اما سكوت آن مايهء عبرت پرسش كنندگان است . ديار دوستان از آن پس كه محل انس بوده خالى مانده است ، مدتى در آن تفريح كرديم و سحر را بسحر رسانيديم و بنواى ساز ميان گل سرخ و نرگس و خزامى و بنفشه و سوسن و بهار نارنج و مينا و گلهاى زيبا و گلنار ، بصبوحى نشستيم ، در بهترين لحظات خوشى كه در غفلت و غرور بوديم روزگار ما را پراكنده كرد ، و از پس مدتها كه فراهم بوديم و ديار ما نزديك هم بود پراكنده شديم و از هم دور شديم . » .\r\nبسال دويست و دهم جارچى مأمون جار زد كه هر كس معاويه را به نيكى ياد كند يا بر يكى از ياران پيمبر صلى الله عليه و سلم مقدم شمارد يا قرآن را مخلوق داند ، در حمايت دولت نخواهد بود . كسان را در بارهء علت اين فرمان كه در بارهء معاويه داد ، خلاف است و سخنان گونه‌گون گفته‌اند از جمله اينكه يكى از نديمان مأمون حكايتى از مطرف بن مغيرة بن شعبهء ثقفى براى وى نقل كرده بود ، اين خبر را زبير بن به كار در كتاب الموفقيات كه براى موفق تأليف كرده ، آورده است گويد :\r\nاز مدائنى شنيدم كه ميگفت مطرف بن مغيرة بن شعبه ميگفت : « با پدرم مغيره سوى معاويه رفتيم ، پدرم پيش او ميرفت و با او صحبت ميداشت و پيش من بر ميگشت و از معاويه و عقل او سخن ميگفت و از اعمال او كه ديده بود بشگفت بود ، يك شب بيامد و شام نخورد و او را غمگين ديدم ، ساعتى منتظر ماندم و پنداشتم غم از حادثه‌ايست كه در بارهء ما رخ داده است به دو گفتم : « چرا امشب ترا غم زده مىبينم ؟ » گفت : « پسرم امشب از پيش نابكارترين مردم آمده‌ام » گفتم : « قصه چيست ؟ » گفت : « با معاويه بخلوت بودم ، به دو گفتم اى امير مؤمنان اكنون دوران تست چه خوش است كه عدالت كنى و نيكى بگسترى كه پير شده‌اى و با اقرباى بنى هاشمى خود نكوئى كنى كه ديگر از جانب آنها خطرى متوجه تو نيست . » به من گفت :\r\n\r\n","description":"","footnote":"","page_name":" 453 ","page_number":461},
  {"content":"\r\n\r\n« دريغ ، دريغ . آن برادر تيمى حكومت يافت و عدالت كرد و چنين و چنان كرد و همين كه بمرد نامش نيز بمرد ، مگر اينكه يكى بگويد ابو بكر پس از او برادر بنى عدى حكومت يافت و ده سال بكوشيد و تلاش كرد و همين كه بمرد نامش نيز بمرد ، مگر اينكه يكى بگويد عمر پس از آن برادر ما عثمان حكومت يافت كه هيچكس به نسب چون او نبود و آنچه توانست كرد و چون بمرد نامش نيز بمرد و يادگار رفتارى نيز كه با وى كردند بمرد ، اما اين برادر هاشمى هر روز پنج بار بنام او بانگ ميزنند كه اشهد ان محمدا رسول الله با اين ترتيب يادگار چه كارى بجا خواهد ماند ؟ بى مادر به خدا وقتى به خاك رفتيم ، رفتيم . » مأمون چون اين خبر را بشنيد بگفت تا جارى را كه بگفتيم زدند و نامه به ولايتها نوشتند كه معاويه را بر منبرها لعن كنند ، مردم اين را سخت بزرگ شمردند و عوام بشوريدند و به مأمون گفته شد اين را ترك كند و او نيز از قصد خود بگشت . » .\r\nبدوران خلافت مأمون بسال دويست و دوازدهم ابو عاصم نبيل ضحاك بن مخلد بن سنان شيبانى درگذشت ، وفات محمد بن يوسف فارابى نيز در همين سال بود و هم بسال دويست و پانزدهم در ايام خلافت مأمون هوذة بن خليفة بن عبد الله - ابن ابى بكر كه كنيهء ابو الأشهب داشت در بغداد بسن هفتاد بمرد و نزديك دروازهء بردان در سمت شرقى به خاك رفت . و هم در اين سال محمد بن عبد الله بن مثنى بن عبد الله بن انس بن مالك انصارى و اسحاق بن طباع در اذنهء شام و معاوية بن عمرو كه كنيهء ابو عمرو داشت و قبيصة بن عقبه كه كنيهء ابو عامر داشت و از بنى عامر ابن صعصعه بود ، درگذشتند .\r\nبسال دويست و هفدهم مأمون به مصر رفت و عبدوس را كه بر آنجا استيلا يافته بود ، بكشت . بسال دويست و هيجدهم مأمون به غزاى سر زمين روم رفت ، روميان بناى طوانه را كه يكى از شهرهاى آنها بود در دهانهء دربند در مجاورت شهر طرسوس آغاز كرده بودند ، مأمون بديگر قلعه‌هاى روم حمله برد و آنها را به اسلام خواند\r\n\r\n","description":"","footnote":"","page_name":" 454 ","page_number":462},
  {"content":"\r\n\r\nو ميان اسلام و جزيه و شمشير مخيرشان كرد و نصرانيت را ذليل كرد و بسيارى از روميان جزيه را پذيرفتند .\r\nمسعودى گويد : « قاضى ابو محمد عبد الله بن احمد بن زيد دمشقى در دمشق براى ما حكايت كرد كه وقتى مأمون به غزا رفت و در بديدون فرود آمد ، فرستادهء پادشاه روم بيامد و به دو گفت : « پادشاه ترا مخير مىكند كه مخارجى را كه در اين سفر از محل خود تا اينجا كرده‌اى به تو بدهد يا همهء اسيران مسلمان را كه در ديار روم هستند بى فديه و درهم و دينار آزاد كند و يا اينكه هر يك از شهرهاى مسلمانان را كه مسيحيان ويران كرده‌اند از نو بسازد و چنان كه بوده است به تو باز دهد و تو از اين جنگ باز گردى . » مأمون برخاست و بخيمهء خود رفت و دو ركعت نماز خواند و از خدا عز و جل استخاره كرد آنگاه برون آمد و به فرستاده گفت : « اما اينكه گفتى مخارج مرا ميدهى من شنيده‌ام كه خداوند تعالى در كتاب ما بحكايت گفتار بلقيس ميگويد : « من هديه‌اى سوى او ميفرستم ببينم فرستادگان چه خبر ميآورند و چون نزد سليمان شد ، گفت مرا بمال مدد ميدهيد آنچه خدا به من داده بهتر از آنست كه بشما داده است ، شمائيد كه بهديهء خويش خوشدل ميشويد » اما اينكه گفتى همهء اسيران مسلمان را كه در ديار روم هستند آزاد ميكنى اسيرانى كه در قلمرو تو هستند دو فرقه بيشتر نيستند يكى هست كه بطلب رضاى خدا عز و جل و آخرت برون شده كه به مقصود رسيده ، و يكى ديگر كه بطلب دنيا آمده است خدا او را از اسارت رها نكند ، اما اينكه گفتى همهء شهرهاى مسلمانان را كه روميان ويران كرده‌اند از نو ميسازى اگر من آخرين سنگ ديار روم را از جا برآرم تلافى زن مسلمانى كه در حال اسارت به زمين خورده و فرياد وا محمداه زده در نيامده است .\r\nپيش رفيقت برگرد كه ميان من و او بجز شمشير نيست . اى غلام طبل را بزن . » .\r\nپس از آن از حركت و از جنگ نماند تا پانزده قلعه را بگشود . آنگاه از جنگ باز آمد و بر چشمهء بديدون ، كه چنان كه از پيش در همين كتاب گفته‌ايم بنام\r\n\r\n","description":"","footnote":"","page_name":" 455 ","page_number":463},
  {"content":"\r\n\r\nقشيره معروف بود ، آمد و آنجا بماند تا فرستادگانش از قلعه‌ها باز آيند . بر چشمه و منبع آب توقف كرد و از خنكى و صفا و سپيدى آب و صفاى محل و فراوانى سبزه شگفتى ميكرد و بگفت تا چوب‌هاى دراز ببريدند و چون پل بر چشمه افكندند و روى آن را با چوب و برگ بپوشانيدند ، و درون خيمه‌اى كه براى او به پا كرده بودند بنشست و آب از زير وى روان بود . درمى بدرون آب افكند و در صفاى آب نوشتهء درم را كه در قعر آب بود توانست بخواند ، و هيچكس از شدت سردى آب نتوانست دست در آن برد ، در اين اثنا ماهيى را بديد به اندازهء يك ذراع كه بسپيدى چون شمش نقره بود و براى كسى كه آن را از آب بگيرد جايزه - اى معين كرد ، يكى از فراشان برجست و آن را بگرفت و بالا آمد ، وقتى بساحل چشمه يا روى پلى كه مأمون بر آن بود رسيد ماهى بجنبيد و از دست فراش رها شد و چون سنگ در آب افتاد و آب به سينه و گلوگاه مأمون پاشيد و لباسش خيس شد ، فراش بار ديگر فرو رفت و ماهى را بگرفت و آن را كه همچنان مىجنبيد در دستمالى پيش روى مأمون نهاد ، مأمون گفت هم اكنون آن را سرخ كنند و هماندم لرزه او را گرفت و نتوانست از جا برخيزد . وى را كه چون شاخى لرزان بود و فرياد « سرد است سرد است . » ميزد با لحاف و رو پوش بپوشانيدند و بخيمه‌گاه بردند و اطرافش آتش روشن كردند و او همچنان فرياد ميزد « سرد است ، سرد است . » آنگاه ماهى را كه سرخ كرده بودند بياوردند و نتوانست لب بزند و از شدت بيمارى از خوردن آن بازماند . وقتى حالش سخت شد و به حال احتضار افتاد ، معتصم از بختيشوع و ابن ماسويه از حال او پرسيد كه در اين باره چه مىگويند و آيا ممكن است بهبود يابد ؟ ابن ماسويه بيامد و يك دست او را گرفت و بختيشوع دست ديگر را گرفت و نبض هر دو دست او را بگرفتند و ديدند كه از اعتدال بگشته و نمودار فنا و انحلال است و دست آنها بسبب عرقى كه از تن او روان بود و چون روغن يا آب دهن مار غليظ بود بپوستش چسبيد . قصه را با معتصم بگفتند و در اين باره از\r\n\r\n","description":"","footnote":"","page_name":" 456 ","page_number":464},
  {"content":"\r\n\r\nآنها سؤال كرد كه چيزى نميدانستند و گفتند در كتابهاى طب مطلبى در اين باب نديده‌اند ولى اين حالت نشانهء انحلال جسد است . مأمون از بىهوشى به خود آمد و چشم بگشود و بگفت تا كسانى از روميان را احضار كنند و نام آن محل و چشمه را از آنها بپرسند آنگاه عده‌اى از اسيران و راهنمايان را بياوردند و به آنها گفتند :\r\n« معنى قشيره چيست ؟ » گفتند : « قشيره يعنى پاهايت را دراز كن . » وقتى اين سخن را بشنيد مضطرب شد و آن را بفال بد گرفت و گفت : « از آنها بپرسيد نام عربى اين محل چيست ؟ » گفتند : « رقه . » . در زايچهء مأمون آمده بود كه وى در محلى بنام رقه خواهد مرد و او غالبا از بيم مرگ از اقامت رقه دريغ داشت ، وقتى اين سخن از روميان بشنيد بدانست كه اين همان محلى است كه در زايچهء او آمده است و در آنجا خواهد مرد . بقولى معنى بديدون « پاهايت را دراز كن » بود و خدا چگونگى اين را بهتر ميداند .\r\nمأمون طبيبان را احضار كرد و اميد داشت از بيمارى نجات يابد » وقتى سنگين شد گفت : « مرا بيرون ببريد كه سپاهم را نگاه كنم و مردانم را ببينم و ملك خويش را بنگرم . » و اين بهنگام شب بود ، او را بيرون بردند و خيمه‌ها و سپاه را كه گسترده و فراوان بود با آتشها كه افروخته بودند بديد و گفت : « اى كه ملكت زوال ندارد ، به كسى كه ملكش زوال يافته رحم كن . » آنگاه وى را بخوابگاهش بردند چون حالش سخت شده بود و معتصم يكى را نشاند كه شهادت را به او تلقين كند ، اين شخص صداى خود را بلند كرد كه شهادت بگويد ، ابن ماسويه گفت :\r\n« فرياد نزن كه او اكنون ما بين خدا و مانى تفاوت نميگذارد . » مأمون در دم چشم بگشود و چشمانش چنان فراخ و قرمز شده بود كه كس مانند آن نديده بود و ميخواست با دو دست خود ابن ماسويه را بزند . آنگاه خواست با او سخن كند اما نتوانست و چشم به آسمان دوخت و ديدگانش از اشك پر شد ، در دم زبانش گشوده شد و گفت : « اى كه نميميرد ، به كسى كه ميميرد رحم كن . » و جان داد و اين به روز\r\n\r\n","description":"","footnote":"","page_name":" 457 ","page_number":465},
  {"content":"\r\n\r\nپنجشنبه سيزده روز مانده از رجب سال دويست و هيجدهم بود . چنان كه از پيش در آغاز خبر وى در همين كتاب بگفتيم جثهء او را به طرسوس بردند و آنجا به خاك سپردند .\r\nمسعودى گويد : مأمون اخبار و مطالب و سرگذشتها و مصاحبتها و اشعار و نكته‌هاى نكو داشت كه تفصيل آن را در كتابهاى سابق خويش آورده‌ايم و حاجت به تذكر آن نيست .\r\nابو سعيد مخزومى در بارهء مرگ مأمون شعرى بدين مضمون گفته بود : « ملك مأمون و نجوم كارى براى او نساخت وى را به طرسوس گذاشتند ، چنان كه پدرش را در طوس نهاده بودند » مأمون غالبا اشعارى را كه مضمون آن چنين است بر زبان ميراند : « هر كه در معرض حوادث باشد روزى از پا در مىآيد ، اگر يك بار حادثه از او بگذرد بار ديگر مىرسد و هنگامى كه او از حادثه ميگريزد بشتاب در رسد و نگذارد كه بگريزد . » . 458\r\n\r\n","description":"","footnote":"","page_name":" 458 ","page_number":466},
  {"content":"\r\n\r\n459\r\n\r\nذكر خلافت معتصم\r\nدر همان روز كه مأمون بر ساحل چشمهء بديدون در گذشت يعنى به روز پنجشنبه سيزده روز مانده از رجب سال دويست و هيجدهم ، با معتصم بيعت كردند .\r\nنام معتصم محمد بن هارون بود و كنيهء ابو اسحاق داشت . در بارهء خلافت ميان او و عباس بن مأمون اختلافى شد ، آنگاه عباس مطيع بيعت او شد . در آن هنگام معتصم سى و هشت سال و دو ماه داشت و مادرش مارده دختر شبيب بود ، بقولى بيعت وى بسال دويست و هفدهم بود و بسال دويست و بيست و هفتم در سر من رأى ( سامره ) در چهل و شش سال و ده ماهگى بمرد ، مدت خلافتش هشت سال و هشت ماه بود و قبرش بطوريكه گفته‌ايم در سر من رأى است .\r\n\r\n","description":"","footnote":"","page_name":" 459 ","page_number":467},
  {"content":"\r\n\r\n\r\nذكر شمه‌اى از اخبار و سرگذشت معتصم و مختصرى از حوادث ايام او\r\nوزارت معتصم تا آخر عمر وى با محمد بن عبد الملك بود و احمد بن ابى دؤاد در او نفوذ داشت . محمد بن عبد الملك در ايام معتصم و واثق همچنان وزارت داشت تا متوكل به خلافت رسيد و چون از او رنجشى بدل داشت خونش را بريخت . و ما شمه‌اى از خبر كشته شدن او را در همين كتاب ضمن اخبار متوكل خواهيم آورد ، اگر چه مختصر آن را در كتاب اوسط آورده‌ايم .\r\nمعتصم آبادانى را دوست داشت و ميگفت : « چيزهاى پسنديده در آن هست :\r\nزمين آباد مىشود كه زندگانى جهان بدان وابسته است و هم خراج فزونى ميگيرد و پول بيشتر بدست ميآيد ، روزى چهار پايان فراوان مىشود و قيمت‌ها ارزان مىشود و مايهء رونق كسب و فراخى معيشت مىشود » به وزير خويش محمد بن عبد الملك ميگفت :\r\n« هر وقت جائى را پيدا كردى كه ده درم آنجا خرج كنى و سال بعد يك درم از آن بدست آيد در بارهء آن محتاج مشورت با من نيستى . » معتصم مردى شجاع و نيرومند و پر دل بود ، احمد بن ابى دؤاد كه با وى انس داشت گويد : « وقتى معتصم از قوت و صحت خويش نگران بود روزى پيش او رفتم و ابن ماسويه نيز پيش وى بود ،\r\n\r\n","description":"","footnote":"","page_name":" 460 ","page_number":468},
  {"content":"\r\n\r\nمعتصم برخاست و به من گفت : « باش تا من بر گردم » به يحيى ابن ماسويه گفتم واى بر تو رنگ امير مؤمنان بگشته و نيرويش بكاسته و قوتش برفته او را چگونه مىبينى ؟ » گفت : « به خدا او يك شمش آهن است ولى تيشه‌اى برگرفته و به شمش آهن مىزند . » گفتم : « چطور ؟ » گفت : « پيش از اين وقتى ماهى مىخورد چاشنيى از سركه و سداب و كرفس و خردل و جوز با آن مىخورد كه زحمت و ضررى را كه ماهى براى عصب دارد دفع كند . وقتى كله مىخورد چاشنيى با آن مىخورد كه ضرر آن را دفع كند ، و در بيشتر موارد غذاى خود را مرتب مىخورد و با من مشورت مىكرد ، اما اكنون وقتى چيزى را نامناسب شمارم با من مخالفت مىكند و ميگويد :\r\n« بر رغم ابن ماسويه ميخورم . » من چه ميتوانم بكنم ؟ » گويد معتصم پشت پرده بود و سخن ما را مىشنيد ، من به دو گفتم : « واى بر تو اى ابو يحيى انگشت به چشمش فرو كن . » گفت : « قربانت شوم جرأت مخالفت با او ندارم . » وقتى سخن او بسر رسيد معتصم پيش ما آمد و گفت : « با ابن ماسويه چه ميگفتى ؟ » گفتم : « اى امير مؤمنان در بارهء رنگ تو كه تغيير يافته و كاهش غذاى تو كه تن ترا مضطرب و رنجور دارد با او گفتگو داشتم . » گفت : « و او با تو چه گفت ؟ » گفتم : « او شكايت دارد كه سابقا رأى او را ميپذيرفته‌اى و سلامت تو خوب بوده است و اكنون مخالفت او ميكنى . » گفت : « و تو به او چه گفتى ؟ » من سخن را بگردانيدم ، گويد : « و معتصم بخنديد و گفت : « اين پيش از آن بود كه انگشت به چشم من كند يا بعد از آن . » من عرق كردم و بدانستم كه او همهء سخن ما را شنيده است و او كه اضطراب مرا بديد ، گفت : « اى احمد خدايت ببخشد من از اين سخن كه تو از شنيدن آن آشفته شدى خرسند شدم و دانستم كه اين از گفتگوهاى تفريح و انس است . » .\r\nمعتصم با على بن جنيد اسكافى مأنوس بود ، وى نكو سخن و زبان آور بود و گشاده زبانى اهل سياهبوم داشت . روزى معتصم به محمد حماد گفت : « فردا پيش\r\n\r\n","description":"","footnote":"","page_name":" 461 ","page_number":469},
  {"content":"\r\n\r\nعلى بن جنيد برو و بگو براى سوارى با من آماده باشد . » محمد پيش او رفت و گفت :\r\n« امير مؤمنان ميگويد با او سوار شوى ، براى سوارى با خليفه آماده شو . » على بن جنيد گفت : « چگونه آماده شوم ؟ سرى بجز سر خودم آماده كنم ، يا ريشى غير ريش خودم بخرم يا قدم را بيفزايم ، من آماده‌ام و قدرى هم بيشتر » گفتم : « تو هنوز آداب سوارى و همراهى خليفگان را نميدانى . » على بن جنيد گفت : « آداب آن چيست هر چه ميدانى بگو . » و ابن حماد كه مردى اديب و نكته سنج بود و شغل پرده‌دارى داشت ، گفت : « شرط همراهى خوش سخنى و صحبت گرم است و اينكه آب دهان نيندازد و سرفه نكند و هن هن نكند و بينى نگيرد و سالار از او چندان پيش نيفتد كه ناچار شود براى سخن سر بگرداند و پيش از او پياده شود و اگر همراه اين آداب را رعايت نكند با وزنهء سربى كه خيمه را با آن متعادل كنند فرق ندارد . وى نبايد بخوابد و گر چه سالار بخواب رود ، بلكه ميبايد خويشتن را بيدار نگهدارد و مراقب همسفر خويش و اسب او باشد كه اگر آنها خواب روند و بسوئى منحرف شوند زحمت‌ها از آن ميزايد كه معلوم است » على بن جنيد همچنان او را مينگريست ، وقتى از اين گونه آداب فراوان بگفت سخن او را ببريد و مانند مردم سياهبوم .\r\nگفت : « به . . . ! برو به او بگو كسى با تو سوار مىشود كه مادرش بدكاره و زنش فلان كاره باشد . » ابن حماد برگشت و سخن او را با معتصم بگفت و او بخنديد و گفت : « او را پيش من بيار . » وقتى بيامد به دو گفت :\r\n« اى على من پيغام مىدهم كه با من سوار شوى و تو نميپذيرى ؟ » گفت :\r\n« فرستادهء تو ، اين نادان پرمدعا آداب حسان چاچى و خالويهء محاكى را از من ميخواهد ، ميگويد آب دهان نينداز و چنين مكن و چنان مكن . » و بنا كرد سخن خود را غليظ و لفظ قلم كند و با دو دست خود اشاره كند « و سرفه مكن و عطسه مكن . و اين كارها از من ساخته نيست اگر خواهى با تو سوار ميشوم به شرط اينكه اگر بادم آمد در حضور تو رها كنم و تو هم وقتى بادت آمد رها كنى و گر نه هيچ\r\n\r\n","description":"","footnote":"","page_name":" 462 ","page_number":470},
  {"content":"\r\n\r\nكارى با تو ندارم . » معتصم چندان بخنديد كه پا به زمين ميسائيد و خنده‌اش بسيار سخت شد و گفت : « بسيار خوب به همين شرط با من سوار شو . » گفت : « بسيار خوب » و با وى در تخت روانى كه بر استرى بود سوار شد و ساعتى برفتند و بصحرا رسيدند ، على گفت : « اى امير مؤمنان از آن جنس مهيا شده است چكنم ؟ » گفت : « هر چه ميخواهى بكن . » گفت : « ابن حماد را احضار كن . » معتصم دستور احضار ابن حماد را بداد ، على به دو گفت بيا آهسته با تو چيزى بگويم و چون نزديك او رسيد بادى رها كرد و آستين خويش را نزديك او برد و گفت : « در آستين خود صداى چيزى ميشنوم ببين چيست » وى سر به آستين برد و بوى مستراح شنيد و گفت : « چيزى نمىبينم ولى نميدانستم كه درون لباس تو مستراحى هست . » معتصم جلو دهان خود را با آستين گرفته بود و سخت ميخنديد ، آنگاه على بنا كرد پيوسته باد رها ميكرد و به ابن حماد گفت : « به من گفتى سرفه نكن ، آب دهن مينداز و بينى مگير ، من اين كار را نميكنم اما روى تو كثافت ميكنم . » گويد باد رها كردن او دوام داشت و معتصم سر خود را از عمارى برون كرده بود ، پس از آن على به معتصم گفت : « ديگ پخته شده است ميخواهم كثافت كنم . » معتصم كه به زحمت افتاده بود بانگ برداشت : « اى غلام مرا به زمين بگذار كه الان خواهم مرد . » .\r\nروزى على بن جنيد اسكافى پيش معتصم آمد و پس از آنكه او را بخندانيد و بذله گوئى كرد ، معتصم گفت : « اى على چرا ترا نمىبينم . مگر صحبت را فراموش كرده و دوستى را از ياد برده‌اى ؟ » على گفت : « آنچه را من ميخواستم به تو بگويم تو ميگوئى به خدا تو شيطانى . » معتصم بخنديد و گفت : « چرا پيش من نميآيى ؟ » گفت : « چقدر بيايم و به تو دسترسى پيدا نكنم ، تو اكنون آقائى و گوئى از بنى ماريه هستى » بنى ماريه كسانى از مردم سياهبوم بودند كه اهل سياهبوم آنها را به خود بينى مثل ميزدند ، معتصم به دو گفت : « اين سندان غلام ترك است . » و بغلامى كه با مگس‌پران بر سر او ايستاده بود اشاره كرد و گفت : « اى سندان هر وقت على\r\n\r\n","description":"","footnote":"","page_name":" 463 ","page_number":471},
  {"content":"\r\n\r\nآيد به من خبر بده و اگر رقعه‌اى داد به من برسان و اگر پيامى داد براى من بيار . » غلام گفت : « بله آقاى من . » على برفت و چند روز بعد بيامد و سراغ سندان را گرفت گفتند خفته است برفت و بار ديگر بيامد گفتند : « داخل قصر است و او را نميشود ديد . » او برفت و بار ديگر بيامد گفتند : « پيش امير مؤمنان است . » على تدبيرى كرد تا از سمت ديگر پيش معتصم رفت ، معتصم ساعتى با او بگفت و بخنديد و پس از آن گفت : « اى على حاجتى دارى ؟ » گفت : « بله اى امير مؤمنان اگر سندان ترك را ديدى سلام از من به او برسان . » معتصم بخنديد و گفت : « قصه چيست ؟ » گفت :\r\n« قصه اينست كه كسى را ميان من و خودت واسطه كرده‌اى كه تو را زودتر از او ديدم و چون مشتاق ديدن او هستم از تو ميخواهم كه به او سلام برسانى . » خنده بر معتصم چيره شد و او را با سندان رو برو كرد و به سندان تأكيد كرد كه رعايت او را بكند و ديگر از ديدار معتصم باز نميماند .\r\nمعتصم در يك روز طوفانى كه شب پيش آن نيز طوفان شده بود ، از جانب غربى سر من راى ( سامره ) ميگذشت و از ياران خود دور ماند ، خرى را ديد كه لغزيده و بار خار آن افتاده است ، بار آن از خارهائى بود كه در عراق در تنور ميسوزاندند ، صاحب بار كه پيرى ضعيف بود ايستاده بود و انتظار ميبرد تا كسى بگذرد و او را براى بار كردن كمك كند . معتصم بايستاد و گفت : « شيخ چه ميخواهى ؟ » گفت : « قربانت شوم ، بار خرم افتاده و منتظرم يكى بيايد و مرا در بار كردن آن كمك كند . » معتصم برفت تا خر را از گل برون بيارد ، پير گفت : « قربانت گردم ، لباس نو و اين بوى خوش كه از تو ميشنوم براى خر من تباه مىشود . » گفت : « مهم نيست . » و فرود آمد و خر را با يك دست بگرفت و از گل بيرون كشيد ، پير متحير شد و متعجبانه او را مينگريست و ديگر بخر خود نميپرداخت . معتصم عنان اسب را روى آن گذاشت و به طرف خار رفت كه دو بسته بود و هر دو را روى خر نهاد ، آنگاه بلب بركه‌اى رفت و دستان خويش را بشست و بر اسب نشست . شيخ سياهبومى\r\n\r\n","description":"","footnote":"","page_name":" 464 ","page_number":472},
  {"content":"\r\n\r\nگفت : « خدا از تو خشنود باد . » و به زبان نبطى گفت : « اى جوان قربانت بروم » آنگاه سپاهيان بيامدند و معتصم با يكى از خاصان خود گفت : « چهار هزار درم به اين پير بده و همراه او برو تا از مأمورين قرق بگذرد و بدهكدهء خود برسد . » .\r\nبسال دويست و نوزدهم ابو نعيم فضل بن دكين وابستهء خاندان طلحة بن عبيد الله به كوفه درگذشت . وفات بشر بن غياث مريسى و عبد الله بن رجاى غدانى نيز در همين سال بود و هم در اين سال معتصم احمد بن حنبل را سى و هشت تازيانه زد كه قائل بخلق قرآن شود . و هم در اين سال يعنى سال دويست و نوزدهم محمد بن على بن موسى بن جعفر بن محمد بن على بن حسين بن على بن ابى طالب به روز پنجم ذى حجه درگذشت و در سمت غربى بغداد ، در قبرستان قريش در جوار جدش موسى بن جعفر به خاك رفت . وى بهنگام مرگ بيست و پنج ساله بود و هنگامى كه على بن موسى الرضا پدر محمد درگذشت ، وى هفت سال و هشت ماه داشت ، جز اين نيز گفته‌اند . گويند ام الفضل دختر مأمون وقتى با وى از مدينه پيش معتصم آمد او را مسموم كرد ، اين مطلب را از آن جهت ياد كردم كه اماميه در بارهء سن وى هنگام وفات پدرش اختلاف كرده‌اند و ما سخنانى را كه در اين باب گفته‌اند با گفتار شيعهء قطعيه در رسالهء « البيان فى اسماء الائمة » آورده‌ايم .\r\nو هم در اين سال يعنى سال دويست و نوزدهم معتصم ، محمد بن قاسم بن على بن عمر بن على بن حسين بن على بن ابى طالب رحمهم الله را بترسانيد . وى در كوفه در كمال عبادت و زهد و ورع بسر ميبرد و چون بر جان خويش بيمناك شد ، بگريخت و به خراسان رفت و در شهرهاى مختلف آنجا چون مرو و سرخس و طالقان و نسا بگشت ، و آنجا جنگها و حوادث بسيار داشت و خلق بسيار به امامت او گرويدند ، آنگاه عبد الله بن طاهر او را پيش معتصم فرستاد كه او را در سر من رأى در سردابى در يكى از باغها محبوس كرد . در بارهء محمد بن قاسم اختلاف است ، بعضى گفته‌اند مسموم كشته شد و بعضى ديگر گفته‌اند كسانى از شيعيان او از طالقان بدان باغ آمدند و\r\n\r\n","description":"","footnote":"","page_name":" 465 ","page_number":473},
  {"content":"\r\n\r\nبه كار درختكارى و زراعت مشغول شدند و نردبانهائى از ريسمان و نمدهاى طالقانى ترتيب دادند و بسرداب نفت زدند و او را بيرون آورده بردند و تاكنون كس از او خبر ندارد . هم اكنون يعنى بسال سيصد و سى و دو خلق بسيار از زيديه به امامت او قائلند و بسيارى از آنها معتقدند كه محمد نمرده و زنده است و برون مىشود و زمين را كه پر از ستم شده است از عدالت پر مىكند و مهدى اين امت هم اوست . بيشتر اينان در ناحيهء كوفه و جبال طبرستان و ديلم و بسيارى شهرهاى خراسان بسر مىبرند ، گفتار اينان در بارهء محمد بن هاشم همانند گفتار رافضيان كيسانى در بارهء محمد بن حنفيه و گفتار واقفيه در بارهء موسى بن جعفر است كه اينان را ممطوره گويند و به همين عنوان ميان فرقه‌هاى شيعه معروفند و ما گفتار آنها را در كتاب « المقالات فى اصول الديانات » آورده‌ايم و سخنان غلاتشان را از معنويه و محمديه و ديگر فرقه‌هاى باطل كه به انتقال ارواح در انواع مختلف حيوان و غيره معتقدند در كتاب « سر الحياة » ياد كرده‌ايم .\r\nمعتصم جمع آورى و خريد غلامان ترك را دوست داشت و چهار هزار غلام ترك فراهم آورد كه اقسام ديبا و كمر و زيور طلا به آنها پوشانيد و لباس آنها را از ديگر سپاهيان ممتاز كرد . و هم گروهى از مصريان و گروهى از مردم يمن و گروهى از طايفهء قيس ترتيب داد و آنها را مغربيان نام نهاد . و هم از مردان خراسان از فرغانيان و اشروسيان سپاهى فراهم آورد و سپاهش بسيار شد . تركان در بغداد مردم را اذيت ميكردند و در بازارها اسب ميدوانيدند و مزاحم ضعفا و كودكان بودند و گاه ميشد كه وقتى زنى يا پير مردى يا كودكى يا كورى صدمه ميديد ، ميشوريدند و يكى از آنها را ميكشتند بدين جهت معتصم تصميم گرفت از بغداد برود و در جاى ديگر مستقر شود و براذان را در چهار فرسخى بغداد بديد و هواى آن را بپسنديد ، اما وسعت آن كافى نبود و همچنان جاهاى ساحل دجله و نقاط ديگر را ميديد تا به محل موسوم به قاطول رسيد و آنجا را بپسنديد ، در آنجا بر ساحل نهر قاطول كه از دجله\r\n\r\n","description":"","footnote":"","page_name":" 466 ","page_number":474},
  {"content":"\r\n\r\nمنشعب ميشد دهكده‌اى بود كه خلقى از جرامقه و گروهى از نبطيان در آن سكونت داشتند ، معتصم آنجا قصرى . بساخت ، مردم نيز ساختمانها كردند و از مدينة السلام جابجا شدند كه جز اندكى مردم آنجا نماند .\r\nيكى از عياران در اين باب به خرده گيرى معتصم كه از بغداد برفته بود گفته بود : « اى كه در قاطول ميان جرامقه مقيم شدى و سران و بزرگان را در بغداد رها كردى » كسانى كه با معتصم رفته بودند از سرماى محل و سختى زمين رنج بسيار بردند و در كار بنا به زحمت افتادند ، يكى از كسانى كه در سپاه بود در اين باب گويد :\r\n« بما گفتند در قاطول قشلاقى خواهيم داشت و ما به كار خداوند خويش اميدواريم .\r\nمردم ميان خودشان راى زدند اما هر روز خدا حادثه‌اى پيش ميآورد . » وقتى معتصم از آن محل به رنج افتاد ، كه ساختمان مشكل بود ، بجستجوى مكانى ديگر برون شد و به محل سامرا رسيد كه نصارى در آنجا ديرى قديم داشتند و از يكى از اهل دير نام محل را پرسيد گفتند بنام سامرا معروف است معتصم گفت : « معنى سامرا چيست ؟ » گفت : « در كتابهاى قديم ديده‌ايم كه اين شهر سام بن نوح است » معتصم گفت : « از كدام ولايت است ؟ » گفت : « از ولايت طبرهان است . » معتصم فضائى وسيع ديد كه چشم در آن سر گردان ميماند با هوائى پاكيزه و زمين خوب ، و آن را بپسنديد و هوا را نكو يافت و سه روز آنجا بماند و هر روز به شكار رفت و خويشتن را بيشتر از سابق مايل به غذا ديد و بدانست كه اين از تأثير آب و خاك است ، وقتى آنجا را بپسنديد ، اهل دير را پيش خواند و زمين آنها را به چهار هزار دينار بخريد و محلى را براى بناى قصر تعيين كرد و قصر را پى افكند و همان جاست كه در سر من راى به وزيريه معروف است و انجير وزيرى را بدانجا منسوب دارند كه از همهء انجيرها خوشمزه‌تر و پوست نازكتر و كم دانه‌تر است و انجير شام و ارگان و حلوان بپاى آن نميرسد .\r\nآنگاه بناى قصر را بالا برد و عمله و صنعتگر و افزارمند از شهرهاى ديگر\r\n\r\n","description":"","footnote":"","page_name":" 467 ","page_number":475},
  {"content":"\r\n\r\nبياوردند و اقسام كشت و درخت آماده گرديد و براى تركان قطعات جدا معين كرد و آنها را با فرغانيان و اشروسيان و ديگر مردم خراسان به ترتيبى كه در ولايت خود نزديك هم بودند مجاورت داد . محل معروف به كرخ سامره را نيز براى اشناس ترك و ياران او جدا كرد ، بعضى از فرغانيان را نيز در محل معروف به عمرى و جسر فرود آورد . طرحها ريخت و محله‌ها و خيابانها و كويها پديد آورد و براى اهل هر صنعت و نيز براى تجار ، بازارى جداگانه معين كرد . مردم نيز دست به كار ساختمان زدند بناها بالا رفت و خانه‌ها و قصرها ساخته شد و آبادى بسيار شد و آب از هر سو از دجله و غيره بياوردند . همه جا آوازه پيچيد كه پايتخت تازه به وجود آمده و مردم رو سوى آن كردند و انواع كالا و لوازم كه براى مردم و حيوان سودمند بود آنجا بردند . معاش فراوان و روزى بسيار شد و نيكى و عدالت به همه كس رسيد و آبادى فزونى گرفت و زمين رونق يافت . و آغاز اين كار كه گفتيم بدست معتصم انجام شد به سال دويست و بيست و يكم بود .\r\nكار بابك خرمى در ديار اران و بيلقان بالا گرفت و سپاهيان وى در اين نقاط تاخت و تاز كردند و او سپاهها تار و مار كرد و لشكرها بشكست و حكام را بكشت و مردم را نابود كرد . معتصم سپاهى بسالارى افشين بدفع او فرستاد و جنگهاى بسيار و پياپى شد و بابك در قلمرو خود بمضيقه افتاد و يارانش پراكنده شدند و كسانش كشته شدند و بكوهستان معروف به بدين پناه برد كه جزو سرزمين اران و قلمرو بابك بود و هنوز هم بنام وى معروف است و وقتى بابك كار خود را تباه ديد بگريخت و با برادر و فرزند و خويشان و خواص ياران خويش بطور ناشناس در لباس مسافرت و اهل تجارت بيكى از نقاط ارمنستان در قلمرو سهل بن سنباط بطريق ارمنى بر سرائى فرود آمد و از چوپانى كه نزديك آنجا بود گوسفندى بخريدند و در بارهء خريد توشه گفتگو كردند ، چوپان فورا پيش سهل بن سنباط ارمنى رفت و قضيه را به دو خبر داد و گفت :\r\n« بى گفتگو اين بابك است » وقتى بابك از محل كوهستانى خود فرار كرده بود\r\n\r\n","description":"","footnote":"","page_name":" 468 ","page_number":476},
  {"content":"\r\n\r\nافشين بيم داشت وى بيكى از كوهستانهاى صعب العبور پناه ببرد يا در يكى از قلاع متحصن شود ، يا بيكى از اقوام مقيم آن ديار بپيوندد و جماعت وى بسيار شود و باقيماندگان سپاهش به دو بپيوندند و نيرويش تجديد شود ، بدين جهت راهها را بست و و با بطريقانى كه در قلعه‌ها و نواحى ارمنستان و آذربايجان واران و بيلقان بودند مكاتبه كرد و وعده‌هاى خوب داد .\r\nوقتى سهل بن سنباط خبر چوپان را بشنيد ، فورا با عده‌اى از ياران و پيروان خود كه حضور داشتند حركت كرد و به محلى كه بابك آنجا بود رفت و فرود آمد و نزديك او شد و بعنوان پادشاهى به دو سلام كرد و گفت : « اى پادشاه بقصر خويش بيا كه دوست تو آنجا مقيم است و محلى هست كه تو را از دشمن مصون دارد » بابك با وى برفت و در قلعهء او فرود آمد و او بابك را به تخت خود نشانيد و احترام كرد و براى او و همراهانش جاى مناسب مهيا كرد . آنگاه خوان بياوردند و سهل با وى به غذا نشست ، بابك از روى جهالت و غفلت از وضع واقعى خويش ، به دو گفت : « كسى مثل تو با من به غذا مىنشيند ! ؟ » سهل از خوان برخاست و گفت : « اى پادشاه خطا كردم و تو نسبت به بندهء خويش تحمل بسيار كردى كه مقام من چنان نبود كه با شاهان به غذا نشينم . » آنگاه آهنگرى بياورد و گفت : « اى پادشاه پاى خود را دراز كن » و بند آهنين بر پاى او نهاد . بابك گفت : « اى سهل خيانت ميكنى ؟ » گفت : « اى نابكار زاده تو چوپان گوسفند و گاوى ترا به تدبير ملك و سياستمدارى و تربيت سپاه چكار ؟ » و همهء ياران او را ببند كرد و كس پيش افشين فرستاد و به دو خبر داد كه بابك پيش اوست .\r\nافشين چهار هزار سوار مسلح بسردارى بوماده نامى بفرستاد كه بابك و همراهان او را تحويل گرفتند . سهل بن سنباط نيز همراه بود افشين منزلت سهل را بيفزود و خلعت و نعمت داد و تاج بخشيد و محافظان تشريفاتى معين كرد و خراج از او برداشت و پس فرستاد .\r\nو پرندگان سوى معتصم رها كرد و خبر فيروزى را براى او نوشت . » وقتى\r\n\r\n","description":"","footnote":"","page_name":" 469 ","page_number":477},
  {"content":"\r\n\r\nخبر به دو رسيد مردم صدا به تكبير برداشتند و شاد شدند و خرسندى كردند و فتح نامه - ها به ولايتها نوشته شد كه جنگ بابك سپاه سلطان را نابود كرده بود . افشين بابك را با سپاه همراه آورد تا به سر من راى رسيد و اين بسال دويست و بيست و سوم بود ، هارون بن معتصم و خاندان خلافت و رجال دولت از افشين استقبال كردند و او در در محل معروف به قاطول در پنج فرسخى سامره فرود آمد و فيل سفيد را كه يكى از ملوك هند براى مأمون فرستاده بود براى او فرستادند . اين فيل بسيار بزرگ بود و آن را با ديباى سرخ و سبز و اقسام حرير ملون آراسته بودند و يك شتر بختى بزرگ نيز كه به همين طريق تزيين شده بود همراه آن بود . براى افشين پيراهنى از ديباى سرخ زربفت بردند كه سينهء آن با انواع ياقوت و جواهر تزيين شده بود ، با پيراهنى كمتر از آن با يك كلاه بزرگ بوقى چند ترگ برنگهاى مختلف كه جواهر و مرواريد بسيار بر آن دوخته بودند . پيراهن خوبتر را به بابك و پيراهن ديگر را ببرادرش پوشانيدند و كلاه را بسر او و كلاهى مانند آن بسر برادرش نهادند ، فيل را براى سوارى او و شتر را براى برادرش پيش آوردند و چون فيل را بديد آن را سخت مهم شمرد و گفت : « اين حيوان به اين بزرگى چيست ؟ » و پيراهن را پسنديد و گفت : « اين مكرمتى است كه پادشاهى بزرگ و و الا قدر با اسيرى زبون و ذليل مىكند كه تقدير با او راست نيامده و بخت از او بگشته و بمحنت افتاده است ، اين مسرتى است كه غمى بدنبال دارد . » .\r\nدر طول راه از قاطول تا سامره از دو طرف صف اسب و مرد و سلاح و آهن و پرچم و علم پيوسته بود ، بابك روى فيل و برادرش از پى او بر شتر بود و فيل ، او را از ميان دو صف عبور ميداد . بابك از چپ و راست مينگريست و مردان و سلاح‌ها را با دقت ميديد و از آن خونها كه ريخته بود اظهار تأسف و اندوه ميكرد و به انبوه سپاهيانيكه ميديد اعتنائى نداشت . و اين به روز پنجشنبه دوم صفر سال دويست و بيست و سوم بود و مردم روزى بشكوه آن روز و زيورى چنان نديده بودند . افشين پيش\r\n\r\n","description":"","footnote":"","page_name":" 470 ","page_number":478},
  {"content":"\r\n\r\nمعتصم رفت و معتصم منزلت او را بيفزود و مقامش را بالا برد . بابك را بياوردند و مقابل معتصم بگردانيدند ، معتصم به دو گفت : « تو بابكى ؟ » و او جواب نداد و چند بار اين سؤال را تكرار كرد و بابك همچنان خاموش بود . افشين به دو نگريست و گفت : « واى بر تو امير مؤمنان با تو سخن مىكند و تو خاموشى . » گفت : « بله من بابكم » در اين وقت معتصم به سجده افتاد و گفت تا دو دست و دو پاى بابك را ببرند .\r\nمسعودى گويد : در كتاب اخبار بغداد ديدم كه وقتى بابك را جلو معتصم بداشتند ، مدت زمانى با او سخن نگفت و سپس گفت : « بابك توئى ؟ » گفت : « بله من بنده و غلام تو بابكم » نام بابك حسن و نام برادرش عبد الله بود ، معتصم گفت : « او را برهنه كنيد . » و خدمه همهء زينت از او برگرفتند و دست راستش را ببريدند و به صورتش زدند ، دست چپش را نيز بريدند ، پس از آن پاهايش را بريدند و او در سفرهء چرمين ميان خون خويش ميغلطيد ، وى پيش از آن سخن بسيار گفته و اموال فراوان عرضه داشته بود اما بسخنش توجهى نشده بود ، آنگاه بنا كرد با باقيماندهء ساق دستهايش به صورت خود مىزد ، معتصم به شمشير - دار گفت شمشير را ميان دو دنده‌اش زير قلب فرو كند تا بيشتر زجر بكشد شمشيردار نيز چنين كرد ، آنگاه بگفت تا زبان او را ببريدند و اعضاى بريدهء او را با پيكرش بياويختند . سر او را نيز بمدينة السلام فرستادند و روى پل نصب كردند و پس از آن به خراسان فرستادند و در همهء شهرها و ولايتهاى آنجا بگردانيدند زيرا اهميت و عظمت كار وى و كثرت سپاهش كه نزديك بود خلافت را از پيش بردارد و مسلمانى را تغيير دهد در دلها سخت نفوذ كرده بود ، برادرش عبد الله را نيز با شتر به مدينة السلام بردند و اسحاق بن ابراهيم امير آنجا با وى همان كرد كه با برادرش در سامره كرده بودند . جثهء بابك را بر چوبى بلند در اقصاى سامره بياويختند كه محل آن تا كنون معروف و بنام جثهء بابك مشهور است . بروزگار ما سامره از سكنه خالى شده و مردم جز اندك كسانى كه در بعضى نقاط مانده‌اند آنجا را ترك گفته‌اند .\r\n\r\n","description":"","footnote":"","page_name":" 471 ","page_number":479},
  {"content":"\r\n\r\nوقتى بابك و برادرش كشته شدند و كارشان چنان شد كه بگفتيم شاعران و خطيبان در مجلس معتصم سخن بسيار گفتند از جملهء كسانى كه در آن روز سخن گفت ابراهيم بن مهدى بود كه بجاى خطبه شعرى بدين مضمون خواند : « اى امير مؤمنان خدا را ستايش بسيار ميكنم ، فيروزى چنين بايد و خدا پيوسته ياور تو باشد و ترا بر ضد دشمنان پشتيبانى كند . پيروزى بزرگى كه خدا براى تو آماده كرد مبارك باد اين فيروزييست كه مردم نظير آن را نديده‌اند ، بندهء خدا افشين نيكى و آسايش پاداش يابد كه در بار تو از اين حادثه روزى سخت ديد ، اين ياور توست كه وى را شجاع و ثابت قدم يافته‌اى ، شمشير ، چهرهء او را تازه كرد و ضربتى زد كه بروزگاران چهرهء او را منور كرد .\r\nافشين را تاجى از طلاى جواهر نشان بسر نهادند با نيمتاجى كه همهء جواهر آن ياقوت و زمرد سرخ بود و به وسيلهء طلا بهم پيوسته بود ، دو حمايل نيز به دو آويختند . معتصم اترجه دختر اشناس را به حسن بن افشين داد و بخانهء او فرستاد و عروسيى براى او بپاداشت كه برونق و شكوه بى نظير بود اترجه به زيبائى و كمال موصوف بود و چون در شب زفاف وى همهء خواص و بسيارى از عوام مسرور بودند ، معتصم به وصف زيبائى و همسرى عروس و داماد شعرى بدين مضمون گفته بود :\r\n« عروسى را پيش داماد و دختر سالارى را پيش سالارى بردند ، كاش ميدانستم كدام يك در دلها عزيزترند ، صاحب طلاى مزين يا صاحب دو حمايل و خورشيد . » .\r\nدر اين سال كه سال دويست و بيست و سوم بود توفيل پادشاه روم با سپاه خود بهمراهى ملوك بر جان و بر غر و صقالبه و ديگر ملوك اقوام مجاورشان برون شد و شهر زبطره را كه از دربند خزر بود محاصره كرد و به زور شمشير بگشود و كوچك و بزرگ را بكشت و اسير گرفت و هم بديار ملطيه هجوم برد و مردم ولايات فغان برداشتند و در مساجد و ديرها استغاثه كردند ، ابراهيم بن مهدى پيش معتصم رفت و قصيده‌اى دراز براى او خواند و حوادثى را كه گفتيم وصف كرد و او را بجهاد ترغيب\r\n\r\n","description":"","footnote":"","page_name":" 472 ","page_number":480},
  {"content":"\r\n\r\nكرد ، از جملهء آن قصيده اشعارى بدين مضمون بود : « اى غيرت خدا اكنون كه بىحرمت شدن زنان را ديده‌اى كه چه بروزشان آوردند به پا خيز ، گيرم مردان را بگناهانشان كشته‌اند چرا اطفال را سر مىبرند ؟ ! » ابراهيم بن مهدى نخستين كس بود كه تعبير اى غيرت خدا را در شعر آورده بود . معتصم كه پيراهن پشمين سفيد بتن و عمامهء جنگاوران بسر داشت بشتاب برون شد و فرمان حركت داد و در ساحل غربى دجله اردو زد . و اين به روز دوشنبه دوم جمادى الاول سال دويست و بيست و سوم بود . پرچمها را بر پل زدند و در ولايات جار زدند كه مردم براى حركت با امير مؤمنان راهى شوند و سپاهى و داوطلب از همهء قلمرو اسلام سوى وى حركت كرد ، مقدمه را به اشناس ترك داد و محمد بن ابراهيم از پى او بود ، ميمنه را به ايتاخ ترك و ميسره را به جعفر بن دينار خياط داد ، عقبه را بغاى كبير داشت و دينار بن عبد الله از پى او بود ، قلب را نيز به عجيف سپرده بود . معتصم از ناحيهء شام عبور كرد و از « دربند سلامت » گذشت و افشين از دربند حدث گذشت و ديگر كسان از ساير دربندها گذشتند ، مردم از شمار بيرون بودند و از فزونى به حساب نميآمدند شمارشان را بيشتر و كمتر پنداشته‌اند آنكه بيشتر پنداشته پانصد هزار و آنكه كمتر پنداشته دويست هزار ميگويد . پادشاه روم با افشين رو برو شد و جنگ انداخت و افشين او را شكست داد و بيشتر بطريقان و يارانش را بكشت و يكى از مسيحىشدگان بنام نصير با گروهى از كسانش از شاه دفاع كرد . در آن روز وقتى شاه فرارى شد افشين از گرفتن او كوتاهى كرد و گفت او پادشاه است و شاهان همديگر را حفظ ميكنند ، معتصم قلعه‌هاى بسيار بگشود و شهر عموريه را محاصره كرد و خدا شهر را بدست وى بگشود و لاوى بطريق از عموريه پيش وى آمد و شهر را تسليم كرد ، باطس بطريق بزرگ شهر اسير شد و سى هزار كس از مردم آنجا بقتل رسيد و معتصم چهار روز در آنجا بسر كرد و شهر را به ويرانى و حريق داد ، ميخواست از آنجا سوى قسطنطنيه بتازد و بر خليج آنجا فرود آيد و از خشكى و دريا براى گشودن آنجا بكوشد ، در اين اثنا در بارهء\r\n\r\n","description":"","footnote":"","page_name":" 473 ","page_number":481},
  {"content":"\r\n\r\nعباس بن مأمون خبرها رسيد كه او را مضطرب كرد و از اين قصد منصرف شد ، خبر رسيد كه مردمى با او بيعت كرده‌اند و با پادشاه روم مكاتبه كرده است ، و معتصم با عجله بازگشت و عباس و ياران او را بحبس انداخت و عباس پسر مأمون در همين سال بمرد .\r\nبسال دويست و بيست و پنجم مازيار بن قار بن بندار هرمس فرمانرواى جبال طبرستان را به سامره آوردند . مأمون وى را نواخته بود و در ايام معتصم ياغى شد و سپاه بسيار فراهم آورد . معتصم نامه نوشت و او را احضار كرد كه بيايد و نپذيرفت آنگاه معتصم عبد الله بن طاهر را بجنگ وى مأمور كرد و او عموى خود حسن بن حسين بن مصعب را از نيشابور سوى مازيار فرستاد و او پس از جنگهاى بسيار كه با مازيار داشت در ساريه طبرستان فرود آمد ، در آنجا ديده‌وران حسن بن حسين خبر آوردند كه محمد بن قارن يعنى همان مازيار با عدهء كمى به شكار برون شده است ، حسن سوى او شتافت و جنگ انداخت كه اسير شد و او را به سامره فرستادند ، مازيار اقرار كرد كه افشين با وى در بارهء مذهب ثنوى و مجوس همسخن بوده و او را به خروج و طغيان واداشته است ، يك روز پيش از آنكه مازيار به سامره برسد افشين را دستگير كردند و يكى از دبيران وى بنام شاپور بر ضد او شهادت داد ، مازيار را پس از آنكه انگشت نما كردند پهلوى بابك بياويختند و چندان تازيانه زدند كه بمرد .\r\nوى به معتصم گفته بود اگر او را زنده بگذارد اموال بسيار تسليم خواهد كرد ، اما معتصم نپذيرفت و شعرى را كه مضمون آن چنين است بتمثيل خواند : « به روز حادثه همت شير بيشه متوجه شكار است نه دستبرد . » دار مازيار به طرف دار بابك كج شد و پيكرشان بهم نزديك شد باطس بطريق عموريه را هم در همين جا آويخته بودند و دار وى نيز سوى آنها خم شده بود و ابو تمام حبيب بن اوس در اين باب شعرى بدين مضمون گفته بود : « وقتى بابك همسايهء مازيار شد جان از غم آسوده شد ، در دل آسمان جفت او شد در صورتى كه آن دو تن كه در غار بودند قرين ديگر نداشتند ، گوئى بابك\r\n\r\n","description":"","footnote":"","page_name":" 474 ","page_number":482},
  {"content":"\r\n\r\nو مازيار كج شده بودند تا خبرى را از باطس نهان دارند . » .\r\nافشين نيز از آن پس كه او را با مازيار روبرو كردند و بر ضد او شهادت داد در حبس بمرد و مردهء او را بيرون آوردند و به دروازهء عامه آويختند بتهايى نيز بياوردند كه ميگفتند براى او فرستاده شده است . بتها را روى او انداختند و آتش افروختند و همه را بسوختند .\r\nبسال دويست و بيست و ششم ابو دلف قاسم بن عيسى عجلى سرور و سالار عشيرهء عجل و ربيعه كه شاعرى توانا و پهلوانى دلير و نغمه‌گرى ماهر بود درگذشت . همو بود كه گفته بود : « روزى مرا سوار بينى كه كوههاى استوار از من بيم كنند و بروز تفريح جامى ميزنم و شاخهء گل پشت گوش دارم » گويند ابو دلف با نيزه بسوارى بزد و نيزه به سوار ديگرى كه پشت سر او بود رسيد و هر دو را بكشت و بكر بن نسطاح در اين باره شعرى بدين مضمون گفت : « گويند روز جنگ دو سوار را بيك ضربت بهم ميدوزد و خسته نميشود ، عجب مداريد كه اگر درازى نيزهء او يك ميل بود يك ميل از سواران را بهم ميدوخت » .\r\nعيسى بن ابى دلف نقل ميكرد كه برادرش دلف ، كه پدرش كنيه از نام او گرفته بود ، وهن على بن ابى طالب ميگفت و شيعهء او را تحقير ميكرد و آنها را بنادانى منسوب ميداشت ، يك روز كه در مجلس پدر خود نشسته بود و پدرش حضور نداشت ميگفت :\r\n« پنداشته‌اند كه هر كس عيب على بگويد زنازاده است و شما غيرت امير را ميدانيد كه در بارهء هيچكس از اهل حرم او گمان بد نميتوان برد و من على را دشمن دارم . » هنوز اين سخن نگفته بود كه ابو دلف بيامد و چون او را بديديم به احترام او برخاستيم ، گفت سخن دلف را شنيدم حديث دروغ نيست و چيزى كه در اين معنى آمده خلاف ندارد ، به خدا او زنا زاده و حيض زاده است ، من بيمار بودم و خواهرم كنيزى را كه متعلق به او بود و من دلبستهء او بودم پيش من فرستاد و نتوانستم خوددارى كنم و با او بخفتم كنيز حائض بود و دلف را بار گرفت و چون حملش نمودار شد خواهرم\r\n\r\n","description":"","footnote":"","page_name":" 475 ","page_number":483},
  {"content":"\r\n\r\nاو را به من بخشيد . » دشمنى دلف و مخالفت او با پدرش كه شيعه و مايل به على بود چنان بود كه بعد از وفات او ميگفت محمد بن على قهستانى گويد : « دلف بن ابى دلف براى ما نقل كرد كه پس از مرگ پدرم در خواب ديدم كه يكى به من ميگفت امير ترا ميخواهد و من با او رفتم و مرا بخانهء ويرانه‌اى برد و از پلكانى بالا برد و وارد اطاقى كرد كه آثار آتش بديوارها و نشان خاكستر بر زمين آن نمايان بود ، پدرم عريان نشسته و سر ميان دو زانو نهاده بود و به من گفت : « دلفى ؟ » گفتم : « بله دلفم » و شعرى بدين مضمون خواند : « اگر وقتى ميمرديم ما را رها ميكردند ، مردن براى هر زنده‌اى آسايش بود . ولى وقتى بميريم زنده ميشويم و همه چيز را از ما ميپرسند » پس از آن گفت : « فهميدى ؟ » گفتم : « بله » و بيدار شدم .\r\nدر ايام خلافت معتصم بسال دويست و بيست و چهارم جماعتى از ناقلان اخبار و بزرگان اهل حديث در گذشتند كه عمرو بن مرزوق باهلى بصرى و ابو النعمان حازم بن محمد بن فضل سدوسى و ابو ايوب سليمان بن حرب واشجى بصرى ازدى و سعيد بن حكم بن ابى مريم بصرى و احمد بن عبد الله غدانى و سليمان شاذكونى و على مدنى از آن جمله بودند .\r\nبسال دويست و بيست و هفتم بشر حافى در بغداد بمرد . وى از ولايت مرو بود ، ابو الوليد هشام بن عبد الملك طيالسى نيز در بصره در نود و سه سالگى بمرد . وفات عبد الله بن عبد الوهاب جمحى و ابراهيم بن يسار رمادى نيز در همين سال بود ، گويند محمد بن كثير عبدى نيز در همين سال بمرد ، اما درست اينست كه وفات وى بسال دويست و بيست و سوم بود .\r\nمسعودى گويد : بسال دويست و بيست هفتم معتصم بر ساحل دجله در قصر معروف خاقانى به روز پنجشنبه و بقولى دو ساعت گذشته از شب پنجشنبه ، هيجده روز مانده از ماه ربيع الاول ، در چهل و هشت سالگى به ترتيبى كه در آغاز اين باب بگفتيم درگذشت . مولد وى در قصر الخلد بغداد بسال صد و هشتادم در هشتمين ماه سال بود .\r\n\r\n","description":"","footnote":"","page_name":" 476 ","page_number":484},
  {"content":"\r\n\r\nوى هشتمين خليفه و هشتمين نسل عباس بود و هشت پسر و هشت دختر بجا بگذاشت .\r\nمعتصم و حوادث فتح عموريه و جنگها كه پيش از خلافت در سفرهاى شام و مصر داشته بود و حوادث خلافت وى و حكايت‌ها كه احمد بن ابى داود قاضى از حسن سيرت و استقامت رفتار وى گفته و يعقوب بن اسحاق كندى در رسالهء سبيل الفضائل آورده ، اخبار نكو دارد كه همه را در كتاب اخبار الزمان و كتاب اوسط آورده‌ايم و شمه‌اى در اينجا بگفتيم كه نمونه و محرك خواندن ما سبق باشد . 476\r\n\r\n","description":"","footnote":"","page_name":" 477 ","page_number":485},
  {"content":"\r\n\r\n477\r\n\r\nذكر خلافت الواثق بالله\r\nبيعت واثق هارون بن محمد بن هارون كه كنيهء ابو جعفر داشت و مادرش يك كنيز رومى بنام قراطيس بود . در همان روز وفات معتصم ، يعنى روز پنجشنبه هيجدهم ربيع الاول سال دويست و بيست و هفتم انجام شد . در آن وقت وى سى و يك سال و نه ماه داشت و در سى و هفت سال و شش ماهگى در سامره بمرد . مدت خلافتش پنج سال و نه ماه و سيزده روز بود . بقولى وفات وى به روز چهارشنبه شش روز مانده از ذىحجهء سال دويست و سى و دوم در سى و چهار سالگى بود . وزير وى چنان كه ضمن دوران معتصم از همين كتاب بگفتيم محمد بن عبد الملك بود و تاريخها در بارهء كم و بيش عمر و ايام آنها مختلف است .\r\n\r\n","description":"","footnote":"","page_name":" 478 ","page_number":486},
  {"content":"\r\n\r\n\r\nذكر شمه‌اى از اخبار و سرگذشت الواثق بالله و مختصرى از حوادث ايام او\r\nواثق پر خور و نكو كار و با اهل خانهء خويش مهربان و مراقب كار رعيت بود مانند پدر و عموى خود مذهب معتزله داشت . احمد بن ابى دؤاد و محمد بن عبد الملك زيادت در او نفوذ داشتند و جز براى ايشان كارى انجام نميداد و به كار ايشان اعتراض نميكرد و همهء كار مملكت بدست ايشان سپرده بود .\r\nابو تمام حبيب بن اوس طائى جاسمى كه منسوب به جاسم ( جاسم دهكده‌اى از توابع دمشق ما بين اردن و دمشق در محل معروف به جولان در چند ميلى جابيه نوى است و از مراتع ايوب عليه السلام بوده است ) گويد : « در اول روزگار واثق به سر من رأى رفتم ، وقتى بدانجا نزديك شدم اعرابيى به من برخورد ، خواستم خبر اردو را از او بدانم ، گفتم : « اى اعرابى از كدام قبيله‌اى ؟ » گفت : « از بنى عامر . » گفتم : « از اردوى امير مؤمنان چه خبر دارى ؟ » گفت : « به خدا اعتماد كرد و خدا او را بس است ، گنهكاران را به زحمت انداخت و دشمنان را بگرفت و با رعيت عدالت كرد و از خيانتكار دور ماند . » گفتم : « در بارهء احمد بن ابى داود چه ميگوئى ؟ » گفت : « كوهى بلند است كه\r\n\r\n","description":"","footnote":"","page_name":" 479 ","page_number":487},
  {"content":"\r\n\r\nبا وى دشمنى كنند و دامها نهند و چون بهلاك او يقين كنند چون گرگ از جا بر جهد و چون كفتار حيله‌اى كند . » گفتم : « در بارهء محمد بن عبد الملك زيات چه ميگوئى ؟ » گفت : « شرش به نزديك ميرسد و دور از ضررش بر كنار نيست ، هر روز يكى را از پا در ميآرد كه اثر چنگ و دندان در آن نيست » گفتم : « در بارهء عمرو بن فرج چه ميگويى ؟ » گفت : « مردى استخواندار و خونخوار است كه او را سپر جنگ كرده‌اند . » گفتم : « در بارهء فضل بن مروان چه ميگوئى ؟ » گفت : « مردى است كه قبرش حفر شده و جزو زندگان نيست و لباس مردگان پوشيده است . » گفتم : « در بارهء پدر و زير چه ميگوئى ؟ » گفت : « پندارى پهلوان زنديقان است ، نبينى كه وقتى خليفه او را بىكار گذارد بخورد و چاق شود و چون او را بلرزاند ببارد و سبزه بيارد . » گفتم : « در بارهء احمد بن حبيب چه ميگوئى ؟ » گفت : « او پرخورى كرد و به زحمت پرخورى دچار شد . » گفتم : « در بارهء ابراهيم برادرش چه ميگوئى ؟ » گفت : « مردگانند نه زندگان و ندانند كى برانگيخته ميشوند » گفتم : « در بارهء احمد بن ابراهيم چه ميگوئى ؟ » گفت :\r\n« خدايش يار باد چه مرد كاردان صبوريست ، صبر را پوشش و بخشش را شعار خود كرد . » گفتم : « در بارهء معلى بن ايوب چه ميگوئى ؟ » گفت : « مردى نكوست خير خواه سلطان است و عفت زبان دارد ، از قوم بسلامت مانده ، آنها نيز از او بسلامت مانده‌اند . » گفتم : « در بارهء ابراهيم بن رباح چه ميگوئى ؟ » گفت : « مردى است كه بكرم خود پاى بند است و در گرو فضيلت خويش است ، دعائى دارد كه او را نگذارد و خدائى دارد كه مخذولش نكند و بالا سر او خليفه‌اى است كه ستمش نكند » گفتم : « در بارهء حسن برادر او چه ميگوئى ؟ » گفت : « چوبى سر سبز است كه در زمين كرم كشته‌اند . » گفتم : « در بارهء نجاح بن سلمه چه ميگوئى ؟ » گفت : « خدايش يار باد چه انتقامجو و خونخواهى است كه چون شعلهء آتش ملتهب است ، گاه با خليفه جلسه‌اى دارد كه نعمتها ببرد و نكبت‌ها بيارد » گفتم : « اى اعرابى منزل تو كجاست كه بديدن تو بيايم » گفت : « خدا ببخشد من منزل ندارم روز لباس و شب لحاف من است ، هر جا خوابم\r\n\r\n","description":"","footnote":"","page_name":" 480 ","page_number":488},
  {"content":"\r\n\r\nگرفت ميخوابم . » گفتم : « پس چگونه از اهل اردو راضى هستى ؟ » گفت : « آبروى خود را در كار سؤال از آنها نميريزم ، اگر دادند سپاسشان نميدارم و اگر ندادند خدمتشان نميكنم ، چنانم كه آن جوانك طائى گفته است : « راستى از هر سخنى بهتر است ، براى من تفاوت ندارد كه آبروى مرا حفظ كنى يا خونم را مصون دارى » گفتم : « اين سخن را من گفته‌ام . » گفت : « طائى تو هستى ؟ » گفتم : « بله . » گفت : « خدا يار پدرت باد ، توئى كه گفته‌اى : « عطاى دست تو اگر بخشنده يا بخيل باشد آبروى مرا كه ريخته است جبران نخواهد كرد ؟ » گفتم : « بله » گفت : « تو تواناترين شاعر روزگار خودت هستى » آنگاه اعرابى را با خودم پيش ابن ابى دؤاد بردم و قصهء وى را با وزير بگفتم كه او را پيش واثق برد و بگفت تا هزار دينار به وى دادند و از ساير دبيران و رجال دولت نيز چيزهائى براى او گرفت كه او و بازماندگانش را بى نياز كرد .\r\nاين حكايت را از ابو تمام نقل كرده‌اند اگر راست گفته ، و گمان من اين نيست ، اعرابى وصفى نكو كرده است و اگر اين حكايت را ابو تمام ساخته و به اعرابى نسبت داده در تنظيم آن كوتاهى كرده ، كه مقام وى بالاتر از اين بوده است .\r\nوفات ابو تمام بسال دويست و هجدهم در موصل رخ داد . وى مردى بىپروا بود و شايد به همين جهت از روى بىپروائى نه بىاعتقادى بعضى واجبات خويش را ترك ميكرده است .\r\nمحمد بن يزيد مبرد بنقل از حسن بن رجا گويد : « ابو تمام در فارس پيش من آمد و مدت درازى بنزد من اقامت داشت ، مكرر به من گفتند كه او نماز نميكند ، كسى را بر گماشتم كه در اوقات نماز مراقب او باشد و معلوم شد چنانست كه به من گفته‌اند ، وى را در اين باره ملامت كردم به جواب من گفت : « فكر ميكنى من كه زحمت سفر از مدينة السلام تا اينجا را تحمل كرده‌ام اگر اعتقاد داشتم كه نماز كردن ثوابى دارد\r\n\r\n","description":"","footnote":"","page_name":" 481 ","page_number":489},
  {"content":"\r\n\r\nيا نكردن آن عقابى دارد از اداى چند ركعت كه زحمتى ندارد دريغ داشتم ؟ » گويد به خدا تصميم گرفتم او را بكشم اما ترسيدم اين كار بناحق باشد زيرا او گفته بود « شايسته‌ترين مردم به اداى قرض خود كسى است كه قرضدار خدا باشد » و اين سخن مخالف كار وى بود مردم در بارهء ابو تمام در دو جهت مخالفند يا در بارهء او تعصب دارند و مقامش را بيش از آنچه هست بالا مىبرند و معتقدند كه شعرش از همه بهتر است يا مخالف اويند و مقامش را انكار ميكنند و بر نخبهء اشعارش عيب ميگيرند و معانى جالبى را كه ابداع كرده زشت مىپندارند .\r\nعبد الله بن حسن بن سعد از مبرد نقل مىكند كه در مجلس قاضى ابو اسحاق - اسماعيل بن اسحاق بودم و جماعتى حضور داشتند ، از جمله حارثى بود كه على بن جهم شامى در بارهء او شعرى بدين مضمون گفته بود كه « آفتاب و ماه جز بر داهيهء حارثى و ستارهء دنباله‌دار طلوع نكردند » و در بارهء اين شعر گفتگو شد و رشتهء سخن به ابو تمام و شعر او رسيد و گفته شد كه حارثى در مقام عتاب ابو تمام شعرى نكو خوانده بود و مبرد بسبب حضور قاضى شرم كرده بود كه از حارثى بخواهد شعر را تكرار كند يا بنويسد ، ابن سعد گويد من به مبرد گفتم كه شعر را از حفظ دارم و براى او خواندم كه آن را پسنديد و چند بار به من گفت تكرار كنم تا بخاطر سپرد ، مضمون شعر اينست « از پس دورى و جدائى جمعى از جوانان سپيدرو دارد كه حق دوستى و محبت را ادا كرده‌اند ، من آنها را بر ضد تو خواندم و تو كسى بودى كه در حادثات سخت او را ميخواندم » گويد از او پرسيدم « ابو تمام و بحترى كدام شاعرترند ؟ » گفت : « ابو تمام ابداعات لطيف و معانى ظريف دارد و اشعار خوب او از شعر بحترى و ديگر متقدمان وى از شاعران دوران جديد نكوتر است ، ولى شعر بحترى يك نواخت‌تر از شعر ابو تمام است ، بحترى يك قصيدهء تمام ميگويد كه از خرده گيرى و نقد مصون ميماند ابو تمام يك شعر كم نظير ميگويد و از پى آن شعرى سست ميآورد ، همانند غواص است كه مرواريد و خرده شيشه درآرد و بيك رديف نهد . عيب او و بسيارى از شعرا اينست\r\n\r\n","description":"","footnote":"","page_name":" 482 ","page_number":490},
  {"content":"\r\n\r\nكه به اشعار خود دلبستگى مفرط دارند ، اگر او از اشعار فراوان خويش اشعار مورد اعتراض را برون ميريخت ، از همگنان خويش شاعرتر بود . » گويد « اين سخن مرا وادار كرد كه شعر ابو تمام را بر او بخواندم و اشعار ناباب را كه بر آن عيب گرفته بودند كنار زدم و اشعار خوب را جدا كردم و ديدم كه از جملهء اشعار او بيشتر از يكصد و پنجاه شعر بعنوان مثل به زبان عامه و اغلب خواص روان است ، هيچيك از شاعران جاهليت و اسلام را نميشناسم كه اين مقدار شعر وى بعنوان مثل ياد شود » آنگاه مبرد گفت : « شاعرى به بحترى ختم شد » و دو شعر از او خواند كه مبرد مىپنداشت اگر بشعر زهير اضافه شود متناسب آن خواهد بود مضمون شعر اين بود : « سفاهت سبكسران اگر هم از حد بگذرد در تو از حلم مردم بردبار مؤثرتر نخواهد بود ، اگر مرد كريمى را بكينه‌توزى وادارى ممكن است بعضى كارهاى فرومايگان را در بارهء تو مرتكب شود » گويد و از جملهء اشعار بحترى كه در آن مجلس بخوانديم و محمد بن يزيد آن را بر اشعار همگنان وى ترجيح داد ، شعرى است كه در بارهء دو پسر صاعد بن مخلد گفته و مضمون آن چنين است : « وقتى سيماى دو پسر صاعد را به نظر آرى ، سيماى پسران مخلد در نظر تو مجسم شود مانند فرقدان كه چون بيننده دقت كند ، مقام فرقدى از فرقد ديگر بالاتر نيست » و هم گفتار او كه بدين مضمون است : « كيست كه سپاس مرا در مقابل نيكى و احسانى كه به من كرده است بخليفه رساند كه من از كرم او بكرم پرداختم و راه بخشش را او به من نمود ، دست او دست مرا بى نياز كرد و بخشش او بخل مرا ببرد ، ثروتم داد و فقيرم كرد ، به اخلاق ستودهء او اعتماد كردم هر چه مرا بخشيده بود ببخشيدم . » و هم سخن او كه گويد : « روزى كه زنان مرا بديدند آرزو داشتم بجاى سپيدى پيرى ، سپيدى شمشير بفرق من بود » و هم سخن او كه گويد : « بتواضع فرود آمدى و به قدر و الا شدى كه كار فرود آمدن و بالا رفتن خورشيد نيز چنين است كه اوج ميگيرد اما نور و شعاع آن نزديك مىشود » و هم سخن او در بارهء فتح بن خاقان كه به شيرى حمله كرده و آن را كشته بود بدين مضمون : « شمشير را به طرف او برداشتى ، نه\r\n\r\n","description":"","footnote":"","page_name":" 483 ","page_number":491},
  {"content":"\r\n\r\nعزمت سستى كرد و نه دستت باز ماند و نه شمشير كندى گرفت و چون از غلبه بر تو نوميد شد عقب رفت ، و چون فرار از ترا ميسر نديد پافشارى كرد و وقتى دست و جلال خويش را براى زدن او فراهم كنى حاجت بزدن شمشير نيست . » و هم سخن او كه گويد :\r\n« حوادث دهر پيوسته كار مرا بكساد كشاند تا جوانى خويش را بگرو پيرى نهادم » و هم سخن او در بارهء منتصر كه گويد : « على بشما نزديكتر و پيش شما از عمر نكوتر است كه بروز مسابقهء اسبان ، سپيدى دست و پا از سپيدى پيشانى فروتر است و هم سخن او كه گويد : « نكو رويان پيرى مرا عيب ميگيرند ، كى اطمينان ميدهد كه از پيرى بهره توانم گرفت » و هم سخن او كه در بارهء شكسته شدن صلح ميان عشيرهء خود گويد :\r\n« وقتى زخم رو بتباهى ميرود خطاى طبيب در آن نمايان مىشود » و هم سخن او كه گويد : « تير خطا براى تير انداز از تيرى كه كارگر مىشود كم زحمت‌تر است . » و سخن او كه گويد : « فتح بن خاقان از بخشش دريغ ندارد ولى اين روزگار است كه عطا ميدهد و محروم ميدارد . ابرى باران بود كه بخشش آن به من نرسيد و دريائى لبريز بود كه فيض آن نصيب من نشد آيا از بخشش او كه بهمهء جهانيان ميرسد شكايت كنم ، جز بد زبان كيست كه بدگوئى ياران تواند كرد ؟ » .\r\nمحمد بن ابى ازهر گويد : ابراهيم بن مدبر با مقامى كه در علم و ادب و معرفت داشت در بارهء ابو تمام نظر بد داشت و قسم مىخورد كه هيچ نميدانسته است .\r\nروزى به دو گفتم در بارهء صاحب اين سخن چه ميگوئى كه گويد : « پيرى بر پيشانى من خطى پديد آورد كه راه مرگ از آن بجان باز مىشود ، منظرى دارد كه در چشم سپيد مينمايد اما در دل سياه است و خواه ناخواه آن را تحمل ميكنيم ، بينى شخص اگر هم چيزى از آن را ببرند جزو صورت اوست . » و در بارهء صاحب اين سخن كه گويد : « اگر رواست كه كسانى بدون نعمت دادن سرفرازى كنند شايستهء تو است » و در بارهء صاحب اين سخن كه گويد : « زندگانى و مال بر من مىبارد ترا مىبينم كه يا براى كسان بخشش خواهى يا خود بخشش كنى ، وقتى بخواهى بند دلو توانى\r\n\r\n","description":"","footnote":"","page_name":" 484 ","page_number":492},
  {"content":"\r\n\r\nبود و اگر خواهى چاه آب شوى . » و در بارهء صاحب اين سخن كه گويد : « از صداى تو كه چون حكم مرگ تخلف ناپذير است و بدان عادتشان داده‌اى ميترسند از بيم انتقام تو آهسته راه ميروند ، با اشاره سخن ميكنند و گفتگويشان درگوشى است . » و در بارهء صاحب اين سخن كه گويد : « وقتى به زمين پستى فرود آئى كه رضاى تو در آن باشد آرزوى جاى مرتفع نداريم . » ابن ابى الازهر گويد : « به خدا گوئى ابن مدبر را بر ضد ابو تمام تحريك كردم كه ناسزا و لعن او گفت ، به دو گفتم اين رفتار تو تازه نيست . ابو عمرو بن حسن طوسى روايتگر براى من نقل كرد كه پدرش او را پيش ابن اعرابى فرستاده بود كه اشعار قوم هذيل را پيش او بخواند ، گويد به اشعار رجز رسيديم و من رجزى را از ابو تمام بخواندم و نگفتم از اوست كه مضمون آن چنين بود : « ملامتگرى را ملامت كردم و پنداشت كه از جهل او بىخبرم هيچكس غبنى بدتر از غبن عقل ندارد ، كسى را كه در بزرگى و سالارى چون شاه و بگفتار و كردار چون بازارى است ، باميد عطايش مدح گفتم اما از آن پس كه مدتى امروز و فردا كرد رشتهء اميد مرا بريد . پس از آن بعذر نداشتن متوسل شد در حال جدى و شوخى مرا چنان مينگريست كه گوئى اسير ، حلقه‌هاى بند خود را مينگرد . گوئى من خبر عزل او را آورده‌ام . غلاف بى شمشير چه تواند كرد ، و مدح اگر بجا گفته نشود چه سود دارد ؟ » و اين اعرابى به پسرش گفت اين را بنويس ، و آن را پشت يكى از كتابهايش نوشت ابو عمرو به دو گفته بود ، قربانت شوم اين شعر از ابو تمام است ، گفت : « پاره كن . پاره كن » و اين رفتار از ابن مدبر با توجه به اينكه عالم بود قبيح است زيرا خوبى كسى را ، دشمن باشد يا دوست انكار نبايد كرد و از فرومايه و و الا مقام فايده بايد اندوخت . از امير مؤمنان على روايت كرده‌اند كه فرمود : « حكمت گمشدهء مؤمن است و گمشدهء خويش را از مشرك نيز فراگير ، از بزرگمهر پسر بختگان كه از خردمندان ايران بوده و سابقا در اين كتاب ضمن شاهان ساسانى كه ملوك\r\n\r\n","description":"","footnote":"","page_name":" 485 ","page_number":493},
  {"content":"\r\n\r\nطبقهء دوم ايران بوده‌اند از او ياد كرده‌ايم ، نقل كرده‌اند كه گفته بود : « از هر چيزى نكوترين صفت آن را ياد گرفتم حتى از سگ و گربه و خوك و كلاغ سياه » گفتند : « از سگ چه ياد گرفتى ؟ » گفت : « الفتى كه با كسان خود دارد و دفاعى كه از صاحب خود مىكند . » گفتند : « از كلاغ سياه چه ياد گرفتى ؟ » گفت : « محتاط بودنش را . » گفتند : « از خوك ؟ » گفت : « صبح زود بدنبال حاجات رفتنش را . » گفتند :\r\n« از گربه ؟ » گفت : « آهنگ خوب و ملايمت بهنگام حاجت . » .\r\nهر كه اشعارى چنين دلپذير و جانفزا و گوشنواز و مهيج را كه همهء اهل فضل و قريحه بكمال هنر گوينده‌اش اعتراف دارند ، عيب كند ، قدر خود ميبرد و عيب معرفت و تشخيص خويش ميگويد . از ابن عباس آورده‌اند كه گفته بود :\r\n« هوس خداى معبود است . » و گفتار خدا را دليل آورده بود كه فرمايد : « از آن كس خبر دارى كه هوس خود را خداى خود كرده است . » ابو تمام اشعار نكو و معانى لطيف و تعبيرات بديع دارد . يكى از شعر شناسان را از هنر ابو تمام پرسيدند گفت : « گوئى همهء شعر جهان را فراهم آورده و گوهر آن را انتخاب كرده است . » ابو تمام كتابى تأليف كرده و آن را « الحماسه » ناميده بود و بعضى كسان آن را « كتاب الخيبة » يعنى نوميدى ناميده‌اند . او در اين كتاب كه پس از مرگ وى پديدار شد ، اشعارى از ديگران انتخاب كرده است . ابو بكر صولى كتابى تأليف كرده و اخبار و اشعار و علوم و مذهب ابو تمام را در آنجا ياد كرده و از اشعار ابو تمام بر احوال وى شاهد آورده است . از جملهء سخن او كه در وصف شراب گفته است اينست : « اوصاف تيره دارد اما آن را جوهر آشنا لقب داده‌اند » .\r\nپس از وفات ابو تمام شاعران و دوستان اديب وى رثايش گفتند . از آن جمله حسن بن وهب دبير كه شاعرى ظريف بود و در نثر و نظم دست داشت ، گفته بود : « ابرها آن گور غريب را در موصل سيراب كند و بر آن ببارد ، وقتى بر آن ببارد بارانى تند از پس بارانى فرو ريزد برق‌ها براى او سيلى بچهره مىزند و\r\n\r\n","description":"","footnote":"","page_name":" 486 ","page_number":494},
  {"content":"\r\n\r\nرعدها گريبان ميدرد كه خاك اين قبر ، حبيب را كه دوست من بود ببر دارد كه دانا و شاعر و با هوش و اديب و صاحب رأى و عاقل بود . وقتى او را ميديد از ظرافت و نيك محضرى خويش ترا سيراب ميكرد . اى ابو تمام طائى ما بعد از تو عجايب ديده‌ايم ، با رفتن تو نه يك دوست بلكه چيزى نفيس را از دست داده‌ايم كه بروزگار نظير آن را نتوانيم يافت ، تو برادر ما بودى كه با ما دوستى صميمانه و نسبت نزديك داشتى و چون برفتى ، شب نزديكان و بيگانگان مكدر شد . روزگار روى زشت خود را نمودار كرد و چهره‌اى تاريك و عبوس نشان داد ، حقا كه مرگ در چنين روزگارى خوش است و حقا كه زندگى خوش نيست . » .\r\nحسن اشعار خوب و تعبيرات نكو دارد كه از آن جمله شعرى بدين مضمون است : « ديدگانت از فرط غم خواب را از تو باز گرفته است ، حقا بايد چشمان تو بخواب نرود كه دلت را ربوده و بگرو برده‌اند و در خاطرات رنجى نهان است .\r\nچرا هر روز مدتى توقف ميكنى و با ديار سخنى ميكنى و بر آثار مانده اشك ميريزى و از خانه ميپرسى كه ساكنانش چه شدند و بر آنها كه رفته‌اند اشك ميريزى ؟ گوئى بروزگار گذشته عاشق دلباخته‌اى نديده‌اى . بروزگار جوانى كه چون شاخى تازه بودى معذور بودى ولى اكنون كه سايهء جوانى برفت و گوئى نبود و پيرى از پس جوانى نقابى سپيد برنگ پنبه به تو پوشانيده و در چشم نكو - رويان چون خسى كه بعهد تو وفا نكنند و چون بطلب ايشان روى از تو كه روزى دلارام ايشان بوده‌اى روى بگردانند ديگر تو كه مردى هوشيارى و نيك و بد خويش ميشناسى عذرى ندارى . » .\r\nبدوران خلافت واثق بسال دويست و سىام على بن جعد وابستهء بنى مخزوم كه از بزرگان حديث و اهل خبر بود در گذشت . بسال دويست و سى و يكم واثق ، احمد بن نصر خزاعى را در محنت خلق قرآن بكشت .\r\nمسعودى گويد : « در مجلس واثق جوانى برسم نديمان حضور مييافت ، و چون\r\n\r\n","description":"","footnote":"","page_name":" 487 ","page_number":495},
  {"content":"\r\n\r\nسنش كم بود ميايستاد و با سالخوردگان نمىنشست اما چون با هوش بود اجازه داشت در گفتگوى نديمان وارد شود و از مثل ساير و شعر كمياب و سخن جالب و جواب حاضر هر چه بخاطرش ميرسد بگويد . گويد : « واثق به شكم‌پرستى و خوش - اشتهائى معروف بود ، يك روز واثق با نديمان گفت : « از تنقلات كدام را بيشتر مىپسنديد ؟ » يكى گفت : « نبات » ديگرى گفت : « انار » يكى ديگر گفت : « سيب » ديگرى گفت : « نيشكر كه در گلاب جوشيده باشد » يكى را نيز فلسفه بمخالف - گويى واداشت و گفت : « نمك جوشيده » يكى گفت : « صبر ( ماده‌اى است تلخ ) كه در نبيذ حل شود و تلخى شراب را بيفزايد » واثق گفت : « درست نگفتيد ، اى جوانك تو چه ميگوئى ؟ » گفت : « خشك‌نان شكر آلوده . » گفت : « بارك الله درست گفتى و نكو گفتى . » و براى اول مرتبه بنشست .\r\nگويند ابو جعفر محمد بن على بن موسى الرضا عليهم الرضوان در خلافت واثق در گذشت . و سن او چنان بود كه در همين كتاب ضمن سخن از خلافت معتصم گفته‌ايم گويند وى به واثق نوشته بود : « اى امير مؤمنان هيچكس و گرچه حوادث با او هم آهنگى كند نميتواند لحظهء خوشى را جز از خلال ناخوشى بدست آرد هر كه نقد را به انتظار نسيه بگذارد روزگار فرصت از او بگيرد كه لازمهء زمانه آفت است و قانون روزگار ربودن است . » .\r\nبسال دويست و سىام هم در خلافت واثق ابو العباس عبد الله بن طاهر بن حسين در ربيع الاول همانسال درگذشت . هنگامى كه عبد الله بن طاهر در مصر مقيم بود شاعر در بارهء او گفته بود : « كسانى ميگويند مصر دور است ولى مصر دور نيست كه ابن طاهر آنجاست . از مصر دور تر كسانى هستند كه پيش ما حاضرند ، اما خبرشان حاضر نيست از نيكى مرده‌اند و تفاوت نميكند كه به اميد نيكى پيش آنها به روى يا پيش اهل قبور . » .\r\nواثق بحث و نظر را دوست داشت و اهل نظر را محترم ميداشت و تقليد را خوش\r\n\r\n","description":"","footnote":"","page_name":" 488 ","page_number":496},
  {"content":"\r\n\r\nنداشت و دوست داشت از علوم و عقايد فيلسوفان متقدم و متأخر و هم اهل شريعت مطلع شود . يك روز جمعى از فيلسوفان و طبيبان بحضور وى بودند و در بارهء اقسام علومشان از طبيعيات و دنبالهء آن كه الهيات است سخن رفت ، واثق به آنها گفت :\r\n« ميخواهم چگونگى علم طب و اصول آن را بدانم كه مأخذ آن مشاهده است يا قياس و سنت يا مقدمات عقل ، يا آن را به سماع توان دريافت ، چنان كه بعضىها در بارهء مقررات شريعت بر اين رفته‌اند ؟ » ابن بختيشوع و ابن ماسويه و ميخائيل جزو حاضران مجلس بودند و بقولى حسين بن اسحاق و سلمويه نيز حضور داشتند ، يكى از حضار گفت : « بسيارى از اطباى متقدم پنداشته‌اند كه مأخذ علم طب تجربه است و در تعريف طب گفته‌اند علمى است كه از تكرار مشاهده در احوال مختلف حاصل آيد و نتيجهء آخر نيز مانند اول باشد و كسى كه تجربه مىكند اين حالات را مضبوط دارد . و گفته‌اند كه تجربه بر چهار اساس استوار است يكى ملاحظهء اعمال طبيعت كه در سالم و بيمار انجام مىشود ، چون خونريزى و عرق و اسهال و قى كه به حكم مشاهده نافع يا مضر است . يكى ديگر حوادث عارضى كه براى موجود زنده رخ ميدهد چنان كه انسان مجروح شود يا بيفتد و خون كم يا زياد از او برود يا در حال بيمارى يا سلامت آب خنك يا مايعى بنوشد و به حكم مشاهده نافع يا مضر باشد . يكى ديگر احوال ارادى است كه از نفس ناطقه ميآيد چنان كه انسان در خواب ببيند كه بيمارى را كه مرضى معين دارد به چيز مشخصى علاج مىكند و بيمار به شود يا چنين چيزى در اثناى تفكر بخاطر او گذرد و پندار خود را به عمل گذارد و يا چنانچه در خواب ديده تجربه كند و آن را درست يا نادرست ببيند و مكرر تجربه كند و نتيجه همان باشد . و قسم ديگر تعميم و قياس است كه سه جور است يا يك دارو را از مرضى به مرض همانند آن نقل كنند چنان كه ورم قرمز را با ورم مورچه گز همانند گيرند ، يا عضوى را با عضو ديگر قياس كنند چنان كه بازو را با ران همانند گيرند ، يا دوائى را با دواى همانند آن قياس كنند چنان كه براى علاج اسهال بجاى به ، قرمز دانه دهند و اين همه\r\n\r\n","description":"","footnote":"","page_name":" 489 ","page_number":497},
  {"content":"\r\n\r\nرا جز به حكم تجربه نميتوان كرد .\r\nجمعى ديگر از طبيبان بر آن رفته‌اند كه اساس صناعت طب اينست كه هر مرض را با علت آن به اصل معنى مربوط كنيم و دواى آن را به اقتضاى طبيعت و وقت حاضر و بيمارى خاصى بدون رعايت اسباب و علل مفقود و بدون در نظر گرفتن اوقات و جهات ديگر با رعايت عادات و تشخيص طبيعت و حدود اعضاى تجويز كنيم . و چنين استدلال كرده‌اند كه جزو قضاياى بديهى است كه دو ضد در يك حال فراهم نشود و بودن يكى مستلزم اينست كه ديگرى در همان حال نباشد ، گويند و اين بخلاف آنست كه چيزهاى ظاهر را دليل چيزهاى نهان گيرند كه چيزهاى ظاهر محتمل - الوجود است و نتيجهء آن مختلف تواند بود ، و حكم قطعى در بارهء نتيجهء آن نميتوان كرد . و اين سخن جمعى از طبيبان ماهر و قديم يونان چون نامونيس و ساساليس و ديگران است كه بعنوان « طرفداران طب طبيعى » مشهورند .\r\nواثق به آنها گفت : « اكثريت طبيبان در اين باب چه روشى پيش گرفته‌اند ؟ » گفتند : « قياس » گفت : « چگونه ؟ » گفتند : « اين طايفه عقيده دارند كه اساس علم طب بر مقدماتى نهاده است كه از آن جمله معرفت طبيعت بدنها و اعمال اعضاست ، هم از آن جمله معرفت صحت و مرض تن و شناخت هواها و تفاوت آن و طبقه بندى اعمال و صنايع و عادات و خوردنيها و نوشيدنيها و سفرها ، و هم شناخت چگونگى بيماريهاست . گويند بمشاهده معلوم شده كه صورت و طبيعت موجود زنده مختلف است ، و هم صورت و طبيعت اعضاى آن يك جور نيست و تن زنده در نتيجهء هوا و حركت و سكون غذاى مأكول و مشروب و خواب و بيدارى و استفراغ يا امساك پياپى و هم در نتيجهء عوارض نفسانى از قبيل غم و خشم و رنج ، دگرگون مىشود . گويند هدف طب در مورد تن ، حفظ صحت موجود در تن سالم و تجديد صحت تن بيمار است ، پس ميبايد صحت را شناخت و علل صحت را حفظ كرد ، بنابر اين بموجب اين مقدمات طبيب وقتى خواهد مريض را علاج كند بايد\r\n\r\n","description":"","footnote":"","page_name":" 490 ","page_number":498},
  {"content":"\r\n\r\nدر طبيعت بيماريها و تن‌ها و غذاها و عادتها و فصلها و علل ديگر بنگرد تا بكمك آن استدلال تواند كرد . اى امير مؤمنان اين گفتهء بقراط و جالينوس و طبيبان متقدم و متأخر ايشان است . گفتند و اين طايفه با وجود اتفاق در بارهء قضاياى مذكور بسبب اختلاف در كيفيت استدلال در مورد بسيارى از غذاها و دواها اختلاف دارند .\r\nبعضى از آنها پنداشته‌اند كه طبيعت غذاها و داروها را به طعم و بو و رنگ و قوام و اثر آن در تن مىتوان شناخت و گفته‌اند كه خاصيت داروها را از رنگ و بو و ديگر خواص چهارگانه كه طعم و قوام است ميتوان شناخت و گرمى و سردى و لينت اثرى است كه در تن بجا مىگذارد . گروهى ديگر گفته‌اند كه طبيعت غذا و دوا را تنها به وسيلهء تأثير آن در تن نه به وسيلهء بو و طعم ميتوان شناخت و استدلالى كه بر اساس اثر دارو و غذا نباشد قابل اعتماد نيست و نميتوان به اقتضاى آن در بارهء داروى مفرد يا مركب حكم كرد .\r\nواثق به حنين كه بصف حضار بود گفت : « نخستين ابزار غذا در انسان چيست ؟ » گفت : « نخستين ابزار غذا دهان است كه دندانها در آن جاى دارد ، مجموع دندانها سى و دو تاست كه شانزده دندان در فك بالاست و در فك پائين نيز به همين اندازه است ، از جمله در هر فك چهار دندان پهن و سر تيز است كه طبيبان يونانى آن را قواطع گفته‌اند كه مانند كارد غذاهاى نرم را به آن قطع ميكنند و اينها ثنايا و رباعيات است .\r\nپس از اين چهار دندان در هر يك از فكها دو دندان هست كه سر آن تيز و پايه‌هايش پهن است كه آن را انياب گويند و چيزهاى سخت را كه بايد شكست به وسيلهء آن مىشكنند . در مجاورت انياب در هر فك پنج دندان پهن و بزرگ هست كه اضراس است و يونانيها آن را طواحن گويند ، يعنى آسياها كه هر چه از غذاها را كه محتاج آسيا كردن است آسيا مىكند . هر يك از ثنايا و رباعيات و انياب يك ريشه دارد ولى اضراس آنچه در فك بالاست هر كدام سه ريشه دارد ، مگر دو ضرس آخرى كه ممكن است هر كدام چهار ريشه داشته باشد ، از جملهء اضراس آنچه در فك اسفل\r\n\r\n","description":"","footnote":"","page_name":" 491 ","page_number":499},
  {"content":"\r\n\r\nاست هر كدام دو ريشه دارد مگر دو ضرس آخرى كه ممكن است هر كدام سه ريشه داشته باشد . از ميان همهء دندانها ، اضراس به ريشه‌هاى بيشتر احتياج دارد براى آنكه كار آن سختتر است و اضراس بالا ريشهء بيشتر دارد براى آنكه به بالاى دهان آويخته است . » .\r\nواثق گفت : « آنچه در بارهء اين ابزارها گفتى نكو گفتى ، كتابى براى من تأليف كن و همهء مطالبى را كه معرفت آن مورد حاجت است در آن ياد كن . » وى كتابى تأليف كرد و آن را در سه مقاله ترتيب داد كه ضمن آن تفاوت غذا و دوا و مسهل و اعضاى تن را شرح داده بود .\r\nگويند واثق در همين مجلس و مجالس ديگر سؤالات بسيار كرد كه حنين بدان جواب داد و همه را در كتابى بنام « المسائل الطبيعيه » فراهم آورد و از اقسام علوم سخن گفت و همه مسائلى بود كه واثق از او پرسيده بود . بقولى واثق يكى از نديمان خود را حاضر كرد و نديم در حضور واثق از حنين سؤال مىكرد و واثق مىشنيد و از گفتگوى سؤال كننده و جواب دهنده تعجب مىكرد تا آنجا كه پرسيد « عللى كه هوا را تغيير مىدهد چند تا است ؟ » حنين گفت : « پنج است : فصول سال طلوع و غروب ستارگان ، بادها ، شهرها و درياها » سؤال كننده پرسيد : « فصول سال چند تا است ؟ » حنين گفت : « چهار است . بهار و تابستان و پائيز و زمستان .\r\nمزاج بهار بگرمى و سردى معتدل است و مزاج تابستان گرم و خشك است و مزاج پائيز سرد و خشك است و مزاج زمستان سرد و تر است : « سؤال كننده پرسيد : « به من بگو ستارگان چگونه هوا را تغيير ميدهند ؟ حنين گفت : « وقتى خورشيد بستارگان نزديك شود يا ستارگان به خورشيد نزديك باشند ، هوا گرمتر شود ، بخصوص ستارگانى كه بزرگتر است و چون خورشيد دور شود يا ستارگان از آن دور ماند هوا خنكتر شود . سؤال كننده پرسيد : « به من بگو شمار بادها چيست ؟ » حنين گفت :\r\n« چهار است : شمال ، جنوب ، صبا و دبور . نيروى شمال سرد و خشك است . جنوب گرم\r\n\r\n","description":"","footnote":"","page_name":" 492 ","page_number":500},
  {"content":"\r\n\r\nو تر است ، صبا و دبور معتدل است . اما صبا بگرمى و خشكى مايلتر است و دبور از صبا به خنكى و ترى مايلتر است . » .\r\nگفت : « وضع شهرها و اثر آن در تغيير هوا چگونه است ؟ » گفت : « شهرها چهار وضع دارد : نخست ارتفاع ، دوم فرو رفتگى ، سوم مجاورت كوهها و درياها و چهارم طبيعت خاك . جهات نيز چهار است جنوب و شمال و مشرق و مغرب سمت جنوب گرمتر است و سمت شمال خنكتر است و سمت مشرق و مغرب معتدل است اختلاف شهرها نتيجهء ارتفاع و فرو رفتگى است كه هر چه مرتفع تر است خنكتر است و هر چه فرو رفته‌تر باشد گرمتر است و نيز شهرها به نسبت مجاورت كوهها مختلف مىشود ، زيرا وقتى كوه در سمت جنوب شهر باشد شهر خنك‌تر شود كه كوه آن را از باد جنوب محفوظ ميدارد و فقط باد شمال در آن ميوزد و اگر كوه در سمت شمال شهر باشد آن شهر گرمتر است . گفت : « اختلاف شهرها از لحاظ مجاورت دريا چگونه است ؟ حنين گفت : « اگر دريا در سمت جنوب شهر باشد آن شهر گرم و تر است و اگر در سمت شمال باشد آن شهر خنكتر است . » .\r\nسؤال كننده گفت : « چگونه شهرها به اقتضاى طبيعت خاك مختلف مىشود ؟ » گفت : « اگر زمين سنگى باشد آن شهر خنكتر و سبكتر است ، اگر خاك زمين شنى باشد ، آن شهر سبكتر و گرمتر است و اگر گلى باشد خنكتر و مرطوب‌تر است » گفت : « چرا هوا بسبب دريا تغيير مىكند ؟ » گفت : « اگر مجاور آب زلال يا متعفن يا علفهاى بد بو يا ديگر چيزهاى گندزا باشد هوا تغيير مىكند . » وقتى گفتگوى سؤال كننده و جواب دهنده بسيار شد واثق خسته شد و سخن را بريد و ديگر حاضران را پذيرفت و گفت تا هر كدام آنچه بخاطر دارد در بارهء بىرغبتى نسبت به اين دنيا كه دنياى زوال و فنا و غرور است بگويد ، و هر يك از آنها آنچه بخاطرش آمد از خبر زهد فلاسفهء يونان و حكماى قديم چون سقراط و ديوژن به زبان آورد .\r\nواثق گفت : « وصف بسيار كرديد و حكايتهاى نكو گفتيد ، اكنون بگوييد\r\n\r\n","description":"","footnote":"","page_name":" 493 ","page_number":501},
  {"content":"\r\n\r\nبهترين سخنى كه از گفتهء حكيمان در بارهء مرگ اسكندر شنيده‌ايد چه بود ؟ » يكى از حاضران گفت : اى امير مؤمنان هر چه گفتند نكو بود و بهترين سخنى كه حكيمان در آنجا گفتند از ديوژن بود و بقولى از يكى از حكيمان هند بود كه گفت : « اسكندر ديروز از امروز سخن بيشتر ميگفت و امروز از ديروز پند آموزتر است . » و ابو العتاهيه اين معنى را از گفتار حكيم گرفته و شعرى بدين مضمون گفته : « غم دفن تو براى من كافيست ولى خاك قبر ترا از دست خود مىتكانم ، زندگانى تو براى من عبرتها داشت و اكنون از روزگار زندگى عبرت آموزترى » واثق بگريست و ناله‌اش بلند شد و همهء كسان كه حاضر بودند با او بگريستند ، آنگاه واثق از جا برخاست و شعرى بدين مضمون ميخواند : « تغييرات زمانه سقوط و ارتفاع دارد ، هنگامى كه مرد در كار بالا رفتن است در گودالى افتد و حيرت كند ، بهره‌ورى هر قوم ساعتى بيش نيست و زندگى انسان خانهء عاريتى است » .\r\nمسعودى گويد : واثق و حوادث ايام وى و مباحثه‌ها كه در مجلس او ما بين فقيهان و متكلمان در اقسام علوم عقلى و نقلى در همهء فروغ و اصول انجام ميشد اخبار نكو دارد كه در كتابهاى سابق خود گفته‌ايم و بعدها در همين كتاب در باب خلافت القاهر بالله ، پسر المعتضد بالله مختصرى در بارهء اخلاق خلفاى بنى عباس بمناسبتى كه مقتضى نقل آن در باب خلافت قاهر بوده است ، خواهيم آورد .\r\nواثق مريض شد و به روز عيد قربان قاضى القضاة احمد بن ابى دؤاد با مردم نماز كرد و ضمن خطبهء خود واثق را دعا كرد و گفت : « خدايا وى را از اين مرض كه به دو داده‌اى شفا بخش . » وقت وفات وى را در ضمن اخبار او در همين باب آورده‌ايم و حاجت بتكرار نيست . 496\r\n\r\n","description":"","footnote":"","page_name":" 494 ","page_number":502},
  {"content":"\r\n\r\n3\r\n\r\nذكر خلافت المتوكل على الله\r\nپس از آن با جعفر بن محمد بن هارون بيعت كردند و لقب او المنتصر بالله شد ، و روز بعد احمد بن ابى دؤاد او را المتوكل على الله لقب داد . بيعت متوكل در همانروز وفات واثق برادرش يعنى به روز چهارشنبه شش روز مانده از ذىحجهء سال دويست و سى و دوم رخ داد . كنيه‌اش ابو الفضل بود و هنگام بيعت بيست و هفت سال و چند ماه داشت و شب چهارشنبه سوم شوال سال دويست و چهل و هفتم در چهل و يك سالگى بقتل رسيد . مدت خلافتش چهارده سال و نه ماه و هفت روز بود . مادرش يك كنيز خوارزمى بنام شجاع بود .\r\n\r\n","description":"","footnote":"","page_name":" 495 ","page_number":503},
  {"content":"\r\n\r\n\r\nذكر شمه‌اى از اخبار و سرگذشت المتوكل و مختصرى از حوادث ايام او\r\nوقتى خلافت به متوكل رسيد بحث و جدل و مناظره را كه در ايام معتصم و واثق و مأمون ميان مردم معمول بود ، ممنوع داشت ، و كسان را به تسليم و تقليد واداشت و بزرگان محدثين را گفت تا حديث گويند و مذهب سنت و جماعت را رواج دهند . و هم او لباس نخ و ابريشم پوشيد و آن را بر پارچه‌هاى ديگر ترجيح داد . و پوشيدن آن ميان مردم رواج گرفت و قيمت آن گران شد و اقسام خوب آن بافته شد كه مردم بدان اقبال كرده بودند 3 4 و حاكم و رعيت طالب آن بودند .\r\nپارچه‌هائى از اين نوع كه اكنون در دست مردم است بنام متوكلى معروف است و بافت و رنگ آن در كمال خوبى است . روزگار متوكل روزگارى خوش و پر رونق بود كه كار ملك استقرار داشت و امنيت و عدالت رايج بود . متوكل در كار عطا چندان گشاده دست نبود ، ممسك و بخيل نيز نبود . در مجلس هيچيك از خلفاى بنى عباس مسخرگى و هزل و مضحكه معمول نبود مگر متوكل كه اين روش را پديد آورد و باب كرد و غالب خواص و بيشتر رعيت بتقليد آن برخاستند . در ميان\r\n\r\n","description":"","footnote":"","page_name":" 496 ","page_number":504},
  {"content":"\r\n\r\nوزيران و دبيران و سرداران متوكل كسى نبود كه به بخشش و فضيلت موصوف باشد يا از مسخرگى و طرب باك داشته باشد .\r\nفتح بن خاقان ترك وابستهء معتصم بيشتر از همه كس پيش وى نفوذ و اعتبار و تقرب داشت . فتح با وجود منزلتى كه در دستگاه خلافت داشت كسى نبود كه بخيرش اميد توان داشت و از شرش در امان نتوان بود ، از علم بى بهره نبود ، در ادب دستى داشت و در رشتهء ادب كتابى بنام « بستان » تأليف كرده بود .\r\nمتوكل يك قسم ساختمان پديد آورد كه معمول نبود و بنام حيرى و كمين شهره شد ، زيرا شبى يكى از نديمانش گفت كه يكى از ملوك نعمانى حيره از خاندان بنى نصر ، از فرط رغبت بجنگ ، در مقر خويش ، حيره بنايى به صورت تعبيهء جنگى پديد آورده بود تا هميشه بفكر جنگ مشغول باشد . در بناى مذكور تالار كه صدر بود نشيمنگاه شاه بود . كمين يعنى دو بار و در ميمنه و ميسره بود و در دو اطاقى كه كمين بود خواص و مقربان او جا داشتند . خزانهء لباس در طرف راست 4 5 و شرابخانه در طرف چپ بود ، كمين با سه در بتالار پيوسته بود و اين گونه بنا را تاكنون به انتساب حيره ، حيرى و كمين گويند و مردم بتقليد متوكل بساختن آن دست زدند و تاكنون معمول است . متوكل براى سه پسرش محمد المنتصر بالله و ابو عبد الله المعتز بالله و المستعين بالله بيعت گرفت . ابن مدبر در بارهء اين بيعت گويد : « بيعتى كه چون بيعت شجره بود و همه خلايق در مورد آن مختار بودند و جعفر آن را براى سه پسر نكو كار خود گرفت و محكم كرد . » على بن جهم نيز در اين باب گويد : « به خليفه جعفر بگو اى صاحب بخشش و پسر خليفگان و امامان و هاديان ! وقتى صلاح دين محمد خواستى ولايت‌عهد مسلمانان را به محمد دادى و معتز را تالى محمد كردى و شخص مؤيد عزيز را سوم آنها كردى » .\r\nخلافت متوكل يكصد سال پس از خلافت ابو العباس سفاح و دويست سال پس از مرگ عباس بن عبد المطلب بود ، جز اين نيز گفته‌اند و خدا بهتر داند ، كه\r\n\r\n","description":"","footnote":"","page_name":" 497 ","page_number":505},
  {"content":"\r\n\r\nتاريخها در بارهء مدت و سالهاى خلافت آنها و كم و بيش ايام و ماهها اختلاف دارد .\r\nمتوكل چند ماه پس از خلافت خويش به محمد بن عبد الملك زيات خشم گرفت و همهء اموال او را بگرفت و ابو الوزير را بجاى او نشاند . ابن زيات در ايامى كه وزارت معتصم و واثق را داشت براى مردم مغضوب كه بمعرض مصادرهء اموال بودند تنور مانندى از آهن ساخته بود كه در داخل آن ميخهاى آهنين چون ستون قائم بود و مردم را در آن شكنجه ميكرد . متوكل بگفت تا وى را در آنجا نهند . محمد بن عبد الملك زيات از كسى كه بر او گماشته شده بود اجازه خواست دوات 5 6 و كاغذى به دو دهند كه هر چه ميخواهد در آنجا بنويسد او نيز از متوكل اجازه خواست و او اجازه داد . عبد الملك شعرى بدين مضمون نوشت :\r\n« طريقه اين است و از روزى بروز ديگر ميرويم ، گوئى آنچه را چشم به تو مينمايد در حال خواب است . ناله مكن و آرام باش كه دنيا دست بدست ميرود و از قومى بقوم ديگر ميرسد . » .\r\nگويد متوكل آن روز مشغول بود و رقعه به دو نرسيد و روز بعد آن را بخواند و گفت تا عبد الملك را برون آرند اما او مرده بود . مدت حبس وى در تنور تا وقت مرگ چهل روز بود وى دبيرى بليغ و شاعرى نيكو سخن بود ، همو بود كه در مقام تحريك مأمون بر ضد ابراهيم بن مهدى كه خروج كرده بود ، شعرى بدين مضمون گفته بود : « مگر ندانى كه هر چيزى علت چيز ديگر است ، چون آتش كه به آتش زنه روشن مىشود ، ما كارها را چنين يافته‌ايم و حوادث سلف نيز نشانهء آنست ، به پندار من آزادى ابراهيم روزگار سياه او را تجديد خواهد كرد . اى امير مؤمنان قيام او را و روزهاى جد و هزل او را به ياد بيار كه با پائين تنهء خود چوبهاى منبر را تكان ميداد و بنام ليلى و ميه و هند آواز ميخواند و اين شعرى بسيار دراز است ، از جملهء سخنان وى اشعارى است كه در رثاى المعتصم بالله گفته بدين مضمون :\r\n« شمشير پيمبر از غم او چنانست كه گوئى اشك ميريزد ، حمايل و برد شهادت مىدهد\r\n\r\n","description":"","footnote":"","page_name":" 498 ","page_number":506},
  {"content":"\r\n\r\nكه او نخستين پاك طينت بود ، ميگويم و سوگند ميخورم و حق ميگويم كه هيچ سياستمدارى چون تو ظالمان را نترسانيد و هيچكس چون تو انصاف مظلوم نداد .\r\nو ما اخبار وى را با نخبهء اشعارش در كتاب اوسط آورده‌ايم . دوران وزارت ابو الوزير كوتاه بود و متوكل وزارت به محمد بن فضل جرجرائى داد . سپس او را برداشت و از سال دويست و سى و سوم تا وقتى كشته شد عبد الله بن يحيى را بعنوان وزير داشت .\r\n6 7 محمد بن يزيد مبرد گويد : بمناسبت اختلافى كه ميان متوكل و فتح بن خاقان در تأويل آيه‌اى رخ داده بود و مردم نيز در قرائت آن اختلاف كرده بودند ، پيش متوكل مرا نام برده بودند و كس پيش محمد بن قاسم بن محمد سليمان هاشمى حاكم بصره فرستاده بود كه مرا با احترام پيش خليفه فرستاد . وقتى از ناحيهء نعمان ما بين واسط و بغداد ميگذشتم به من گفتند گروهى از ديوانگان را در دير هرقل نگهدارى ميكنند . وقتى بدير هرقل رسيدم دلم خواست آنجا را ببينم ، وارد دير شدم ، جوانى ديندار و اهل ادب نيز همراه من بود ، يكى از ديوانگان نزديك من آمد ، گفتم : « تو كه از ديوانگى بدورى چرا با ديوانگان نشسته‌اى ؟ » وى ابرو درهم كشيد و صدا برداشت و شعرى بدين مضمون بخواند : « اگر وصفم كنند لاغرم و اگر بجويندم سپيد جگرم ، شيفتگيم فزون شده و بيماريم زيادت گرفته است زيرا شكايت عشق را پيش كس نميبرم ، از سوز غم دست بدل خود مىنهم و به خود مىپيچم .\r\nآه از عشق و آه از جگر من . اگر فردا نميرم پس فردا خواهم مرد ، وقتى ياد آنها ميكنم گوئى دل من شكاريست كه ميان دو دست شير است . » گفتم : « مرحبا نكو گفتى باز هم بگو . » و او شعرى بدين مضمون بخواند : « فراق كشنده است و دورى دوست دردانگيز است ، دريغ است اگر با غم و رنج بميرم هر روز چشم من بر مرگ يكى از اعضايم ميگيرد » گفتم : « بارك الله نكو گفتى باز هم بگو . » و او شعرى بدين مضمون خواند : « خدا داند كه من غمزده‌ام و غم دل نميتوانم گفت . جانم دو پاره\r\n\r\n","description":"","footnote":"","page_name":" 499 ","page_number":507},
  {"content":"\r\n\r\nاست يكى در شهرى و يكى به شهر ديگر است ، 7 8 آنكه پيش من است خبر ندارد و ثبات نيارد و آنكه از من دور است ، در جاى خود چنانست كه منم . » .\r\nگفتم : « به خدا نكو گفتى باز بگو . » گفت : « هر چه بگويم باز بيشتر ميخواهى و اين از كثرت انس يا دانش و ادب يا دورى از غم است . تو نيز براى من شعرى بخوان . » به كسى كه همراه من بود گفتم : « شعرى بخوان . » و او شعرى بدين مضمون خواند : « ملامت و فراق و وداع و سفر ، كدام چشم است كه بر اين نميگريد ؟ به خدا از پى ايشان صبر از من برفت و چشمهء اشكم از ريختن بايستاد ، قسم به غمى كه آنها احساس ميكنند كه دل من مشتاق سفر كردگانست ، ايكاش هفت دريا كمك من بود و تنم همه اشك ميشد و فرو ميريخت و بروز فراق بجاى هر يك از اعضايم ديده‌اى داشتم ! نابود باد فراق كه اگر بكوهى رسد آن را درهم ريزد ، هجران و دورى و سعايتگران و شتر ، پيشاهنگانند كه معلوم ميدارد اجل در پى است . » ديوانه گفت : « نكو گفتى و در اين معنى شعرى بخاطر من ميرسد بخوانم ؟ » گفتم . « بيار . » و او شعرى بدين مضمون بخواند : « برفتند و جلو آنها پرده‌ها كشيده شد ، اگر اختيارشان بدست من بود نميرفتند . اى خدا خوان آهسته كن تا با آنها وداع كنيم ، آهسته كن كه با وداع جانم ميرود . اكنون جز دورى آنها كه سوار شتران رفته‌اند غمى ندارم ، من بر سر پيمانم و محبت آنها را نشكسته‌ام ، كاش ميدانستم در اين روزگار دراز چه كرده‌اند » مبرد گويد جوانى كه با من بود گفت : « مرده‌اند » ديوانه گفت : « آه . آه اگر مرده‌اند من نيز خواهم مرد . » و بيفتاد و جان داد و آنجا بمانديم تا او را غسل دادند و كفن كردند و بر او نماز كردم و بخاكش سپردم .\r\n8 9 وقتى به سامره رسيدم مرا پيش متوكل بردند كه سر مست بود ، از چيزهائى كه مرا براى آن خواسته بود سؤال كرد كه جواب دادم . بحترى شاعر نيز پيش متوكل بود و بنا كرد قصيده‌اى را كه در مدح متوكل گفته بود بخواند ، ابو العنبس صيمرى نيز حضور داشت ، بحترى قصيدهء خود را بدين مضمون آغاز كرد : « از كدام\r\n\r\n","description":"","footnote":"","page_name":" 500 ","page_number":508},
  {"content":"\r\n\r\nكدام لب ميخندى و بكدام اشاره تحكم ميكنى ؟ خوبروئى كه حسنش نور ميدهد و خوبروئى مانند كرم كردن است . به خليفه جعفر متوكل پسر معتصم كه مرتضى پسر مجتبى است و منعم پسر منتقم است بگو كه رعيت از عدل تو در حريم امن است . اى بانى مجدى كه به ويرانى رفته بود ما به وسيلهء تو از پس ضلالت هدايت و از پس فقر غنا يافتيم . » و چون بدينجا رسيد پس پس رفت كه بيرون شود ابو العنبس برجست و گفت : « اى امير مؤمنان بگو او را برگردانند كه من اين قصيدهء او را جواب گفته‌ام » . متوكل بگفت تا او را باز گردانيدند . ابو العنبس شروع كرد و چيزى خواند كه اگر ترك آن خبر را ناقص نميكرد نقل نميكرديم ، مضمون آن چنين بود : « از چه كثافتى لقمه ميگيرى و از كدام دست سيلى ميخورى من سر ابو عباد بحترى را در رحم كرده‌ام . » و دنبال آن ناسزاهائى مانند اين بود . متوكل چندان بخنديد كه به پشت در افتاد و با پاى چپ به زمين ميكشيد و بگفت ده هزار درم به ابو العنبس بدهند . فتح گفت : « آقاى من بحترى كه هجا شده و بد شنيده نوميد برود ؟ » گفت : « به بحترى نيز ده هزار 9 10 درم بدهند » گفت : « آقاى من اين بصرى كه او را از شهرش آورده‌ايم شريك انعام آنها نباشد ؟ » گفت : « به او هم ده هزار درم بدهيد » و ما همگى از هزلى بهره‌مند شديم و بحترى از كوشش و تلاش و مآل انديشى خود سودى نبرد . آنگاه متوكل به ابو العنبس گفت : « قصهء مرگ خرت و اشعار او و خوابى كه ديده بودى چه بود ؟ » گفت : « بله اى امير مؤمنان از قاضيان عاقلتر بود و خطا و لغزش نداشت ، ناگهان بيمار شد و بمرد او را بخواب ديدم و گفتم : « اى خرمن مگر آبت خنك و جوت پاك نبود و من به قدر امكان با تو خوبى نميكردم چرا ناگهان مردى و قصه‌ات چه بود ؟ » گفت : « بله روزى كه پيش فلان دارو فروش ايستادى و چنين و چنان گفتى ، الاغ مادهء خوشگلى از پيش من گذشت و چون او را بديدم دلم را ببرد و عاشقش شدم و از غمش بمردم . » گفتم : « اى خر من آيا در اين باب شعرى گفته‌اى ؟ » گفت : « بله » و شعرى بدين مضمون خواند : « نزديك دكان دارو فروش\r\n\r\n","description":"","footnote":"","page_name":" 501 ","page_number":509},
  {"content":"\r\n\r\nعاشق خر ماده‌اى شدم و چون بر جستم مرا دلباختهء دندانهاى نكو و گونه‌هاى صاف خود كرد كه رنگ شنقران داشت ، از عشق او مردم و اگر زنده ميماندم خواريم دراز ميشد . » گويد گفتم : « اى خر من شنقران چيست ؟ » گفت : « اين از كلمات كمياب خران است » متوكل طربناك شد و خوانندگان و نغمه گران را بگفت تا آن روز شعر خر را بخوانند ، و آن روز سخت خوش بود و چنان خرسند بود كه نظير آن ديده نشده بود و ابو العنبس را حرمت افزود و جايزه داد .\r\nابو عبد الله محمد بن عرفهء نحوى بنقل از محمد بن يزيد مبرد گويد : متوكل به ابو الحسن على بن محمد بن على بن موسى بن جعفر بن محمد بن على بن ابى طالب رضى الله عنهم گفت : « فرزندان پدر تو در بارهء عباس بن عبد المطلب چه ميگويند ؟ » گفت : « اى امير مؤمنان فرزندان پدر من در بارهء مردى كه خدا طاعت فرزندان او را بر خلق واجب كرد و اطاعت او بر فرزندانش واجب است چه توانند گفت ؟ » متوكل بگفت تا صد هزار درم به او دادند . مقصود ابو الحسن اين بود كه اطاعت خدا بر فرزندان او واجب است و سخن دو پهلو گفت .\r\nوقتى در بارهء ابو الحسن على بن محمد پيش متوكل سعايت كرده و گفته بودند كه در منزل او سلاح و نامه‌ها و چيزهاى ديگر از شيعهء او هست . متوكل گروهى از تركان و ديگران را بفرستاد كه شبانه و ناگهانى بر منزل او هجوم بردند و او را در اطاقى در بسته يافتند كه پيراهنى موئين داشت . اطاق فرشى جز ريگ نداشت و او پوششى پشمين بسر داشت و رو سوى خدا داشت و آيه‌هايى از قرآن دربارهء وعد و وعيد ميخواند . وى را به همان حال گرفتند و شبانه پيش متوكل بردند . وقتى پيش متوكل رسيد ، وى به شراب نشسته بود و جامى بدست داشت . وقتى ابو الحسن را بديد احترام كرد و پهلوى خود بنشانيد كه در منزل او از آن جمله كه گفته بودند چيزى نبود كه دستاويز تواند بود . متوكل خواست جامى را كه بدست داشت به او بدهد ، گفت :\r\n« اى امير مؤمنان هرگز شراب به خون و گوشت من نياميخته است ، مرا از آن معاف\r\n\r\n","description":"","footnote":"","page_name":" 502 ","page_number":510},
  {"content":"\r\n\r\nبدار . » او نيز دست بداشت و گفت : « شعرى براى من بخوان » و او شعرى بدين مضمون خواند : « بر قلهء كوهها بسر ميبردند و مردان نيرومند حراست آنها ميكرد ، اما قله‌ها كارى براى آنها نساخت از پس عزت از پناهگاههاى خود برون آورده شدند و در حفره‌ها جايشان دادند و چه فرود آمدن بدى بود . از پس آنكه در گور شدند ، يكى بر آنها بانگ زد كه تختها و تاجها و زيورها كجا رفت ، چهره‌هائى كه بنعمت خو كرده بود و پرده‌ها جلو آن آويخته ميشد چه شد و قبر بسخن آمد و گفت كرمها بر اين چهره‌ها كشاكش ميكنند . روزگارى دراز بخوردند و بپوشيدند و از پس خوراكى طولانى خورده شدند . مدتها خانه‌ها ساختند تا در آنجا محفوظ مانند و از خانه‌ها و كسان خويش دور شدند و برفتند ، مدتها مال اندوختند و ذخيره كردند و براى دشمنان گذاشتند و برفتند . منزلهايشان خالى ماند و ساكنانش بگور سفر كردند » گويد همهء حاضران از وضع او بيمناك شدند و پنداشتند متوكل در بارهء او دستور بدى خواهد داد ، اما به خدا متوكل چندان بگريست كه ريشش از اشك ديدگانش تر شد ، همهء حاضران نيز بگريستند ، آنگاه بگفت تا شراب را برداشتند و به دو گفت : « اى ابو الحسن ، قرض دارى ؟ » گفت : « بله ، چهار هزار دينار . » بگفت تا اين مبلغ را به او دادند و هماندم او را با احترام بمنزلش باز گردانيد .\r\nوفات محمد بن سماعهء قاضى ، رفيق محمد بن حسن و رفيق ابو حنيفه در ايام خلافت متوكل بسال سيصد و سى و سوم بود . وى صد سال داشت و تن و عقل و حواسش سالم مانده بود . زن دوشيزه ميگرفت و اسب سوار ميشد كه آهسته و يورتمه ميرفت و از چيزى شكايت نداشت . سماعة بن محمد پسر او حكايت مىكند كه پدرم محمد بن سماعه ميگفت در زمان زندگى سوار بن عبد الله ، قاضى منصور مكتوبى به خط وى ديدم و شعرى داشت كه بگمانم از او بود يا شعرى بود كه پسنديده بود ، مضمون شعر اين بود : « گوشت و استخوانم را ربوده‌اى و آن را رها كرده‌اى كه ميان پوست بشكند .\r\nمغز آن را خالى كرده‌اى و گوئى شيشه‌ايست كه باد در آن صفير مىزند . دست مرا\r\n\r\n","description":"","footnote":"","page_name":" 503 ","page_number":511},
  {"content":"\r\n\r\nبگير و لباس را بالا بزن و لاغرى تنم را ببين ولى من پرده‌پوشى ميكنم . » .\r\nمحمد بن سماعه در فقه تصنيفات نكو دارد و از محمد بن حسن و ديگران روايت كرده است . از جملهء روايتهاى وى از محمد بن حسن كتاب نوادر المسائل است كه هزارها ورق است .\r\nدر همين سال يعنى سال دويست و سى و سوم يحيى بن معين در گذشت و هم بسال دويست و سى و پنج ابو بكر بن ابى شيبه و قواريرى كه از بزرگان و حافظان اهل حديث بشمار بودند در گذشتند . اسحاق بن ابراهيم بن مصعب حاكم بغداد نيز به همين سال درگذشت و پسرش بجايش نشست . وى اخبار نكو دارد كه نخبهء آن را در كتاب اخبار الزمان آورده‌ايم .\r\nاز جملهء اخبار جالب وى و حوادث پسنديدهء روزگارش حكايتى است كه موسى ابن صالح بن شيخ بن عمرهء اسدى نقل كرده كه اسحاق در خواب ديده بود كه گوئى پيغمبر صلى الله عليه و سلم به دو ميگويد : « قاتل را رها كن . » و او سخت بترسيد و در نامه‌هائى كه از زندانبانان رسيده بود نگريست و در آن ميان از قاتل نشانى نديد بگفت تا سندى و عباس را حاضر كنند و از آنها پرسيد : آيا متهم بقتلى را پيش آنها آورده‌اند ؟ عباس گفت : « بله و خبر او را نوشته‌ايم . » وى دوباره نگريست و نامه را در ميان كاغذها پيدا كرد ، معلوم شد بر ضد اين شخص شهادت داده‌اند و او نيز بقتل اقرار كرده است . اسحاق بگفت تا او را احضار كنند وقتى بيامد و ترس او را بديد به دو گفت : « اگر راست بگويى آزادت ميكنم . » وى نقل قصهء خويش را آغاز كرد و گفت كه او با عده‌اى از يارانش هر گناهى را مرتكب ميشدند و هر حرامى را حلال مىپنداشتند و در شهر ابو جعفر منصور منزلى داشتند كه در آن بهر كار ناشايسته‌اى دست ميزدند . يك روز پيره زنى كه براى فساد پيش آنها رفت و آمد داشت بيامد و دختركى نكو روى را همراه داشت ، وقتى دخترك بميان خانه رسيد فريادى زد و من از جملهء يارانم به طرف او دويدم و او را به اطاقى بردم و آرامش\r\n\r\n","description":"","footnote":"","page_name":" 504 ","page_number":512},
  {"content":"\r\n\r\nكردم و قصه‌اش را بپرسيدم ، گفت : « ترا به خدا مرا حفظ كن اين پيره زن مرا فريب داد و گفت در خزانهء او جعبه‌هاى جواهرى است كه نظير آن ديده نشده است و مرا بديدن شايق كرد ، بگفته‌اش اعتماد كردم و همراه او آمدم و مرا پيش شما آورد .\r\nجد من پيغمبر خدا صلى الله عليه و سلم است و مادرم فاطمه و پدرم حسن بن على است ، حرمت آنها را رعايت كنيد . » آن مرد گفت من تعهد كردم كه او را خلاص كنم پيش ياران خود رفتم و قصه را با آنها بگفتم و گوئى بيشتر آنها را تحريك كردم گفتند :\r\n« حالا كه كار خودت را با او كرده‌اى ميخواهى ما را از او منصرف كنى ؟ » آنگاه به طرف او دويدند ، من مقابل او بدفاع ايستادم ، كشاكش ما سخت شد و من زخمى شدم و بيكى كه از همه سخت‌تر بود و بيشتر به هتك ناموس وى اصرار داشت حمله بردم و او را بكشتم و همچنان از او دفاع كردم تا او را بسلامت رهانيدم ، و دختر از آنچه بيمناك بود در امان ماند . وى را از خانه بيرون آوردم و شنيدم كه ميگفت :\r\n« همانطور كه مرا مصون داشتى خدا ترا مصون دارد و در بارهء تو چنان باشد كه در بارهء من بوده‌اى » همسايگان سر و صدا را شنيدند و به طرف ما دويدند ، كارد بدست من بود و آن مرد در خون خود غوطه ميزد و بدين حال افتادم . » اسحاق گفت : « بپاس اينكه آن زن را حفظ كردى ترا به خدا و پيغمبر مىبخشم . » گفت : « قسم به كسى كه مرا به دو بخشيده‌اى هرگز گناه نكنم و بنا شايسته‌اى دست نزنم تا به پيشگاه خدا روم . » اسحاق خوابى را كه ديده بود نقل كرد و گفت كه خدا عمل او را تباه نكرده است . و ميخواست جايزهء معتبرى به او بدهد اما او چيزى از آن را نپذيرفت .\r\nبسال دويست و سى و نهم متوكل از ابو محمد يحيى بن اكثم صيفى راضى شد و او را به سر من راى طلبيد و منصب قاضى القضاتى داد و نسبت به احمد بن ابى داود و پسرش ابو الوليد محمد بن احمد غضب كرد و از ابو الوليد يكصد و بيست هزار دينار نقد و چهل هزار دينار جواهر گرفت و او را به بغداد فرستاد . ابو عبد الله احمد بن ابى دواد بسال دويست و سى و سوم ، چهل و هفت روز پس از مرگ دشمن خود ابو زيات\r\n\r\n","description":"","footnote":"","page_name":" 505 ","page_number":513},
  {"content":"\r\n\r\nفلج شده بود . بسال دويست و چهلم ابو عبد الله احمد بن ابى دواد بيست روز پس از وفات پسرش ابو الوليد درگذشت . وى از جمله كسان بود كه خدا دست او را به نيكى گشاده و وسيلهء نيكو داده و نكو كارى را محبوب وى كرده بود .\r\nآورده‌اند كه روزى معتصم با نديمان خويش در قصر بود و قصد صبوحى كرد و بگفت تا هر كدام ديگر بار كنند كه سلامه غلام ابن ابى دواد نمودار شد . معتصم گفت اين غلام ابن ابى دواد در جستجوى ماست ، اكنون ميآيد و ميگويد فلان هاشمى و فلان قرشى و فلان انصارى و فلان عربى ، و به كارهاى خود ، ما را از مقصود باز ميدارد و من شما را گواه ميگيرم كه امروز كارى براى او انجام نخواهم داد .\r\nكمى بعد ايتاخ بيامد و براى ابو عبد الله اجازه خواست و معتصم به همنشينان خود گفت : « به نظر شما چه بگويم ؟ » گفتند : « اجازهء ورود نده . » گفت : « بدى قرين شما باد ، اگر يك سال تب كنم خوشتر از اين دارم . » ابو عبد الله بيامد و همين كه سلام كرد و بنشست و سخن آغاز كرد ، چهرهء معتصم گشوده شد و گوئى همه اعضاى وى به روى او ميخنديد ، آنگاه معتصم گفت : « اى ابو عبد الله هر يك از اينها ديگى بار كرده‌اند و ما ترا در كيفيت طبخ آن حكم كرده‌ايم . گفت : « بايد بيارند بخورم و از روى علم حكم كنم . » ديگها را بياوردند و پيش روى او نهادند و او بنا كرد از ديگ اول بطور كامل بخورد ، معتصم گفت : « اين ظلم است . » گفت : « چطور ؟ » گفت : « براى آنكه از اين غذا بسيار بخوردى و حكم بنفع صاحب آن خواهى داد . » گفت : « اى امير مؤمنان بعهدهء من كه از همهء ديگها به قدر اين ديگ بخورم . » معتصم لبخند زد و گفت : « بسيار خوب مشغول باش . » او چنان كه گفته بود بخورد ، پس از آن گفت : « اما اين يكى طباخش خوب عمل كرده كه فلفل آن را زياد ريخته و كمتر دم كرده است . اين يكى را طباخش نكو پخته كه سركه‌اش را زياد و روغنش را كمتر ريخته است . اين يكى را طباخش خوب پخته كه ادويه‌اش معتدل است و اين يكى را با مهارت پخته كه آبش را كم و چاشنى آن را بيشتر كرده است . » و\r\n\r\n","description":"","footnote":"","page_name":" 506 ","page_number":514},
  {"content":"\r\n\r\nبدين ترتيب همهء ديگها را چنان وصف كرد كه صاحبان آن مسرور شدند ، آنگاه با جماعت هم غذا شد و با لطافت غذا خورد و گاهى از اخبار پرخوران صدر اسلام مانند معاوية بن ابى سفيان و عبيد إله بن زياد و حجاج بن يوسف و سليمان بن عبد الملك با آنها سخن ميكرد و گاهى از پرخوران عصر چون ميسرهء تمار و دورق قصاب و حاتم كيال و اسحاق حمامى حكايت ميگفت . وقتى خوانها را برداشتند معتصم به دو گفت :\r\n« اى ابو عبد إله كارى داشتى ؟ » گفت : « بله اى امير مؤمنان . » گفت : « بگو كه رفقاى ما ميخواهند مشغول شوند . » گفت : « بله ، اى امير مؤمنان يكى از خويشاوندان تو هست كه بازيچهء روزگار شده و كارش سخت و زندگانيش بد شده . » گفت : « كيست ؟ » گفت : « سليمان بن عبد إله نوفلى . » گفت : « كارش بچه مبلغ درست مىشود . » گفت :\r\n« پنجا ، هزار درهم . » گفت : « برايش ميفرستم . » گفت : « حاجت ديگرى هست . » گفت : « چيست ؟ » گفت : « اينكه ملك ابراهيم بن معتمر را به او پس بدهى . » گفت :\r\n« پس مىدهم . » گفت : « حاجت ديگرى هست » گفت : « انجام مىدهم . » گويد به خدا نرفت تا آنكه سيزده حاجت از او خواست كه هيچكدام را رد نكرد . آنگاه بسخن ايستاد و گفت : « اى امير مؤمنان خدا عمرت را دراز كند كه بفرمان تو باغهاى رعيت بارور مىشود و معيشت آنها آسان مىشود و املاكشان ثمر ميدهد . پيوسته از سلامت بهره‌ور و با كرامت قرين باشى و حوادث و تغييرات ايام به تو دست نيابد . » پس از آن برفت و معتصم گفت : « به خدا اين كسى است كه مايهء رونق است و صحبتش مسرت‌انگيز است و معادل هزاران تن از نژاد خويش است ، ديديد چگونه وارد شد ، چطور سلام كرد ، چطور سخن گفت ، چگونه غذا خورد و چگونه ديگها را وصف كرد و آنگاه وارد صحبت شد ، و چگونه غذاى ما بحضور او مطبوع شد ؟ هيچكس جزو فرومايهء نابكار در انجام حاجت چنين كسى دريغ نكند ، به خدا اگر در همين مجلس معادل ده هزار درم از من خواسته بود دريغ نميكردم كه ميدانم به وسيلهء آن ثناى اين جهان و ثواب آن جهان را براى من تحصيل مىكند . » طائى در بارهء\r\n\r\n","description":"","footnote":"","page_name":" 507 ","page_number":515},
  {"content":"\r\n\r\nاحمد بن ابى دواد گويد : « نيكيهاى احمد بن ابى دواد بديهاى زمانه را از ياد من برده است ، هر سفرى كه در آفاق ميكنم مركب و توشهء من از كرم اوست ، اگر مركب من در آفاق ميدود انديشه و آرزوى من به پيشگاه تو مقيم است » .\r\nاز فتح بن خاقان آورده‌اند كه گويد : « روزى پيش متوكل بودم و قصد داشت در قصر جعفرى بصبوحى بنشيند و بطلب نديمان و نغمه گران فرستاده بود . گويد مشغول قدم زدن بوديم و او به من تكيه داده بود و من با او سخن ميگفتم تا به جائى رسيد كه خليج نمودار بود ، صندليى بخواست و بر آن نشست و بنا كرد با من گفتگو كند ، در اين حال كشتيى ديديم كه نزديك ساحل خليج بسته بود و يكى از ملاحان ديگى بزرگ جلو خود داشت كه در آن سركه باى گوشت گاو بود و بوى آن بلند بود ، معتصم گفت : « اى فتح به خدا بوى ديگ سركه با است ، نمىبينى بوى آن چه خوش است ؟ ديگ را به همين حال پيش من آريد . » فراشان بدويدند و ديگ را از مقابل ملاحان ربودند . وقتى ملاحان كشتى چنين ديدند سخت بترسيدند .\r\nديگ را همچنان جوشان بحضور متوكل آوردند و پيش روى او نهادند كه بوى آن را خوش داشت و رنگ آن را بپسنديد و نانى بخواست و پاره‌اى از آن جدا كرد و به من داد . خود او نيز پاره‌اى بگرفت و هر يك از ما سه لقمه بخورديم . نديمان و نغمه گران بيامدند و هر يك از آنها لقمه‌اى از ديگ بخوردند . آنگاه طعام آوردند و خوانها بگستردند و چون از غذا فراغت يافت بگفت تا آن ديگ را در حضور وى خالى كردند و بشستند . و بگفت تا آن را پر از درم كنند . كيسه‌اى بياوردند و در آن ريختند و دو هزار درم از آن بجا ماند . آنگاه بخادمى كه در حضور وى بود گفت : « اين ديگ را بگير و ببر و بمردم اين كشتى بده و به آنها بگو اين قيمت چيزيست كه ما از ديگ شما خورديم و درهمهائى را كه از اين كيسه از ديگ زياد آمده است به كسى ده كه ديگ را پخته ، زيرا نكو پخته بود . » فتح گويد : « متوكل غالبا وقتى ديگ ملاح را به ياد ميآورد ميگفت : « هرگز چيز خوشمزه‌تر از سركه باى\r\n\r\n","description":"","footnote":"","page_name":" 508 ","page_number":516},
  {"content":"\r\n\r\nآن روز كه از كشتيبانان بود نخورده‌ام . » .\r\nابو القاسم جعفر بن محمد بن حمدان موصلى فقيه قبيلهء جهينه ضمن حكايت مفصلى براى ما گفت : ابو الحسن صالحى براى من نقل كرد كه جاحظ گفته بود مرا پيش متوكل ياد كرده بودند كه ادب آموز يكى از فرزندانش شوم ، وقتى مرا بديد از قيافهء من نفرت كرد و بگفت تا ده هزار درم به من بدهند و مرا بازگردانيد .\r\nاز پيش وى بيرون آمدم و محمد بن ابراهيم را بديدم كه ميخواسته به مدينة السلام باز گردد به من گفت تا با وى بروم و در كشتى او سفر كنم ، با هم سوار شديم . وقتى وقتى بدهانهء نهر قاطول رسيديم و از سامره گذشتيم ، پرده بياويخت و بگفت تا بخوانند . يك كنيز عود زن شعرى بدين مضمون خواند : « هر روز قهر و عتاب است ، روزگار ما ميگذرد و ما خشمگين هستيم . كاش ميدانستم از همهء خلق حال من تنها چنين است يا همهء عاشقان چنينند » و خاموش ماند . آنگاه كنيز ديگرى را كه سه تار مينواخت فرمود تا بخواند او شعرى بدين مضمون خواند : « عاشقان را ترحم كنيد كه كس يارى ايشان نميكند ، چقدر هجران و دورى و جفا مىبينند و صبورى ميكنند » گويد كنيزك عود زن گفت : « و بعد چه ميكنند ؟ » گفت : « چنين ميكنند » و چنگ زد و پرده را دريد و نمودار شد ، و گفتى پارهء ماه بود و خويشتن را به آب انداخت . غلامى بزيبايى او بالاى سر محمد ايستاده بود و مگس‌پرانى به كف داشت وقتى افتادن او را بديد ، مگس‌پران را بيفكند ، و لب كشتى آمد و او را بديد كه ميان آب غوطه ميزد و شعرى بدين مضمون خواند : « منم كه اگر بدانى با اين كار غرقم كرده‌اى » و خويشتن را از پى او در آب افكند . ملاح كشتى را بگردانيد آنها دست به گردن هم انداخته بودند ، پس از آن در آب فرو رفتند و ديگر ديده نشدند . محمد از اين كار بر آشفت و آن را سخت بزرگ شمرد و گفت : « اى عمرو حكايتى بگو كه مرا از نابودى اينان تسليت دهد و گر نه ترا دنبال آنها ميفرستم » گويد : « حكايت يزيد بن عبد الملك را به ياد آوردم كه براى رسيدگى بمظالم نشسته بود و عريضه‌ها را بحضور\r\n\r\n","description":"","footnote":"","page_name":" 509 ","page_number":517},
  {"content":"\r\n\r\nوى آوردند ، در يكى از آنها نوشته بود : « اگر امير مؤمنان اعزه إله مقتضى بداند كنيز خويش فلانى را بيارد كه سه آواز براى من بخواند ، سزاوار است » يزيد سخت خشمگين شد و بگفت تا يكى برود و سر او را بياورد ، سپس بگفت تا يكى ديگر را بدنبال فرستادهء اولى بفرستند و او را مأمور كنند آن شخص را پيش يزيد بيارد ، وقتى آن شخص پيش وى ايستاد به دو گفت : « بچه جرئت اين كار را كردى ؟ » گفت :\r\n« به اعتماد حلم تو و به اطمينان از عفو تو » بگفت تا بنشست و وقتى هيچكس از بنى اميه نماند بگفت تا كنيز را بياوردند كه عود خود را نيز همراه داشت . آن جوان به او گفت : « اين شعر را بخوان . » و مضمون شعر چنين بود : « اى فاطمه ، اين ناز و كرشمه كوتاه كن و اگر قصد دورى دارى زودتر كن » و كنيز بخواند . يزيد گفت : « باز هم بگو . » جوان گفت : « اين شعر را بخوان . » و شعرى بدين مضمون گفت : « برق از جانب نجد بدرخشيد و گفتم اى برق من به تو نميپردازم ، دشمنى كينه‌توز و بر آشفته كه شمشيرى چون نيزهء تيز به كف دارد مرا از تو حفاظت مىكند » كنيز نيز بخواند . يزيد گفت : « باز بگو » گفت : « بگو يك رطل شراب براى من بيارند » هنوز شراب را بسر نبرده بود كه برجست و روى بالاترين بناى يزيد رفت و خود را از سر فرو انداخت و جان بداد . » يزيد گفت : « انا لله و انا اليه راجعون » ، مگر اين احمق نادان پنداشته بود كه من كنيزم را به او نشان مىدهم و بملكيت خود بر ميگردانم . اى غلامان ، بيائيد دست اين كنيز را بگيريد و پيش كسان او ببريد و اگر كسى را ندارد كنيز را بفروشيد و قيمت او را از جانب مرده صدقه بدهيد » وقتى كنيز ميان صحن خانه رسيد چاهى را كه در خانهء يزيد براى آب باران مهيا كرده بودند بديد و خويشتن را از دست آنها بكشيد و شعرى بدين مضمون خواند : « هر كه از عشق ميمرد چنين بميرد كه عشق بى مرگ خوش نباشد » و خود را از سر بينداخت و جان داد ، محمد خرسند شد و مرا صلهء نكو داد ، بقولى اين حكايت براى سليمان بن عبد الملك رخ داده بود نه براى يزيد بن عبد الملك . گويد اين حكايت را در بصره براى ابو عبد الله\r\n\r\n","description":"","footnote":"","page_name":" 510 ","page_number":518},
  {"content":"\r\n\r\nمحمد بن جعفر انبارى نقل كردم ، گفت : « من نظير اين حكايت را براى تو نقل ميكنم : فائق خادم كه وابستهء محمد بن حميد طوسى بود براى من نقل كرد كه روزى محمد بن حميد با نديمان خود نشسته بود و كنيزكى از پشت پرده شعرى بدين مضمون خواند : « اى ماهتاب قصر ، كى طلوع ميكنى ؟ من تيره بختم و ديگرى از تو بهره ميبرد اگر آنچه را از تو مىبينم خدا مقدر كرده باشد چه كنم ؟ » غلامى بالاى سر محمد ايستاده بود و جامى بدست داشت كه به او مينوشانيد ، جام را بينداخت و گفت : « چنين كن . » و خويشتن را از خانه بدجله افكند ، كنيزك پرده را بدريد و خويشتن را از پى او بينداخت . غلامان از پى آنها فرو رفتند و هيچيك را نيافتند .\r\nمحمد شراب را قطع كرد و از مجلس برخاست .\r\nمسعودى گويد : بسال دويست و سى و سوم متوكل بر عمر بن فرج رخجى كه از دبيران بزرگ بود ، خشم آورد و در حدود صد و بيست هزار دينار نقد و جواهر از او بگرفت . از برادرش نيز در حدود صد و پنجاه هزار دينار گرفت ، پس از آن با محمد صلح كرد كه يازده ميليون درم بگيرد و املاك او را پس بدهد . آنگاه بار ديگر بر او خشم آورد و بگفت هر روز او را پس گردنى بزنند و پس‌گردنىها را كه خورد شمار كردند شش هزار پس گردنى بود . و جبهء پشمين به دو پوشانيد ، آنگاه از او راضى شد و بار سوم بر او خشم گرفت و او را به بغداد فرستاد و آنجا ببود تا بمرد .\r\nوقتى موبدان شيشهء روغنى به متوكل هديه كرد و به دو نوشت : « هديهء كوچك به بزرگ ، اگر كوچك باشد نكوتر و ظريفتر است و از بزرگ به كوچك اگر بزرگ باشد محترمتر و سودمندتر است . » .\r\nمسعودى گويد . وفات احمد بن حنبل بروزگار متوكل در مدينة السلام رخ داد و اين در ماه ربيع الاخر سال دويست و چهل و يكم بود بدروازهء حرب در سمت غربى به خاك رفت و محمد بن طاهر بر او نماز كرد و بر جنازهء او چندان مردم حاضر\r\n\r\n","description":"","footnote":"","page_name":" 511 ","page_number":519},
  {"content":"\r\n\r\nشد كه چنان روز و چنان انبوهى بر جنازهء هيچكس از گذشتگان ديده نشده بود .\r\nمردم در بارهء او سخنان متضاد گفتند ، از جمله يكى بانگ زده بود : « كسى را كه در قبال شبهات توقف مىكند لعن كنيد . » و اين خلاف آن بود كه از صاحب شريعت عليه السلام در بارهء شبهات آمده بود . و يكى از بزرگان و سران قوم دمبدم جلو جنازه ميايستاد و فرياد ميزد : « دنيا از فقدان محمد تيره شد و دنيا از فقدان ابن حنبل تيره شد » مقصودش اين بود كه هنگام وفات محمد صلى الله عليه و سلم دنيا تيره شد و هنگام مرگ ابن حنبل مانند مرگ پيغمبر صلى الله عليه و سلم تيره شد .\r\nدر اين سال ستارگان بصورتيكه همانند آن ديده نشده بود فرو افتاد و اين بشب پنجشنبه ششم جمادى الآخر بود بسال سيصد و بيست و سوم نيز ستاره‌اى بزرگ و هول‌انگيز فرو افتاد و اين همانشب بود كه قرامطه بكاروان حج عراق كه از راه كوفه ميرفت دست برد زدند و اين در ذى قعدهء سال سيصد و بيست و سوم بود .\r\nدر همان سال وفات ابن حنبل محمد بن عبد الله بن محمد اسكافى نيز وفات يافت ، وى از اهل بحث و نظر و از بزرگان معتزله بود . وفات جعفر بن مبشر كه از بزرگان معتزله و دينداران بغداد بود بسال دويست و سى و چهارم بود . جعفر بن حرب بسال دويست و سى و ششم درگذشت ، وى از قوم همدان و سران قحطان بود و خيابان باب حرب در ناحيهء غربى شهر دار السلام به پدر او منسوب است و هم او شيخ متكلمان بغدادى بود . عيسى بن طغج كه از بزرگان و دينداران اين قوم بود بسال دويست و چهل و پنجم درگذشت .\r\nابو الحسن خياط گويد كه ابو الهذيل محمد بن هذيل بسال دويست و بيست و هفتم درگذشت ولى ياران وى در تولدش اختلاف كرده‌اند ، جمعى گفته‌اند بسال صد و سى و يكم بود ، جمعى ديگر گفته‌اند به سال صد و سى و چهارم بود . ابن ابى الهذيل با هشام بن حكم حرار كوفى بمجلسى نشسته بود ، هشام بروزگار خود شيخ مجسمه و رافضه بود ، ابو الهذيل به نفى تجسم و تشبيه معتقد بود و در بارهء توحيد\r\n\r\n","description":"","footnote":"","page_name":" 512 ","page_number":520},
  {"content":"\r\n\r\nو امامت بر ضد گفتار هشام بود ، هشام به ابو الهذيل گفت : « وقتى پندارى كه حركت ديده مىشود چرا نگوئى كه آن را لمس توان كرد ؟ » گفت : « براى اينكه حركت جسم نيست تا لمس شود كه لمس فقط در بارهء اجسام ممكن است . » هشام گفت : « پس بگو ديده نيز نمىشود كه رؤيت نيز خاص اجسام است . » ابو الهذيل سؤال آغاز كرد و گفت : « از كجا ميگوئى صفت نه عين موصوف است و نه غير موصوف » هشام گفت :\r\n« از آنجا كه محال است كار من عين من باشد و محال است غير من باشد زيرا تغاير خاص اجسام و اعيان است كه قائم ذات باشند و چون كار من قائم بذات نيست و روانيست كه كار من عين من باشد پس مىبايد نه عين من باشد نه غير من ، و دليل ديگرى كه تو هم اى ابو الهذيل بدان قائلى اينست كه پنداشته‌اى حركت نه مماس است نه مباين زيرا حركت از جمله چيزهائيست كه تماس و تباين بر آن روانيست ، بدين جهت من ميگويم كه صفت نه عين من است نه غير من و دليل من بر اينكه صفت نه عين من است نه غير من همان دليل توست كه حركت تماس و تباين ندارد » ابو الهذيل ساكت شد و جوابى نداد .\r\nوفات ابو موسى فراء كه از شيوخ معتزله و متكلمان بزرگ بغداد بود بسال دويست و بيست و ششم رخ داد . و اصل بن عطا كه ابو حذيفه كنيه داشت ، بسال دويست و سى و يكم مرد ، وى شيخ و پيشرو معتزله بود و نخستين كس بود كه عقيدهء منزلت ما بين منزلتين را اظهار كرد ، بموجب عقيدهء مذكور فاسق مسلمان نه مؤمن است و نه كافر و عنوان معتزله از همين جا آمده است كه از مذاهب ديگر اعتزال جستند ، سابقا در همين كتاب در ضمن اخبار بنى اميه گفتار معتزله را در بارهء اصول پنجگانه آورده و در كتابهاى سابق خودمان نيز بشرح و تفصيل گفته‌ايم و حاجت بتكرار آن نيست . سابقا در همين كتاب خبر عمرو بن عبيد و وفات او را آورده‌ايم كه شيخ و پيشواى معتزله بود و وفات وى بسال صد و چهل و چهارم بود و چنان شده كه روزى عمرو بن عبيد با هشام بن حكم به مجلس نشسته بودند ، هشام معتقد بود كه\r\n\r\n","description":"","footnote":"","page_name":" 513 ","page_number":521},
  {"content":"\r\n\r\nامامت به نص است و خدا و پيغمبر صلى الله عليه و سلم على بن ابى طالب رضى الله تعالى عنه را و پس از او فرزندان طاهرينش را چون حسن و حسين و ديگران به امامت تعيين كرده‌اند عمرو ميگفت امامت در همهء دورانها به اختيار امت است ، هشام به عمرو ابن عبيد گفت : « چرا خدا براى تو دو چشم آفريده است ؟ » گفت : « براى آنكه به زمين و آسمان و ديگر مخلوقات خدا بنگرم و به وجود او پى ببرم » هشام گفت :\r\n« چرا براى تو گوش آفريده است ؟ » گفت : « براى آنكه تحليل و تحريم و امر و نهى را با آن بشنوم » گفت : « چرا خدا براى تو زبان آفريده است ؟ » گفت :\r\n« براى آنكه به وسيلهء آن مكنونات قلب خود را بگويم و با كسانى كه امر و نهى در در بارهء آنها آمده ، سخن كنم . » هشام گفت : « چرا خدا قلب براى تو آفريده است ؟ » گفت : تا مرجع حواس ديگر باشد ؟ و منفعت و مضرت را تشخيص دهد » هشام گفت : « آيا مىشد خدا حواس ترا بيافريند و قلبى نيافريند كه مرجع حواس باشد ؟ » عمرو گفت : « نه . » هشام گفت : « چرا ؟ » گفت : « براى آنكه قلب حواس را به كارهاى مناسب بر مىانگيزد و چون خدا انگيزه‌اى در حواس ننهاده واجب بود عضوى بيافريند كه انگيزهء اعمال حواس باشد كه قلب است و محرك اعمال حواس است و نفع و ضررها را به وسيلهء آن تشخيص مىدهند » هشام گفت : « امام در ميان خلق چون قلب نسبت بحواس ديگر است و همچنانكه حواس مرجعى جز قلب ندارد مردم نيز مرجعى جز امام ندارند » و عمرو نتوانست در اين باب تفاوتى .\r\nمعلوم كند اين حكايت را ابو عيسى محمد بن هارون كه در بغداد وراق بود در كتاب المجالس آورده است .\r\nابو عيسى در رملهء بغداد بسال دويست و چهل و هفتم در گذشت . وى تصنيفات نكو بسيار دارد و كتاب المقالات فى الامامة و چند رسالهء ديگر از آن جمله است . وفات ابو الحسين احمد بن يحيى بن اسحاق راوندى در منطقهء مالك بن طوق و بقولى در بغداد بسال دويست و چهل و پنجم در حدود چهل سالگى رخ داد ، مصنفات وى يك\r\n\r\n","description":"","footnote":"","page_name":" 514 ","page_number":522},
  {"content":"\r\n\r\nصد و چهارده كتاب بود . و ما وفات ارباب مقالات و اهل مذاهب را با اخبار و مناظرات و اختلاف مذاهبشان تا بسال سيصد و سى و دو در كتاب اخبار الزمان و هم در كتاب اوسط آورده‌ايم و در اين كتاب بهر مناسبت شمه‌اى در بارهء آنها و هم در بارهء فقيهان و محدثان ميگوئيم . وفات ابراهيم بن عباس صولى دبير در همين سال بود وى نويسنده‌اى بليغ و شاعرى نكو گفتار بود و در ميان دبيران متقدم و متأخر هيچكس در زمينهء شعر برتر از او نبود ، در جوانى از شعر مال اندوخت و بدربار شاهان و اميران سفر كرد و به اميد جايزه مدح ايشان گفت .\r\nيكى از دبيران حكايت كرده كه اسحاق بن ابراهيم برادر زيد بن ابراهيم براى او گفته بود كه وى حكومت صيمره و سيروان داشت و ابراهيم بن عباس به قلمرو وى گذشت و آهنگ خراسان داشت كه مأمون در آنجا بود و براى على بن موسى الرضا بيعت گرفته بود ، ابراهيم شعرى در مدح وى گفته و از فضيلت خاندان على و اينكه خلافت حق ايشانست سخن آورده بود . من اين قصيده را پسنديدم و از او خواستم كه براى من بنويسد او نيز نوشت و من هزار درم به دو دادم و اسبى به دو بخشيدم . آنگاه زمانه دگر شد و او بجاى موسى بن عبد الملك عهده‌دار ديوان املاك شد . من يكى از عمال موسى بودم و او كه ميخواست ياران موسى را بر كنار كند مرا عزل كرد و بگفت تا ادعا نامه‌اى ترتيب دهند و بدادند و بر ضد من سخن بسيار آوردند ، من براى گفتگو در بارهء آن حضور يافتم و بنا به ارائهء دلايل مقبول كردم اما او نميپذيرفت .\r\nدبيران بنفع من نظر ميدادند اما به نظر ايشان توجه نميكرد و در اثناى گفتگو سخنان زننده با من ميگفت تا وقتى كه دبيران گفتند در مورد يكى از فصول قسم بخورم و من قسم خوردم . گفت : « قسم بخلافت به نظر تو قسم نيست كه تو رافضى هستى . » گفتم :\r\n« اجازه ميدهى نزديكتر بيايم ؟ » و او اجازه داد ، به دو گفتم : « اينكه مرا بخطر كشتن مياندازى قابل تحمل نيست ، اگر آنچه گفتى براى متوكل بنويسى جان من در خطر است و من همه چيز را بجز رافضى بودن تحمل ميكنم ، رافضى كسى است كه\r\n\r\n","description":"","footnote":"","page_name":" 515 ","page_number":523},
  {"content":"\r\n\r\nميگويد على بن ابى طالب از عباس افضل است و فرزندان وى بيشتر از فرزندان عباس حق خلافت دارند » گفت : « كى چنين چيزى گفته است ؟ » گفتم : « تو و نوشته‌ات در اين مورد پيش من است . » و قصهء شعر را با او بگفتم . به خدا وقتى اين سخن را بگفتم پريشان شد و گفت : « دفترى را كه به خط من است بيار » گفتم : « ابدا به خدا نميآرم مگر به من اطمينان بدهى كه در بارهء كارهايم چيزى از من نپرسى و اين ادعا نامه را پاره كنى و از من حساب نكشى . » وى قسم خورد و من اطمينان يافتم و آنچه را نوشته بودند پاره كرد . من دفتر را پيش او بردم كه آن را در موزهء خود نهاد و برفت و مطالبه از من برخاست .\r\nابراهيم بن عباس مكاتباتى دارد كه تدوين شده ، و سخنان نكو دارد كه فراهم آمده و بيشتر آن را در كتاب اوسط آورده‌ايم . از جملهء سخنان نكوى وى كه انتخاب كرده‌ايم ، گرچه همه‌اش نكوست ، اينست : « بروزگار سلف گناه ، فرزندان خود را غذا داد و چون زن شيرده آنها را شير داد و آرزوهاى فريبنده جلو آنها بگسترد و چون بچريدند و امان يافتند و سوار شدند و اطمينان گرفتند و چون زمان رضاع گذشت و وقت از شير گرفتن رسيد ، زهرى به آنها نوشانيد و بجاى شير خونشان داد و غذاى تلخ چشانيد و از پناهگاه ببندشان افكند و از عزت به حسرت برد و بقتل و اسارت و بىپناهى افتادند . هر كه در فتنه افتاد و آتش آن بيفروخت و بضلال آن نزديك شد فتنه او را بدم در كشيد و گريبانش گرفت و فكرش بكمك حق سستى گرفت و طعمهء آتش‌زنهء فتنه شد كه از سرنوشت او عبرت گيرند و پند آموزند . اين كيفر آنها در اين دنياست و عذاب آخرت بزرگتر است و پروردگار تو ستمگر بندگان نيست . » .\r\nو هم او اشعار نكو دارد ، از جملهء سخنان جالب وى كه ديگر اهل ادب نظير آن نگفته‌اند شعرى بدين مضمون است : « ما شتران انبوه داريم كه قضا براى آن تنگ است و زمين را گرفته و آسمان را پوشيده است كى مانع آنست كه خون در راه آن\r\n\r\n","description":"","footnote":"","page_name":" 516 ","page_number":524},
  {"content":"\r\n\r\nريخته شود و كى مانع ما است كه خون آن را بريزيم ، در قرقى است كه تجاوز بدان خطر مرگ دارد و بهنگام لزوم كشتن آن كارى آسان است . » .\r\nو اين سخن از اوست : « بخشنده ابو هشام است كه بعهد وفا كند و حفظ الغيب كند . وقتى از او بى نياز باشى فراموشت كند و چون حوادث بسوى تو آيد او نيز نمودار شود . » و اين سخن : « گيرم زمانه با من بد كرد ، دوستان نيز وقتى ديدند زمانه بد مىكند بدى آغاز كردند . كسانى را كه بروزگاران ، ذخيرهء خويش كرده بودم دشمن من شدند و آنها كه بطرفدارى خويش آماده كرده بودم طرفدار روزگار شدند . اگر به من گويند از حوادث بزرگ امانى بگير از شر دوستان امان خواهم گرفت . » و اين سخن : « خدا كه اعمال كسان را پاداش ميدهد دوست بزرگوار ملايم را پاداش دهد كه وقتى او را متوجه دروغش كنى چنانست كه صبحگاه او را بيدار كرده باشى . » و اين سخن كه بزرگان بايد حفظش كنند : « وقتى روزگار اقبال كند ، توجه دورانديش را به تغييرات زمانه بيشتر خواهد كرد ، گوئى به وقت مساعدت صداى تمسخرهاى آن را ميشنود . » و هم از سخنان جالب وى كه در زمينهء آن از همگنان پيشى گرفته اينست : « خوشا ايام گذشته كه در آن ميگريستم و اكنون از رفتن آن ميگريم ، روزها چنين است كه وقتى برود حسرت آن ميخوريم اما اكنون از آن شكايت داريم . » اين سخن نيز از اوست كه « آنها كه در ايام غم با تو همدلى كرده‌اند بيشتر از همه حق دارند كه هنگام خوشى با آنها همدلى كنى ، بزرگان هنگام فراخدستى كسانى را كه در ايام سخت با آنها الفت داشته‌اند به ياد ميآرند . » و اين سخن : « ملامتم مكن ، همهء همت تو اينست كه ثروتمند شوى اما همت من اخلاق والاست .\r\nآنكه لذت اتفاق را چشيده چگونه تواند آنچه را بدست ميآورد جمع كند ؟ » و اين سخن : « وقتى تحريكش كنى شيرى دمان است اما به وقت توانائى پدرى نكو كار است ، وقتى ثروت به كف آرد بيگانه را مىشناسد و چون تنگدست شود نزديك را نميشناسد . » .\r\n\r\n","description":"","footnote":"","page_name":" 517 ","page_number":525},
  {"content":"\r\n\r\nابراهيم بن عباس ميگفت : « حكايت ياران سلطان چون گروهى است كه بر كوهى بالا روند و از آن بيفتند و هر كه بالا رفته باشد بخطر نزديكتر است . » ابراهيم مدعى بود كه عباس بن احنف شاعر دائى او بوده است .\r\nابو العباس احمد بن جعفر بن حمدان قاضى بنقل از سليمان بن حسن بن مخلد از پدرش حسن گويد : ابراهيم بن عباس شعر عباس بن احنف را خواند كه گويد :\r\n« اگر گويد نكند و اگر بخواهند ندهد و اگر عتابش كنند باز نيايد . بدورى من علاقه دارد و اگر به من گويد : « آب بخور » نخواهم خورد و گفت به خدا اين شعرى است كه معنى نكو و لفظ روان دارد و به گوش خوش است و نظير ندارد و من سخنى نشنيده‌ام كه از اين روانتر و ظريفتر باشد و در عين سهولت ممتنع باشد و در عين بلاغت خلاف واقع نباشد » حسن به دو گفت : « به خدا اين سخن تو از شعر او نكوتر است » از جملهء اشعار نكوى عباس بن احنف شعرى بدين مضمون است : « گناه بزرگ را از كسى كه دوستش دارى تحمل كن و اگر مظلوم بودى بگو ظالم بوده‌ام . خوشا آنكه دمى از شب را بخوابد و خوابش ببرد كه اين خوش است » اين سخن نيز از اوست :\r\n« اى عباس دل از او برگير و گر نه از غم عشق او خواهى مرد . اگر وى در شهرى آن سوى روم باشد جز در آن شهر آرام نخواهم گرفت » اى كه از رنج دورى يار و از شوق شكايت ميكنى ، صبر كن شايد فردا چيزى را كه دوست دارى ببينى » و اين سخن كه گويد : « وقتى در انديشهء هجران يا اسباب آن بود دير بدير بديدار ما آمد روى از ما نگردانيده بلكه از ملالت ديدار دوستان گريزان است . » .\r\nابو خليفه فضل بن حباب جمحى از رياشى نقل مىكند كه جماعتى از اهل بصره گفته بودند به سفر حج ميرفتيم در راه غلامى را ديديم كه در وسط راه ايستاده و و بانگ مىزند : « اى مردم كسى از اهل بصره ميان شما هست ؟ » به دو گفتيم : « چه ميخواهى ؟ » گفت : « آقاى من كه بيمار است ميخواهد بشما وصيت كند . » همراه او رفتيم شخصى را ديديم كه دور از راه زير درختى افتاده و از جواب دادن\r\n\r\n","description":"","footnote":"","page_name":" 518 ","page_number":526},
  {"content":"\r\n\r\nوامانده بود ، بدورش نشستيم ، چون حضور ما را احساس كرد چشم گشود ، و از فرط ضعف به زحمت ميگشود و شعرى بدين مضمون خواند : « اى آنكه از وطن خود غريب مانده و به تنهائى از غم خويش گريانست ، هر چه گريهء او تندتر شود رنج در تنش روانتر مىشود » آنگاه مدتى از خود برفت و ما بدور او بوديم ، ناگهان مرغى بيامد و بالاى درخت بنشست و چه چه آغاز كرد ، آن جوان چشم بگشود و چه چه مرغ را شنيدن گرفت و شعرى بدين مضمون خواند : « مرغى كه بر شاخها ميگريد غم دل را فزون مىكند ، او نيز مانند من غم زده است و هر دو بر وطن خويش ميگرييم . » گويد آنگاه آهى كشيد و جان داد و ما همانجا ببوديم تا غسلش داديم و كفنش كرديم و بر او نماز كرديم ، وقتى از دفن وى فراغت يافتيم از غلام پرسيديم : « اين كى بود ؟ » گفت : « او عباس بن احنف بود » اين حكايت را ابو اسحاق زجاجى نحوى از ابو العباس مبرد از مازنى از جماعتى از اهل بصره براى ما نقل كرده است .\r\nوفات ابو ثور ابراهيم بن خالد كلبى بسال دويست و چهلم بود . بسال دويست و سى و دوم و بقولى دويست و سى و نهم متوكل على بن جهم شاعر را به خراسان تبعيد كرد و ما خبر او را با قصهء بازگشت به عراق و سفر مجدد او را كه بسال دويست و چهل و نهم بود ياد كرده‌ايم كه وقتى در ولايت قنسرين بنزديك حلب به محل معروف به خشبات رسيد ، گروه كلبيان با او برخورد كردند و خونش بريختند . وى در بارهء تبعيد خود هنگامى كه در مشرق بود شعرى بدين مضمون گفته بود : « آيا شبى به شب افزوده‌اند يا صبح را سيل برده است ، به ياد مردم دجيل افتادم اما من كجايم و دجيل كجا ؟ » .\r\nاين على بن جهم سامى با وجود آنكه مخالف امير مؤمنان على بن ابى طالب رضى الله عنه و طرفدار تسنن بود شاعرى توانا بود و شعرش روان و فراوان بود . سابقا در همين كتاب گفته‌ايم كه در نسب وى گفتگوست و سخنانى را كه در بارهء فرزندان\r\n\r\n","description":"","footnote":"","page_name":" 519 ","page_number":527},
  {"content":"\r\n\r\nسامة بن لؤى بن غالب گفته‌اند آورده‌ايم و شعر على بن محمد بن جعفر علوى را ياد كرده‌ايم كه گويد : « سامه از ماست اما كار فرزندانش بنزد ما مبهم است كسانى هستند كه نسبشان افسانهء خفتهء خواب ديده است من به آنها سخنى چون سخن پيغمبر گفتم كه همهء گفته‌هايش محكم است » وقتى از تو بپرسند و ندانى چه گوئى ، بگو خدا بهتر داند » و هم علوى در بارهء او شعرى بدين مضمون گفته است : « اگر در پناه نضر يا معد باشى يا كعبه را پناهگاه و زمزم را آبگاه و اخشبين را محل خود كنى پيوسته از قريش دور تر شوى و جز يك صيقل كار حيله‌گر نباشى . » .\r\nو ما شعرى علوى را كه سابقا در همين كتاب آورده‌ايم بمناسبت سخن از على ابن جهم و هم براى اينكه جواب وى را به شعر علوى ياد توانيم كرد تكرار كرديم على بن جهم در جواب على بن محمد بن جعفر علوى شعرى بدين مضمون گفته بود :\r\n« با من به انصاف رفتار نكردى و به سختى ستم آوردى و وفا را كه ميدانستى چيست ترك كردى و به افراط كارى متمايل شدى ولى من چون حق بنى هاشم بن عبد مناف را بنظرم آوردم مقابله را به وسيلهء شعر يا غير شعر مناسب نميدانم من از كار زشت بيزارم و اشراف نبايد به اشراف تعدى كنند و هم او را در بارهء حبس شعرى معروف است كه پيش از او كس در اين معنى سخنى چنين نگفته است : « گفتند محبوس شده‌اى گفتم حبس مرا زيان نميرساند و كدام شمشير خوب است كه در غلاف نميرود ؟ مگر نديده‌اى كه شير از بزرگى در بيشهء خويش ميماند و درندگان حقير بهر سو ميروند ؟ خورشيد اگر از ديدهء تو نهان نميبود فرقدان را روشن نمىكرد .\r\nآتش در سنگ نهان است و اگر آتش زنه آن را روشن نكند شعله‌ور نمىشود . محبس اگر براى كار زشتى بدان نروى منزلى نكوست ، خانه‌ايست كه بزرگى مرد را تجديد مىكند و در آنجا همه بديدار تو آيند و براى ديدار كس دوندگى نكنى ، اگر محبس جز اين فايده نداشت كه در آنجا كسان با روى نهان كردن ترا زبون نميكنند بس بود . » .\r\n\r\n","description":"","footnote":"","page_name":" 520 ","page_number":528},
  {"content":"\r\n\r\nاز سخنان جالب وى يكى اينست : « دوستان من ، عشق چه شيرين و چه تلخ است و من هم شيرين و هم تلخ آن را شناخته‌ام ، شما را بحرمتى كه ميان ما هست آيا دلپذيرتر از شكايت و سخت‌تر از هجران چيزى ديده‌ايد و يا چيزى بمانند چشم عاشق بخصوص وقتى بگريد راز او را فاش مىكند ؟ » و هم از جملهء سخنان منتخب وى اينست : « ستمگر من پرده برداشت و روى برتافت و اشكش روان بود ، اعتراض وى اين بود كه دوران جوانى من پايدار نمانده است و مگر چيزى پايدار خواهد ماند ؟ سپيدى موى مرا نپسنديد و گفت : « آيا اين پيرى است يا مرواريد منظوم ؟\r\nغم من از آن غمها نيست كه صبر و تسليم در آن سودمند تواند بود . حادثه‌اى كه يك شب سر مرا سفيد كرد حادثه‌اى بزرگ بود ، من اگر هم از هجران رهائى يابم بجز اطاعت و قلب پاك ندارم . و هم از سخنان نكوى اوست : « اگر جان را بتحمل وادارى تحمل كند و روزگار ايام بد و خوب دارد ، صبر ميوهء نكو دارد و بهترين اخلاق مردان بزرگى كردن است . اگر نعمتى از دست مرد برود ننگ نيست ، ننگ اين است كه بردبارى از او برود . مال را اگر پس از خود بگذارى مايهء حسرت است و اگر از پيش فرستى غنيمت است . » و اين سخن در مقام اعتذار در بارهء متوكل گفته و نكو گفته است : « ذلت سؤال و عذر خواهى براى آزادگان توان فرساست .\r\nبسبب خطا نيست كه مرد دچار آن مىشود بلكه اين حكم تقدير است . خواهندهء مطيع و گنهكار عذر خواه را همان ذلت عذر خواهى بس است اگر گذشت كنى و انعام دهى شايسته‌تر است كه از گناهان بزرگ بگذرى و اگر مجازات كنى تو خدا را بهتر ميشناسى و مجازات تو مايهء ننگ نيست . » و هنگامى كه او را ببند كردند شعرى نكو گفت بدين مضمون : « اشكم روان بود و آتش عشق در دل فروزان بود ، به دو گفتم اگر بندها را ديده‌اى منال كه بند زينت مردان است . » وى زبانى دراز داشت و كمتر كسى از آن در امان ميماند . محمد بن عبد الله مخالف وى بود ، وصيف ترك را واسطه كرد تا با او به صلح آمد آنگاه وصيف با او بد شد و محمد بن عبد الله را واسطهء\r\n\r\n","description":"","footnote":"","page_name":" 521 ","page_number":529},
  {"content":"\r\n\r\nصلح با او كرد و به دو نوشت : « خدا را شكر كه دلهاى ما به كف اوست ، امير پيش كسى كه او را واسطهء امير كرده بودم واسطهء من شده است . » وى اشعار نادر و مثلهاى ساير دارد كه اين جمله را از آن برگزيديم و به همين بس ميكنيم . پس از آنكه كشته شد جمعى از شاعران رثاى او گفتند از آن جمله ابو صاعد بود كه گفته بود : « اشك بريز و آرام مگير و مگذار شعلهء غم تو خاموشى گيرد . بگو كه پناهگاه بنى لوى در شام از پا درآمد . اى بنى جهم بن بدر ، شما را تسليت باد كه حادثه‌اى بزرگ ديده‌ايد . به خدا اگر مرگ از مصيبت شما خبر داشت خون ميگريست . پناه پير زنان و يتيمان كه روزگار به وجود وى بهار بود بمرد . جوانى كه خار چشم دشمنان بود و در قبال حادثه شيرى دلير بود » .\r\nبسال دويست و چهل و سوم متوكل از سر من رأى به دمشق رفت و رفتن و باز گشتن وى سه ماه و هفت روز طول كشيد . يزيد مهلبى در بارهء سفر او شعرى دراز گفته كه از آن جمله اينست : « بگمانم وقتى امام قصد رفتن كند شام عراق را شماتت خواهد كرد ، اگر عراق و مردم آن را بگذارى گاه باشد كه زن زيبا نيز دچار طلاق شود . » وقتى متوكل به دمشق رسيد بسبب غلظت هواى غوطه و آن بخار كه از آبهاى آن بر ميخيزد در شهر فرود نيامد و در قصر مأمون ما بين داريا و دمشق كه بر جائى مرتفع بود و يك ساعت با شهر فاصله داشت اقامت گرفت . اين محل كه تاكنون يعنى بسال سيصد و سى و دو و بنام قصر مأمون معروف است ، به شهر دمشق و بر غالب ناحيهء غوطه مشرف است .\r\nسعيد بن نكيس گويد : در خيمه‌گاه متوكل در دمشق پيش روى وى ايستاده بودم كه سپاهيان غوغا كردند و فراهم آمدند و بانگ برداشتند و مقررى ميخواستند .\r\nآنگاه كار به شمشير كشيدن و تير انداختن كشيد و من تيرها را ميديدم كه در ايوان به هوا ميرفت ، متوكل به من گفت : « اى ابو سعيد رجاى حضارى را بگو بيايد . » من او را بياوردم ، متوكل به دو گفت : « اى رجا مىبينى اينها چه ميكنند ؟ به نظر تو چه بايد\r\n\r\n","description":"","footnote":"","page_name":" 522 ","page_number":530},
  {"content":"\r\n\r\nكرد ؟ » گفت : « اى امير مؤمنان در اين سفر من از چنين پيشامدى نگران بودم و گفتم كه بتأخير افتد اما امير مؤمنان به سفر متمايل بود . » گفت : « گذشته‌ها را رها كن و بگو كه اكنون رأى تو چيست » گفت : « اى امير مؤمنان مقررىها را براى دادن مهيا كنند » گفت : « همين را ميخواهند و با اين عملى كه كرده‌اند نتيجه آن معلوم است » گفت : « اى امير مؤمنان بگو اين كار را بكنند كه تدبير دنبالهء آنست . » عبيد الله بن يحيى بگفت تا مقررىها را براى دادن مهيا كنند ، وقتى پول آماده شد و پرداخت آغاز كردند رجا بيامد و گفت : « اى امير مؤمنان اكنون بفرماى تا طبل رحيل عراق بزنند كه سپاهيان از پولى كه آماده شده چيزى نخواهند گرفت . » چنين كردند و مردم مقرريها را بگذاشتند و بسا اتفاق مىافتاد كه پرداخت كننده گريبان يكى را ميگرفت كه مقرريش را بدهد اما او نميگرفت .\r\nسعيد گويد : تركان در نظر گرفته بودند متوكل را در دمشق بكشند اما بسبب حضور بغاى بزرگ امكان اين كار نيافتند و تدبيرى كردند كه بغا را از او دور كنند و رقعه‌ها در خيمه‌گاه متوكل انداختند كه در آن نوشته بود : « بغا قصد كشتن امير مؤمنان دارد و نشان قضيه اينست كه فلان روز با سوار و پيادهء خود بيايد و اطراف اردوگاه را بگيرد ، آنگاه جمعى از غلامان عجم به امير مؤمنان هجوم برند و او را بكشند . » متوكل رقعه‌ها را بخواند و از مضمون آن متحير شد و از بغا انديشناك شد و قضيه را با فتح بگفت و براى اقدام در بارهء بغا مشورت كرد . فتح گفت : « اى امير مؤمنان كسى كه رقعه‌ها را نوشته نشانه‌هائى تعيين كرده كه اين مرد به اطراف اردوگاه آيد و كسان خود را برگمارد پس از آن كار روشن مىشود به نظر من صبر كنى ، اگر اين نشانه درست بود بينديشيم كه چه كنيم و اگر درست نبود خدا را ستايش كنيم . » پيوسته رقعه‌ها بعنوان خير خواهى و راستگوئى افكنده ميشد و چون تركان بدانستند كه خليفه مطلب را بدانسته و رقعه‌ها مؤثر افتاده رقعه‌هائى به اين مضمون نوشتند و در خيمه‌گاه بغا افكندند كه « جمعى از غلامان و تركان ميخواهند\r\n\r\n","description":"","footnote":"","page_name":" 523 ","page_number":531},
  {"content":"\r\n\r\nخليفه را در اردوگاه بكشند و بر اين كار توطئه كرده و هم سخن شده‌اند كه از فلان ناحيه و فلان ناحيه حمله كنند بخاطر خدا امير مؤمنان را حفاظت كن و در آن شب اين مكانها را شخصا و به وسيلهء اشخاص مورد اعتماد مراقبت كن كه ما خير خواه و راستگوئيم . » و رقعه‌هايى بدين مضمون مبنى بر تأكيد در كار حراست خليفه فراوان ريختند و چون بغا از مضمون رقعه‌ها مطلع شد و رقعه مكرر شد با توجه بحادثه‌اى كه قبلا رخ داده بود انديشناك شد كه مبادا آنچه نوشته‌اند درست باشد و چون شب مذكور در رسيد سپاه خود را فراهم آورد و بگفت تا با سلاح سوار شوند و آنها را به جاهاى مذكور برد و آنجاها را بگرفت و بحراست پرداخت و چون خبر به متوكل رسيد يقين كرد كه آنچه به دو نوشته بودند درست است و هر لحظه انتظار داشت يكى بيايد و او را بكشد و شب را بيدار ماند و از خوردن و نوشيدن باز ماند و تا صبح همچنان ببود . بغا بحراست مشغول بود اما پيش متوكل كار صورت ديگر داشت كه از بغا بد گمان بود و از كار او متوحش بود وقتى متوكل ميخواست به عراق باز گردد به دو گفت : « اى بغا دلم راضى نميشود ترا از خود دور كنم اما ميخواهم حكومت اين ولايت را به تو بدهم و همهء مقررى و منزل و عطاى تو نيز همچنان بجاى خود باشد . » گفت : « اى امير مؤمنان من بندهء توام هر چه ميخواهى بكن و هر چه دلت ميخواهد بفرماى . » متوكل او را در شام گذاشت و غلامان منظور خويش را انجام دادند و متوكل از اين حيله خبر دار نشد و هيچيك از دو طرف صورت حيله را ندانستند تا كار خاتمه يافت .\r\nوقتى بغاى كوچك بكشتن متوكل يك دل شد باغر ترك را كه پرورده و بر آورده و نعمت بسيار داده بود و مردى بىباك و جسور بود بخواست و گفت : « اى باغر تو ميدانى كه دوستت دارم و ترا ترقى داده و برگزيده و نعمت داده‌ام و نسبت به تو چنانم كه از فرمان من سر نمىپيچى و از خط دوستى من بيرون نميروى ، اكنون مىخواهم ترا كارى فرمايم به من بگو دل تو نسبت بدان چگونه خواهد بود ؟ » گفت : « تو ميدانى كه\r\n\r\n","description":"","footnote":"","page_name":" 524 ","page_number":532},
  {"content":"\r\n\r\nچگونه عمل ميكنم هر چه ميخواهى بگو تا انجام دهم » گفت : « فارس ، پسرم كار مرا تباه كرده و قصد كشتن مرا دارد من اين مطلب را بتحقيق دريافته‌ام » گفت : « مىخواهى چه كنم ؟ » گفت : « ميخواهم فردا كه پيش من آمد نشانه ميان من و تو اين باشد كه كلاهم را به زمين نهم و چون بنهادم او را بكش » گفت : « بسيار خوب اما بيم دارم كينهء مرا در دل بگيرى » گفت : « خدا ترا از اين در امان داشته است » وقتى فارس بيامد باغر حضور يافت و جائى ايستاد كه شمشير تواند زد و همچنان منتظر بود كه بغا كلاه خود را بگذارد و او نگذاشت . باغر پنداشت كه فراموش كرده چشمك زد كه بزنم ؟ گفت نه و چون نشانه را نديد و فارس برفت بغا به دو گفت : « بدانكه من فكر كردم جوانست و پسر من است و در نظر گرفتم اين دفعه او را نگهدارم . » باغر گفت : « من فرمان ترا شنيدم و اطاعت كردم و تو تدبير كار خويش را بهتر ميدانى . » آنگاه بغا گفت :\r\n« كارى بزرگتر و مهمتر از اين در پيش است به من بگو در بارهء آن چه خواهى كرد ؟ » گفت : « هر چه مىخواهى بگو تا انجام دهم » گفت : « بر من مسلم شده كه برادرم بر ضد من و رفقايم توطئه مىكند و وجود ما را مزاحم خود ميداند و ميخواهد ما را بكشد و از ميان بردارد و كارها را تنها بدست گيرد » گفت : « ميخواهى با او چگونه عمل كنند ؟ » گفت : « اينطور عمل كن كه فردا او پيش من ميآيد نشانه اينست كه من از جانمازى كه با من روى آن نشسته فرود ميآيم ، وقتى ديدى فرود آمدم شمشير بكش و او را بكش » گفت : « بسيار خوب » وقتى وصيف پيش بغا آمد باغر حضور يافت و آماده بايستاد و نشانه را نديد تا وصيف برخاست و برفت و بغا گفت : « اى باغر من فكر كردم كه برادرم است و با او پيمان بسته و قسم خورده‌ام ، روا ندانستم آنچه را در نظر داشتم به انجام برسانم » و باغر را صله داد و مدتى او را به حال خود گذاشت ، آنگاه او را بخواست و گفت : « كار بزرگتر از آنچه كه سابقا گفته بودم پيش آمده نظر تو چيست ؟ » گفت : « نظر من مطابق ميل توست ، هر چه ميخواهى بگو تا بكنم » گفت : « بر من مسلم شده است كه منتصر بر ضد من و ديگران توطئه مىكند\r\n\r\n","description":"","footnote":"","page_name":" 525 ","page_number":533},
  {"content":"\r\n\r\nتا ما را بكشد و ميخواهم او را بكشم با اين كار چطورى ؟ » باغر بينديشيد و مدتى سر فرو برد و گفت : « اين كار درست نيست . » گفت : « چطور ؟ » گفت : « پسر كشته مىشود و پدر زنده است ، كار شما بسامان نميرسد و پدرش همهء شما را به انتقام او مىكشد . » گفت : « پس نظر تو چيست ؟ » گفت : « اول پدر را مىكشم آن وقت كار پسر آسانتر مىشود » گفت : « واى بر تو مىشود اين كار را كرد ؟ » گفت : « بله ، من ميكنم پيش او ميروم و خونش ميريزم . » بغا سخن او را رد ميكرد و ميگفت : « نه كارى غير از اين بايد كرد . » باغر گفت : « تو پشت سر من بيا اگر او را كشتم كه خوب و اگر نكشتم مرا بكش و بگو ميخواست آقاى خود را بكشد . » بغا بدانست كه او قاتل متوكل است و ترتيب كشتن متوكل را با او داد .\r\nبسال دويست و چهل و هفتم شجاع ، مادر متوكل بمرد و منتصر بر او نماز كرد و اين در ماه ربيع الاخر بود . شش ماه پس از مرگ شجاع متوكل در شب چهار شنبه سه ساعت از شب گذشته كشته شد و اين در سوم شوال سال دويست و چهل و هفتم و بقولى چهارم شوال دويست و چهل و هفتم بود . تولد متوكل در فم الصلح بود .\r\nبحترى گويد : شبى با نديمان در مجلس متوكل بوديم و در بارهء شمشير سخن كرديم يكى از حضار گفت : « اى امير مؤمنان شنيده‌ام يكى از مردم بصره يك شمشير هندى دارد كه نظير ندارد و مانند آن ديده نشده است . » متوكل بگفت تا نامه‌اى به حاكم بصره بنويسند و از او خواست تا شمشير را بهر قيمت بود بخرد . نامه را با بريد فرستاد و جواب حاكم بصره آمد كه يكى از مردم يمن شمشير را خريده است .\r\nمتوكل بگفت تا كسى به يمن بفرستند تا شمشير را بجويد و بخرد . و نامه‌ها در اين باب فرستاده شد . بحترى گويد : روزى پيش متوكل بوديم كه عبيد الله بن يحيى بيامد و شمشير را همراه داشت و ميگفت آن را از صاحبش در يمن به ده هزار درم خريده‌اند .\r\nمتوكل خرسند شد و كارگشائى خدا را ستايش كرد و شمشير را از غلاف درآورد و بپسنديد و هر يك از ما سخنانى گفتيم كه مورد پسند او بود . آنگاه شمشير را زير\r\n\r\n","description":"","footnote":"","page_name":" 526 ","page_number":534},
  {"content":"\r\n\r\nفرش خود نهاد و روز بعد به فتح گفت غلامى را در نظر بگير كه بدليرى و شجاعت به او اعتماد توانيم كرد تا اين شمشير به او بدهم و هر روز مادام كه بمجلس نشسته‌ام بالاى سر من بايستد و از من جدا نشود . هنوز اين سخن بسر نبرده بود كه باغر ترك بيامد . فتح گفت : « اى امير مؤمنان باغر ترك را پيش من به شجاعت و دلاورى ستوده‌اند و براى منظور امير مؤمنان شايسته است . » متوكل او را بخواند و شمشير را به دو داد و قصد خويش با او بگفت و بفرمود تا مرتبهء او را بيفزايند و مقرريش را دو برابر كنند . بحترى گويد به خدا از وقتى كه شمشير را به دو داد كشيده نشد و از غلاف بيرون نيامد مگر وقتى كه باغر متوكل را با آن بزد .\r\nبحترى گويد : از متوكل در آن شب كه بقتل رسيد ، چيزهاى شگفت ديدم از جمله اينكه در بارهء تكبر و آن جبارى كه ملوك ميكرده‌اند سخن گفتيم و در اين بحث فرو رفتيم و متوكل از تكبر بيزارى مينمود ، آنگاه رو به قبله گردانيد و سجده كرد و بعنوان خضوع در پيشگاه خدا عز و جل چهره به خاك ماليد و از همان خاك برداشت و بريش و سر خود ريخت و گفت : من بندهء خدايم و هر كه سرانجام به خاك ميرود ، ميبايد متواضع باشد و تكبر نكند . » بحترى گويد من اين را بفال بد گرفتم و رفتار او را كه خاك بر سر و ريش خود ريخت نپسنديدم . آنگاه به شراب نشست و چون شراب در او اثر كرد يكى از نغمه گران كه حاضر بود آهنگى بخواند كه آن را بپسنديد ، آنگاه سوى فتح نگريست و گفت : « اى فتح جز من و تو كسى نمانده است كه اين آهنگ را از مخارق شنيده باشد » آنگاه گريستن آغاز كرد . بحترى گويد من گريستن او را بفال بد گرفتم و گفتم : « اين دو تا » در اين حال بوديم كه يكى از خدمهء قبيحه بيامد و بقچه‌اى همراه داشت كه لباسى در آن بود و قبيحه فرستاده بود . فرستاده گفت : « اى امير مؤمنان ، قبيحه ميگويد اين لباس را براى امير مؤمنان آماده كرده و پسنديده‌ام و فرستادم كه بپوشد . » گويد در بقچه پيراهنى سرخ بود كه مانند آن را نديده بودم با يك رداى خز سرخ كه از نازكى چون دبيقى مينمود ،\r\n\r\n","description":"","footnote":"","page_name":" 527 ","page_number":535},
  {"content":"\r\n\r\nگويد لباس را بپوشيد و ردا را بدوش انداخت بحترى گويد در انديشهء لطيفه‌اى بودم كه به وسيلهء آن ردا را بگيرم كه متوكل بجنبيد و ردا را كه بدور او پيچيده بود بكشيد كه سراسر آن بدريد . گويد ردا را بگرفت و بهم پيچيد و بخادم قبيحه كه لباس را آورده بود داد و گفت : « به او بگو اين ردا را نگهدار كه وقتى مردم كفن من شود . » من با خودم گفتم انا لله و انا اليه راجعون ، به خدا وقت او بسر رسيده است .\r\nمتوكل به شدت مست بود و رسم وى آن بود كه وقتى بهنگام مستى ميافتاد خادمى كه بالاى سرش ايستاده بود او را بلند ميكرد ، گويد در اين حال بوديم و سه ساعت از شب گذشته بود كه باغر بيامد و ده تن از تركان همراه وى بودند كه روى بسته بودند و شمشيرها در دست ايشان در روشنى شمع ميدرخشيد . آنها بما هجوم آوردند و سوى متوكل رفتند و باغر و يكى ديگر از تركان روى تخت رفتند ، فتح بر آنها بانگ زد : « واى بر شما اين آقاى شماست . » وقتى غلامان و نديمانى كه حاضر بودند آنها را بديدند همگى بگريختند و هيچكس جز فتح در مجلس نماند كه با آنها به ستيز و كشاكش پرداخت . بحترى گويد فرياد متوكل را شنيدم كه باغر با همان شمشير كه متوكل به دو داده بود به پهلوى راست او زد و تا نزديك رانش بدريد . پس از آن به طرف چپ او نيز ضربتى زد كه همچنان شد ، فتح بيامد كه مانع آنها شود و يكى از تركان شمشيرش را به شكم او فرو كرد كه از پشتش درآمد ولى او همچنان پا برجا بود و كنار نميرفت . بحترى گويد هيچكس را بزرگوارتر و پردل‌تر از او نديدم .\r\nآنگاه خود را روى متوكل انداخت و هر دو جان دادند و آنها را در همان فرش كه بر آن كشته شده بودند پيچيدند و به يك طرف انداختند و همهء شب و بيشتر مدت روز را در همانحال بودند تا خلافت بر منتصر استقرار يافت و بگفت تا هر دو را به خاك سپردند . گويند قبيحه وى را در همان ردا كفن كرد .\r\nبغاى كوچك از متوكل رنجيده بود و منتصر تركان را جلب ميكرد . او تامش غلام واثق دل با منتصر داشت و متوكل به همين جهت او را دشمن ميداشت و اوتامش\r\n\r\n","description":"","footnote":"","page_name":" 528 ","page_number":536},
  {"content":"\r\n\r\nدل تركان را سوى منتصر جلب ميكرد . عبيد الله بن خاقان وزير و فتح بن خاقان مخالف منتصر بودند و به معتز تمايل داشتند و دل متوكل را از منتصر پر كرده بودند و هر يك از تركان را كه متوكل ميراند منتصر جلب ميكرد و دل تركان و بسيارى از فرغانيان و اشروسيان را به خود متمايل كرد تا چنان شد كه بگفتيم . در چگونگى قتل متوكل جز اين نيز گفته‌اند و اين يكى را در اينجا برگزيديم كه خوش عبارت‌تر و روشنتر است و همهء آنچه را در اين باب گفته‌اند در كتاب اوسط آورده‌ايم و در اين كتاب حاجت بتكرار آن نيست .\r\nمتوكل هيچ روزى خوشحال‌تر از روزى كه در آن كشته شد نبود ، آن روز با نشاط و سرخوش و مسرور بود و گفت : « گوئى جنبش خون احساس ميكنم . » و حجامت كرد و نديمان و عملهء طرب را احضار كرد و مسرتش فزونى يافت و آن مسرت بغم و آن خوشى به ناخوشى مبدل شد . بنابر اين جز نادان مغرور كيست كه فريب اين دنيا خورد و بر آن تكيه كند و از خيانت و نكبت آن در امان باشد . خانه‌ايست كه نعمت آن نپايد و مسرت آن كامل نشود و از خطر آن امان نباشد كه گشادگى آن با سختى ، خوشى آن با ناخوشى و نعمتش با بليه قرين است و سرانجام آن فناست .\r\nنعمتش با تيره بختى ، مسرتش با غم و لذتش با رنج و صحتش با مرض و زندگيش با مرگ و خوشيهايش با آفات همراه است . عزيزش ذليل و نيرومندش زبون و ثروتمندش تهيدست و بزرگش ناچيز است و جز خداى زندهء جاويد كه ملكش زوال نميپذيرد و توانا و داناست ، كسى بجاى نخواهد ماند . بحترى در بارهء خيانتى كه منتصر با پدر خود كرد و او را كشت ضمن قصيده‌اى شعرى بدين مضمون دارد : « آيا وليعهد دل بخيانت داد ، عجيب بود كه خيانتكار را وليعهد خود كرد آنكه مانده است مالك ميراث در گذشته مباد و دعاى او بر منبرها نگويند . » .\r\nروزگار متوكل به خوبى و رونق و رفاه معيشت و خشنودى خواص و عوام ممتاز بود چنان كه گفته‌اند : « در خلافت متوكل امنيت و ارزانى و عاشقى و جوانى\r\n\r\n","description":"","footnote":"","page_name":" 529 ","page_number":537},
  {"content":"\r\n\r\nبهتر از هميشه بود » و يكى از شاعران در همين معنى گويد : « وصال تو از ارزانى قيمت و امنيت راه و شبهاى عشق كه با ايام زيباى جوانى پيوسته باشد براى ما لذت بخش‌تر است . » .\r\nمسعودى گويد : گفته‌اند كه به هيچ دورانى مانند روزگار متوكل خرج فراوان نشد ، گويند وى براى قصر هارونى و قصر جعفرى بيش از صد ميليون درم خرج كرد بعلاوه غلامان و سپاهيان و سربازان شاكريه فراوان بودند كه مستمرى ميگرفتند و هر ماه جايزه و بخششهاى فراوان داشتند . گويند وى چهار هزار كنيز داشت كه با همگى خفته بود . وقتى بمرد در بيت المال چهار ميليون دينار و هفت ميليون درم موجود بود و هر كس در صناعت جد و هزل دستى داشت در دولت وى پيشرفت كرد و نيكروز شد و از مال وى نصيبى يافت .\r\nمحمد بن ابى عون گويد يك روز در مجلس متوكل حضور داشتم محمد بن عبد الله ابن طاهر نيز بحضور وى بود و حسن بن ضحاك خليع شاعر روبروى او ايستاده بود ، متوكل بخادمى كه بالاى سر او ايستاده بود چشمك زد كه جامى به حسين بنوشاند و يك گل عنبر به او بدهد و او نيز چنان كرد . آنگاه متوكل به حسين نگريست و گفت : « در اين باب شعرى بگو . » و او شعرى بدين مضمون بگفت : « گل سپيد كه گل عنبر بخشيد و در فباى خود چون گل خرامان بود ، با ديدهء خود غمزه‌ها دارد كه غافل را بعشق ميخواند ، آرزو دارم از كف او جامى بنوشم كه جوانى فراموش شده را به ياد آرم . خوشا روزگارى كه هر ساعت شب با محبوبى وعده داشتم . » متوكل گفت : « به خدا نكو گفتى ، براى هر شعر صد دينار به او بدهيد » محمد بن عبد الله گفت : « زود گفت و مؤثر گفت ، اگر نبود كه دستى بالاى دست امير مؤمنان نيست او را عطائى گزاف ميدادم و گر چه همه كهنه و نو را در اين راه خرج ميكردم . » متوكل گفت : « براى هر شعر هزار دينار به او بدهيد . » .\r\nآورده‌اند كه وقتى محمد بن مغيث را پيش متوكل آوردند و براى او نطع\r\n\r\n","description":"","footnote":"","page_name":" 530 ","page_number":538},
  {"content":"\r\n\r\nو شمشير خواست ، به دو گفت : « اى محمد چه چيز ترا به مخالفت واداشت ؟ » گفت :\r\n« اى امير مؤمنان تيره روزى ، اما تو سايهء خدائى كه ميان او و مخلوق كشيده شده‌اى :\r\nمن در بارهء تو دو گمان دارم كه آنكه بدل من نزديكتر است براى تو شايسته‌تر است و آن اينست كه بنده‌ات را ببخشى . » و شعرى بدين مضمون خواند : « اى پيشواى هدايت ، مردم يقين دارند كه تو مرا خواهى كشت اما عفو از آزاده شايسته‌تر است .\r\nمن خميره‌اى از خطا كارى هستم و بخشش تو از نور نبوت مايه ميگيرد : گناه من نسبت به عفو تو كوچك است ، از بزرگوارى خويش بر من منت گذار كه منت بهتر است كه تو از همهء اهل كرم بهترى و از دو كار بهترين را ميكنى . » متوكل گفت :\r\n« بهترين را ميكنم و به تو منت مينهم ، به خانه‌ات برگرد . » ابن مغيث گفت : « اى امير مؤمنان خدا بهتر داند كه رسالت خويش را كجا نهد . » .\r\nوقتى متوكل كشته شد شاعران رثاى او گفتند از جمله كسانى كه رثاى او گفتند على بن جهم بود كه ضمن قصيده‌اى گفت : « بندگان امير مؤمنان او را بكشتند و بزرگترين آفت ملوك بندگانشان هستند ، اى بنى هاشم صبر كنيد كه هر مصيبت تازه‌اى با گذشت زمان كهنه مىشود » و هم يزيد بن محمد مهلبى در بارهء او ضمن قصيده‌اى دراز گويد : « مرگش بيامد و چشمش خفته بود چرا مرگ هنگامى كه نيزه مهيا بود نيامد ؟ شمشير كسانى كه فروتر از آنها كسى نبود بر تو فرود آمد در صورتى كه جز خداى واحد صمد كسى فراتر از تو نبود ، خليفه‌اى بودى كه هيچكس بمقام تو نرسيد و روح و جسمى چون او بقالب ريخته نشده بود . » و يكى از شاعران در بارهء او گفته بود : « شبانگاه كه خوشيهاى خود را گذاشته و خفته بود مرگش پيش او رفت و گفت برخيز ، و بر جا بنشست و چه بسيار شاهان كه سوى هلاك رفته‌اند . » حسين بن ضحاك خليع نيز در بارهء او گويد : « شبها با هيچكس نكوئى نكند . مگر از پس نكوئى بدى كند . مگر نديدى حوادث دهر با هاشمى و فتح بن خاقان چه كرد ؟ » .\r\n\r\n","description":"","footnote":"","page_name":" 531 ","page_number":539},
  {"content":"\r\n\r\nعلى بن جهم گويد وقتى خلافت به امير مؤمنان جعفر متوكل رسيد مردم به تناسب مقام خود به او هديه‌ها دادند و ابن طاهر هديه‌اى فرستاد كه دويست غلام و دويست كنيز جزو آن بود و از آن جمله كنيزى محبوبه نام بود كه بيكى از اهل طايف تعلق داشت و او كنيز را تربيت كرده و اقسام علم آموخته بود و شعر ميگفت و آهنگ ميساخت و با عود ميزد و همهء چيزهائى را كه علما ميدانستند و او نيز ميدانست .\r\nمنزلت محبوبه پيش متوكل نيكو شد و در دل او مقامى معتبر يافت كه هيچكس همسنگ او نبود . على گويد : روزى به قصد صحبت پيش او رفتم ، وقتى نشستم او برخاست و بيكى از ساختمانها رفت و برگشت و ميخنديد ، به من گفت : « اى على آنجا كه رفتم كنيزى را ديدم كه كلمهء جعفر را با مشك بر گونه خود نوشته بود كه بهتر از آن نديده بودم ، چيزى در بارهء آن بگو . » گفتم : « آقاى من . من به تنهائى بگويم يا من با محبوبه با هم بگوييم ؟ » گفت : « نه ، تو و محبوبه با هم بگوييد . » گويد محبوبه دوات و كاغذى بخواست و از من پيشى گرفت . آنگاه عود برگرفت و آهسته زد تا آهنگى براى شعر بساخت و سخت بخنديد و گفت : « اى امير مؤمنان اجازه مىدهى ؟ » متوكل اجازه داد و او بخواند و گفت : « اى آنكه بر چهرهء خود با مشك جعفر نوشته است ، قربان جائى بروم كه نشان مشك آنجاست اگر خطى از مشك بر چهرهء خود نهاده است در دل من از عشق سطرها جا داده است . خوشا بنده‌اى كه آقايش آشكار و نهان مطيع او باشد ، خوشا آن كس كه مانند جعفر را ديده كه خدا هميشه جعفر را سرخوش بدارد . » على گويد خاطر من كندى گرفت ، گوئى كه يك كلمه شعر نميدانستم متوكل به من گفت : « واى بر تو اى على به تو چه گفتم ؟ » گفتم : « آقاى من ، مرا معاف بدار كه از خاطرم رفته است . » و او تا وقتى بمرد در بارهء اين حادثه به من سركوفت ميزد و ملامتم ميكرد .\r\nعلى گويد يك بار ديگر به قصد صحبت پيش وى رفتم ، به من گفت : « اى على واى بر تو ميدانى كه با محبوبه قهر كرده‌ام و گفته‌ام در ساختمان خود بماند و خدمه را\r\n\r\n","description":"","footnote":"","page_name":" 532 ","page_number":540},
  {"content":"\r\n\r\nگفته‌ام پيش او نروند و از سخن گفتن با او خوددارى كرده‌ام . » گفتم : « اى امير مؤمنان اگر امروز با او قهر كرده‌اى فردا آشتى كن و خدا مسرت امير مؤمنان را مدام دارد و عمرش را دراز كند . » گويد مدتى سر فرو برد آنگاه به نديمان گفت :\r\n« برويد » و بگفت تا شراب را بردارند و برداشتند روز بعد پيش او رفتم گفت : « اى على واى بر تو ديشب خواب ديدم با او آشتى كرده‌ام كنيزى شاطر نام كه جلو او ايستاده بود گفت : « به خدا هم اكنون از ساختمان او صدائى شنيدم كه ندانستم چه بود » متوكل گفت : « بيا ببينيم چه خبر است . » و پا برهنه به راه افتاد و من نيز از پى او برفتم تا بساختمان محبوبه نزديك شديم ديديم عودى ملايم مىزند و نرم نرمك ميخواند ، گوئى آهنگى ميسازد آنگاه صدا برداشت و شعرى بدين مضمون خواند : « در قصر ميگردم و كسى را نمىبينم كه شكايت به دو برم و كسى با من سخن نميكند گوئى گناهى كرده‌ام كه توبه ندارد . كيست كه پيش پادشاهى كه شب پيش من آمد و با من آشتى كرد و چون صبح شد باز به هجران بازگشت ، از من شفاعت كند ؟ » گويد متوكل از طرب فرياد زد و من نيز با او فرياد زدم آنگاه پيش او رفت و محبوبه چندان پاى او را ببوسيد و چهره به خاك ماليد تا متوكل دست او را گرفت و با هم باز - گشتيم .\r\nعلى گويد وقتى متوكل كشته شد محبوبه و بسيارى از كنيزان وى به بغاى بزرگ رسيد ، يك روز براى صحبت پيش او رفتم بگفت تا پرده برداشتند و بگفت تا كنيزان با زيور و لباس بيامدند ، محبوبه بى زيور بود و لباسى سپيد داشت و ساكت و شكسته دل بنشست . وصيف به دو گفت : « آواز بخوان . » و او عذر آورد ، گفت : « قسمت مىدهم . » و بگفت تا عود را در كنار او بنهادند و چون چاره از خواندن نديد عود را در كنار گرفت و شعرى بدين مضمون بخواند : « زندگى كه جعفر را در آن نبينم براى من لذتى ندارد ، پادشاهى كه او را در خون غوطه‌ور ديدم . هر كه بيمارى يا خللى داشت به شد مگر محبوبه كه اگر ببيند مرگ مىفروشند آن را به قيمت هر چه دارد ميخرد\r\n\r\n","description":"","footnote":"","page_name":" 533 ","page_number":541},
  {"content":"\r\n\r\nتا در قبر جاى گيرد . » . گويد وصيف بر او خشم آورد و بگفت زندانيش كردند و ديگر او را نديدم .\r\nمسعودى گويد : در خلافت متوكل جمعى از اهل علم و ناقلان خبر و حافظان حديث بمردند از جمله على بن جعفر مدينى بود كه بروز دو شنبه سه روز مانده از ذىحجهء سال دويست و سى و چهارم در هفتاد و دو سال و شش ماهگى در سامره بمرد . در بارهء سال وفات ابن مدينى اختلاف نيز هست و ما سابقا در همين كتاب سالى را كه گويند وفات وى در آن بود ياد كرده‌ايم . ابو الربيع بن زهرانى نيز در همين سال بمرد . در سال وفات يحيى بن معين اختلاف است ، بعضى همان گفته‌اند كه سابقا در همين كتاب گفته‌ايم و گروهى ديگر كه بيشترند گفته‌اند كه درگذشت وى بسال دويست و سى و سوم بوده است . يحيى كنيهء ابو زكريا داشت و وابستهء بنى زهره بود . سنش هفتاد و پنج سال و دو ماه بود و محل وفاتش مدينه بود . گويند وفات ابو الحسن على بن محمد مدائنى اخبارى نيز در همين سال بود و بقولى وى در ايام واثق بسال دويست و بيست و هشتم در گذشته بود و وفات مسدد بن مسرهد كه نامش عبد الملك بن عبد العزيز بود نيز در همانسال بود و هم در آن سال حمانى فقيه و ابن عايشه در گذشتند . نام ابن عايشه عبد الله بن محمد بن جعفر بود و كنيهء ابو عبد الرحمن داشت و از طايفه تيم قريش بود و هم در خلافت متوكل بسال دويست و سى و ششم هدبة بن خالد و شيبان بن فروخ ابلى و ابراهيم بن محمد شافعى در گذشتند . بسال دويست و سى و هفتم عباس بن وليد نرسى و عبد الله بن احمد نرسى و عبيد الله بن معاذ عنبرى در بصره در گذشتند . بسال دويست و سى و هشتم اسحاق بن ابراهيم معروف به ابن راهويه و پسرش وليد قاضى كندى رفيق ابو يوسف درگذشتند . گويند وفات عباس بن وليد نرسى نيز در همين سال بود . بسال دويست و سى و هفتم عثمان بن ابى شيبهء كوفى و صلت بن مسعود جحدرى در كوفه در گذشتند . بسال دويست و چهلم شباب بن خليفهء عصفرى و عبد الواحد ابن عتاب در گذشتند . بسال دويست و چهل و سوم هشام بن عمار دمشقى و حميد بن مسعود\r\n\r\n","description":"","footnote":"","page_name":" 534 ","page_number":542},
  {"content":"\r\n\r\nرياحى و عبد الله بن معاويهء جمحى در گذشتند و هم در اين سال يحيى بن اكثم قاضى در ربذه وفات يافت . وفات محمد بن عبد الملك بن ابى الشوارب نيز در همين سال بود .\r\nبسال دويست و چهل و ششم محمد بن مصطفى حمصى و عنبسة بن اسحاق بن شمر و موسى بن عبد الملك درگذشتند .\r\nمسعودى گويد متوكل جز آنچه گفتم اخبار و سرگذشتهاى نكو دارد كه همه را بشرح و تفصيل در كتاب اخبار الزمان گفته‌ايم . و الله الموفق للصواب . 45\r\n\r\n","description":"","footnote":"","page_name":" 535 ","page_number":543},
  {"content":"\r\n\r\n46\r\n\r\nذكر خلافت المنتصر بالله\r\nبيعت محمد بن جعفر منتصر صبحگاه شبى كه متوكل كشته شد ، يعنى شب چهارشنبه سه روز مانده از شوال سال دويست و چهل و هفتم انجام شد . كنيهء منتصر ابو جعفر بود و مادرش كنيزى رومى بنام حبشيه بود . وقتى بخلافت رسيد بيست و پنج سال داشت . بيعت او در قصر جعفرى كه متوكل ساخته بود به صورت گرفت . بسال دويست و چهل و هشتم بمرد و مدت خلافتش شش ماه بوده .\r\n\r\n","description":"","footnote":"","page_name":" 536 ","page_number":544},
  {"content":"\r\n\r\n\r\nذكر شمه‌اى از اخبار و سرگذشت منتصر و مختصرى از حوادث ايام او\r\nجائى كه متوكل كشته شد همانجا بود كه شيرويه ، پدرش خسرو پرويز را كشته بود و بنام ما خورده معروف بود منتصر از پس پدر هفت روز در ماخوره بماند سپس از آنجا نقل مكان كرد و بگفت تا آن جا را خراب كردند .\r\nاز ابو العباس محمد بن سهل آورده‌اند كه گويد : من بدوران خلافت منتصر در ديوان سپاه شاكريه دبير عتاب بن عتاب بودم روزى وارد يكى از ايوانها شدم كه با قالى سوسنگرد مفروش بود و مسندى و نماز گاهى با مخده‌هاى قرمز و كبود آنجا بود ، حاشيهء فرش خانه‌ها نقشى بود كه در آن تصوير آدمها و نوشته‌هاى فارسى بود . من خواندن فارسى نيك ميدانستم . در طرف راست نمازگاه تصوير پادشاهى بود و تاجى بسر داشت گويى سخن ميكرد ، نوشته را خواندم چنين بود : « تصوير شيرويه قاتل پدرش پرويز شاه كه شش ماه پادشاهى كرد . » تصوير پادشاهان ديگر نيز ديده شد و در طرف چپ نمازگاه تصوير ديگرى ديدم كه بالاى آن نوشته بود : « تصوير يزيد بن وليد ابن عبد الملك قاتل پسر عمويش وليد بن يزيد بن عبد الملك كه شش ماه پادشاهى كرد . » و من از اينكه دو تصوير به طرف راست و چپ نشيمنگاه منتصر افتاده بود شگفتى كردم\r\n\r\n","description":"","footnote":"","page_name":" 537 ","page_number":545},
  {"content":"\r\n\r\nو گفتم : « بنظرم پادشاهيش بيش از شش ماه نپايد . » به خدا چنين شد ، از ايوان پيش وصيف و بغا رفتم كه در خانهء دوم بودند به وصيف گفتم مگر اين فراش نميتوانسته است جز اين فرش كه صورت يزيد بن وليد قاتل پسر عمو و تصوير شيرويه قاتل پدر را دارد كه پس از قتل شش ماه زنده بوده‌اند ، زير امير مؤمنان بيندازد ؟ » وصيف از اين بناليد و گفت ايوب بن سليمان نصرانى خازن فرشها را بيارند و چون مقابل او ايستاد وصيف به دو گفت : « جز اين فرش كه در شب حادثه زير پاى متوكل بوده و خون آلوده شده و تصوير پادشاه ايران و غيره را دارد فرش ديگرى نبود كه امروز زير امير مؤمنان فرش كنى ؟ » گفت : « امير مؤمنان منتصر سراغ اين فرش را از من گرفت و گفت : « فرش چه شد ؟ » گفتم آثار خون فراوان بر آن هست و قصد داشتم پس از شب حادثه آن را پهن نكنم گفت : « چرا آن را نميشوئى و لكه‌ها را محو نميكنى ؟ » گفتم : « بيم دارم كسان اثر حادثه را بر فرش ببينند و مايهء شيوع خبر شود . » گفت : « خبر شايعتر از اين چيزهاست » منظورش قصهء قتل متوكل پدرش بدست تركان بود . فرش را لكه گيرى كرديم و زير او انداختيم . » وصيف و بغا گفتند : « وقتى امير مؤمنان برخاست فرش را جمع كن و بسوزان . » وقتى منتصر برخاست فرش با حضور وصيف و بغا سوخته شد . چند روز بعد منتصر به من گفت : « فلان فرش را پهن كن . » گفتم : « آن فرش كجاست ؟ » گفت : « چه شده است ؟ » گفتم : « وصيف و بغا به من دستور دادند آن را بسوزانم . » گويد خاموش ماند و تا وقتى بمرد در بارهء آن چيزى نگفت .\r\nدر يكى از اين روزها منتصر ميخواست طرب بكند و بنان بن حارث عود زن را كه مطربى زبر دست بود و سابقا بر او خشم آورده بود ، بخواست و او شعرى بدين مضمون خواند : « دوران من با امام محمد دراز شد و از اينكه دوران من با وى دراز شود نگران نبودم ، اكنون دور شده‌ام اما خانه‌ام نزديك است و اى عجب از نزديكى خانه‌ام و دوريم ! ترا در نزد محمد پيمبر مىبينم چون ماه شبانگاه كه عمامه و برد دارى ، اى كاش عيد باز ميگشت كه روز عيد چهرهء ترا به من نمايان مىكند » و اين بروز دوم عيد قربان\r\n\r\n","description":"","footnote":"","page_name":" 538 ","page_number":546},
  {"content":"\r\n\r\nبود ، منتصر در اين عيد با مردم نماز كرده بود . از جمله اشعارى كه در اين روز براى منتصر خواندند يكى شعرى بدين مضمون بود : « ترا در خواب كمتر بخيل ديده‌ام و از بيدارى مطيع‌ترى . اى كاش صبح را نميديدم و اى كاش شب هزار سال بود . اگر خواب را ميشد خريد قيمت آن خيلى گران ميشد . » از اشعار منتصر نيز شعرى بدين مضمون بحضور وى خوانده شد : « ترا بخواب ديدم و گوئى از چشمهء نوش خود به من آب دادى گوئى دست تو در دست من ، در يك بستر بوديم و در اين حال كه دو دست تو بدست راست من و ساق دست من بدست راست تو بود بيدار شدم و همه روز ، خود را بخواب زدم مگر ترا بخواب ببينم اما خواب نبودم . » .\r\nمنتصر عبيد الله بن يحيى بن خاقان را تبعيد كرد و وزارت به احمد بن خصيب داد و از اين كار پشيمان شد ، زيرا احمد بن خصيب روزى سوار شده بود و يكى نامهء شكايتى به دو ميخواست داد و احمد پاى از ركاب درآورد و بسينهء شاكى زد و او را بكشت و مردم در اين باب گفتگو كردند و يكى از شاعران آن دوران در اين باب شعرى بدين مضمون گفت : « بخليفه بگو اى پسر عم محمد ، وزيرت را شكال كن كه لگد مىزند ، شكالش كن كه كسان را لگد نزند و اگر پول ميخواهى پول پيش وزير است » .\r\nمسعودى گويد اگر اين شاعر حامد بن عباس وزير را در كار وزارت المقتدر بالله ديده بود رفتار او را همانند ابن خصيب ميديد ، روزى يكى با او سخن ميكرد آستين خود را بالا زد و مشتى بگلوى او كوفت . يك روز ام موسى هاشمى سرپرست قصر يا يكى ديگر از سرپرستان پيش وى آمد و از گفتهء مقتدر با وى در بارهء پولى سخن گفت و وزير شعرى بدين مضمون براى او خواند : « باد در كن و بردار و بشمار كه خطا نكنى » و ام موسى را خجل كرد كه از مقصود خويش باز ماند و فورا پيش مقتدر و خانم رفت و قصه را به آنها خبر داد و كنيزان مأمور شدند تا همهء روز اين شعر را بخوانند و روز طرب و سرورى بود . و ما خبر حامد بن عباس را با خبر ديگر\r\n\r\n","description":"","footnote":"","page_name":" 539 ","page_number":547},
  {"content":"\r\n\r\nوزيران بنى عباس و دبيران بنى اميه را تا كنون يعنى بسال سيصد و سى و دو در كتاب اوسط آورده‌ايم .\r\nاز ابو العباس احمد بن محمد بن موسى بن فرات براى من نقل كردند كه گفته بود احمد بن خصيب با پدر من كه عامل وى بود ، بد بود . يكى از خدمهء خاص براى من خبر آورد كه « وزير فلانى را براى تصدى عمل شما در نظر گرفته و در بارهء پدرت دستورهاى سخت داده كه پولى گزاف بمصادره از او بگيرد » و من نشستم تا فورا به پدر خويش بنويسم ، يكى از دبيران كه با من دوستى داشت پيش من بود ، من بدوست دبير خود پرداختم وى به مخده تكيه داد و خوابش برد و وحشت زده بيدار شد و گفت : « خوابى عجيب ديدم . ديدم احمد بن خصيب اينجا ايستاده بود و به من ميگفت :\r\n« تا سه روز ديگر منتصر خليفه ميميرد » گويد به دو گفتم : « خليفه در ميدان چوگان بازى مىكند و اين خواب نتيجهء بلغم و صفر است . » غذا براى ما آوردند هنوز اين سخن را بسر نبرده بوديم كه يكى پيش ما آمد و گفت منتصر خليفه از ميدان بيامد و عرق داشت بحمام رفت و در بادهنج ( بادگير ) بخفت و سرما خورد و تبى سخت كرد . » احمد بن خصيب پيش وى آمد و گفت : « آقاى من تو فيلسوف و حكيم زمانه‌اى از سوارى ميآئى بحمام ميروى و عرق دار بيرون ميآئى و در بادهنج ميخوابى . » منتصر به دو گفت : « ميترسى بميرم ؟ ديشب خواب ديدم كه يكى پيش من آمد و گفت بيست و پنج سال عمر ميكنى و من بدانستم كه اين مژدهء بقيهء عمر من است و اين مدت را در خلافت بسر خواهم كرد . » گويد : « و بروز سوم بمرد و چون دقت كردند بيست و پنج سال تمام عمر كرده بود . » .\r\nجمعى از مورخان گفته‌اند كه منتصر بروز پنجشنبه پنج روز مانده از ربيع الاول سرما خورد و نماز عصر پنجم ربيع الاخر بمرد و احمد بن محمد مستعين بر او نماز كرد و نخستين خليفهء عباسى بود كه قبرش را برجسته كردند كه حبشيه مادرش چنين خواسته بود و به دو اجازه داده بود . قبرش در سامره بود .\r\n\r\n","description":"","footnote":"","page_name":" 540 ","page_number":548},
  {"content":"\r\n\r\nگويند طيفورى طبيب او را به وسيلهء نيشتر حجامت مسموم كرد . منتصر تصميم داشت جمع تركان را پراكنده كند . وصيف را با سپاه فراوان بجنگ تابستانى سوى طرسوس فرستاد . يك روز بغاى كوچك را بديد كه در قصر پيش ميآمد و گروهى از تركان اطراف وى بودند رو به فضل بن مأمون كرد و گفت : « خدا بكشدم اگر اينان را به انتقام قتل متوكل نكشم و جمعشان را متفرق نكنم . » و چون تركان رفتار وى را بديدند و قصد او را بدانستند فرصتى ميجستند تا يك روز كه از التهاب شكايت كرد و خواست حجامت كند سيصد درم خون از او گرفتند پس از آن شربتى بنوشيد و قوايش انحلال يافت . گويند زهر در نيشتر طبيب بود كه او را حجامت كرد .\r\nابن ابى الدنيا از عبد الملك بن سليمان بن ابى جعفر حكايت كرد كه گفته بود :\r\n« متوكل و فتح بن خاقان را در خواب ديدم كه آتش آنها را در ميان گرفته بود محمد منتصر بيامد و اجازهء ورود خواست و نگذاشتند وارد شود آنگاه متوكل رو به من كرد و گفت : « اى عبد الملك به محمد بگو از همان پيمانه كه بما دادى نوش خواهى كرد . » گويد چون صبح شد پيش منتصر رفتم و او را تب دار ديدم و پيوسته بعيادت او رفتم و در آخر بيمارى از او شنيدم كه ميگفت : « شتاب كردم و در كار من شتاب كردند . » و از همان بيمارى بمرد .\r\nمنتصر مردى پر تحمل و خردمند و نكو كار و خير دوست و بخشنده و اديب و عفيف بود و به اخلاق و الا و انصاف و حسن معاشرت پابند بود چندانكه پيش از او خليفه‌اى چون او نبود . وزيرش احمد بن خصيب خير كم و شر بسيار و جهل فراوان داشت ، پيش از خلافت منتصر خاندان ابو طالب در محنتى بزرگ بودند و جانهايشان در خطر بود ، از زيارت قبر حسين و سرزمين غراى كوفه ممنوع بودند و ديگر شيعيان آنها را نيز از حضور در اين جاها باز داشته بودند و اين بموجب فرمانى بود كه متوكل بسال دويست و سى و ششم داده بود و هم در آن سال ديريج\r\n\r\n","description":"","footnote":"","page_name":" 541 ","page_number":549},
  {"content":"\r\n\r\nنامى را مأمور كرد تا قبر حسين بن على رضى الله تعالى عنهما را ويران كند و زمين آن را درهم بكوبد و اثر آن را محو كند و هر كس را نزديك آن يافت مجازات كند .\r\nوى براى كسى كه قبر را ويران كند جايزه تعيين كرد اما همه از عقوبت اين كار بيمناك بودند و كسى اقدام نكرد ذيريج بيلى برگرفت و قسمت بالاى قبر را ويران كرد آنگاه عمله‌ها به كار پرداختند و بعمق گور و محل لحد رسيدند و نشان استخوان يا چيز ديگرى در آن نديدند و كار چنين بود تا منتصر بخلافت رسيد و مردم را امان داد و گفت تا از خاندان ابو طالب دست بدارند و در تعقيب ايشان نباشند و كسى را از زيارت قبر حسين رضى الله عنه در حيره و ديگر قبور آل ابى طالب منع نكنند و بگفت تا فدك را بفرزندان حسن و حسين پس دادند و اوقاف آل ابو طالب را رها كردند و متعرض شيعهء ايشان نشد و آزار از ايشان برگرفت . بحترى در اين زمينه شعرى بدين مضمون دارد : « على بشما نزديكتر است و بيشتر از عمر حق دارد ، هر كدام فضيلت خويش دارند اما بروز مسابقه اسبى كه نشان دست و پا دارد با اسبى كه نشان پيشانى دارد همسنگ نيست » يزيد بن محمد مهلبى كه شيعهء خاندان ابو طالب بود در بارهء محنت شيعه در آن روزگار و اينكه عامه را بر ضد آنها تحريك ميكردند گويد . « با طالبيان از پس آنكه مدتها مورد مذمت بودند نكوئى كردى و الفت هاشميان را تجديد كردى كه از پس دشمنى دوست شدند ، آرامشان كردى و بخشش دادى تا كينه‌ها را از ياد ببردند ، اگر گذشتگان بدانستندى كه چگونه با آنها نيكى كرده‌اى ميديدند كه كفهء حسنات تو از همه سنگين‌تر است » .\r\nبسال دويست و چهل و هشتم منتصر دو برادر خويش معتز و ابراهيم را از ولايت‌عهد برداشت . متوكل در ضمن مكتوبها كه نوشته بود و شرطها كه نهاده بود براى آنها پيمان گرفته بود و حكومت هر ناحيه را بيكى از آنها داده بود . وليعهد وى كه بلا فاصله پس از او خلافت مىيافت محمد منتصر بود و پس از منتصر نوبت به معتز ميرسيد و پس از معتز نوبت ابراهيم مؤيد بود و به همين ترتيب براى آنها بيعت\r\n\r\n","description":"","footnote":"","page_name":" 542 ","page_number":550},
  {"content":"\r\n\r\nگرفته شده بود . متوكل بروز بيعت ! اموال بسيار پخش كرده جايزه‌ها و صله‌هاى فراوان بكسان داد و خطيبان و شاعران در اين باب سخن گفتند از جملهء سخنان نخبهء آنها گفتهء مروان بن ابى الجنوب است بدين مضمون : « سه پادشاهند ، محمد نور هدايت است كه خدا كسان را بوسيلهء او هدايت مىكند ابو عبد الله به پرهيزگارى مانند نداشت و همانند تو بخشنده است . ابراهيم ، صاحب فضيلت ، حامى مردم و پرهيزگار است و به وعد و وعيد وفا مىكند ، اولى نور است دومى هدايت و سومى رشاد است و همه‌شان هدايت يافته‌اند . » و هم سخن او خطاب به متوكل جالب است كه گويد : « اى خليفهء دهمين ، پيوسته بپادشاهى سرخوش باشى و پس از آنها براى دهمى نيز بيعت بگيرى تا پيشواى همهء آنها باشى كه گويى ستارگان درخشان نزديك ماه تابانند . » و هم شاعر موسوم به سلمى در بارهء اينكه متوكل براى سه پسرش بعنوان وليعهدى بيعت گرفت ، شعرى بدين مضمون دارد : « جعفر بن محمد با بيعت پسنديده و فال نكو پايهء دين را محكم كرد ، به وسيلهء منتصر پايه را استوار كرد و براى معتز پيش از مؤيد بيعت گرفت . » از جملهء كسانى كه در اين باب نكو سخن گفته‌اند ادريس بن ابى حفصه است كه شعرى بدين مضمون دارد : « خلافت از جعفر كه نور هدايت است و از پسرانش برون نشود . وقتى جعفر خليفه حاجت از آن برگيرد و ملول شود و ملول مباد ، آنگاه از پس جعفر خليفه كه هميشه زنده باد ، محمد جانشينى نكوست . بقاى ملك تو و انتظار محمد براى ما و او از تعجيل بهتر است . » .\r\nدر ايام منتصر ابو العمود شارى در ناحيهء يمن و بوازيج و موصل خروج كرد و بخلاف حكميت برخاست و بسيار كس از مخالفان حكميت از قوم ربيعه و مردم كرد به دو پيوستند و كارش بالا گرفت . منتصر سپاهى بسالارى سيماى ترك سوى آنها فرستاد كه با شارى جنگها داشت و او را اسير كرد و پيش منتصر آورد كه او را ببخشيد و از او پيمان گرفت و آزادش كرد .\r\nوزير منتصر احمد بن خصيب بن ضحاك گرگانى گويد وقتى شارى را ببخشيد ،\r\n\r\n","description":"","footnote":"","page_name":" 543 ","page_number":551},
  {"content":"\r\n\r\nگفت : « لذت عفو از لذت انتقام بيشتر است و بدترين اعمال قدرتمند انتقام است . » ابو بكر محمد بن حسن بن دريد گويد يكى از دبيران شبى كه صبحگاه آن منتصر بخلافت رسيد بخواب ديد كه يكى ميگفت : « اين منتصر پيشوا و پادشاه يازدهم است كه وقتى فرمان دهد فرمانش چون شمشير قاطع است و چشم او چون بنگرد مانند روزگارى بدى و نيكى آرد . » منتصر با رعيت انصاف داد و با وجود شدت مهابت دل خاص و عام متمايل او شد . ابو الحسن احمد بن على بن يحيى معروف به ابن نديم از گفتهء على بن يحيى منجم براى من نقل كرد كه هيچ كس را چون منتصر بخشنده و بىتظاهر و تكلف نديدم . يك روز مرا بديد كه بسبب ملكى كه در مجاورت ملك من بود سخت در انديشه بودم كه ميخواستم آن را بخرم و پيوسته تدبير كردم تا مالك آن به فروش رضا داد . در آن وقت قيمت ملك را حاضر نداشتم در اين حال بودم كه پيش منتصر رفتم و گرفتگى خاطر از چهره‌ام نمودار بود به من گفت : « ترا انديشناك مىبينم » و من قصهء خويش را از او پوشيده همى داشتم تا مرا قسم داد و قصهء ملك را با او بگفتم گفت : « قيمت آن چند است ؟ » گفتم : « سى هزار درم . » گفت : « چقدر دارى ؟ » گفتم : « ده هزار درم . » خاموش ماند و چيزى نگفت و ساعتى به من نپرداخت آنگاه دوات و كاغذى بخواست و چيزى نوشت كه من ندانستم چيست و به خادمى كه بالاى سرش ايستاده بود به اشاره چيزى گفت كه نفهميدم ، آنگاه مرا بسخن گرفت و مشغول داشت تا غلام بيامد و جلو روى او بايستاد آنگاه منتصر برخاست و به من گفت : « اى على اگر ميخواهى بمنزلت برگرد . » وقتى از من پرسيده بود فكر ميكردم كه همه يا نصف قيمت را به من خواهد داد . بيامدم و سخت غمگين بودم ، وقتى به خانه رسيدم پيشكارم بيامد و گفت : « خادم امير مؤمنان پيش ما آمد و استرى همراه داشت كه دو كيسه بار داشت كيسه را به من داد و رسيد گرفت گويد : « چندان خرسند شدم كه اختيارم از دست برفت ، به خانه رفتم و گفتهء پيشكار را باور نداشتم تا دو كيسه را به من نشان داد و خدا را از اين بخشش كه با من كرد شكر كردم و\r\n\r\n","description":"","footnote":"","page_name":" 544 ","page_number":552},
  {"content":"\r\n\r\nهمانوقت پيش صاحب ملك فرستادم و قيمت را به او دادم بقيهء روز بتحويل ملك و اقامهء شهود و معامله گذشت روز بعد زودتر پيش منتصر رفتم و يك كلمه با من نگفت و تا وقتى كه مرگ ما را از هم جدا كرد در بارهء آن ملك چيزى از من نپرسيد . » .\r\nمسعودى گويد : « فضل بن ابى طاهر در كتاب اخبار المؤلفين گويد عثمان سعيد ابن محمد صغير آزاد شدهء امير مؤمنان براى من نقل كرد كه منتصر در ايام امارت خويش با جمعى از ياران و از جمله صالح بن محمد معروف به جريرى هم صحبت بود ، روزى در مجلس او سخن از محنت و عشق رفت و منتصر بيكى از مجلسيان گفت : « جان از فقدان چه چيز بيشتر از همه رنج ميبرد ؟ » گفت : « از فقدان دوست همدل و مرگ يار موافق » يكى ديگر از حاضران گفت : « آشفتگى عاشقان شديد و هجران دلباختگان سخت است ، جگر عاشقان از ملامت بشكافد كه ملامت پيوسته از پى ايشان است و سوز عشق را چون آتش در ميان دارند . بر منزلها چون ابر مىگريند ، كسى كه بر منزلها و آثار منزلها گريسته داند كه من چه ميگويم . » ديگرى گفت : « بيچاره عاشق همه چيز دشمن اوست وزش باد پريشانش كند و جهش برق بىخوابش كند ، ملامت رنجش دهد و هجران لاغرش كند و تذكار يار بيمارش كند و وصال به هيجانش آرد . شب بليه‌اش را بيفزايد و خواب از او بگريزد و نشانه‌هاى خانهء محبوب جانش را بسوزاند و توقف بر باقيماندهء منزل اشكش را روان كند . عاشقان خواسته‌اند عشق را بدورى يا نزديكى محبوب علاج كنند اما در كار عشق دوائى مؤثر نيفتاده و صبورى سود نداده است و چه نكو گويد آنكه گويد : « پنداشته‌اند كه وقتى عاشق نزديك محبوب باشد ملول شود و دورى شيفتگى را تسكين دهد ما همهء اينها را به كار برديم و شيدائى ما را شفا نداد مع ذلك نزديكى خانهء يار بهتر از دورى آنست . » هر كس چيزى گفت و سخن بسيار شد ، منتصر به صالح بن محمد حريرى گفت : « صالح ، هيچوقت عاشق شده‌اى ؟ » گفت : « اى امير به خدا بله و هنوز باقيماندهء آن را بدل دارم . » گفت : « واى بر تو عاشق كى شدى ؟ » گفت : « اى امير در ايام معتصم به رصافه رفت و\r\n\r\n","description":"","footnote":"","page_name":" 545 ","page_number":553},
  {"content":"\r\n\r\nآمد داشتم ، قينه كنيز بچه زاد هارون الرشيد كنيزى داشت كه به كارهاى او ميرسيد و از جانب او كسان را ميديد ، در آن وقت كارهاى قصر بعهدهء قينه بود و آن كنيز بر من ميگذشت كه او را محترم ميداشتم و در او دقيق ميشدم پس از آن نامه به دو نوشتم كه فرستادهء مرا بيرون كرد و مرا تهديد كرد ، براهش مىنشستم كه با او سخن كنم ، وقتى مرا ميديد ميخنديد و بكنيزان چشمك ميزد كه مرا دست بيندازند و مسخره كنند آنگاه از او دورى گرفتم اما از عشق او در دلم آتشى هست كه خاموشى ندارد و حرارتى هست كه خنك نميشود و شيفتگيى كه پيوسته تازه مىشود . » منتصر گفت « ميخواهى او را احضار كنم و اگر آزاد است او را بزنى تو بدهم و اگر برده است برايت بخرم ؟ » گفت : « به خدا اى امير مؤمنان سخت شايق اين كارم . » گويد : « منتصر احمد بن خصيب را بخواست و گفت يكى از غلامان مخصوص خود را بفرستد و نامه‌اى مؤكد به ابراهيم ابن اسحاق و صالح خادم كه در مدينة السلام كار حرم را به عهده داشت بنويسد . فرستاده برفت . قينه آن كنيز را آزاد كرده بود و از مرحلهء كنيزان به مرحلهء زنان سالخورده رسيده بود وى را پيش منتصر آورد ، وقتى حضور يافت منتصر او را بديد كه پيرى گوژپشت و سالخورده بود و ته ماندهء جمالى داشت گفت : « ميخواهى ترا شوهر بدهم ؟ » گفت : « اى امير مؤمنان من كنيز و وابسته توام هر چه ميخواهى بكن . » منتصر صالح را بخواست و زن را براى او عقد كرد و مهر او را بداد آنگاه با او شوخى كرد و جوز پوست كنده و لوز خلال شده بخواست و بر سر صالح ريخت ، آن زن مدتى با صالح ببود و از او خسته شد و جدائى گرفت . يعقوب تمار در اين باب شعرى بدين مضمون گفت : « خدا ابو الفضل را زندگى خوش ببخشد و او را دوست بدارد كه در كار عشق افراط كرد و اخلاص ورزيد ، عاشقى بود كه از عشق زنى كه موى خود را با حناى بدبو رنگ مىكند به ازدواج او علاقهء شديد داشت آن زن در تاج مرصع مليح‌ترين خلق خدا بود ، ابو الفضل در راه او صبورى كرد تا به منظور رسيد پير مردى تو هم رفته عاشق پير زنى شد ، زن و هم مرد در عهد نوح كشتى دار پير شده بود اگر جوز پوست\r\n\r\n","description":"","footnote":"","page_name":" 546 ","page_number":554},
  {"content":"\r\n\r\nكنده و لوز خلال شده نبود چه بهره‌اى از او ميبرد ؟ اى كاش كار را بدست زن سپرده و رهائى يافته بود زيرا وقتى ابو الجوزان به آن زن برسد كوچك و وارفته شود . » ابو عثمان سعيد بن محمد صغير گويد : منتصر در ايام امارت خود براى كارهائى كه با سلطان مصر داشت مرا به آنجا فرستاد . يكى از برده فروشان كنيزى را براى فروش آورده بود كه هنرمند و زيبا روى بود و جمال و كمال را با هم داشت و من به دو دلباختم ، در بارهء قيمت كنيز با آقايش گفتگو كردم به كمتر هزار دينار نمى - فروخت و من اين پول را نداشتم . سفر مرا آشفته كرد و دلم پيش او بگرو ماند و در عشق او محنتها كشيدم و پشيمان شدم كه چرا او را نخريدم وقتى بازگشتم و كارى را كه بعهدهء من بود بسر بردم و نتيجهء عمل خويش را با وى بگفتم مرا بستود و از كار و حال من پرسيد . قصهء كنيز و عشق خويش را بگفتم و او روى را از من بگردانيد . عشق من پيوسته شدت مىگرفت و دلم بيشتر شيفتهء او مىشد و صبرم سست ميشد خواستم دل را بصحبت ديگرى مشغول دارم اما گويا دل را مشتاق او ميكردم و تسليت‌پذير نبود . منتصر نيز هر وقت پيش او مىرفتم از كنيز سخن ميگفت و شوق مرا نسبت به وى ميافزود به نديمان و مصاحبان و كنيزكان خاص و كنيزان بچه زاد و مادر بزرگش ام الخليفه متوسل شدم كه منتصر اين كنيز را براى من بخرد اما پاسخ نمىداد و كم صبرى مرا عيب ميشمرد اما بطوريكه من ندانم به احمد بن خصيب گفته بود به حاكم مصر بنويسد كنيز را بخرد و پيش او بفرستد وقتى كنيز را پيش او آورده بودند و او را ديده و آوازش را شنيده بود مرا معذور داشته بود و كنيز را بسرپرست كنيزكان خود سپرده بود كه او را سر و سامان بدهد . يكى از روزها مرا بنشاند و گفت تا كنيز پشت پرده بيايد وقتى آوازش را شنيدم او را بشناختم و نخواستم به منتصر بگويم او را شناخته‌ام تا صبرم از دست برفت و آثار راز پنهان آشكار شد به من گفت : « سعيد چطور شدى ؟ » گفتم . « اى امير مؤمنان چيزى نيست . » آنگاه بگفت تا كنيز آوازى را كه گفته بودم از او\r\n\r\n","description":"","footnote":"","page_name":" 547 ","page_number":555},
  {"content":"\r\n\r\nشنيده‌ام و پسنديده‌ام بخواند گفت : « اين صدا را ميشناسى ؟ » گفتم : « اى امير به خدا بله و در صاحب اين آواز طمع بسته بودم اما اكنون اميد از او بريدم و چون كسى بوده‌ام كه خويشتن را بكشد و مرگ را سوى خود بكشد . » گفت : « به خدا او را براى تو خريده‌ام و خدا ميداند كه جز يك لحظه بهنگامى كه پيش منش آورده بودند روى او را نديده‌ام اكنون از رنج سفر آسوده و از ضعف نابسامانى رهايى يافته و متعلق به تو است . » من آنچه توانستم او را دعا كردم و حاضران نيز از جانب من او را ستودند ، آنگاه بگفت تا وى را آماده كردند و بخانهء من آوردند و زندگى مرا از آن پس كه نزديك هلاك بودم باز آورده و هيچكس را به قدر او دوست ندارم و هيچ فرزندى چون فرزند او بنزد من محبوب نيست .\r\nاز جمله حكايات جالب‌تر دامنان يكى اينست كه ابو الفضل بن ابى طاهر به نقل از احمد بن حارث جزار از ابو الحسن مدائنى و ابو على حرمازى آورده كه در مكه مرد سفيهى بود كه زنان و مردان را براى كار زشت فراهم مىكرد و از اشراف قريش بود ( نام او را نگفته‌اند ) مردم مكه شكايت او را پيش حاكم بردند كه او را به عرفات تبعيد كرد و آنجا منزل گرفت پس از آن نهانى به مكه آمد و حريفان خويش را از مرد و زن بديد و گفت : « چرا پيش من نميآئيد ؟ » گفتند : « تو كه در عرفاتى چطور پيش تو بيائيم ؟ » گفت : « كرايهء خر دو درم است و امنيت و گردش و خلوت و لذت خواهيد داشت . » گفتند : « راست ميگوئى . » و بنا كردند پيش او بروند و اين كار چنان بسيار شد كه جوانان و وابستگان مكه را به تباهى كشيد و باز به حاكم شكايت كردند . حاكم كس فرستاد تا او را بياوردند و گفت : « اى دشمن خدا ترا از حرم خدا بيرون كردم به مشعر اعظم رفتى كه تباهى كنى و بد كاران را فراهم آورى ؟ » گفت : « خدا امير را قرين صلاح بدارد آنها دروغ ميگويند و به من حسد مىبرند . » شاكيان به حاكم گفتند يك دليل ميان ما و او هست ، خرهاى مكاريان را جمع ميكنى و به عرفات مىفرستى اگر همهء خرها از عادتى كه در نتيجهء رفتن سفيهان و بدكاران دارند سوى\r\n\r\n","description":"","footnote":"","page_name":" 548 ","page_number":556},
  {"content":"\r\n\r\nخانهء او نرفتند حق با اوست . » حاكم گفت : « اين دليل است . » و بگفت تا خرها را جمع كردند و فرستادند كه همه راه منزل او پيش گرفتند ، فرستادگان حاكم به او خبر دادند و گفت : « دليل ديگر لازم نيست برهنه‌اش كنيد . » وقتى تازيانه را بديد گفت : « حتما بايد مرا بزنيد ؟ » گفت : « اى دشمن خدا حتما » گفت : « نزن ، به خدا چيزى بدتر از اين نيست كه مردم عراق كه اكنون ما را بسبب قبول يك شاهد با قسم مدعى مسخره ميكنند بيشتر تمسخرمان كنند و بگويند مردم مكه بشهادت خرها ترتيب اثر مىدهند . » حاكم بخنديد و گفت : « امروز ترا نميزنم . » و گفت تا آزادش كنند و متعرض او نشوند .\r\nمسعودى گويد : منتصر اخبار نكو دارد با اشعار و لطيفه‌ها و مصاحبه‌ها و مكاتبه‌ها و مراسله‌ها كه شرح و نخبهء آن را كه در اين كتاب نياورده‌ام در كتاب « اخبار الزمان من الامم الماضية و الاجيال الخالية و الممالك الداثرة » و هم در كتاب اوسط آورده‌ايم و هر چه را در كتابى آورده‌ايم در كتاب ديگر نياورده‌ايم كه اگر جز اين بود تفاوتى نداشت و همه يكى مىشد . پس از فراغت از اين كتاب كتابى در اقسام اخبار و آداب و فنون بياريم كه دنبالهء كتابهاى سابق ما باشد . ان شاء الله تعالى . 59\r\n\r\n","description":"","footnote":"","page_name":" 549 ","page_number":557},
  {"content":"\r\n\r\n60\r\n\r\nذكر خلافت المستعين بالله\r\nبيعت احمد بن محمد بن معتصم در همان روز وفات منتصر يعنى روز يكشنبه پنجم ماه ربيع الاخر سال دويست و چهل و هشتم انجام گرفت . كنيهء او ابو العباس بود و مادرش يك كنيز صقلابى بنام مخارق بود . وى خويشتن را خلع كرد و خلافت به معتز داد . مدت خلافتش سه سال و هشتماه و بقولى سه سال و نه ماه بود مرگش به روز چهار - شنبه سوم شوال سال دويست و پنجاه و دوم بود و در سى و پنج سالگى كشته شد .\r\n\r\n","description":"","footnote":"","page_name":" 550 ","page_number":558},
  {"content":"\r\n\r\n\r\nذكر شمه‌اى از اخبار و سرگذشت المستعين و مختصرى از حوادث ايام او\r\nمستعين وزارت به ابو موسى اوتامش داد . امور وزارت بعهدهء دبير اوتامش بود كه شجاع نام داشت . وقتى اوتامش و دبيرش شجاع كشته شدند وزارت مستعين به احمد بن صالح بن شير زاد رسيد . وقتى وصيف و بغا باغر ترك را بكشتند ، غلامان بشوريدند و وصيف و بغا به مدينة السلام آمدند . مستعين نيز همراهشان بود كه او را بخانهء محمد ابن عبد الله بن طاهر فرود آوردند و اين در محرم سال دويست و پنجاه و يكم بود مستعين اختيارى نداشت و كار بدست وصيف و بغا بود و محاصرهء بغداد رخ داد كه تفصيل آن را در كتاب اوسط آورده‌ايم . يكى از شاعران آن روزگار دربارهء مستعين گويد : « خليفه اى در ميان وصيف و بغا در قفس است و هر چه بگويند مانند طوطى تكرار مىكند . » .\r\nمستعين بسال دويست و چهل و هشتم احمد بن خصيب را به كرت تبعيد كرد عبيد الله ابن يحيى بن خاقان را نيز به برقه تبعيد كرد و وزارت به عيسى بن فرخانشاه داد و ديوان رسائل را به سعيد بن حميد سپرد . سعيد اخبار و اشعار نكو از برداشت ، در فنون دانش دستى داشت صحبتش دلپذير و مجالستش سودمند بود . وى اشعار نكو دارد از جمله اشعار نخبهء\r\n\r\n","description":"","footnote":"","page_name":" 551 ","page_number":559},
  {"content":"\r\n\r\nاو شعرى بدين مضمون است : « من او را از نفرين ميترسانيدم و از بدكارى بيم ميدادم ، وقتى در كار ستم اصرار ورزيد ديگر ستمگر را نفرين نكردم . » و اين سخن : « خانم من چرا بخل ميورزى و هر كه از تو فزون ميطلبد قرين حرمان است . چون دنيا شده‌اى كه تغييرات آن را مذمت ميكنيم مع ذلك بندهء آن هستيم . » و اين سخن : « خدا ميداند كه دنيا در گذر است و عيش پايدار نيست و روزگار دست بدست ميرود فراق اگر چه در نظر تو آسان مينمايد به نظر من از مرگ سخت‌تر است . » و اين سخن : « عشق من به او يك نظر نبود كه پس از زحمتى باشد و بگذرد . او دنياى من بود كه گذشت ، و كيست كه از دنيا وقتى بگذرد تسليت تواند يافت . » و اين سخن : « گوئى اشكى كه از گونهء لطيف او فرود ميآمد مرواريدى بود كه بر مرواريدى ميغلطيد . » .\r\nسعيد با وجود مقامى كه در ادب داشت ناصبى بود و پيرو تسنن بود و مخالف امير مؤمنان على بن ابى طالب كه خدا از او و فرزندان پاكش خشنود باشد ميبود . يكى از شاعران در اين باره گويد : « سعيد بن حميد مانند ندارد چرا ناسزاى برادر پيغمبر ميگويد و او را آزار مىكند . وى زنديقى است كه پيرو دين پدر خويش است . » سعيد بن حميد مجوس زاده بود و ابو على بصير شاعر دربارهء او گويد : « سر مدعى بلاغت و همهء مردم بفلان مادر كسى كه نامه‌ها را بنام وى تاريخ ميگذارند ، مقصودم سعيد بن حميد نيست . » سعيد بن حميد و ابو على بصير و ابو العينا گله‌ها و مكاتبه‌ها و شوخيها داشتند كه در كتاب اوسط آورده‌ايم .\r\nابو على از همهء مردم زمانهء خويش ظريف‌تر بود و سخنان نادر و امثال ساير داشت كه كس نظير آن نميگفت . ابن مياده از روى بد گزينى او را شاعرتر از جرير ميدانست و سر آمد روزگار خود ميشمرد كه از همگنان خود بالاتر و از بحترى پائين تر است از سخنان معروف وى شعرى است كه دربارهء معلى بن ايوب گفته بدين مضمون :\r\n« بجان پدرت تا در دنيا كريمى باشد . معلى را كريم نميشمارند ولى وقتى ديار\r\n\r\n","description":"","footnote":"","page_name":" 552 ","page_number":560},
  {"content":"\r\n\r\nدگرگون شود و علف بخشكد ، علف خشك را نيز ميچرانند . » از جملهء سخنان جالب وى شعرى بدين مضمون است : « جويندگان دانش چون بيايند دانشى جز آنكه در كتابهاست ندارند ولى من بكوشش از آنها بيشم كه دوات من گوشم و دفتر آن قلب من است . » و هم از سخنان نكوى او شعرى است كه دربارهء سفر حج گفته است بدين مضمون : « برون رفتيم و براى حج و عمره قصد مكه داشتيم . وقتى ساربان شتران من نزديك حيره رسيد حيران شد گفتم بار مرا اينجا فرود آر و به آنها كه تجاوز ميكنند اهميت مده در آنجا به تفريحى و باغى و شرابفروشى برخورديم با آهو روشى كه زنار بسته بود . به نظر تو وقتى خار را آتش بزنند چه مىشود ؟ » .\r\nدر همين سال يعنى بسال دويست و چهل و هشتم ابو الحسن يحيى بن عمر بن يحيى ابن حسين بن عبد الله بن اسماعيل بن عبد الله بن جعفر طيار بن ابى طالب كه مادرش فاطمه دختر حسين بن عبد الله بن اسماعيل بن عبد الله بن جعفر طيار بن ابى طالب بود در كوفه قيام كرد و بقولى قيام وى در كوفه بسال دويست و پنجاهم بود كه كشته شد و سرش را به بغداد بردند و بياويختند و مردم از اين حادثه بناليدند زيرا وى را دوست داشتند كه او كار خويش را با خوددارى از خونريزى و نگرفتن چيزى از اموال مردم و عدالت و انصاف آغاز كرده بود . قيام وى بواسطهء جفا و محنتى بود كه از متوكل و تركان ديده بود مردم پيش محمد بن عبد الله بن طاهر ميرفتند و او را بفيروزى تبريك ميگفتند .\r\nابو هاشم جعفرى نيز پيش وى رفت وى داود بن قاسم بن اسحاق بن عبد الله جعفر بن ابى طالب بود كه ميان او و جعفر طيار سه واسطه بيشتر نبود و در خاندان ابو طالب و بنى هاشم و قريش هيچكس كه نسبتى نزديكتر از او داشته باشد شناخته نبود و مردى زاهد و عابد و عالم بود كه عقلش درست و حواسش سالم و قامتش راست مانده بود قبر وى مشهور است و ما خبر او را با روايتهاى كه از پدرش آورده و متقدمانى كه ديده در كتاب حدائق الاذهان فى اخبار آل النبى صلى الله عليه و سلم آورده‌ايم ابو هاشم جعفرى به ابن طاهر گفت : « اى امير دربارهء قتل كسى به تو تبريك ميگويند كه اگر پيمبر خدا\r\n\r\n","description":"","footnote":"","page_name":" 553 ","page_number":561},
  {"content":"\r\n\r\nصلى الله عليه و سلم زنده بود قتل وى را به پيمبر تسليت ميگفتند . » محمد پاسخى به دو نداد . ابو هاشم از خانه برون شد و شعرى را كه با « اى بنى طاهر » آغاز مىشود همى خواند مستعين گفته بود سر را بياويزند اما طاهر كه وضع مردم را بديد بگفت تا آن را فرود آوردند . ابو هاشم جعفرى در اين باب گويد : « اى بنى طاهر بخوريد كه وبائى است و گوشت پيمبر خوردنى نيست انتقامى كه خدا طالب آن باشد فراموش شدنى نيست . » در رثاى ابو الحسن يحيى بن عمر اشعار فراوان گفتند و ما خبر مفصل او را با اشعارى كه در رثايش گفته بودند در كتاب اوسط آورده‌ايم . از جملهء رثاى او اشعارى بود كه احمد بن طاهر ضمن قصيده‌اى دراز گفته بود بدين مضمون : « درود بر اسلام كه اسلام وداع ميگويد ، وقتى خاندان پيمبر نباشد با آن وداع گوئيد با فقدان ايشان بزرگوارى و مجد را از دست ميدهيم و تخت مكارم بلرزه در ميآيد . آيا چشمى بخواب و خوابگاه خو مىكند در صورتى كه پسر پيمبر در خاك خوابيده است ؟\r\nخانهء محمد پيمبر از دين و اسلام خالى شد و خانه بىسكنه است ، خاندان مصطفى را در آنجا بكشتند و چنان آنها را پراكنده كردند كه ديگر فراهم نشوند مگر خاندان مصطفى نمىبينند چگونه مرگ آنها را انتخاب مىكند و در پى ايشان است ، اى بنى طاهر فرومايگى خصلت شماست و سرباز و سرپوشيدهء شما خيانتكار است .\r\nشمشير شما در ترك اثر نميكند ولى در خاندان محمد به كار ميرود هر روز از خون آنها مينوشيد اما عطش شما فرو نمىنشيند اين روش كه دربارهء طالبيان داريد ناروا است در صورتى كه نيزهء تركان بكشتار شما به كار است شما بخاندان محمد تجاوز ميكنيد و خانهء شما تجاوزگاه تركان است . شما كه حق پيمبر خدا را محفوظ نميداريد چگونه انتظار داريد خدا حق شما را رعايت كند انتظار شفاعت از پيمبر داريد ولى او از كسى كه تير سوى او مياندازد شفاعت نميكند . مغلوب غالب مىشود قاتل كشته مىشود و بالا فرود ميآيد و عزيز زبون مىشود . » .\r\nيحيى مردى ديندار بود و نسبت بعوام و خواص مهربان و نكوكار بود خاندان\r\n\r\n","description":"","footnote":"","page_name":" 554 ","page_number":562},
  {"content":"\r\n\r\nخويش را رعايت ميكرد و آنها را بر خويشتن ترجيح ميداد تعداد زيادى زنان خاندان ابو طالب در حمايت او بودند كه در راه نكوكارى و مهربانى نسبت به آنها كوشش بسيار ميكرد . خطائى نكرد و ننگى مرتكب نشد ، وقتى كشته شد مردم از غم او سخت بناليدند و بيگانه و خويش رثاى او گفتند و بزرگ و كوچك غم او خوردند و و الا و دون فغان كردند . يكى از شاعران آن روزگار كه از فقدان وى غمين بوده در اين باب گويد : « اسبان در مرگ يحيى از غم بگريستند و شمشير صيقلى نيز بر او گريه كرد شرق و غرب عراق بر او گريست و كتاب و تنزيل بر او گريه كرد مصلى و كعبه و ركن و حجر همگى از غم او بناليدند روزى كه گفتند ابو الحسن كشته شد چگونه آسمان بر ما فرود نيفتاد دختران پيمبر از غم و درد ناله ميكنند و اشكشان روانست و مصيبت ماهى را ميگويند كه فقدان او غم‌انگيز و بزرگ است شمشير دشمنان چهرهء او را بريد ، پدرم فداى چهرهء زيباى او باد مرا از غم يحياى جوان سوزى در دل است و تنم را فگار دارد . قتل وى قتل على و حسين و مرگ پيمبر را به ياد ميآورد . تا دردمندى ميگريد و عزادارى مينالد درود خداوند خاص ايشان باد » از جملهء كسانى كه رثاى وى گفتند على بن محمد بن جعفر علوى حمانى شاعر بود وى به كوفه با مردم حمان اقامت داشت و بدانها منسوب شد . رثاى وى بدين مضمون است : « اى باقيماندگان سلف پارسا كه تجارب سودمند داشتند ما بازيچهء روزگاريم كه كشته يا زخمدار شويم . چهرهء زمين زشت باد كه چقدر چهرگان زيبا را نهان كرده است آه از روز تو كه براى دل دردمند چه مصيبتى بود . » و هم دربارهء او گويد : « وقتى در قبر جا گرفت بوى مشك از آن برخاست و اگر جثهء او نبود بوى مشك نميداد . در قتلگاه جوانان بزرگوار و الا يحيى نيز قتلگاهى داشت . » و اين سخن نيز از اوست : « من در مسجد خيف از صولت قوم خويش بر بزرگان قوم تو بيمناكم وقتى شمشير به يكى از ده‌سالگان ما آويخته شود همت وى از شمشير بران‌تر است . » .\r\n\r\n","description":"","footnote":"","page_name":" 555 ","page_number":563},
  {"content":"\r\n\r\nوقتى حسن بن اسماعيل سالار سپاهى كه بجنگ يحيى بن عمرو رفته بود به كوفه آمد ، على بن محمد جعفر علوى كه برادر مادرى اسماعيل علوى بود بسلام وى نرفت در صورتى كه هيچيك از خاندان على بن ابى طالب كه در كوفه بودند از سلام او باز نماندند و على بن محمد حمانى در كوفه نقيب و شاعر و علم آموز و زبان آنها بود و هيچكس از خاندان على بن ابى طالب در كوفهء آن روزگار بر او مقدم نبود .\r\nحسن بن اسماعيل سراغ او را گرفت و جماعتى را بطلب او فرستاد و چون حضور يافت حسن گله كرد كه چرا بسلام او نيامده است على بن محمد جوابى مانند از جان - گذشتگان داد و گفت : « ميخواستى بيايم فتح ترا تبريك گويم و فيروزى ترا دعا كنم ؟ » و شعرى خواند كه فقط دست از جان شسته تواند خواند ، مضمون شعر اين بود : « تو بهترين كسان را كشته‌اى و من آمدم با تو سخن ملايم ميگويم نميخواهم ترا ببينم مگر آنكه ميان ما شمشير باشد وقتى كسى مظلوم باشد پاهاى او بر ارتفاعات آهسته ميرود . » حسن بن اسماعيل گفت : « تو برادر كشته‌اى و از آنچه كرده‌اى گله ندارم . » و خلعتش داد و بمنزلش باز فرستاد .\r\nابو احمد موفق ، على بن محمد علوى را بتهمت اينكه ميخواهد ظهور كند حبس كرده بود و از حبس به دو نوشت : « جد تو عبد الله براى دو فرزند على حسين و حسن پدر خوبى بود اگر يك انگشت دست سستى گيرد سستى به انگشتان ديگر نيز ميرسد . » وقتى اين سخن به موفق رسيد او را صله داد و به كوفه فرستاد .\r\nعلى بن محمد دربارهء برادرش اسماعيل و ديگر كسان خود و هم در مذمت پيرى اشعار و مرثيه‌ها دارد كه بسيارى از آن را در كتاب اخبار الزمان در ضمن سخن از اخبار طالبيان و هم در كتاب « مزاهر الاخبار و طرائف الاثار فى اخبار آل النبى صلى الله عليه و سلم » آورده‌ايم .\r\nاز جملهء مرثيه‌هايى كه على بن محمد دربارهء ابو الحسن يحيى بن عمر گفته و بر ديگر قرشيان تفاخر كرده شعرى بدين مضمون : « بجان من اگر قرشيان از\r\n\r\n","description":"","footnote":"","page_name":" 556 ","page_number":564},
  {"content":"\r\n\r\nهلاك او مسرور شدند او كسى نبود كه از پاى بنشيند اگر از ضربت نيزه‌ها جان داد از قومى بود كه مرگ در بستر را دوست ندارند . شماتت مكنيد كه باقيماندهء اين قوم نيز به سنت گذشتگان ميروند كه با شما اگر هم بينى خود را ببريد ميان صفا و معرف جنگها داشته‌اند . اين ميراث از آدم و محمد و دو مرجع كه قرآن و وصيت است براى آنها مانده است » و هم او دربارهء پيرى گويد : « وقتى جوانى آغاز كرده بود سفيد گونه و سيه موى بود گوئى ماهى بود كه در افق آسمان دايرهء بدر را كمر بند كرده بود .\r\nاى پسر كسى كه فضائل او اوج مجد و سوره‌هاى بىهمتاست از خاندانى كه آثار شرفشان مورد توجه جهانيان است و قدرشان از همه فزون است آسيب مرگ به آسمان مجد و اوج روشنايى نميرسد . » و هم از مرثيه‌هاى نكوى او دربارهء برادرش شعرى بدين مضمون است : « اين پسر مادر من چون روح تن من بود كه زمانه با مرگ او دلم را تا جگر بشكافت اكنون چيزى كه مايهء آسايش من باشد نمانده جز اينكه اعضايم از غم از هم جدا مىشود با ديده‌اى كه از غم نهان گريان است يا شعر رثائى كه بروزگار بجا ميماند اشك ميريزيم و ترا ميخوانم ، همگان بخفتند اما من نخفته‌ام و نخواهم خفت .\r\nاى نور زندگى و اى دست راست من كه از بازو شل شد مانند ترا كجا جويم كه او را در حادثات بخواهم . شكوه به دو برند و او شكوه بكس نبرد ، من اقسام مصيبت ديده‌ام اما تو سخت‌تر از همه بودى ، بمرگ بگو پس از او از كس دور مباش و بحادثه بگو بهر كه خواهى رو كن ، از پس فراق او زمانه بسر رفت و زندگى با پراكندگى و غم قرين شد .\r\nوفات على بن محمد علوى در خلافت معتمد بسال دويست و شصتم بود در ايام خلافت مستعين بسال دويست و پنجاهم حسن بن زيد بن محمد بن اسماعيل بن حسن بن زيد بن حسن بن حسن بن على بن ابى طالب رضى الله تعالى عنهم در طبرستان قيام كرد و پس از جنگهاى بسيار و زد و خوردهاى سخت آن ولايت را تا گرگان بگرفت و\r\n\r\n","description":"","footnote":"","page_name":" 557 ","page_number":565},
  {"content":"\r\n\r\nهمچنان در دست او بود تا بسال دويست و هفتادم كه بمرد و برادرش محمد بن زيد جانشين او شد آنگاه رافع بن هرثمه بجنگ او رفت و محمد بن زيد ديلم را نيز بسال دويست و هفتاد و هفتم بگرفت پس از آن هرثمه با او بيعت كرد و مطيع او شد حسن بن زيد و محمد بن زيد و ديگر كسانى كه پس از آنها در طبرستان پديد آمدند چون حسن بن على حسنى معروف به اطروش و پسرش و حسن بن قاسم داعى كه اسفار در طبرستان او را كشت همگى به « شخص مورد رضايت از آل محمد » دعوت ميكردند حسن بن قاسم از فرزندان حسن بن على بن ابى طالب بود و ما خبر بقيهء آل ابى طالب را در طبرستان و آنها كه تاكنون يعنى بسال سيصد و سى و دو در مشرق و مغرب و ديگر نواحى زمين ظهور كرده‌اند در كتاب اخبار الزمان آورده‌ايم و در اين كتاب شمه‌اى از مطالب را نقل ميكنيم تا اين كتاب از ياد ايشان خالى نباشد .\r\nدر همين سال كه سال دويست و پنجاهم بود محمد بن جعفر بن حسن در رى ظهور كرد و براى حسن بن زيد فرمانرواى طبرستان دعوت ميكرد و در رى با سياهپوشان خراسان جنگها داشت و عاقبت اسير شد و او را به نيشابور پيش محمد بن عبد الله بن طاهر بردند و به نيشابور در محبس بمرد پس از او احمد بن عيسى بن على بن حسن بن على بن حسين بن على بن ابى طالب در رى قيام كرد و به « شخص مورد رضايت از آل محمد » دعوت كرد و با محمد بن طاهر كه به رى آمده بود جنگ انداخت و شكست خورد و سوى مدينة السلام رفت و علوى آنجا را بگرفت .\r\nدر همين سال كه سال دويست و پنجاهم بود كركى در قزوين ظهور كرد .\r\nوى حسن بن اسماعيل بن محمد بن عبد الله بن على بن حسين بن على بن ابى طالب رضى الله عنهم و از فرزندان اوسط بود و بقولى كركى حسن بن احمد بن اسماعيل بن محمد بن عبد الله بن على بن حسين بن ابى طالب رضى الله عنهم بود . موسى بن بغا بجنگ او آمد و كركى به ديلم گريخت و پيش حسن بن زيد حسينى رفت و پيش از او كشته شد .\r\nحسين بن محمد بن حمزة بن عبد الله بن حسين بن على بن ابى طالب نيز در كوفه\r\n\r\n","description":"","footnote":"","page_name":" 558 ","page_number":566},
  {"content":"\r\n\r\nقيام كرد و محمد بن عبد الله بن طاهر از بغداد سپاهى بسالارى ابن خاقان سوى او فرستاد و طالبى كه يارانش او را رها كردند شكست خورد و نهان شد و اين بسال دويست و پنجاه و يكم بود . بسال دويست و چهل و نهم مستعين حكومت مكه و مدينه و بصره و كوفه را بپسر خود عباس داد و ميخواست براى او بيعت بگيرد اما بسبب خرد سالى او بيعت را بتأخير انداخت . عيسى بن فرخانشاه به ابو على بصير شاعر گفته بود شعرى در اين باب بگويد و او را به بيعت ترغيب كند ، او قصيده‌اى دراز بگفت كه چند شعر از آن بدين مضمون بود : « خدا دين را به وسيلهء تو حفظ كرد و اهل دين را از خطرات رهائى داد وليعهدى خويش را بپسرت عباس بده كه لايق آنست و براى مردم پيمانى بنويس . اگر سنش كم است عقلش مانند پير كامل است پيش از او يحيى بكودكى علم يافت و عيسى در گهواره با مردم سخن گفت » .\r\nابو العباس مكى گويد : پيش از آنكه محمد بن طاهر با طالبيان جنگ اندازد در رى به صحبت او بودم و هيچوقت او را خرسندتر و بانشاطتر از آن روزها كه هنوز علوى در رى ظهور نكرده بود نديدم و اين بسال دويست و پنجاه بود . شبى پيش او به صحبت بودم سور مهيا بود و پرده‌ها افتاده بود گفت : « گوئى اشتهاى غذا دارم چه بخورم ؟ » گفتم : « سينهء دراج يا يك پارهء بزغاله . » گفت : « اى غلام ، نان و سركه و نمك بيار . » و از آن بخورد و شب بعد گفت : « اى ابو العباس گوئى گرسنه‌ام به نظر تو چه بخورم ؟ » گفتم : « ديشب چه خوردى ؟ » گفت : « تفاوت ميان دو سخن را را نفهميدى ديشب گفتم گوئى اشتهاى غذا دارم و امشب گفتم گوئى گرسنه‌ام و اين دو تفاوت دارد . » آنگاه غذا خواست و به من گفت : « خوردنى و نوشيدنى و بوى خوش و زن و اسب را براى من وصف كن . » گفتم : « به نثر يا به نظم ؟ » گفت : « به نثر » گفتم : « بهترين خوردنى آنست كه هنگام گرسنگى مزهء آن موافق طبع باشد . » گفت : « بهترين نوشيدنى چيست ؟ » گفتم : « جام شرابى كه غم خود با آن بنشانى و بدوست خود نيز دهى . » گفت : « بهترين سماع كدام است ؟ » گفتم : « اينكه كنيزى چهار\r\n\r\n","description":"","footnote":"","page_name":" 559 ","page_number":567},
  {"content":"\r\n\r\nزانو بنشيند و به آهنگ جالب و صداى خوب بخواند . » گفت : « كدام بوى خوش بهتر است ؟ » گفتم : « بوى محبوب دلارام يا فرزند دلبند . » گفت : « كدام يك از زنان دلپذيرترند ؟ » گفت : « آنكه بر خلاف خواهش دل از پيش او بيائى و شيفته پيش او به روى . » گفتم : « كدام اسب خوبتر است ؟ » گفتم : « اسب درشت پوزهء درشت چشم كه وقتى بدنبالش باشند سبق برد و چون بدنبال رود سبق گيرد . » گفت : « نكو گفتى ، اى پسر صد دينار به او بده . » گفتم : « چطور است دويست دينار بدهد ؟ » گفت :\r\n« خودت صد دينار علاوه كردى ، غلام صد دينار براى گفتهء من و صد دينار ديگر براى حسن ظنى كه بما دارد به او بده . » و من با دويست دينار برون آمدم و از اين گفتگو تا برون شدن وى از رى يك جمعه بيشتر نبود .\r\nمستعين از سرگذشت كسان و اخبار گذشتگان اطلاعات فراوان داشت محمد ابن حسن بن دريد از ابو البيضا وابستهء جعفر طيار كه مردى خوش صحبت بود حكايت مىكند كه بروزگار مستعين از مدينه به سامره رفتيم و جمعى از آل ابو طالب و انصاريان با ما بودند و نزديك يك ماه به در مستعين مقيم بوديم آنگاه بحضور او رسيديم و هر كس سخنى گفت و وى گشاده روئى كرد و از اخبار مدينه و مكه سخن آورد و من اين موضوع را بهتر از همهء جماعت ميدانستم ، گفتم : « امير مؤمنان اجازهء سخن به من ميدهند ؟ » گفت : « بگو . » من در زمينه‌اى كه پيش آورده بود سخن آغاز كردم و سخن به رشته‌هاى مختلف از اخبار مردم رسيد آنگاه برون آمديم و ما را منزل دادند و بنواختند . آغاز شب خادمى بيامد كه عده‌اى ترك و سوار بهمراه داشت و مرا بر اسبى كه همراهشان بود سوار كردند و پيش مستعين بردند . در قصر نشسته بود ، مرا نزديك بنشاند و آنگاه از اخبار و ايام عرب و اهل عشق سخن آمد و بگفتگوى عاشقان پاك باز و دلباختگان رسيديم . گفت : « از اخبار عروة بن حزام و قصهء او با عفراء خبر دارى ؟ » گفتم : « اى امير مؤمنان وقتى عروة بن حزام از نزد عفرا دختر عقال بازگشت از عشق او بمرد و كاروانى مىگذشت كه عروه را\r\n\r\n","description":"","footnote":"","page_name":" 560 ","page_number":568},
  {"content":"\r\n\r\nبشناختند ، وقتى به منزل عفرا رسيدند يكى از آنها بانگ زد و شعرى بدين مضمون گفت : « اى قصرى كه مردمش بىخبرند ، ما خبر مرگ عروة بن خزام را براى تو آورده‌ايم . » . و عفرا كه اين ندا را بشنيد از بالا بر آنها نگريست و گفت : « اى كاروان رهرو واى بر شما آيا خبر مرگ عروة بن حزام راست است ؟ » يكى از آن قوم به جواب او شعرى بدين مضمون خواند : « بله او را در سرزمينى دور در بيابان و تپه نهاديم . « عفرا گفت : « اگر آنچه ميگويند راست باشد بدانيد كه خبر مرگ ماه تاريكيها را آورده‌ايد پس از او جوانان لذت نيابند و از غيبت بسلامت نيايند ، زنى بزرگوارى چون او نيارد و پسرى چون او نداشته باشد شما نيز به مقصد نرسيد و از لذت غذا بهره‌ور نشويد . » سپس از آنها پرسيد : « او را كجا خاك كرده‌اند ؟ » به دو گفتند .\r\nو عفرا سوى قبر رفت و چون نزديك آن رسيد گفت : « مرا فرود آريد كه كار دارم . » وى را فرود آوردند ، به طرف قبر دويد و روى آن افتاد . از صداى او متوحش شدند و پيش دويدند ، ديدند روى قبر دراز كشيده و جان داده است و او را پهلوى قبر عروه خاك كردند . گفت : « جز آنچه گفتى چيز ديگرى از او ميدانى ؟ » گفتم :\r\n« بله اى امير مؤمنان ، مالك بن صباح عدوى از هيثم بن عدى بن هشام بن عروه از پدرش براى من نقل كرد كه گفته بود : « عثمان بن عفان مرا براى وصول زكات طايفهء بنى غدره بديار يك تيرهء آنها بنام بنى منبذه فرستاد در آنجا خانه‌اى ديدم كه از قبيله دور بود ، سوى آن رفتم و جوانى را ديدم كه در سايهء خانه بود و پير زنى در گوشه‌اى نشسته بود . جوان وقتى مرا ديد با صداى ضعيف زمزمه كرد و شعرى بدين مضمون خواند :\r\n« به كاهن يمامه و كاهن نجد گفتم اگر مرا علاج كرديد هر چه ميخواهيد بگيريد ، هر طلسمى كه ميدانستند دادند و هر شربتى ميدانستند به من خورانيدند بعد گفتند خدا شفايت دهد كه ما چارهء درد ترا نميدانيم آه از عفرا كه گوئى غم او بر گلو و جان من چون نوك نيزه است عفرا را از همه كس بيشتر دوست دارم و عفرا است كه رخ مينمايد و پرهيز مىكند . من قيامت را دوست دارم كه گفته‌اند من و عفرا بروز قيامت\r\n\r\n","description":"","footnote":"","page_name":" 561 ","page_number":569},
  {"content":"\r\n\r\nملاقات خواهيم داشت خدا سخن‌چينان را لعنت كند كه ميگويند فلانى معشوقهء فلانيست . » آنگاه آه ملايمى كشيد و چون به چهرهء او نگريستم ديدم مرده است .\r\nگفتم : « اى پيره زن اينكه در كنار خانه‌ات خفته مرده است . » گفت : « بله گمان ميكنم مرده باشد . » و بچهرهء او نگريست و گفت : « بخداى كعبه كه آسوده شد . » گفتم : « اين كيست ؟ » گفت : « عروة بن حزام عذرى و من مادر او هستم به خدا از يك سال پيش نالهء او را نشنيده بودم مگر امروز صبح كه شنيدم . » ميگفت : « اگر مادر من گريه خواهد كرد امروز بگريد كه من خواهم مرد ، گريهء او را بشنو كه من وقتى بتابوت باشم نخواهم شنيد . » گويد آنجا ببودم تا غسل و كفن و نماز و دفن او بسر رسيد گويد عثمان از من پرسيد : « براى چه آنجا ماندى ؟ » گفتم : « به خدا براى ثواب . » . گويد عثمان جماعت را جايزه داد و مرا بيشتر داد .\r\nمسعودى گويد دلباختگان سلف اخبار شگفت‌انگيز و اشعار نكو دارند از جمله حكايتى است كه ابو خليفه فضل بن حباب جمحى قاضى از محمد بن سلام جمحى از ابو الهياج بن سابق نجدى ثقفى نقل كرده كه گفته بود : « بسرزمين بنى عامر رفتم فقط براى اينكه مجنون را ببينم پدرش پيرى فرتوت بود و برادرانش مردان برومند بودند نعمت و بركت آنجا فراوان بود سراغ مجنون را از آنها گرفتم بگريستند و پير گفت : « به خدا از همهء اينها براى من بهتر بود و عاشق يكى از زنان طائفه شد كه انتظار شوهرى مانند او را نميتوانست داشت ولى چون قصهء عشقش شايع شد پدرش نخواست دخترش را بزنى او بدهد و به مرد ديگرى داد ما او را به بند كرديم ، لب و زبان خود را چندان گاز ميگرفت كه بيم كرديم آن را قطع كند و وقتى چنين ديديم آزادش كرديم و سر به اين بيابانها گذاشت ، هر روز غذاى او را مىبرند و جايى مىگذارند كه ببيند و چون ببيند بيايد و بخورد و چون جامه‌اش كهنه شود جامه‌اى برايش ببرند و جائى گذارند كه ببيند . » خواستم مرا پيش او ببرند جوانى از طايفه را نشان دادند و گفتند : « هنوز با اين دوستى دارد و جز او با كسى انس ندارد . » از او خواستم\r\n\r\n","description":"","footnote":"","page_name":" 562 ","page_number":570},
  {"content":"\r\n\r\nمرا پيش مجنون ببرد گفت : « اگر شعر او را ميخواهى همهء اشعارش تا ديروز پيش من است و فردا پيش او ميروم اگر چيزى گفت براى تو ميآورم . » گفتم : « ميخواهم مرا پيش او ببرى . » گفت : « اگر ترا ببيند فرار مىكند و بيم دارم كه پس از آن از من نيز دورى كند و شعرش از دست برود . » اصرار كردم كه مرا پيش او ببرد گفت :\r\n« او را در اين بيابان پيدا كن وقتى نزديك او رسيدى با ملايمت پيش برو كه او ترا تهديد مىكند و ميگويد چيزى را كه بدست دارد سوى تو پرتاب خواهد كرد بنشين و وانمود كن كه به او نمىنگرى و مراقب باش وقتى ديدى آرام شد چيزى از اشعار قيس بن ذريح را بخوان كه دلبستهء اشعار اوست . » گويد همان روز برون رفتم و بعد از پسين وى را ديدم كه بر تپه‌اى نشسته بود و با انگشت خود خط ميكشيد ، با روى گشاده نزديك او شدم و چنان كه حيوان وحشى از انسان ميرمد از من رميد سنگهائى پهلوى وى بود يكى از آن را برداشت من پيش رفتم تا نزديك وى نشستم و مدتى صبر كردم و او حالت رميده داشت چون نشستن من طول كشيد آرام گرفت و بنا كرد با انگشت خود بازى كند سوى او نگريستم و گفتم : « به خدا قيس بن ذريح اين سخن را نكو گفته : « من از غم آنچه شده يا خواهد شد اشك ديدگان را از گريه فنا خواهم كرد گويند محبوبى كه دور نشده فردا يا پس فردا دور خواهد شد من فكر نميكردم كه مرگم بدست خودم باشد اما آنچه شدنى است مىشود . » گويد بگريست تا اشكش بر گونه روان شد و گفت من شاعر تر از اويم كه گفته‌ام : « دلم بعشق زن عامرى پابند است كنيهء عمرو دارد اما فرزندى بنام عمرو ندارد وقتى دست به او ميزنم نزديك است دستم تازه شود و از آن برگ سبز برويد شگفتا كه روزگار ميان من و او چه سعايتها كرد و چون روابط ما ببريد روزگار آرام گرفت . اى عشق او هر شب سوز مرا بيفزاى و اى آرامش وعدهء من و تو به رستاخيز باد . » گويد او برخاست و من باز آمدم و روز بعد برفتم و به او رسيدم و چون روز پيش رفتار كردم او نيز همچنان كرد وقتى آرام شد گفتم : « به خدا قيس بن ذريح اين\r\n\r\n","description":"","footnote":"","page_name":" 563 ","page_number":571},
  {"content":"\r\n\r\nسخن را نكو گفته . » گفت : « چه گفته ؟ » گفتم : « مرا كسى گيريد كه اگر نيكى كنند سپاس دارد و اگر نكنند گذشت مىكند اگر كسانى دورى من و ترا خواسته‌اند آنچه ميان من و تو هست ناباب نيست . » گويد او بگريست و گفت : « به خدا من از او شاعرترم كه گفته‌ام : « مرا نزديك خويش كردى و همين كه با سخنى كه آهوى دره را به بند ميكشد اسيرم كردى ، راه جفا گرفتى و عشق خود را در جان من باقى گذاشتى . » آنگاه آهوئى نمودار شد و او بدنبال آن دويد و من بازگشتم . روز سوم برفتم و او را نديدم و بازگشتم و بكسانش خبر دادم . كسى را كه غذاى او را ميبرد فرستادند باز آمد و گفت غذاى او دست نخورده است من بهمراهى برادران وى برفتم و همهء روز و شب بجستجوى او بوديم و صبحگاه او را در يك درهء سنگستانى يافتيم كه مرده بود . برادرانش او را برداشتند و من بديار خويش باز گشتم .\r\nمسعودى گويد بسال دويست و چهل و هشتم بغاى بزرگ ترك درگذشت وى بيشتر از نود سال داشت و بيشتر از همه كس در جنگها شركت كرده بود و هرگز زخمى به دو نرسيده بود . پسرش موسى منصب او را به عهده گرفت و ياران پدر به دو پيوستند و سالارى بغا به دو واگذار شد . از ميان تركان ، بغا ديندار بود وى از غلامان معتصم بشمار بوده بود . در جنگهاى بزرگ حضور داشت و شخصا به نبردگاه ميرفت و سالم باز ميگشت و ميگفت : « تا عمر هست زره لازم نيست . » « وى آهن بتن خود نميپوشيد او را ملامت كردند گفت : « پيغمبر صلى الله عليه و سلم را در خواب ديدم كه جمعى از اصحاب نيز با وى بودند ، به من گفت : « اى بغا با مردى از امت من نكوئى كرده‌اى و دعاهائى براى تو كرده كه مستجاب شده است . » گفتم : « اى پيغمبر خدا اين مرد كيست ؟ » گفت : « كسى كه از درندگان نجاتش دادى . » گفتم : « اى پيمبر خدا از پروردگارت بخواه كه عمر مرا دراز كند » و او دو دست به آسمان برداشت و گفت :\r\n« خدايا عمرش را دراز كن و مدتش را كامل كن . » گفتم : « اى پيغمبر خدا تا نود و پنج سال . » مردى كه جلو روى او بود گفت : « و از آفات محفوظش دار . » به آن مرد گفتم :\r\n\r\n","description":"","footnote":"","page_name":" 564 ","page_number":572},
  {"content":"\r\n\r\n« تو كيستى ؟ » گفت : « على بن ابى طالب » من از خواب بيدار شدم و على بن ابى طالب بر زبانم بود .\r\nبغا با طالبيان بسيار مهربان بود و به دو گفتند : « مردى كه از درندگان نجاتش داده بودى كى بود ؟ » گفت : « يكى را كه متهم بگناهى بود پيش معتصم آوردند و شبانگاه در خلوت ميان آنها سخن رفت معتصم به من گفت : « او را ببر و پيش درندگان بينداز . » من آن مرد را به محل درندگان بردم كه پيش آنها بيندازم و نسبت به او خشمگين بودم ، شنيدم كه ميگفت : « خدايا ميدانى كه جز برضاى تو سخن نگفته‌ام و جز تو و اطاعت و تقرب تو و اقامهء حق بر ضد مخالفانت مقصودى نداشته‌ام آيا مرا رها ميكنى ؟ » گويد بلرزيدم و نسبت به او رحم آوردم و دلم از ترس پر شد و او را از لب گودال درندگان كه چيزى نمانده بود در آنجا بيندازم كنار كشيدم و به حجرهء خويش بردم و در آنجا نهانش كردم و پيش معتصم رفتم گفت : « چه شد ؟ » گفتم : « انداختمش . » گفت : « چه ميگفت ؟ » گفتم من عجمم و او به عربى سخن ميكرد نفهميدم چه ميگفت سخن بسيار گفت . » وقتى سحرگاه شد به آن مرد گفتم : « درها گشوده شد من ترا با نگهبانان برون ميكنم و جانم را براى نجات تو بخطر ميافكنم دقت كن كه تا معتصم هست نمودار نشوى . » گفت : « بسيار خوب . » گفتم : « قصهء تو چه بود ؟ » گفت : « يكى از حكام او در ديار ما به فسق و فجور و كشتن حق و تأييد باطل پرداخته بود و موجب تباهى شريعت و ويرانى توحيد شده بود و من بر ضد او كمكى نيافتم شبانه بر او هجوم بردم و خونش بريختم زيرا به حكم شريعت جرم او مستوجب قتل بود . » .\r\nمسعودى گويد : « وقتى مستعين و وصيف و بغا به مدينة السلام فرود آمدند تركان و فرغانيان و ديگر غلامان در سامره آشفته شدند و قرار بر اين دادند كه جمعى را سوى او بفرستند و بخواهند كه بپايتخت خود بازگردد و بگناهان خويش اعتراف كردند و تعهد كردند كه آنها و غلامان ديگر هرگز كارى كه ناپسند او باشد نكنند\r\n\r\n","description":"","footnote":"","page_name":" 565 ","page_number":573},
  {"content":"\r\n\r\nو تذلل كردند و اطاعت نمودند . فرستادگان جواب دلخواه نشنيدند و سوى سامره بازگشتند و ما حصل سفر خويش را كه نوميدى از بازگشت خليفه بود با ياران خود باز گفتند ، مستعين وقتى به بغداد ميرفت معتز و مؤيد را باز داشته و با خود نبرده بود و چون از محمد بن واثق بيمناك بود او را همراه خود ببرد كه در اثناى جنگ از او بگريخت . غلامان همدل شدند كه معتز را برون آرند و با او بيعت كنند و مطيع وى شوند و با مستعين و ياران وى كه به بغداد بودند جنگ كنند معتز را در محلى كه به مرواريد قصر معروف بود با برادرش مؤيد در آنجا محبوس بوده بود فرود آوردند و به او بيعت كردند و اين به روز چهارشنبه يازدهم محرم بسال دويست و پنجاه و يكم بود ، روز بعد معتز به مجلس عام رفت و از مردم بيعت گرفت و برادر خويش مؤيد را خلعت داد و دو پرچم سفيد و سياه براى او بست ، سياه براى آنكه وليعهدى به دو داده بود و سپيد براى آنكه حكومت مكه و مدينه را بعهدهء او گذاشته بود .\r\nدربارهء خلافت معتز از سامره بديگر شهرها نامه فرستادند كه جعفر بن محمد دبير نوشته بود . آنگاه معتز برادر خويش ابو احمد را با عده‌اى از غلامان براى جنگ مستعين به بغداد فرستاد ابو احمد نزديك بغداد فرود آمد و نخستين جنگ ميان ياران معتز و مستعين در بغداد رخ داد محمد بن واثق سوى معتز گريخت و تا نيمهء صفر آن سال جنگ ميان ياران معتز و مردم بغداد پيوسته بود و در اثناى جنگى كه در ميانه بود كار معتز قوت ميگرفت و وضع مستعين رو بسستى داشت و فتنه همه - گير بود .\r\nوقتى محمد بن طاهر وضع را چنين ديد با معتز مكاتبه كرد و سوى او متمايل شد و دل به صلح و خلع مستعين داد . مردم بغداد وقتى قصد او را دربارهء خلع مستعين بدانستند بطرفدارى مستعين و مخالفت با خلع وى بشوريدند . محمد بن عبد الله مستعين را در حالى كه هر دو عصاى خلافت با او بود بمردم نشان داد كه با او سخن گفتند و مستعين خبر خلع خود را انكار كرد و محمد بن عبد الله بن طاهر را ستود\r\n\r\n","description":"","footnote":"","page_name":" 566 ","page_number":574},
  {"content":"\r\n\r\nآنگاه محمد بن عبد الله بن طاهر در شماسيه با ابو احمد موفق ملاقات كرد و در كار خلع مستعين هم سخن شدند به شرط آنكه خود و خويشان و فرزندانش با همهء اموالشان در امان باشند و او با هر كس از خويشان خود كه مايل باشد در مكه مقيم شود و تا وقت رفتن مكه در واسط عراق بماند . معتز اين شرايط و چيزهاى ديگر را كه نقل آن بدرازا ميكشد تعهد كرد بقيد آنكه اگر اين شرايط را بشكند خدا و پيمبر از او برى باشند و مردم از بيعت او آزاد باشند . و معتز بعدها كه ميخواست بخلاف تعهد خود پيمان را بشكند به زحمت افتاد .\r\nمستعين خويشتن را از خلافت خلع كرد و اين به روز پنجشنبه سوم محرم سال دويست و پنجاه و دوم بود . از وقتى كه به بغداد آمده بود تا هنگام خلعش يك سال تمام بود مدت خلافتش از وقتى كه عهده‌دار امور شد چنان كه بگفتيم تا وقت زوال ملكش سه سال و هشتماه و هجده روز بود و اختلافى را كه در بارهء اين مدت هست گفته‌ايم . آنگاه مستعين را با كسان و فرزندانش به بغداد در خانهء حسن بن وهب جا دادند سپس او را به واسط فرستادند و احمد بن طولون ترك را به او برگماشتند و اين پيش از آن بود كه حكومت مصر را عهده‌دار شود . بى كفايتى محمد بن عبد الله بن طاهر در كار مستعين كه به دو پناه آورده و محمد او را رها كرده به معتز متمايل شده بود ، معلوم شد و يكى از شاعران آن روزگار كه اهل بغداد بود در در اين باب شعرى بدين مضمون گفته است : « تركان يك سال در اطراف ما بودند و كفتار از سوراخ خود در نيامد و با ذلت و زبونى بماند و همين كه نمودار شد فرومايگى خيانتكار نيز معلوم شد كه حق مستعين را رعايت نكرد و با حوادث زمانه بر ضد او همدست شد . فرومايگى و نابكارى و زبونى را با هم جمع كرد و نگاه داشت تا مايهء ننگ خاندان طاهر باشد . » .\r\nاز پس خلع مستعين ابو احمد موفق از بغداد به سامره رفت و معتز او را خلعت داد و تاج بخشيد و دو حمايل به دو آويخت . سرداران او را نيز خلعت بخشيد .\r\n\r\n","description":"","footnote":"","page_name":" 567 ","page_number":575},
  {"content":"\r\n\r\nعبيد الله بن عبد الله بن طاهر برادر محمد بن عبد الله بود و عصا و شمشير و جواهر خلافت پيش معتز آورد شاهك خادم نيز همراه وى بود . محمد بن عبد الله دربارهء شاهك به معتز نوشت : « كسى كه ميراث پيمبر را براى تو ميآورد شايسته است كه مورد رعايت باشد . » .\r\nهنگام خلع مستعين وزارت وى با احمد بن صالح بن شيرزاد بود . در ماه رمضان همان سال كه سال دويست و پنجاه و دوم بود معتز سعيد بن صالح حاجب را جلو مستعين فرستاد ، وى از جملهء كسانى بود كه مستعين را از واسط آورده بودند . سعيد نزديك سامره به مستعين رسيد و او را بكشت و سرش را بريد و پيش معتز برد و جثه‌اش را در راه بگذاشت تا گروهى از مردم او را به خاك سپردند . مرگ مستعين روز چهارشنبه ششم شوال سال دويست و پنجاه و دوم بود و بطوريكه در آغاز اين باب گفتيم سى و پنج سال داشت .\r\nشاهك خادم گويد : وقتى مستعين را به سامره پيش معتز ميبردند من همراه او بودم و در يك عمارى بوديم وقتى به قاطول رسيد سپاهى فراوان به استقبال او آمد ، به من گفت : « شاهك ببين سالار اينان كيست ؟ اگر سعيد حاجب باشد كار من تمام است . » وقتى او را بديدم گفتم : « به خدا همان سعيد است » گفت : « انا لله و انا اليه راجعون ، به خدا من از دست رفتم . » و بگريست . وقتى سعيد به او نزديك شد بنا كرد با تازيانه بر او بزند ، آنگاه او را بخوابانيد و روى سينه‌اش نشست و سرش را بريد و چنان كه گفتيم ببرد و كار معتز استقرار يافت و همه بر خلافت او هم سخن شدند .\r\nمستعين جز آنچه در اين كتاب آورده و در اين باب گفته‌ايم اخبارى دارد كه در كتاب اخبار الزمان و اوسط آورده‌ايم و اين مختصر را در اين كتاب گفتيم تا نپندارند كه ما از ياد آن غفلت كرده‌ايم يا از فهم ما دور بوده است كه ما به حمد الله چيزى از اخبار و سرگذشت كسان و حوادث ايامشان را ناگفته نگذاشته‌ايم و نخبهء آن را در كتابهاى خويش آورده‌ايم و بالاتر از هر داننده دانائى هست . و الله الموفق للصواب . 80\r\n\r\n","description":"","footnote":"","page_name":" 568 ","page_number":576},
  {"content":"\r\n\r\n81\r\n\r\nذكر خلافت المعتز بالله\r\nالمعتز بالله زبير بن جعفر متوكل مادرش كنيزى بنام قبيحه بود و خودش كنيهء ابو عبد الله داشت . بيعت وى در هجده سالگى از پس خلع مستعين بروز پنج شنبه دوم محرم و بقولى سوم محرم بسال دويست و پنجاه و دوم به ترتيبى كه قبلا گفتيم انجام شد و سرداران و غلامان و شاكريه و مردم بغداد با او بيعت كردند و در مسجد جامع بغداد در هر دو سمت خطبه بنام وى خواندند . معتز بروز دوشنبه سوم رجب سال دويست و پنجاه و پنجم خويشتن را خلع كرد و شش روز پس از آن بمرد .\r\nخلافتش چهار سال و شش ماه بود و در سامره به خاك رفت و همهء دوران معتز از هنگام بيعت در سامره پيش از خلع مستعين تا روز خلع وى چهار سال و شش ماه و چند روز بود و از هنگام بيعت بغداد سه سال و هفت ماه بود و هنگام مرگ بيست و چهار سال داشت .\r\n\r\n","description":"","footnote":"","page_name":" 569 ","page_number":577},
  {"content":"\r\n\r\n\r\nذكر شمه‌اى از اخبار و سرگذشت المعتز و مختصرى از حوادث ايام او\r\nوقتى مستعين خويشتن را خلع كرد و بسبب اختلافاتى كه بود اعتراف كرد كه از خلافت بر كنار است و صلاحيت آن ندارد و مردم را از بيعت خويش آزاد كرد ، او را سوى واسط بردند و شاعران در اين باب سخن فراوان گفتند و به وصف آن مبالغه كردند . از جمله بحترى در اين باب ضمن قصيده‌اى دراز شعرى بدين مضمون گويد : « سوى واسط به پناه مرغان رفت كه پنجه‌اى در گوشت مرغان فرو نميرود . » و هم شاعر كنانى ضمن قصيده‌اى در اين باب گويد : « ترا مىبينم كه از فراق مينالى كه پيشوا مخلوع و سفرى شد و احمد بن محمد خليفه از پس خلافت و رونق خلع شد . روزگار به وجود او خندان بود و هر كه بهار ميخواست بهار وى او بود . تقدير او را از مقام و الا بگردانيد و در واسط مقام گرفت كه سر باز گشت ندارد » از خلع مستعين تا قتل وى نه ماه و يك روز بود .\r\nدر خلافت مستعين بسال دويست و چهل و هشتم جماعتى از عالمان و محدثان وفات يافتند كه ابو هاشم محمد بن زيد رفاعى و ايوب بن محمد وراق و ابو كريب محمد\r\n\r\n","description":"","footnote":"","page_name":" 570 ","page_number":578},
  {"content":"\r\n\r\nبن علا حمدانى متوفيان كوفه و احمد بن صالح مصرى و ابو الوليد سرى دمشقى و عيسى بن حماد زغبهء مصرى كه كنيهء ابو موسى داشت متوفيان مصر و ابو جعفر بن سوار كوفى از آن جمله بودند و هم در خلافت مستعين بسال دويست و چهل و نهم حسن بن صالح بزار كه از بزرگان اصحاب حديث بود و هشام بن خالد دمشقى و محمد بن سليمان جهنى در مصيصه و حسن بن محمد طالوت و ابو حفص صيرفى در سامره و محمد بن زنبور مكى در مكه و سليمان بن ابى طيبه و موسى بن عبد الرحمن فرقى درگذشتند و هم در خلافت مستعين بسال دويست و پنجاهم ابراهيم بن محمد تميمى قاضى بصره و محمود بن خداش و ابو مسلم احمد بن ابى شعيب صرافى و حارث بن مسكين مصرى و ابو طاهر احمد بن عمر بن سرح وفات يافتند با كسان ديگر از مشايخ محدثان و ناقلان خبر كه از ذكرشان چشم پوشيديم و همه را از اول روزگار صحابه تا اين زمان يعنى سال سيصد و سى و دو در كتاب اوسط گفته‌ايم و وفات اينان را در اينجا بگفتيم تا اين كتاب نيز از شمه‌اى از اين مطالب كه مورد حاجت طالبان است خالى نباشد .\r\nبسال دويست و چهل و هشتم مستعين از خزانهء خلافت دانهء ياقوت قرمزى برون آورد كه بنام جبلى معروف بود و ملوك آن را داشته بودند و رشيد آن را به چهل هزار دينار خريده بود و مستعين نام خويش احمد را بر آن كند و آن را به انگشت خود كرد و مردم در اين باب سخن گفتند . گويند اين ياقوت را پادشاهان ساسانى دست بدست برده بودند و نقش آن را بروزگار قديم كنده بودند و ميگفتند هر پادشاهى كه نقش بر آن مىكند كشته ميشد و چون ميمرد و پادشاه ديگر بجاى او مىنشست نقش ياقوت را محو ميكرد و شاهان آن را همچنان بى نقش بدست ميكردند و گاهى يكى از شاهان نقشى بر آن مىكند . ياقوتى سخت قرمز بود و بشب چون چراغ روشنى ميداد و وقتى آن را در اطاقى تاريك مينهادند روشن ميشد و بهنگام شب تصويرهائى بر آن نمودار ميشد و اين ياقوت حكايتى دراز و جالب دارد كه در كتاب\r\n\r\n","description":"","footnote":"","page_name":" 571 ","page_number":579},
  {"content":"\r\n\r\nاخبار الزمان ضمن سخن از انگشترى شاهان ايران آورده‌ايم . اين ياقوت در ايام مقتدر نيز بود آنگاه از ميان رفت .\r\nوقتى كار معتز يكسره شد و از خلافت خلع شد شاعران دربارهء او سخنان بسيار گفتند از جمله مروان بن ابى الجنوب ضمن قصيده‌اى دراز گفت : « كارها به معتز باز رفت و مستعين بحالات خود بازگشت . او ميدانست كه ملك از او نيست و متعلق به توست اما خويشتن را گول ميزد . » . يكى از اهل سامره نيز در اين باب گويد و بقولى اين سخن از بحترى است : « مرحبا بگروه تركان كه حوادث دهر را با شمشير دفع كردند ، احمد بن محمد خليفه را بكشتند لباس ترس بهمهء مردم پوشانيدند . طغيان كردند و ملك ما تقسيم شد و پيشواى ما به صورت مهمان در آمد . » و هم ابو على بصير در بارهء معتز و اينكه خلافت به دو رسيد و همگان دربارهء وى هم سخن شدند گويد :\r\n« كار اسلام ببهترين محل خود بازگشت و ملك در مقام خويش استوار شد و از پس دورى و غربت استقرار يافت و آرام گرفت . خدا را ستايش كن و به وسيلهء عفو خطا كاران ثواب جزيل او را بطلب . » .\r\nوزارت معتز با جعفر بن محمد بود پس از آن چند تن را به كار وزارت گرفت و نامه‌ها بنام صالح بن وصيف فرستاده ميشد ، گوئى وزارت با او بود وفات ابو الحسن على بن محمد بن على بن موسى بن جعفر بن محمد در خلافت معتز بود و اين به روز دوشنبه چهارم جمادى الاخر سال دويست و پنجاهم بود و او چهل سال و بقولى چهل و دو سال داشت و بيشتر از اين نيز گفته‌اند . در تشييع جنازهء او شنيدند كه كنيزى ميگفت « به روز دوشنبه بروزگار سابق و حال چه حادثه‌ها رخ داده است . » احمد بن متوكل در خانهء او كه در سامره در خيابان ابو احمد بود بر جنازه‌اش نماز كرد و همانجا به خاك رفت .\r\nابن ازهر بنقل از قاسم بن عباد از يحيى بن هرثمه گويد : متوكل مرا به مدينه فرستاد تا على بن محمد بن على بن موسى بن جعفر را بيارم كه دربارهء او چيزى شنيده\r\n\r\n","description":"","footnote":"","page_name":" 572 ","page_number":580},
  {"content":"\r\n\r\nبود وقتى به مدينه رسيدم مردم آنجا بناليدند و سر و صدائى كردند كه نظير آن را نشنيده بودم ، من بنا كردم آنها را آرام كنم و قسم خوردم كه دربارهء او دستور بدى ندارم خانهء وى را جستجو كردم و در آنجا جز قرآنى و دعائى و چيزهائى مانند آن نيافتم وى را همراه بردم و بخدمتش قيام كردم و با او رفتار نكو داشتم يك روز كه بخواب بودم و آسمان صاف و آفتاب تابان بود سوارى بيامد كه جامهء بارانى داشت و دم اسب خود را بسته بود من از كار وى شگفتى كردم و طولى نكشيد كه ابرى بيامد و باريدن آغاز كرد و از باران سخت به زحمت افتاديم او به من نگريست و گفت « ميدانم كه از كار من متعجب شده‌اى و پنداشته‌اى من غيب ميدانم ولى چنين نيست بلكه من در صحرا بزرگ شده‌ام و بادهائى را كه باران از پى دارد ميشناسم امروز صبح بادى وزيد كه ميشناختم و بوى باران از آن بلند بود من نيز آمادهء باران شدم . » گويد وقتى به مدينة السلام آمدم اول اسحاق بن ابراهيم طاهرى را ديدم كه حاكم بغداد بود به من گفت : « اى يحيى اين مرد فرزند پيمبر خدا صلى الله عليه و سلم است و متوكل را ميشناسى اگر او را بقتل اين شخص ترغيب كنى پيمبر خدا صلى الله عليه و سلم دشمن تو خواهد شد . » گفتم : « به خدا از او جز اعمال خوب چيزى نديده‌ام » پس از آن به سامره رفتم و اول وصيف ترك را ديدم كه از ياران وى بودم ، به من گفت : « به خدا اگر موئى از سر اين شخص كم شود خونخواه او كسى جز من نخواهد بود . » من از گفتار آنها بتعجب بودم و آنچه را ميدانستم با ستايشى كه دربارهء او شنيده بودم به متوكل گفتم كه به دو جايزه داد و محترم داشت و نكوئى كرد .\r\nمحمد بن فرج در شهر گرگان در محلهء معروف به چاه ابن عنان از قول ابو دعامه براى من نقل كرد كه در اثناى بيمارى على بن محمد بن على بن موسى كه از همان بيمارى بمرد ، بعيادت او رفتم ، وقتى ميخواستم باز گردم گفت اى ابو دعامه رعايت حق تو واجب شد ميخواهى حديثى براى تو بگويم كه خرسند شوى ؟ » گفتم : « اى پسر پيغمبر خدا بسيار به اين كار مايلم . » گفت : « پدرم محمد بن على براى من نقل كرد و گفت على\r\n\r\n","description":"","footnote":"","page_name":" 573 ","page_number":581},
  {"content":"\r\n\r\nابن موسى براى من نقل كرد و گفت پدرم موسى بن جعفر براى من نقل كرد و گفت پدرم جعفر بن محمد براى من نقل كرد و گفت پدرم محمد بن على براى من نقل كرد و گفت پدرم على بن حسين براى من نقل كرد و گفت پدرم حسين بن على براى من نقل كرد و گفت پدرم على بن ابى طالب رضى الله عنهم براى من نقل كرد و گفت پيغمبر خدا صلى الله عليه و سلم گفت : « اى على بنويس . » گويد گفتم : « چه بنويسم ؟ » به من گفت : « بنويس بسم الله الرحمن الرحيم ، ايمان آنست كه دل بدان وابسته باشد و عمل مؤيد آن باشد . اسلام آنست كه به زبان آيد و مجوز زنا شوئى شود . » ابو دعامه گويد گفتم « اى پسر پيغمبر خدا نميدانم حديث بهتر است يا اسناد آن ؟ » گفت : « اين صحيفه‌ايست به خط على بن ابى طالب و املاى پيغمبر خدا صلى الله عليه و سلم كه ما كوچك از بزرگ بميراث ميبريم . » .\r\nمسعودى گويد : ما حكايت على بن محمد بن موسى رضى الله عنه را با زينب كذابه كه در حضور متوكل رخ داد و اينكه او رضى الله عنه بگودال درندگان پائين رفت و درندگان در مقابل او تذلل كردند و زينب از دعوى خود كه ميگفت دختر حسين بن على ابى طالب عليه السلام است و خدا عمرش را تا اين روزگار طولانى كرده است صرف نظر كرد اين حكايت را در كتاب اخبار الزمان آورده‌ايم .\r\nگويند على بن محمد عليه السلام مسموم بمرد .\r\nمسعودى گويد : بسال دويست و پنجاه و سوم بدوران خلافت معتز محمد بن عبد الله بن طاهر وفات يافت و اين در نيمهء ذى قعده سيزده روز پس از قتل وصيف بود و در آن وقت ماه گرفته بود . محمد به بخشش و بزرگوارى و تسلط در ادب و كثرت محفوظات و حسن دقت و فصاحت بيان و آداب صحبت چنان بود كه هيچكس از همگنان روزگارش مانند وى نبود . حسين بن على بن طاهر ضمن قصيده‌اى در بارهء او گويد : « امير و ماه هر دو بگرفتند ماه گشوده شد اما امير در غلاف است ماه نور افشانى از سر گرفت ولى نور امير باز نميگردد اى دو كسوف شب نحس يكشنبه !\r\n\r\n","description":"","footnote":"","page_name":" 574 ","page_number":582},
  {"content":"\r\n\r\nسعود بشمار درآيد . يكى بود كه دم او مثل دم شمشيرى بود كه آتش در آن زده باشند . » .\r\nابو العباس مبرد ميگويد : « محمد بن عبد الله بن طاهر روزى بصحبت نشسته بود و ابن طالوت كه وزير و سرخاصان وى بود و بيشتر از همه در خلوت با وى مىنشست ، حضور داشت . محمد رو به وى كرد و گفت امروز بايد سومى باشد كه بصحبت و مؤانست او دل خوش كنيم ، به نظر تو كى باشد ؟ ولى ما را از بد اخلاق و فرومايه و گدا منش معاف دار » گويد لختى بينديشيدم و گفتم : « اى امير يكى را بخاطر دارم كه در مصاحبت او تكلفى نخواهيم داشت از اصرار همنشينان و سخت جانى همدمان بدور است ، وقتى بخواهى كم زحمت است و اگر اراده كنى سبك خيز است » گفت : « كيست ؟ » گفتم : « مانى وسواسى . » گفت : « به خدا خوب گفتى ، زود برويد و او را بياريد . » طولى نكشيد كه مأمور كرخ او را گرفت و به در امير آورد او را بگرفتند و مو بستردند و پاكيزه كردند و بحمام بردند و لباس تميز پوشانيدند و پيش امير بردند كه گفت : « اى امير درود بر تو باد . » محمد گفت : « و درود بر تو باد اى مانى چرا پيش ما كه بديدار تو مشتاقيم و دلمان بسوى تو مايل است نميآيى ؟ » مانى گفت : « شوق بسيار دارم و علاقه‌ام قديم است اما جاى ديدار دور است و حايل سخت و پرده‌دار سنگدل . اگر اجازهء ورود آسان باشد آمدن ما آسانتر مىشود . » گفت :\r\n« در اجازه خواستن ظرافت كردى و بايد در اجازه دادنت ظرافت كنند ، مانى را هر وقت شب يا روز بيايد مانع نشويد . » آنگاه به دو اجازهء جلوس داد و غذا بخواست و بخورد و دست بشست و بمجلس نشست . محمد مشتاق آواز مونسه كنيز دختر مهدى بود . او احضار شد . نخستين چيزى كه خواند شعرى بدين مضمون بود : « فراموش نميكنم آن وقت كه برفتند و اشك مرا كه از شدت شيفتگى ميريختم بدوستان تحميل كردند و فراموش نميكنم آن وقت كه بارهايشان هنگام شب برفت و گفتم اى روندگان به خدا اين آخرين ديدار نباشد . » مانى گفت : « نكو گفتى به حق امير اين را بر آن بيفزاى . » و شعرى بدين مضمون گفت : « با انديشهء خود نجوا\r\n\r\n","description":"","footnote":"","page_name":" 575 ","page_number":583},
  {"content":"\r\n\r\nداشتم و اشكم در ديده سرگردان بود و امير مرا بر ضد ستمگرى كه در هجران و جفا اصرار داشت يارى نكرد . « و كنيز اين را بآواز خواند ، محمد گفت : « اى مانى مگر عاشقى ؟ » و او شرمگين شد و ابن طالوت به او چشمك زد كه چيزى نگويد كه از چشم امير بيفتد . مانى گفت : « اين شوق طربى نهان بود كه نمودار شد مگر از پس پيرى جوانى توان كرد ؟ » آنگاه محمد آهنگى را به مونسه پيشنهاد كرد كه شعر آن بدين مضمون بود : « او را از بادها مستور داشتند زيرا گفته بودم اى باد سلام به او برسان اگر بپردگى بودن او اكتفا مىكردند آسان بود اما از سخن گفتن او پيش باد نيز جلوگيرى كرده‌اند . » و چون او بخواند محمد بطرب آمد و رطلى شراب بخواست و بنوشيد . مانى گفت : « اگر گويندهء شعر اين را هم بر آن افزوده بود :\r\n« نفسى زدم و به وهم شبانگاهى خويش گفتم آه اگر وهم شبانگاهى او را ديدى از من سلامش برسان اما ميترسم از تيره روزى من نگذارند او بخوابد . » سخن وى احساس عشق را بهتر در جان ميانگيخت و از آب زلال بجگر تشنه نافذتر ميشد و نظم سخن بهتر بود و معنى كاملتر ميشد . » محمد گفت : « اى مانى نكو گفتى . » آنگاه بگفت تا مونسه آن را به دو شعر اول الحاق كند و بخواند و او نيز چنين كرد و آن را بخواند ، پس از آن شعرى بدين مضمون بخواند : « اى دوستان ساعتى نرويد و پيش عاشق بمانيد هر وقت از خانهء زينب گذر كرديم اشك راز نهان ما را فاش كرد . » و محمد آن را پسنديد . مانى گفت : « اگر بيم پرگوئى نداشتم به اين دو شعر دو شعر ديگر ميافزودم كه هر كس بشنود گويد نكو گفته است . » محمد گفت : « علاقه‌اى كه بسخنان نكوى تو داريم ترا از نگرانى باز دارد ، هر چه دارى بيار . » و او شعرى بدين مضمون گفت : « آهو روش هلال وش كه اگر به سنگ بنگرد آن را در هم شكند و چون لبخند زند پندارى جهش برق با مرواريد پكانيده است » محمد گفت : « اى مانى نكو گفتى ، اين شعر را نيز تكميل كن . » و شعرى بدين مضمون بخواند : « خوشيها جز با حضور كسى كه خوشى انگيزد و آوازش اشكى را كه در زندان صبر محبوس\r\n\r\n","description":"","footnote":"","page_name":" 576 ","page_number":584},
  {"content":"\r\n\r\nبوده رها كند دلپذير نيست . » مانى شعرى بدين مضمون گفت : « چگونه جان از دلارامى كه اگر نگوئى طاوس است ستمش كرده‌اى و اگر نگوئى شاخى است كه در بهشت كاشته‌اند خطا كرده‌اى و اگر گوهر دريا را با وى برابر كنى نادرست است ، از چنين كسى صبر تواند كرد . » آنگاه خاموش ماند و محمد گفت : « ديگر وصف او چيست ؟ » مانى شعرى ديگر به اين مضمون گفت : « از وصف برون است و فكرى را كه به وصف آرى روشن نتواند بود . » .\r\nمحمد گفت : « نكو گفتى . » و مونسه گفت : « اى مانى ترا بايد ستود ، روزگارت مساعد و يارت مهربان و سرورت قرين شود . خطايت برود و خدا اين عيش را ببقاى كسى كه جمع از وجود اوست مستدام دارد . » مانى وقتى سخن او را كه « يارت مهربان شود » شنيد ، بجواب شعرى بدين مضمون گفت : « يارى ندارم كه با من مهربان شود جانم از بيهوده‌ها دورى گرفته است . من به نعمت كسى پيوسته‌ام كه ريسمانش به بزرگوارى پيوسته است . من از نعمت كسى مسرورم كه از طبع او اميد خير ميتوان داشت . » ابن طالوت به او اشاره كرد كه بپاخيزد . برخاست و چنين گفت :\r\n« پادشاهى كه نظير ندارد و شجاعان در اطراف او هستند تشريفات ظاهرى دارد و كرمش ميان مردم رايج است . اى ابو العباس ادبى را كه دم آن از روزگار كند شده حمايت كن . » محمد گفت : « مىبايد ترا براى سپاسى كه بدون سابقهء نعمت ميدارى پاداش داد . » آنگاه رو به على بن طالوت كرد و گفت : « زبونى و فروماندگى و بد منظرى مايهء ادب را كه در طبع انسان باشد نميبرد ، صالح بن عبد القدوس درست ميگويد كه « كسى كه لباس خود را از غبار محفوظ ميدارد اما آبرويش محفوظ نيست ترا بشگفت نيارد ، بسا باشد يكى فقير باشد و بينى كه لباسش آلوده و آبرويش پاكيزه است . » ابن طالوت گويد آماده‌خاطرتر از او كسى نديدم كه وقتى كنيز گفت :\r\n« يارت را مهربان كند . » بلا فاصله گفت : « يارى ندارم كه با من مهربان شود جانم از بيهوده‌ها دورى گرفته است » گويد محمد همچنان مستمرى او را ميداد تا درگذشت .\r\n\r\n","description":"","footnote":"","page_name":" 577 ","page_number":585},
  {"content":"\r\n\r\nبه معتز خبر رسيد كه مؤيد بر ضد او توطئه مىكند و جمعى از غلامان را جلب كرده است . بدين جهت مؤيد و ابو احمد را كه از يك پدر و مادر بودند حبس كرد و از مؤيد خواست كه خويشتن را از ولايت‌عهد خلع كند و چهل عصا به او زدند تا پذيرفت و بدين مطلب اقرار كرد . آنگاه معتز خبر يافت كه جمعى از تركان هم سخن شده‌اند كه مؤيد را از حبس درآورند ، و بروز پنجشنبه هشت روز مانده از رجب سال دويست و پنجاه و دو مؤيد را مرده از حبس برون آوردند و قاضيان و فقيهان را حاضر كردند و بديدند كه اثرى در او نبود . گويند وى را در لحافى مسموم پيچيدند و دو طرف آن را محكم كردند تا بمرد . حبس ابو احمد را نيز سخت كردند و از هنگام دخول به سر من راى ( سامره ) و احترامى كه ديد تا حبس وى شش ماه و سه روز بود آنگاه سيزده روز مانده از رمضان و پنجاه روز پس از قتل مؤيد او را به بصره فرستادند .\r\nاسماعيل بن قبيحه كه برادر پدر و مادرى معتز بود بجاى مؤيد وليعهد شد سپس سران غلامان پيش معتز آمدند و از او خواستند كه وصيف و بغا را ببخشد و او نيز پذيرفت .\r\nدر همين سال زرافه كه خانهء متوكل در مصر به او سپرده شده بود درگذشت .\r\nو نيز در همين سال يوسف بن اسماعيل علوى كه بر مكه استيلا يافته بود بمرد و پس از مرگش برادر او محمد بن يوسف كه بيست سال بزرگتر از او بود بجايش نشست و مردم از وجود او زحمت بسيار ديدند و معتز ابو الساج اشروسى را به حجاز فرستاد كه محمد بن يوسف بگريخت و جمعى از يارانش كشته شدند . در همين سال حسن بن زيد حسينى ، سليمان بن عبد الله طاهر را مغلوب و از طبرستان برون كرد .\r\nنيز در همين سال عيسى بن شيخ شيبانى از مصر به سامره آمد و مال فراوان همراه داشت . با هفتاد و سه كس از اعقاب ابو طالب از فرزندان على و جعفر و عقيل كه از بيم فتنه و محنتى كه در حجاز بود بمصر رفته بودند و از آنجا به سامره‌شان آورده بودند . معتز كه از كار آنها خبر يافت بگفت تا آزادشان كردند و عيسى بن شيخ حكومت فلسطين يافت . در همين سال كه دويست و پنجاه و سوم بود صفوان عقيلى فرمانرواى\r\n\r\n","description":"","footnote":"","page_name":" 578 ","page_number":586},
  {"content":"\r\n\r\nديار مصر در حبس سامره بمرد و نيز در همين سال مردم كرخ سامره از فرغانيان و تركان ، و صيف ترك را بكشتند و بغا از دست آنها نجات يافت و كار مساور شادى بالا گرفت و صالح پسر وصيف بجاى وصيف نشست .\r\nبسال دويست و پنجاه و چهارم بغا از سامره به طرف موصل رفت و غلامان خانه‌اش را غارت كردند و همهء سپاه كه با او بود متفرق شد و او ناشناس در زورقى بازگشت و يكى از مغربيان سر پل سامره با او درآويخت كه كشته شد و سرش را در سامره بياويختند . معتز در زندگى بغا خواب راحت نداشت و شب و روز از بيم بغا سلاح از خود دور نميكرد و ميگفت : « به همين وضع هستم تا بدانم سر من از بغاست يا سر بغا از من است . » ميگفت : « ميترسم بغا از آسمان بيفتد يا از زمين بيرون آيد . » بغا ميخواسته است نهانى بيايد و شبانه به سامره برسد و تركان را از يارى معتز منصرف كند و پول ميان آنها پخش كند و كارش چنان شد كه گفتيم .\r\nوقتى تركان ديدند كه معتز سران آنها را ميكشد و براى فناى تركان تدبير مىكند و مغربيان و فرغانيان را در قبال آنها تقويت مىكند به جماعت پيش او رفتند ، و اين چهار روز مانده از رجب سال دويست و پنجاه و پنجم بود ، و بنا كردند گناهان او را بشمارند و از اعمالى كه كرده بود ملامتش كنند . و از او پول خواستند .\r\nترتيب اين كار را صالح پسر وصيف بهمدستى سرداران ترك داده بود ، وى مقاومت كرد و انكار كرد كه پولى پيش او باشد . وقتى معتز در چنگ آنها محصور شد كس به مدينة السلام فرستادند تا محمد بن واثق ملقب به مهتدى را كه معتز به آنجا تبعيد كرده و باز داشته بود بيارند . او را ظرف يك شبانه روز به سامره آوردند و سران قوم در راه از او استقبال كردند و وارد قصر شد . معتز قبول كرد كه خود را خلع كند به شرط آنكه امانش بدهند كه كشته نخواهد شد و بجان و مال و فرزند تأمين داشته باشد . محمد بن واثق قبول نكرد كه بر تخت ملك بنشيند يا بيعتى بگيرد مگر معتز را ببيند و سخن او را بشنود . معتز را بياوردند كه پيراهنى چركين داشت و\r\n\r\n","description":"","footnote":"","page_name":" 579 ","page_number":587},
  {"content":"\r\n\r\nدستمالى بسر بسته بود . وقتى محمد بن واثق او را بديد برجست و او را در بغل گرفت و با هم روى تخت نشستند و محمد بن واثق به دو گفت : « برادر قضيه چيست ؟ » معتز گفت :\r\n« من تاب خلافت ندارم و بدان قيام نتوانم كرد و شايستهء آن نيستم . » مهتدى خواست .\r\nدر كار او وساطت كند و ميان او و تركان را اصلاح دهد معتز گفت : « بخلافت علاقه‌اى ندارم و آنها نيز بخلافت من رضايت نخواهند داد . » مهتدى گفت : « پس من از بيعت تو آزادم ؟ » گفت : « آزاد و فارغى . » وقتى وى را از بيعت خود آزاد كرد مهتدى روى از او بگردانيد و او را از پيش مهتدى به محبس باز بردند و چنان كه در آغاز اين باب گفتيم شش روز پس از خلع در محبس كشته شد .\r\nشاعران دربارهء خلع معتز سخنان فراوان و رثاهاى نكو گفتند از جمله سخن يكى از مردم آن روزگار است كه در ضمن قصيده‌اى گويد : « اى ديده از ريختن اشك دريغ مكن و از مصيبت بهترين كسان ناله كن كه يار نزديكش خيانت كرد و پنجهء مرگ به دو رسيد . تركان انتقامجو وى را خلع كردند . قربان اين مخلوع بروم او را بظلم كشتند و ديدند كه بزرگوار بود و نالان نبود . با حسن خود رونق بدر را ميپوشانيد و ماه در قبال او خاضع ميشد . خورشيد اگر به وقت طلوع او را ميديد ساكن ميشد و نور نميپاشيد تركان از سپاهى بيم نكردند و از شمشير باك نداشتند . اى دريغا از مقتول مخلوع . تركان همه كاره شده‌اند و مردم شنونده و مطيعند كار بدست خداست كه آنها را با كشتارى سخت زبون خواهد كرد . » و ديگرى در بارهء او در ضمن قصيده‌اى دراز گويد : « وقتى گفتند امام كشته شد چشمم اشكبار شد ، او را بظلم و خيانت كشتند و مرگى آسوده داشت خدا آن چهره را تازه دارد و آن روح را راحت رساند . اى گروه ترك بروزگار شمشيرها خواهيد ديد كه زخمدار را رها نكند . براى شمشير آماده شويد كه كارهائى زشت كرده‌ايد . » .\r\nديگرى نيز در ضمن قصيده‌اى دراز گويد : « چشم من كه پيشواى كسان را مخلوع ديده اشكبار است . اى دريغا از او كه چه بزرگوار و شريف و آقا بود 93\r\n\r\n","description":"","footnote":"","page_name":" 580 ","page_number":588},
  {"content":"\r\n\r\n94 گناهى بناحق بعهدهء او نهادند و او را كشتند و از پا درآوردند . پسر عموها و پسر عموهاى پدرش ، زبونى كردند و اطاعت نمودند ، بدينسان ملكى قوام نگيرد و بجنگ دشمنى نتوان رفت و جماعتى پديد نيايد . » .\r\nمعتز اولين خليفه بود كه با زيور طلا سوار شد . خليفگان بنى عباس پيش از او و نيز گروهى از بنى اميه كمر بند و غلاف شمشير و زين و لگامشان زيور سبك نقره داشت . وقتى معتز با زيور طلا سوار شد مردم از رفتار او پيروى كردند . پيش از او مستعين آستين‌هاى گشاد را باب كرده بود كه سابقه نداشت و عرض آستين را در حدود سه وجب كرد و كلاه را كه پيش از آن مانند كلاه قاضيان دراز بود كوچك كرد .\r\nبسال دويست و پنجاه و پنجم على بن زيد و عيسى بن جعفر علوى در كوفه قيام كردند و معتز سعيد بن صالح معروف بن زيد و عيسى بن جعفر علوى در كوفه قيام كردند و معتز سعيد بن صالح معروف به حاجب را با سپاهى بزرگ بمقابلهء آنها فرستاد و دو نفر طالبى بسبب متفرق شدن يارانشان شكست خوردند .\r\nسابقا در همين كتاب از وفات اسماعيل بن يوسف بن ابراهيم بن عبد الله بن موسى ابن عبد الله بن حسن بن حسن بن على بن ابى طالب رضى الله عنهم و آن محنت و سختى كه مردم حجاز در ايام او داشتند و كار پر ارزش محمد بن يوسف كه پس از وفات وى با ابو الساج جنگ كرد سخن آورده‌ايم . وقتى محمد از مقابل ابو الساج گريخت به يمامه و بحرين رفت و بر آنجا استيلا يافت و اعقاب او كه بعنوان بنى اخضر معروفند تا كنون در آنجا هستند . در مدينه نيز بعد از آن يكى از پسران موسى بن عبد الله بن موسى بن حسن بن حسن بن على بن ابى طالب قيام كرد .\r\nمسعودى گويد : و ما ساير اخبار طالبيان را كه ظهور كردند و آنها كه در حبس يا بزهر و ترتيبات ديگر كشته شدند در كتاب اخبار الزمان آورده‌ايم . از جملهء ايشان ابو هاشم عبد الله بن محمد بن على بن ابى طالب بود كه عبد الملك بن مروان او را زهر داد و محمد بن احمد بن عيسى بن زيد بن على بن حسين بن على بن ابى طالب كه سعيد حاجب او را از بصره ببرد و محبوس بود تا بمرد . پسرش على نيز با وى بود\r\n\r\n","description":"","footnote":"","page_name":" 581 ","page_number":589},
  {"content":"\r\n\r\nو چون پدر بمرد او را رها كردند و اين بروزگار مستعين بود و جز اين نيز گفته‌اند و جعفر بن اسماعيل بن موسى بن جعفر كه ابن اغلب بديار مغرب او را كشت و حسن بن يوسف بن ابراهيم بن موسى بن عبد الله بن حسن بن حسن بن على بن ابى طالب كه عباس در مكه او را كشت در ايام معتز على بن موسى بن اسماعيل بن موسى ابن جعفر بن محمد را از رى بياوردند و در محبس بمرد و نيز سعيد حاجب موسى بن عبد الله بن موسى بن حسن بن على بن ابى طالب را از مدينه بياورد وى در كمال زهد و عبادت بود ، ادريس بن موسى نيز همراه وى بود . وقتى سعيد در راه عراق بناحيهء زباله رسيد جمعى از عرب بنى فزاره و ديگران فراهم شدند كه موسى را از او بگيرند سعيد او را زهر داد كه همانجا بمرد و بنى فزاره پسرش ادريس بن موسى را رها كردند . در خلافت معتز بسال دويست و پنجاه و دوم فتنه ميان بلاليه و سعديه در بصره آغاز شد كه نتيجهء آن ظهور صاحب الزنج بود . معتز جز آنچه گفتيم اخبار نكو دارد كه تفصيل آن را در كتاب اخبار الزمان و اوسط آورده‌ايم . و بالله التوفيق . 95\r\n\r\n","description":"","footnote":"","page_name":" 582 ","page_number":590},
  {"content":"\r\n\r\n96\r\n\r\nذكر خلافت المهتدى بالله\r\nبيعت محمد بن هارون واثق ملقب به مهتدى پيش از ظهر روز چهارشنبه يك روز مانده از رجب سال دويست و پنجاه و پنجم انجام گرفت . مادرش يك كنيز رومى بنام قرب بود ابو عبد الله كنيه داشت و هنگام خلافت سى و هفت ساله و بقولى سى و نه ساله بود . مدت يازده ماه حكومت كرد و در قاهره به خاك رفت . گويند تولد او بسال دويست و هجدهم بود .\r\n\r\n","description":"","footnote":"","page_name":" 583 ","page_number":591},
  {"content":"\r\n\r\n\r\nذكر شمه‌اى از اخبار و سرگذشت المهتدى بالله و مختصرى از حوادث ايام او\r\nمهتدى با وجود مدت كوتاه خلافتش وزارت به چند كس داد كه از قتل و حبس سالم ماندند و عيسى بن فرخانشاه از آن جمله بود . مهتدى قبه‌اى بساخت كه چهار در داشت و آن را قبهء مظالم نام داد و براى رسيدگى به مظالم خاص و عام آنجا مىنشست . وى امر بمعروف و نهى از منكر كرد و شراب را ممنوع داشت و آوازه‌خوانى را ممنوع كرد و عدالت نمود و هر روز جمعه به مسجد جامع حضور مىيافت و براى مردم خطبه ميخواند و امامت نماز ميكرد و خاص و عام از اينكه آنها را بطريق حق ميكشند به زحمت افتادند و روزگارش را ناخوش داشتند و بر ضد او توطئه كردند تا كشته شد . و قصه چنان بود كه موسى پسر بغاى بزرگ در رى بجنگ طالبيان از قبيل حسن بن زيد حسينى و فتنهء ديلمان كه به قزوين ريخته و مردم آنجا را كشته بودند سرگرم بود . وقتى خبر كشته شدن معتز و قصهء صالح بن وصيف و تركان به موسى رسيد ماجراى معتز را سخت ناپسند شمرد و از آنجا سوى سامره برگشت .\r\n\r\n","description":"","footnote":"","page_name":" 584 ","page_number":592},
  {"content":"\r\n\r\nدر قسمت گذشتهء اين كتاب در ضمن اخبار معتز از كشته شدن او به اجمال سخن آورده‌ايم اما چگونگى كشته شدنش را با اختلافى كه مردم در اين باب كرده‌اند بتفصيل نگفتيم . مورخان و سرگذشت نويسان و علاقه‌مندان اخبار دول را دربارهء كشته شدن وى مختلف ديده‌ام . بعضى گفته‌اند كه معتز در ايام خلافت مهتدى به ترتيبى كه قبلا گفته‌ايم در محبس بمرگ طبيعى مرد ، بعضى ديگر گفته‌اند در محبس خوردنى و نوشيدنى از او باز گرفتند و از گرسنگى و تشنگى مرد ، بعضى گفته‌اند آب جوش به او تنقيه كردند و به همين جهت وقتى او را بمردم نشان دادند درونش متورم بود . آنچه بنزد مطلعان اخبار بنى عباس معروفتر است اينست كه وى را به اجبار وارد حمامى كردند كه داغ بود و نگذاشتند برون شود . اينان نيز اختلاف دارند بعضى گفته‌اند او را در حمام گذاشتند تا جان داد و بعضى گفته‌اند وقتى نزديك شد از فرط گرما تلف شود او را بيرون بردند و برفاب خنك به او نوشانيدند كه جگر و امعايش پاره پاره شد و در دم جان بداد و اين بروز دوم شعبان سال دويست و پنجاه و پنجم بود . و ما تفصيل اين مطالب را در كتاب اخبار الزمان آورده‌ايم .\r\nوقتى مهتدى خبر يافت كه موسى بن بغا سوى دار الخلافه حركت كرده است آمدن او را خوش نداشت و به دو نوشت در جاى خود بماند و حركت نكند كه وجودش در آنجا لازم است ولى موسى بن بغا حركت خود را با شتاب ادامه داد تا به سامره رسيد و اين بسال دويست و پنجاه و ششم بود . صالح بن وصيف در تدبير كارها با مهتدى همدست بود ، وقتى موسى به سامره نزديك شد مردم در كوچه و بازار بانگ ميزدند : « اى فرعون برو كه موسى آمد . » صالح بن وصيف وقتى از آمدن موسى خبر يافت از مهتدى برنجيد و گفت او نهانى نامه به موسى نوشته كه به سامره بيايد و به ظاهر نوشته است كه نيايد . يكى از سرداران ترك نيز كه بايكيال نام داشت بر كارها تسلط و رياست يافته بود . موسى وارد سامره شد و به مجلس مهتدى رفت كه برسيدگى مظالم نشسته بود و خانه از خاص و عام پر بود . ياران موسى به خانه ريختند و مردم را با\r\n\r\n","description":"","footnote":"","page_name":" 585 ","page_number":593},
  {"content":"\r\n\r\nگرز و تبرزين بشدت زدند و بيرون كردند ، مردم فغان كردند و مهتدى بعنوان اعتراض بر رفتار ايشان از مجلس برخاست اما آنها دست بر نداشتند و مهتدى خشمگين از آنجا دور شد و احساس خطر مىكرد . آنگاه اسبى بياوردند و او را بخانهء يارجوج بردند كه موسى بن بغا وقتى غوغاى مردم را ديدهء بود از خانهء مهتدى بدانجا رفته بود . مهتدى را نيز آنجا بردند و سه روز پيش موسى بن بغا ببود و موسى از او تعهد گرفت كه خيانت نكند و بيشتر سپاه طرفدار موسى بود . وى مردى ديندار و ساده بود و نبيذ نمينوشيد و سپاهيان پيروى او ميكردند . مهتدى تند خو بود و از موسى برنجيد و نزديك بود رخنه بزرگ شود و كار بالا گيرد ولى موسى با او ملايمت كرد و با هم براى كشتن صالح بن وصيف تدبير كردند . موسى بيم داشت صالح بن وصيف در حال اختفا بر ضد آنها تدبير كند ، بدين جهت ديده وران بجستجوى او فرستاد تا او را بيافت و چون صالح از هجوم ياران موسى خبر يافت بجنگيد و از خويش دفاع كرد تا كشته شد و سرش را بريدند و پيش موسى بن بغا بردند . بعضى نيز گفته‌اند كه حمامى را داغ كردند و او را بدانجا بردند كه بمرد چنان كه با معتز كرده بودند .\r\nكار مساور شارى نيرو گرفت و با سپاه خود به سامره نزديك شد و مردم به زحمت افتادند و راهها بسته شد و مهتدى موسى بن بغا و بايكيال را بجنگ شارى فرستاد و به بدرقهء آنها برون شد ولى آنها بدون زد و خورد بازگشتند و چون مهتدى از بازگشتشان خبر دار شد برون آمد و سر پل سامره با جمعى از مغربيان و فرغانيان و ديگر كسان براى جنگ بايكيال اردو زد . گويند بايكيال نامهء مهتدى را براى موسى خواند كه به دو نوشته بود موسى را غافلگير كند و بكشد . به موسى نيز نامه‌اى مانند آن نوشته بود و چون بدانستند كه ميخواهد آنها را بجان هم بيندازد از راه باز گشتند و بايكيال با مهتدى روبرو شد و موسى كه نميخواست با مهتدى جنگ كند بيرون سامره ماند . ميان مهتدى و بايكيال جنگى سخت بود كه مردم بسيار كشته شد و بايكيال عقب نشست و مهتدى غلبه يافت اما كمين بايكيال بسالارى يارجوج ترك به مهتدى حمله\r\n\r\n","description":"","footnote":"","page_name":" 586 ","page_number":594},
  {"content":"\r\n\r\nبرد و او با ياران خود بگريخت و وارد سامره شد و از مردم كمك خواست و در بازارها بانگ برآورد اما فرياد رس نبود و عده‌اى از يارانش جلو او ميرفتند و بناچار از فيروزى نوميد شد و نهانى بخانهء ابن خيعونه رفت كه بر او هجوم بردند و عزلش كردند و از آنجا به خانهء يارجوج بردند و به دو گفتند : « آيا ميخواهى مردم را براهى ببرى كه نميدانند چيست ؟ » گفت : « ميخواهم آنها را بروش پيغمبر صلى الله عليه و سلم و خاندان وى و خلفاى راشدين وا دارم . » به دو گفتند : « پيغمبر خدا صلى الله عليه و سلم با كسانى مانند ابو بكر و عمر و عثمان و على و ديگران بود كه از دنيا گذشته و بآخرت چشم دوخته بودند اما مردان تو يا ترك يا خزر يا فرغانى و مغربى و ديگر عجمانند كه از كار آخرت بىخبرند و جز دنيا هدفى ندارند چگونه آنها را بطريق حق وادار ميكنى ؟ » ميان وى و آنها در اين معنى و امثال آن سخن بسيار رفت . آنگاه بمردم وانمودند كه تسليم او شدند و چون نزديك بود كه كار بپايان رسد سليمان بن وهب و بقولى ديگرى بسخن ايستاد و گفت : « اين راى درست نيست و تدبير شما خطاست اگر به زبان چيزى مىگويد نيتش دربارهء شما جز اين است ، همهء شما را نابود مىكند و جمعتان را به تفرقه ميكشاند . » وقتى اين سخن را از او شنيدند « انا لله » گفتند 99 100 و با خنجرها به دو حمله بردند و اول كس كه زخمى به دو زد پسر عموى بايكيال بود كه با خنجر رگ گردن او را ببريد و در حالى كه خون فواره ميزد روى او افتاد و دهان به زخم نهاد و از خون او بمكيد تا سير شد . ترك مست بود وقتى از خون مهتدى سير شد مهتدى مرده بود و او به پا ايستاد و گفت : « اى ياران امروز همانطور كه از شراب سير شدم از خون مهتدى نيز سير شدم . » .\r\nدربارهء چگونگى قتل مهتدى اختلاف است معروفتر از همه اينست كه او را با خنجر كشته‌اند . بعضى ديگر گفته‌اند آلات مردى او را فشردند تا جان داد . بعضى ديگر گويند او را ميان دو تختهء بزرگ نهادند و با طناب محكم ببستند تا بمرد . بقولى خفه شد و بقولى او را زير فرشها و مخده‌ها فشردند تا جان داد . چون مهتدى بمرد\r\n\r\n","description":"","footnote":"","page_name":" 587 ","page_number":595},
  {"content":"\r\n\r\nبر او گريستند و عزادارى كردند و از كشتن او پشيمانى نمودند كه عبادت و زهد وى را ميدانستند . گويند اين بروز سه‌شنبه چهارده روز مانده از رجب سال دويست و پنجاه و پنجم بود موسى بن بغا و يارجوج در كار تركان دخالت نداشتند . كينهء تركان از مهتدى بسبب آن بود كه بايكيال را كشته بود زيرا بايكيال بچنگ مهتدى افتاد و سرش را بريد و پيش يارانش انداخت . بعضى گفته‌اند بايكيال در جنگى كه نزديك پل سامره رخ داد و پيش از اين بگفتيم كشته شده بود .\r\nمهتدى در آغاز خلافت خود به روز پنجشنبه سوم ماه رمضان احمد بن اسرائيل دبير و ابو نوح دبير را بدروازهء عامهء سامره آورد و هر كدام را پانصد تازيانه زد كه بمردند و اين بسبب كارهائى بود كه كرده بودند و در نظر مهتدى به اقتضاى شريعت تازيانه‌زدنشان لازم مينمود . مهتدى هنگامى كه كشته شد هفده پسر و شش دختر داشت .\r\nمهتدى احمد بن مدبر را بخراج فلسطين گماشته بود و با او حكايتها داشت كه همه را با خبر ابن مدبر وقتى به فلسطين رسيد و چيزهايى كه به سامره فرستاد در كتابهاى سابق خود آورده‌ايم . گويند معتز او را به شام تبعيد كرده بود احمد بن مدبر اخبار نكو دارد و ابراهيم بن مدبر برادرش نيز با صاحب الزنج كه به اسارت او درآمده بود حكايت‌ها داشت .\r\nمسعودى گويد از حكايتهاى جالب احمد بن مدبر كه در ضمن اخبار طفيليان محفوظ مانده اينست كه احمد كمتر بصحبت مىنشست و هفت نديم داشت كه جز آنها با كسى مأنوس نبود و آنها را براى صحبت خود برگزيده بود و هر يك از آنها يك قسم هنر داشت كه كسى همسنگ وى نبود . يك طفيلى به اسم ابن دراج بود كه بنادره گوئى و سبكروحى و ادب از همه پيش بود و پيوسته مراقب بود تا وقتى را كه احمد بن مدبر با نديمان به صحبت مىنشست بدانست و به لباس نديمان در آمد و همراه ايشان بمجلس آمد و حاجب پنداشت كه وى با نديمان آشناست و\r\n\r\n","description":"","footnote":"","page_name":" 588 ","page_number":596},
  {"content":"\r\n\r\nاز ورود او جلوگيرى نكرد . وقتى احمد بن مدبر بيامد و او را ميان جمع بديد به حاجب خويش گفت : « برو به اين مرد بگو كارى دارى ؟ » حاجب مضطرب شد و بدانست كه فريب خورده است و ابن مدبر او را خواهد كشت و در حالى كه پا به زمين ميكشيد بيامد و به طفيلى گفت : « ارباب ميگويد كارى دارى ؟ » جواب داد : « به او بگو نه . » ابن مدبر به حاجب گفت : « پيش او برگرد و بگو پس چرا اينجا نشسته‌اى ؟ » و طفيلى جواب داد : « ما تازه اينجا نشسته‌ايم . » گفت : « پيش او برگرد و بگو تو چكاره‌اى ؟ » جواب داد : « خدا ترا قرين رحمت كند ، طفيلى هستم . » ابن مدبر به دو گفت : « طفيلى هستى ؟ » گفت : « بلى ، خدايت عزيز دارد . » گفت : « مردم وجود طفيلى را كه خلوت آنها را بهم مىزند و از اسرارشان با خبر مىشود در صورتى تحمل ميكنند كه شطرنج باز يا نرد باز ماهرى باشد يا عود يا سه تار بزند . » گفت : « خدايت تأييد كند من همهء اين چيزها را ميدانم . » گفت : « تا چه حد ميدانى ؟ » گفت : « همه را در كمال خوبى ميدانم . » با يكى از نديمان خود گفت : « با او شطرنج بازى كن . » طفيلى گفت : « اگر باختم ؟ » گفت : « ترا از اين ولايت بيرون ميكنم . » گفت : « اگر بردم ؟ » گفت : « هزار درم به تو مىدهم . » گفت : « خدايت تأييد كند بهتر است بگويى هزار درم را حاضر كنند كه حضور آن مايهء قوت قلب و اطمينان بفيروزى است . » هزار درم را حاضر كردند و آن دو بازى كردند و طفيلى برد و دست دراز كرد كه درهم‌ها را بردارد حاجب براى آنكه تا حدى اين غفلت خود را تلافى كرده باشد گفت : « خدا امير را عزت دهد . اين شخص گفت شطرنج را در كمال خوبى ميداند ولى فلان غلام از او ميبرد . غلام را احضار كردند و از طفيلى ببرد ، احمد به دو گفت : « برو . » گفت : « نرد بياريد . » نرد آوردند و با او بازى كردند كه ببرد حاجب گفت : « آقاى من نرد را نيز بطور كامل نميداند كه فلان دربان از او ميبرد . » دربان را احضار كردند و از طفيلى ببرد . احمد به دو گفت : « برو . » گفت : « آقاى من عود بيارند . » عود بياوردند و بزد و خوب زد و بخواند و طرب انگيخت . حاجب گفت : « آقاى من در مجاورت\r\n\r\n","description":"","footnote":"","page_name":" 589 ","page_number":597},
  {"content":"\r\n\r\nما يك پير هاشمى هست كه كنيزان را تعليم ميدهد و در نواختن عود از او ماهرتر است . » پير را احضار كردند عود را طرب انگيزتر از او زد احمد گفت : « برو . » گفت : « سه تار بيارند . » سه تارى به او دادند و آهنگى بزد كه بهتر از آن نميشد و آوازى سخت نكو خواند حاجب گفت : « خدا ارباب را عزت دهد فلان بنكدار كه مجاور ماست ماهرتر از اوست . » بنكدار را بياوردند و بهتر و خوشتر از او زد . ابن مدبر گفت : « ما هر چه ميشد براى تو كرديم و ناچار بايد ترا از منزلمان بيرون كنيم . » گفت : « آقاى من يك چشمه كار ديگر مانده است . » گفت : « چيست ؟ » گفت : « بگو كمانى با پنجاه ساچمهء سربى بيارند و اين حاجب را چهار دست و پا بدارند و من همه را به دبرش ميزنم اگر يكى را خطا كردم ، گردنم را بزنيد حاجب بناليد و ابن مدبر اين را وسيلهء تسكين خاطر خويش و مكافات و سزاى غفلت او دانست كه طفيلى را به مجلس راه داده بود . بگفت تا دو خرك بياوردند و يكى را روى ديگرى نهادند و حاجب را روى آن ببستند و كمان و ساچمه بياوردند و به طفيلى دادند كه بينداخت و هيچيك خطا نكرد . وقتى حاجب را رها كردند از درد ميناليد ، طفيلى گفت : « آيا بر در ارباب كسى هست كه اين كار تواند كرد ؟ » گفت : « اى زن فلان ، وقتى نشين من هدف باشد نه ! » طفيلىها حكايتهاى نكو دارند مانند حكايت بنان طفيلى با موكل دربارهء لوزينه كه از يك آغاز كرد و بالا رفت و براى هر شمار از قرآن شاهد آورد كه با ديگر حكايات طفيلىها بشرح و تفصيل در كتاب اخبار الزمان و اوسط آورده‌ايم و در اين كتاب شمه‌اى از مطالبى را كه در كتابهاى سابق نياورده‌ايم ، ياد ميكنيم .\r\nمهتدى به كار دين متمايل بود و عالمان را تقرب داد و فقيهان را منزلت افزود و با آنها نكوئى كرد . مىگفت : « اى بنى هاشم بگذاريد تا من نيز چون عمر بن عبد العزيز رفتار كنم و ميان شما چنان باشم كه عمر بن عبد العزيز در ميان بنى اميه بود . » وى از لباس و فرش و خوردنى و آشاميدنى خويش بكاست و بگفت تا ظرفهاى\r\n\r\n","description":"","footnote":"","page_name":" 590 ","page_number":598},
  {"content":"\r\n\r\nطلا و نقره را از خزينه برون آوردند و بشكستند و درهم و دينار سكه زدند . و نيز بگفت تا تصويرهائى را كه در مجلس خلافت بود محو كردند و قوچها و خروسها را كه بحضور خليفگان جنگ مىانداختند بكشتند . درندگان محبوس را نيز بكشتند .\r\nفرشهاى زيبا و همهء فرشهاى ديگر را كه به حكم شريعت روا نبود جمع كردند .\r\nخليفگان پيش از او هر روز ده هزار درم بر سفرهء خويش خرج ميكردند وى اين رسم را برداشت و براى سفره و ديگر مخارج خود روزانه صد درم مقرر داشت .\r\nپيوسته روزه ميداشت ، گويند وقتى كشته شد لوازم او را از جائى كه در آنجا خلوت ميكرد برون آوردند از جمله جعبه‌اى قفل زده بود و پنداشتند در آنجا پول و يا جواهر است وقتى بگشودند جبه‌اى پشمين با يك غل در آن بود و بقولى جبهء مويين بود . از خادم وى پرسيدند . گفت : « وقتى شب ميشد اين جبه را ميپوشيد و غل را به گردن مينهاد و تا صبح ركوع و سجده ميكرد و فقط يك ساعت پس از نماز عشا ميخوابيد آنگاه بر ميخاست . » يكى از كسانى كه پيش از كشته شدنش با وى مأنوس بود شنيده بود كه پس از نماز مغرب وقتى براى افطار نشسته بود ميگفته بود :\r\nخدايا از پيغمبرت صلى الله عليه و سلم شنيده‌ايم كه گفته است دعاى سه كس رد نميشود :\r\nدعاى امام عادل و من كوشيده‌ام كه با رعيت عدالت كنم و دعاى ستمديده و من ستمديده‌ام و دعاى روزه دار تا وقتى افطار كند و من روزه دارم و بنا كرد تركان را نفرين كند و دفع شرشان را از خدا بخواهد .\r\nصالح بن على هاشمى گويد يك روز كه مهتدى برسيدگى مظالم نشسته بود حضور داشتم و ديدم كه دسترسى به دو آسان بود و دربارهء شكايتها كه به دو ميشد نامه‌ها به اطراف ميفرستاد و رفتار او را پسنديدم و هنگامى كه مشغول خواندن شكايت نامه‌ها بود در او خيره ميشدم و چون سر بر ميداشت چشم فرو مىهشتم گوئى مكنون خاطر مرا بدانست كه گفت : « اى صالح ، تصور ميكنم چيزى بخاطر دارى كه ميخواهى بگويى . » گفتم : « بله اى امير مؤمنان . » و ديگر چيزى نگفت ، همين\r\n\r\n","description":"","footnote":"","page_name":" 591 ","page_number":599},
  {"content":"\r\n\r\nكه از كار جلوس فراغت يافت به من گفت باشم و برخاست . مدتى دراز بنشستم ، آنگاه مرا بخواست و پيش او رفتم كه بر حصير نماز نشسته بود ، به من گفت : « اى صالح ، تو آنچه را در خاطر دارى ميگوئى يا من بگويم ؟ » گفتم : « امير مؤمنان بگويد بهتر است . » گفت : « مثل اينكه كار مجلس ما را پسنديدى و گفتى چه خليفهء خوبى بود اگر قايل به خلق قرآن نبود . » گفتم : « بله . » گفت : « مدتى بر اين عقيده بودم تا پيرى از اهل فقه و حديث را از مردم اذنهء شام پيش واثق آوردند كه به بند بود ، مردى بلند قامت و خوش منظر بود و بدون ترس سلام كرد و دعائى مختصر گفت و من در چشمان واثق ديدم كه از او شرمگين و نسبت به وى مهربان بود ، به دو گفت :\r\n« اى پير بسؤالات ابو عبد الله احمد بن ابى دواد جواب بده . » گفت : « اى امير مؤمنان احمد از مناظره فرو ميماند . » ديدم كه واثق بجاى رأفت و مهربانى كه داشت خشم آورد و به دو گفت : « ابو عبد الله از مناظره فرو ميماند ؟ » پير گفت : « اى امير مؤمنان سخت نگير ، اجازه ميدهى با او سخن كنم . » واثق گفت : « اجازه دارى . » پير رو به احمد كرد و گفت : « اى احمد ، ميگوئى مردم بچه چيز معتقد باشند . » گفت : « به خلق قرآن . » پير گفت : « اين اعتقاد بخلق قرآن كه مردم را بدان ميخوانى جزو دين است كه دين بدون آن كامل نيست . » گفت : « بله . » پير گفت : « پيمبر خدا صلى الله عليه و سلم مردم را به اين عقيده خواند يا نخواند ؟ » گفت : « نخواند . » گفت :\r\n« پيمبر اين را ميدانست يا نميدانست . » گفت : « ميدانست . » گفت : « پس چرا مردم را به عقيده‌اى ميخوانى كه پيمبر خدا صلى الله عليه و سلم آنها را بدان نخوانده است . » و احمد خاموش ماند . پير گفت : « اى امير مؤمنان اين يكى » پس از مدتى به دو گفت :\r\n« اى احمد خداوند در كتاب عزيز خويش گفته : « اكنون دينتان را براى شما بكمال آوردم و نعمت خويش را براى شما تمام كردم و مسلمانى را دين شما انتخاب كردم . » و تو ميگوئى دين جز با اعتقاد بخلق قرآن بكمال نميآيد آيا خدا راست ميگويد كه دين كامل است يا تو كه ميگوئى ناقص است ؟ » و او خاموش ماند . پير گفت :\r\n\r\n","description":"","footnote":"","page_name":" 592 ","page_number":600},
  {"content":"\r\n\r\n« اى امير مؤمنان اين دو . » آنگاه پس از مدتى گفت : « اى احمد ، با توجه به اين سخن خدا عز و جل كه گويد : « اى پيمبر آنچه را به تو نازل شده ابلاغ كن تا آخر » اين اعتقاد كه مردم را بدان ميخوانى از جمله چيزهايى است كه پيمبر صلى الله عليه و سلم به امت ابلاغ كرده است يا نه ؟ » و او خاموش ماند . پير گفت : « اى امير مؤمنان اين سه . » آنگاه پس از مدتى گفت : « اى احمد به من بگو وقتى پيمبر صلى الله عليه و سلم اين اعتقاد خلق قرآن را كه تو مردم را بدان ميخوانى ميدانست آيا روا بود كه آن را بمردم نگويد يا نه ؟ » احمد گفت : « روا بود . » گفت : « براى ابو بكر و عمر و همچنين براى عثمان و همچنين براى على روا بود ؟ » گفت : « بله . » پير رو به واثق كرد و گفت : « اى امير مؤمنان اگر آنچه براى پيمبر خدا صلى الله عليه و سلم و اصحاب او روا بود براى ما روا نباشد خدا هيچ چيز را براى ما روا نكند . » واثق گفت :\r\n« بله بند او را باز كنيد . » وقتى بند او را بگشودند آن را برداشت . واثق گفت : « كارش نداشته باشيد . » سپس به پير گفت : « چرا بند را نگهداشتى ؟ » گفت : « قصد دارم آن را نگهدارم و وصيت كنم كه در كفنم بگذارند تا به خداوند بگويم : « پروردگارا از اين بنده‌ات بپرس چرا مرا به ستم در بند كرد و كسانم را بترسانيد ؟ » واثق بگريست و پير و همهء حاضران بگريستند . پس از آن واثق به دو گفت : « اى پير مرا حلال كن » گفت : « اى امير مؤمنان وقتى از منزلم بيرون آمدم به احترام پيمبر صلى الله عليه و سلم و خويشيى كه با او دارى ترا حلال كردم . » چهرهء واثق بگشود و خرسند شد . پس از آن به او گفت : « پيش ما بمان كه با تو انس گيرم . » گفت : « اقامت من در محل خودم بهتر است و من پيرى فرتوتم و حاجتى دارم . » گفت : « هر چه ميخواهى بخواه . » گفت : « اى امير مؤمنان اجازه دهد به همان جا كه اين ظالم مرا از آنجا برون كرده باز گردم . » گفت : « اجازه دادم . » و بگفت تا جايزه‌اى به او بدهند اما نپذيرفت من از آن وقت از اين عقيده برگشتم و پندارم كه واثق نيز از آن برگشت .\r\n\r\n","description":"","footnote":"","page_name":" 593 ","page_number":601},
  {"content":"\r\n\r\nروزى دفاتر كتابخانه را به مهتدى نشان ميدادند و پشت يكى از كتابها اين اشعار را ديد كه معتز گفته و به خط خود نوشته بود : « علاج بيمارى خويش را از طب يافتم اما علاج عشق را نتوانست . از عشق بناليدم و همواره صبر كردم و از صبر و نالهء خويش عجب دارم . اگر بيمارى كسى را از يار باز ميدارد بيماريم مرا از عشق شما باز نميدارد . هرگز از دلدار ملول نميشويم ايكاش هميشه با محبوب بودم و محبوب با من بود . » چهرهء مهتدى درهم رفت و گفت : « به اقتضاى جوانى سخن گفته است . » و خود او غالبا شعر اول را تكرار ميكرد .\r\nمحمد بن على ربعى كه غالبا در ملازمت مهتدى و مردى خوش محضر بود ، ايام و اخبار كسان را نيك ميدانست . گويد شبها پيش مهتدى ميرفتم ، شبى به من گفت :\r\n« خبر نوف را كه از على بن ابى طالب نقل كرده ميدانى ؟ » گفتم : « بله اى امير مؤمنان نوف گويد : شبى على رضى الله عنه را بديدم كه مكرر برون و درون ميشد و آسمان را مينگريست ، آنگاه به من گفت : « اى نوف آيا خفته‌اى ؟ » گفتم : « اى امير مؤمنان از اول شب چشمم باز است . » گفت : « اى نوف خوشا آنها كه به دنيا بىرغبت و بآخرت راغبند آنها كسانى هستند كه زمين خدا را فرش و خاك را خوابگاه و آب را زينت و كتاب او را شعار و دعا را روپوش خود كرده‌اند ، آنگاه بروش عيسى بن مريم عليه السلام از دنيا بريده‌اند . اى نوف خداى تعالى به بندهء خود عيسى عليه السلام وحى كرد به بنى اسرائيل بگو با دلهاى مطيع و ديدگان بيمناك و دستان پاك بخانه‌هاى من در آيند به آنها بگو كه من دعاى هيچ كس را كه حق يكى از مخلوق پيش او باشد نمىپذيرم . » محمد بن على ربعى گويد : « به خدا مهتدى اين خبر را به خط خويش نوشت و من در دل شب كه او در اطاق مخصوص خود با خدا خلوت كرده بود مىشنيدم كه ميگريست و ميگفت : « اى نوف خوشا آنها كه به دنيا بىرغبت و بآخرت راغبند . » و خبر را تا آخر مىرساند و چنين بود تا قصهء وى و تركان رخ داد كه او را بكشتند .\r\nمحمد بن على گويد : يك روز كه با مهتدى بخلوت بودم و از آفات دنيا و از راغبان\r\n\r\n","description":"","footnote":"","page_name":" 594 ","page_number":602},
  {"content":"\r\n\r\nو زاهدان آن سخن بسيار رفت ، به دو گفتم : « اى امير مؤمنان ، چرا انسان عاقل صاحب تميز كه همهء آفات دنيا و زوال و فريب آن را ميداند باز هم دنيا را دوست دارد و بدان دل ميدهد ؟ » مهتدى گفت : « حق دارد كه از دنيا خلق شده و دنيا مادر اوست ، در آنجا پرورش يافته و مايهء معاش اوست روزى از آن مىخورد و مايهء بقاى اوست و بدانجا باز ميگردد و محل اجتماع اوست در آنجا تحصيل بهشت مىكند و مبدأ نيك بختى اوست . دنيا راهى است كه پارسايان از آن ببهشت ميگذرند ، پس چگونه راهى را كه سالك خويش را اگر بهشتى باشد به بهشت و نعيم دايم جاويد آن مىرساند دوست ندارد . » گويند اين سخن را على بن حسن بن على بن ابى طالب رضى الله عنهم در جواب يكى كه همين سؤال را از او كرده بود گفته بود و اين سخن از امير مؤمنان على بن ابى طالب رضى الله عنه كه در مدح دنيا و ذم منكر دنيا گفته و سابقا در همين كتاب ضمن سخن از زهد و سرگذشت وى آورده‌ايم ، گرفته شده است .\r\nمسعودى گويد : خروج صاحب الزنج در بصره بدوران خلافت مهتدى بسال دويست و پنجاه و پنجم بود . وى مدعى بود كه على بن محمد بن احمد بن عيسى بن زيد ابن على بن حسن بن على بن ابى طالب است . بيشتر كسان ميگويند نسب خاندان ابو طالب را بدروغ به خود بسته بود . وى از مردم ورزنين يكى از روستاهاى رى بود و اعمالش نشان ميداد كه طالبى بودنش مشكوك است كه عقيدهء خوارج ازارقه داشت و اينكه زنان و كودكان و پيران فرتوت را كه مستوجب قتل نبودند ميكشت دليل اين سخن است .\r\nخطبه‌اى داشت كه آغاز آن چنين بود : « الله اكبر ، الله اكبر لا إله الا الله حكمى جز خدا نيست . » وى همهء گناهان را مايهء كفر ميدانست و ياران وى همه زنگان بودند . ظهور وى از بئر نخل ما بين مدينة الفتح و كرخ بصره بشب پنجشنبه سه روز مانده از رمضان سال دويست و پنجاه و پنجم بود . بسال دويست و پنجاه و هفتم بصره را بگرفت و بشب شنبه دوم صفر سال دويست و هفتادم بدوران خلافت معتمد كشته شد . مردم دربارهء اخبار و جنگها و سرگذشت او كتابهاى بسيار نوشته‌اند . اخبار او را با آغاز كارش تا وقتى به\r\n\r\n","description":"","footnote":"","page_name":" 595 ","page_number":603},
  {"content":"\r\n\r\nديار بحرين رفت و حكايتى كه با اعراب داشت نخستين بار محمد بن حسن بن سهل برادرزادهء ذو الرياستين فضل بن سهل ، رفيق مأمون نوشته است . اين محمد همان است كه قصهء او را با معتضد بالله ياد كرده‌ايم و ميان كسان مشهور است كه او را چون مرغ بر آتش نهاد و پوستش باد ميكرد و ميتركيد .\r\nكسان خبر صاحب الزنج را ضمن اخبار و كتب مربوط به سپيد جامگان ياد كرده‌اند و ما همهء اخبار او را با آغاز خبر بلاليان و سعديان كه در بصره بود در كتاب اوسط آورده‌ايم و حاجت بتكرار آن نيست . در اين كتاب نيز در جاى مناسب شمه‌اى از اخبار و كار و كشته شدن او را ياد خواهيم كرد .\r\nمسعودى گويد : در همين سال كه سال دويست و پنجاه و پنجم بود و بقولى بسال دويست و پنجاه و ششم در ماه محرم وفات عمرو بن بحر جاحظ در بصره رخ داد . هيچكس از محدثان و دانشوران بيشتر از او تأليف نداشت ، وى طرفدار عثمانيان بود . ابو الحسن مدائنى نيز تأليف بسيار داشت ولى ابو الحسن مدائنى هر چه را شنيده بود بقلم مىآورد اما تأليفات جاحظ با وجود عثمانى بودن وى زنگ از خاطر مىبرد و دلايل روشن را نمودار مىكند كه شيوه‌اى خوب و ترتيبى منظم و عباراتى روان دارد و هر جا از ملامت خواننده بيم كند از جد به هزل رود يا از پس حكمتى بليغ نادره‌اى ظريف آرد .\r\nجاحظ تأليفات نكو دارد ، كتاب البيان و التبيين از همه مهمتر است و در آنجا نثر و نظم و اشعار نخبه و اخبار خوب و خطبه‌هاى بليغ فراهم آورده كه اگر كسى همان را داشته باشد او را بس است و كتاب الحيوان و كتاب الطفيليين و كتاب البخلا نيز از اوست و ديگر كتابهايش آنچه تأييد ناصبىگرى و ضد حق نباشد در نهايت كمال است و از معتزليان سلف و خلف هيچكس فصيح‌تر از او نبود . وى غلام ابراهيم بن سيار نظام بود و علم از او گرفت و از وى آموخت .\r\nيموت بن مزرع كه جاحظ دايى وى بود گويد : « كسانى از مردم بصره و دوستان دايى من در بيماريى كه از همان بمرد پيش وى آمدند و حال او را پرسيدند ، گفت :\r\n\r\n","description":"","footnote":"","page_name":" 596 ","page_number":604},
  {"content":"\r\n\r\n« از دو جهت عليلم از بيمارى و از قرض . » آنگاه گفت : « من بيماريهاى متناقض دارم كه از هر يك بيم تلف هست ، مهمتر از همه هفتاد و چند سال است . مقصودش عمر هفتاد و چند ساله بود . يموت بن مزرع گويد : « نيمهء راست خود را از شدت حرارت ، صندل و كافور ميماليد و نيمهء ديگر را اگر با مقراض ميبريدند از شدت سستى و سردى احساس نميكرد . » ابن مزرع گويد از جاحظ شنيدم كه ميگفت : « در بصره مردى را ديدم كه صبح و شب به كار مردم مشغول بود . به دو گفتم : « خويشتن را به زحمت انداخته‌اى لباست را كهنه و استرت را لاغر ميكنى و غلامت را ميكشى و راحت و آرام ندارى ، چه شود اگر كمى كوتاه بيايى ؟ » گفت : « چهچه مرغان سحر را از درختان و آهنگ كنيزكان را به وسيلهء ساز شنيده‌ام و هيچيك چون آهنگ سپاسدارى كه دربارهء او نكوئى كرده يا در انجام دادن حاجتش كوشيده‌ام طرب‌انگيز نبوده است . » يموت از بيم آنكه بنامش فال بد زنند بعيادت بيمارى نميرفت ، وى اخبار نكو و اشعار خوب دارد . در طبريهء اردن مقيم شد و همانجا بمرد و اين از پس سال سيصدم بود .\r\nوى اهل علم و نظر و معرفت و بحث بود ، پسرى بنام مهلهل داشت كه اكنون يعنى سال سيصد و سى و دو از شاعران تواناست و پدرش يموت خطاب به او گويد : « مهلهل ، من سخت و سست زمانه را آزموده‌ام و روزگار با من كشاكش‌ها داشته است . در همه جا با مردم پنجه زده‌ام و سران و فرومايگان به من سر فرود آورده‌اند . بدترين رنجى كه دل مرا پريشان مىكند بزرگواريست كه زمانهء ناسازگار او را زبون كرده باشد . همين غم بس است كه مردى و الا نسب تباه شود و غلام‌زادگان بر تخت باشند . از اين نگرانى كه وقتى من بميرم تو تباه شوى خواب از چشمم ميرود . بميرم يا بمانم مايهء دلگرمى من اينست كه لطف خداوند شامل تو شود و از پس مرگ من استخوانت محكم شود و حادثهء سخت ترا از جا نبرد . بگو پدر من بخشندهء دانش بود و اگر گويند پدرت كه بود بگو يموت كه بيگانه و خويش بعلم تو معترف شوند و دروغ زن انكار آن نتواند كرد . » مهتدى اخبار نكو دارد كه در كتابهاى سابق خود آورده‌ايم ، و الله ولى التوفيق . 110\r\n\r\n","description":"","footnote":"","page_name":" 597 ","page_number":605},
  {"content":"\r\n\r\n111\r\n\r\nذكر خلافت المعتمد بالله\r\nبيعت معتمد احمد بن جعفر متوكل چهارده روز مانده از رجب بسال دويست و پنجاه و ششم هنگام بيست و پنج سالگى انجام شد . كنيه‌اش ابو العباس و مادرش يك كنيز كوفى بنام فتيان بود . در رجب سال دويست و هفتاد و نهم در چهل و هشت سالگى بمرد و مدت خلافتش بيست و سه سال بود .\r\n\r\nذكر شمه‌اى از اخبار و سرگذشت المعتمد بالله و مختصرى از حوادث ايام او\r\nوقتى خلافت به معتمد رسيد وزارت به عبيد الله بن يحيى بن خاقان وزير متوكل داد و چون عبيد الله بمرد حسن بن محمد را به وزارت گماشت ، پس از او وزارت به سليمان بن وهب و پس از او به صاعد رسيد .\r\nمعتمد به روز پنجشنبه هلال ربيع الاول سال دويست و پنجاه و هشتم ابو احمد\r\n\r\n","description":"","footnote":"","page_name":" 598 ","page_number":606},
  {"content":"\r\n\r\nموفق برادر خويش را با مفلح خلعت داد و آنها را بجنگ صاحب الزنج سوى بصره فرستاد .\r\nمفلح ترك روز سه شنبه دوازده روز مانده از جمادى الاول سال دويست و پنجاه و هشتم با صاحب الزنج جنگ كرد و تيرى به گيجگاه مفلح خورد و روز چهارشنبه بمرد و جثه‌اش را به سامره بردند و آنجا به خاك كردند و ابو احمد از جنگ صاحب الزنج منصرف شد .\r\nبسال دويست و شصتم و دوران خلافت معتمد ابو محمد حسن بن على بن محمد بن على بن موسى بن جعفر بن محمد بن على بن حسين بن على بن ابى طالب عليهم السلام در بيست و نه سالگى درگذشت . وى پدر مهدى منتظر بود كه امام دوازدهم قطعيهء اماميه است و اكثريت شيعه ايشانند . اينان دربارهء امام منتظر خاندان پيمبر صلى الله عليه و سلم از پس مرگ حسن بن على اختلاف كرده و بيست فرقه شده‌اند و ما دلايل هر فرقه را دربارهء عقيدهء مذهبى كه دارد و آنچه دربارهء غيبت ميگويند در كتاب « سر الحيات » و كتاب « المقالات فى اصول الديانات » آورده‌ايم . » مهتدى قبيحه مادر معتز را با عبد الله بن معتز و اسماعيل بن متوكل و طلحة بن متوكل و عبد الوهاب بن منتصر به مكه فرستاد و چون خلافت به معتمد رسيد كس فرستاد تا آنها را به سامره آوردند .\r\nبسال دويست و شصت و دوم يعقوب بن ليث صفار با سپاهى عظيم سوى عراق آمد و در دير عاقول ، به ساحل دجله ما بين واسط و بغداد فرود آمد .\r\nو ما آغاز كار يعقوب بن ليث را كه در سيستان بدوران طفوليت رويگر بود و با داوطلبان سيستان به جنگ شراة رفت و با درهم بن نصر مربوط شد با خبر شادرق شهر شراة كه در مجاورت سيستان و معروف به ارق بود و پيشرفت كار يعقوب تا آنجا كه در ديار زابلستان قلمرو فيروز بن كبك پادشاه زابلستان را گرفت و حكايت او با فرستادهء شاه هند بر پل بست و رفتن او به هرات و بلخ و تدبير كردن او براى ورود به نيشابور و گرفتن محمد بن طاهر بن عبد الله بن طاهر بن حسين و رفتن وى\r\n\r\n","description":"","footnote":"","page_name":" 599 ","page_number":607},
  {"content":"\r\n\r\nبه طبرستان و جنگ با حسن بن زيد حسينى و خبر حمزة بن ادرك خارجى كه خوارج حمزيه به دو انتساب دارند و حكايت او در ايام عبد الله بن طاهر تا ختم كار يعقوب و وفات او در شهر جنديشاپور از ولايت اهواز همه را در كتاب اخبار الزمان آورده‌ايم .\r\nوقتى يعقوب بن ليث به دير عاقول فرود آمد معتمد برون شد و به روز شنبه سوم جمادى الاخر سال دويست و شصت و دو بيرون سامره در محل معروف به قائم اردو زد و پسرش مفوض جانشين او شد آنگاه به روز پنج شنبه پنجم رجب همان سال به سيب بنى كوما رسيد و روز يكشنبه نهم رجب همان سال در محل معروف به اضطربد ما بين سيب و دير عاقول با صفار جنگ كرد و صفار شكست خورد و اردويش غارت شد و نزديك به ده هزار چهار پا از اردويش گرفته شد . و قصه چنان بود كه نهر معروف سيب را به طرف او برگردانيدند و آب صحرا را بگرفت و صفار بدانست كه بر ضد او حيله كرده‌اند . وى در آن روز چند ده بار بياران سلطان حمله برد و ابراهيم بن سيما را غرق كرد و بسيار كس بكشت و محمد بن اوبامش ترك را زخم زد و پنداشت كه او خادم است و بياران خود گفت در اردوى آنها كسى چون اين خادم نيست . صفار در اين روز به ميمنه حمله برد كه موسى بن بغا عهده‌دار آن بود و خلق بسيار بكشت كه مغربى معروف مبرقع از آن جمله بود ، صفار با خواص ياران خود جان بدر برد و سپاه معتمد و اهل ذهاب و سياهبوم بتعقيب او برخاستند و بيشتر مال و سلاح او را بغنيمت گرفتند . محمد بن طاهر بن عبد الله بن طاهر كه در بند بود و او را با على بن حسين قرشى چنان كه از پيش گفتيم از نيشابور اسير آورده بود - نجات يافت . موفق كه عهده‌دار قلب بود پيش محمد بن طاهر آمد و بند از وى بگشود و خلعت داد و بمنزلت خويش باز برد . گويند سبب شكست صفار در آن روز برگردانيدن نهر و به گل رفتن اسبان چنان بود كه نصر ديلمى آزاد شدهء سعيد بن صالح حاجب در زورقها روى دجله بود و دنباله و قسمت عمدهء سپاه صفار مقابل او رسيد و او از زورقها برون ريخته آتش در شتر و استر و خر و اسب زد . در سپاه صفار پنجهزار شتر بختى از جمازه\r\n\r\n","description":"","footnote":"","page_name":" 600 ","page_number":608},
  {"content":"\r\n\r\nو غيره بود شتران در اردو متفرق شدند و استران و اسبان رم كردند و صفوف صفار كه از اردوگاه پشت سر خود سر و صدا شنيدند و آنجا را مشوش ديدند آشفته شدند و صفار چنان كه گفتيم شكست خورد . گويند يعقوب ليث دربارهء اين سفر اشعارى گفته بود و به معتمد و غلامان و همدست وى اعتراض كرده بود كه دين را تباه كرده و به كار صاحب الزنج بى اعتنا مانده‌اند شعر وى بدين مضمون بود : « خراسان و ملك فارس را به تصرف دارم و از ملك عراق مأيوس نيستم ، وقتى كار دين را مهمل گذاشتيد و مانند رسوم ديرين كهنه شد من به يارى و نصرت خدا خروج كردم كه از صاحب پرچم هدايت كارى ساخته نبود . » وفات صفار هفت روز مانده از شوال سال دويست و شصت و پنجم چنان كه گفتيم در جنديشاپور رخ داد . در خزانهء او پنجاه ميليون درم و هشتصد هزار دينار بجا ماند و برادرش عمرو بن ليث بجايش نشست .\r\nسياست يعقوب بن ليث با سپاه خود و وفا دارى و ثباتشان در راه اطاعت او كه نتيجهء نيكى بسيار و فرط مهابت او بود از هيچيك از ملوك اقوام گذشته از ايرانى و غيره از سلف و خلف شنيده نشده بود . از جمله نمونه‌هاى طاعت ايشان يكى اين بود كه وقتى وى بسرزمين فارس بود و اجازهء چرا داد پس از آن اتفاقى افتاد كه تصميم حركت از آن ولايت گرفت و جارچى وى جار زد كه اسبان را از علف برگيرند .\r\nيكى از ياران وى را ديده بودند كه به طرف اسب خود دويده و علف را از دهان آن گرفته بود كه پس از شنيدن جار علف نخورد و خطاب به اسب به زبان فارسى ميگفته بود : « امير مؤمنان دواب را از تر بريد » . و هم در آن وقت يكى از سرداران معتبر او را ديده بودند كه زره آهنين بتن داشت و زير آن جامه‌اى نداشت از او سبب پرسيدند گفت : « جارچى امير جار زد كه سلاح بپوشيد و من برهنه بودم و غسل جنابت ميكردم و فرصت نبود كه از پوشيدن سلاح به لباس بردارم . » وقتى يكى پيش وى ميآمد و داوطلب خدمت او بود در او مينگريست اگر منظر او را خوش داشت كار وى را امتحان مىكرد و تير اندازى و شمشير زنى و ديگر هنرهاى او را ميديد ، اگر\r\n\r\n","description":"","footnote":"","page_name":" 601 ","page_number":609},
  {"content":"\r\n\r\nكار او را مىپسنديد از حال و خبرش مىپرسيد و اينكه از كجا آمده و باكى بوده است و اگر آنچه را مىشنيد مناسب مىديد مىگفت پول و كالا و سلاح چه همراه دارى و از همهء موجودى او با خبر ميشد آنگاه كسانى را كه براى اين كار مهيا شده بودند ميفرستاد تا همه را بفروشند و پول آن را به طلا با نقره آورده به يعقوب ميدادند و در دفتر ثبت ميشد آنگاه لباس و سلاح و خوردنى و نوشيدنى ميداد و و استر و خر از اصطبل خود ميفرستاد تا آن شخص همهء لوازم مورد حاجت را به اقتضاى مرتبهء خويش داشته باشد پس از آن اگر رفتار او را نمىپسنديد همه چيزها را كه به دو داده بود ميگرفت تا همچنان كه به اردوگاه وى آمده برود . و طلا و نقرهء خويش را ببرد . مگر اينكه آن شخص بكمك آمده بود كه از مال خويش مقررى به دو ميداد و اموالش را نميگرفت . همهء دواب اردو ملك وى بود و علوفه نيز از جانب او داده ميشد . تيمار گران و گماشتگان داشت كه به كار دواب ميرسيدند بجز اسبان خاص كه پيش كسان بود و آن هم متعلق به يعقوب بود براى خود هر كجا بود تختگاهى از چوب داشت كه مانند تخت بر آن مىنشست و بر كار اهل اردو و تعليف دواب نظارت ميكرد و مراقب بود تا از گماشتگان او خللى رخ ندهد و چون چيزى را ناخوش آيند ميديد بتغيير آن ميپرداخت . هزار تن از مردان خويش را كه دلير و آراسته بودند بر گزيده چماقهاى طلا به آنها داده بود كه هر چماق هزار مثقال طلا داشت . پس از آن فوج ديگر بود كه به لباس و آراستگى كمتر از آن بود و چماقهاى نقره داشت و بهنگام عيد يا مواقعى كه ميبايست در قبال دشمنان سرفرازى كند چماقها را به ايشان ميدادند و اين چماقها را ذخيرهء ايام كرده بودند .\r\nيكى از معتمدان او را كه ناظر حال وى بود از اشتغالات خصوصى او و نشست و برخاست با يارانش پرسيدند كه آيا با كسى بصحبت مىنشيند ؟ گفت او هيچكس را از راز خويش واقف نميكند و كسى تدبير و منظور او را نميداند بيشتر\r\n\r\n","description":"","footnote":"","page_name":" 602 ","page_number":610},
  {"content":"\r\n\r\nروز را تنهاست و دربارهء مقاصد خويش انديشه مىكند آنچه مينمايد جز آنست كه در دل دارد و هيچكس را بمشورت و غيره در تدبير امور خود دخالت نميدهد . وسيلهء تفريح و سرگرمى او غلامان كوچك است كه تربيتشان كرده و آنها را پيش خود ميخواند و كاردهاى چرمين را كه مخصوص ايشان است ساخته به آنها ميدهد تا در حضور وى با آن زد و خورد كنند و چون از تدبير امور خويش فراغت يابد بيشتر بدين مشغول است .\r\nوقتى بسال دويست و شصتم و بقولى بسال دويست و پنجاه و نهم صفار در طبرستان با حسن بن زيد حسينى جنگ كرد و حسن بن زيد بگريخت و يعقوب در تعقيب وى اصرار ورزيد و فرستادگان سلطان كه نامه از معتمد آورده بودند پيش وى بودند وارد و از تعقيب حسن بن زيد باز آمده بود ، يكى از فرستادگان كه اطاعت مردان وى را در اين جنگ ديده بود گفت : « اى امير هرگز روزى چنين نديده بودم . » صفار گفت : « عجيبتر از آن چيزى است كه به تو خواهم نمود . » آنگاه به محلى كه اردوگاه حسن بن زيد آنجا بود نزديك شدند و ديدند كه كيسه‌هاى پول و آذوقه و سلاح و لوازم و همهء چيزهايى كه سپاه هنگام فرار بجا گذاشته همچنان هست و ياران يعقوب دست به چيزى نزده و نزديك آن نشده‌اند . و نزديك آنجا در محلى كه اردوگاه دشمن ديده ميشد و يعقوب آنها را گذاشته بود اردو زده بودند . فرستاده گفت : « اين سياست و تربيتى است كه امير آنها را بدان عادت داده كه مطابق منظور او رفتار كنند . » هميشه بر پارهء نمدى مىنشست كه در حدود هفت وجب درازى و دو ذراع يا كمى بيشتر پهنا داشت ، سپرش پهلوى او بود و بدان تكيه ميداد ، در خيمهء وى چيزى جز آن نبود . وقتى بشب يا روز ميخواست بخوابد سر بسپر مينهاد و پرچمى را مىكند و تشك خود ميكرد ، بيشتر لباسش يك نيم تنهء رنگ كردهء فاختى بود . رسم وى آن بود كه سرداران و بزرگان به ترتيب بدر خيمه‌گاه او ميشدند بطورى كه آنها\r\n\r\n","description":"","footnote":"","page_name":" 603 ","page_number":611},
  {"content":"\r\n\r\nرا ببيند و آنها سوى خيمه‌اى ميشدند كه محل خيمه را نميديد اما رفت و آمد آنها را ميديد و با هر يك از آنها كار داشت يا سخن و دستورى ميخواست داد وى را پيش مىخواند . ورود آنها چنان بود كه چون يعقوب آنها را مينگريست اين بجاى سلام به دو بود جز يكى از خواص وى كه عزيز ناميده ميشد و برادرانش هيچكس حق نداشت بدر مجلس او نزديك شود . پشت خيمهء خود و پيوسته بدان خيمه‌اى داشت كه غلامان خاص وى آنجا بودند و همين كه دستورى ميخواست داد بانگ ميزد و آنها مىآمدند و گر نه در بيشتر اوقات روز و شب در آنجا بود و كس پيش وى نبود .\r\nخيمهء او در ميان خيمه‌هاى ديگر بود كه با طناب بهم پيوسته بود و پانصد غلام درون آن بود كه شب را همانجا بودند و بهر كدام مراقبى گماشته بود كه بىترتيبى و تباهى نكنند و گر نه او مسئول بود ، براى او هر روز بيست گوسفند مىكشتند و در پنج ديگ مسى بزرگ پخته ميشد . ديگهاى سنگى نيز داشت كه هر چه دوست مىداشت در آن مىپختند هر روز با پنج ديگ برنج و اقسام حلوا و پالوده نيز فراهم بود كه از آن مىخورد و باقى ميان غلامانى كه داخل خيمه‌گاه او بودند تقسيم مىشد ، پس از ان به اهل اردو كه به ترتيب منزلت و تقرب اطراف خيمه‌گاه بودند ميرسيد .\r\nيكى از كسانى كه نامه‌اى از سلطان براى وى آورده بود گفت : « اى امير تو با وجود اين رياست و مقام در خيمه‌ات جز سلاحت و نمدى كه بر آن نشسته‌اى چيزى نيست ! » گفت : « اعمال و رفتار سالار قوم سرمشق ياران اوست اگر آن اثاث كه تو مىگوئى داشته باشم چهار پايان سنگين بار شوند و مردم اردو نيز از من تقليد كنند و ما هر روز بيابانها و صحراها و دره‌ها و دشتها مينورديم و بايد سبكبار باشيم . در اردوى او استر كمتر به كار مىرفت ، پنجهزار شتر بختى در اردو بود و چند برابر آن خران سپيد چون استر تنومند كه خران معروف صفارى بود و بجاى استران بار بر آن مىنهادند علت آن بود كه وقتى فرود مىآمد شتران و خران را براى چرا رها مىكردند و استر چرا كردن نمىتوانست .\r\n\r\n","description":"","footnote":"","page_name":" 604 ","page_number":612},
  {"content":"\r\n\r\nمسعودى گويد يعقوب بن ليث صفار و عمرو بن ليث برادرش سرگذشتها و سياست‌هاى عجيب دارند با حيله‌ها و تدبيرهاى جنگى كه همه را تا آنجا كه ميسر بوده در كتاب اخبار الزمان و اوسط آورده‌ايم و در اين كتاب نكاتى از آنچه در كتابهاى پيش آورده‌ايم ياد ميكنيم .\r\nبسال دويست و شصت و چهارم در خلافت معتمد ، موسى بن بغا درگذشت ، يكى از شاعران كه مدح او گفته و صله‌اى دريافت نداشته بود دربارهء مرگ وى گويد :\r\n« موسى بمرد و اين اهميت نداشت وقتى گفتند او بمرد ضررى براى من نداشت ، مرگ كسى كه در وقت زندگى خيرى براى من نداشته ضررم نميزند . » در همين سال كه سال دويست و شصت و چهارم بود ابو ابراهيم اسماعيل بن يحيى مزنى كه كتاب المختصر را از تقريرات محمد بن ادريس شافعى فراهم آورده بود بروز پنجشنبه شش روز مانده از ماه ربيع الاول همين سال در مصر درگذشت و هم در اين سال ابو عبد الله احمد بن عبد الرحمن بن وهب برادرزادهء عبد الله بن وهب رفيق مالك ابن انس كه به واسطهء عمويش عبد الله بن وهب از مالك حديث روايت ميكرد در گذشت و هم در اين سال يونس بن عبد الاعلى صدفى در هفتاد و دو سالگى به مصر درگذشت و هم در اين سال ابو خالد يزيد بن شبان به مصر درگذشت و به كار بن موفق قاضى بر او نماز كرد .\r\nدر صفر سال دويست و شصت و هفتم موفق بجنگ صاحب الزنج رفت و در ماه ربيع الاخر پسر خويش ابو العباس را به سوق الخميس فرستاد كه شعرانى رفيق علوى با گروهى بسيار از زنگان آنجا متحصن بود و او اين محل را بگشود و هر چه را آنجا بود بغنيمت گرفت و جاهاى بسيار بگشود و زنگان را كه آنجا بودند بكشت . موفق نيز سوى اهواز رفت و آنچه را زنگان تباه كرده بودند اصلاح كرد ، آنگاه به مصر بازگشت و همچنان با صاحب الزنج بجنگيد تا او را بكشت ، و دوران وى چهارده سال و چهار ماه بود كه كوچك و بزرگ و مرد و زن را كشت و هر جا رسيد بسوخت و ويران كرد . در بصره در ضمن يك جنگ سيصد هزار از مردم را بكشت .\r\n\r\n","description":"","footnote":"","page_name":" 605 ","page_number":613},
  {"content":"\r\n\r\nمهلبى كه از بزرگان اصحاب على بن محمد بود پس از اين واقعه در بصره بود و در محل معروف به مقبرهء بنى يشكر منبرى نهاده بود و روز جمعه با مردم نماز كرد و بر آن منبر بنام على بن محمد خطبه ميخواند و بر ابو بكر و عمر رحمت ميفرستاد ولى در خطبهء خويش از عثمان و على ياد نميكرد به جباران بنى عباس و ابو موسى اشعرى و عمر بن عاص و معاوية بن ابو سفيان لعنت ميكرد زيرا بطوريكه سابقا در همين كتاب گفته‌ايم وى بر عقيدهء خوارج ازارقه بود .\r\nوقتى باقيماندهء مردم با اين عمل مهلبى مأنوس شدند در يك روز جمعه كه فراهم آمده بودند تيغ در آنها نهاد ، بعضى جان بدر بردند و گروهى كشته و غريق شدند و بسيار كس از مردم در خانه‌ها و چاهها پنهان شدند و شبانگاه بيرون ميآمدند و سگها را گرفته ميكشتند و ميخوردند ، موش و گربه را نيز ميخوردند و اين حيوانات را چنان نابود كردند كه ديگران بدان دست نمىيافتند و چون يكى از آنها مىمرد او را مىخوردند منتظر مرگ همديگر ميماندند و هر كه ميتوانست همدم خود را ميكشت و مىخورد ، با وجود اين آب خوردن نداشتند . از يك زن بصرى نقل ميكنند كه وى بر بالين زن محتضرى حضور داشت و خواهر آن زن نيز آنجا بود اطراف او را گرفته بودند و منتظر بودند بميرد و گوشتش را بخورند ، آن زن گويد به زحمت جان داده بود كه روى او ريختيم و گوشتش را پاره پاره كرديم و خورديم خواهرش نيز حاضر بود و لب رود آمده بود و گريه ميكرد و سر خواهرش را همراه داشت ، به او گفتند چرا گريه ميكنى ؟ گفت دور خواهرم جمع شدند و نگذاشتند درست بميرد و پاره پاره‌اش كردند به من نيز ستم كردند و از گوشت او جز اين سر چيزى به من ندادند ، شكايتش اين بود كه دربارهء خواهرش به او ستم كرده‌اند و نظير اين و بدتر از اين بسيار بود .\r\nدر سپاه وى كار بدانجا رسيده بود كه زنانى از فرزندان حسن و حسين و عباس و هاشميان و قرشيان و ساير عربان و كسان را ميفروختند . هر زنى به دو درهم\r\n\r\n","description":"","footnote":"","page_name":" 606 ","page_number":614},
  {"content":"\r\n\r\nو سه درهم فروخته ميشد و نسب او را ببانگ بلند ميگفتند كه اين دختر فلان و فلانى است . هر زنگى ده و بيست و سى تا از آنها داشت كه زنگان با آنها هم بستر مىشدند و چون كنيزان خدمت زنان زنگى ميكردند زنى از نسل حسن بن على بن ابى طالب كه پيش يكى از زنگان بود از على بن محمد يارى خواست و تقاضا كرد او را به زنگى ديگرى بدهد و از محنتى كه دچار آن است خلاص كند ، به دو گفت :\r\n« اين آقاى تست و بيشتر از ديگران به تو حق دارد . » كسان دربارهء شمار مردمى كه در اين سالها كشته بود گفتگو دارند كه بيشتر و كمتر گفته‌اند آنكه بيشتر پنداشته گويد : « در ضمن اين شهرها و ولايتها و دهكده‌ها كه گشود و مردم آن بكشت چندان كس از مردم نابود كرد كه بشمار نيايد و جز عالم الغيب كس نداند . » و آنكه كمتر پنداشته گويد : « پانصد هزار كس از مردم نابود گرديدند . » و هر دو گروه از روى حدس و گمان ميگويند كه ضبط و شمار آن نميشد كرد .\r\nقتل وى چنان كه همين پيش گفتيم بسال دويست و هفتاد و در خلافت معتمد بود .\r\nپس از آن بسال دويست و هفتاد و سوم موفق ، صاعد بن مخلد را بجنگ صفار فرستاد و سالارى سپاه داد و به بدرقهء او برون شد ، وقتى صاعد به ديار ايران رفت جبارى كرد و قدرت بسيار يافت . يك روز كه از مدائن ميرفته بود به وضعى رسوا حجامت كرد و اندك پوششى بر او بود و اين خبر را با رفتار جبارانهء او براى موفق نقل كردند . ابو محمد عبد الله بن حسين بن سعد قطربلى دبير در ضمن قصيدهء درازى كه فقط بنقل يك شعر آن اكتفا مىكنيم در اين باب گويد : « وقتى طغيان كرد و رسم عجم گرفت و با رسوائى و در پوششى اندك حجامت كرد روزگارش تيره شد . » موفق او را به واسط احضار كرد ، مدت وزارتش تا وقتى او و برادرش عبدون نصرانى را بگرفتند هفت سال بود . پس از حبس صاعد يكى از كنيزان وى كه جعفر نام داشت و صاعد دلباختهء او بود بمرد و چند روز بعد مادر موفق نيز درگذشت\r\n\r\n","description":"","footnote":"","page_name":" 607 ","page_number":615},
  {"content":"\r\n\r\nعبد الله بن حسين بن سعد در اين باب ضمن اشعارى گويد : « جعفر اول صف بود و گفت نابودى شما را خبر مىدهم ، مادر امير پاسخ داد كه من زودتر از همه آمدم و صاعد نيز به زودى خواهد آمد . » برده و سلاح و كالا و لوازم خاص صاعد را بجز آنچه برادرش عبدون داشت به حساب آوردند و مجموع قيمت آن سيصد هزار دينار بود و از املاك ديگرش يك ميليون و سيصد هزار درامد داشت . صاعد در حبس بمرد و اين بسال دويست و هفتاد و ششم بود .\r\nبسال دويست و هفتادم ابو سليمان داود بن على اصفهانى فقيه در بغداد بمرد و هم در اين سال ابو ايوب سليمان بن وهب درگذشت . وفات احمد بن طولون نيز بروز شنبه دهم ذى قعدهء سال دويست و هفتادم در شصت و پنج سالگى در مصر رخ داد . مدت حكومت احمد بن طولون هفده سال بود و از شكست صاحب الزنج تا بيمارى او ده ماه بود . وقتى احمد بن طولون از خويشتن نوميد شد براى پسرش ابو الجيش بعنوان جانشينى خويش بيعت گرفت و چون او بمرد ابو الجيش خمارويه پسر احمد ابن طولون بيعت خويش را تجديد كرد .\r\nموفق بسال دويست و هفتاد و يكم پسر خويش ابو العباس را بجنگ ابو الجيش خمارويه فرستاد و بروز سه شنبه چهارده روز مانده از شوال همانسال در طواحين از توابع فلسطين ميان آنها جنگ رخ داد و ابو الجيش شكست خورد و ابو العباس همهء اردوگاه او را به تصرف آورد . ابو الجيش با جمعى از سرداران خود بگريخت و تا فسطاط رفت و سعد اعسر ، غلام وى بجا ماند و با ابو العباس مقابل شد و او را شكست داد و اردوگاهش را غارت كرد و سرداران معتبر و بزرگان اصحاب او را بكشت و ابو العباس فرارى به عراق رفت ، ابو العباس كار وزارت خويش را به على ابن احمد مادرانى داد . اكنون يعنى بسال سيصد و سى و دوم ابو بكر محمد بن على ابن احمد مادرانى پيش اخشيد محمد بن طغج گرفتار است ، محمد و پسرش سابقا در مصر وزارت اخشيد داشتند بعدا اخشيد ابو الحسن على بن خلف بن طباب را وزارت\r\n\r\n","description":"","footnote":"","page_name":" 608 ","page_number":616},
  {"content":"\r\n\r\nداد و موقعى كه از دمشق به فسطاط رفت او را با برادرش ابراهيم بن خلف دستگير كرد و وزارت به محمد بن عبد الوهاب داد .\r\nبسال دويست و هفتادم ربيع بن سليمان مرادى مؤذن رفيق محمد بن ادريس شافعى كه راوى بيشتر كتابهاى وى بود به مصر درگذشت .\r\nابو عبد الله حسن بن مروان مصرى و ديگران از ربيع بن سليمان نقل كرده‌اند كه گفته بود شافعى از محمد بن كوفى مقدارى از كتابهاى او را عاريه خواسته و او نفرستاده بود شافعى شعرى بدين مضمون به دو نوشت : « به كسى كه ديده چون او نديده است و كمال او از همه بيشتر است بگو علم را از اهل علم منع نبايد كرد . » و محمد ابن حسن بيشتر كتابهائى را كه خواسته بود براى او فرستاد .\r\nمعتمد براى پسرش جعفر بيعت گرفت و او را المفوض الى الله ناميد . معتمد مردى عياش بود و بخوشى سرگرم بود و تدبير كارها بدست برادرش ابو احمد موفق افتاده بود كه معتمد را بداشت و حبس كرد و او نخستين خليفه بود كه محبوس و محصور شد . موفق او را در فم الصلح بداشت و كسان بر او گماشت . پيش از آن معتمد گريخته و به حديثهء موصل رفته بود . موفق صاعد را به سامره فرستاد و نامه به اسحاق بن كنداج نوشت تا معتمد را از حديثهء موصل باز گردانيد .\r\nبسال دويست و شصت و چهارم احمد بن طولون از مصر با سپاه فراوان بعنوان غزا بيرون شد و از مصر و فلسطين گروه بسيار داوطلب به دو پيوست پيش از آنكه به دمشق برسد ما جور ترك كه حاكم آنجا بود بمرد ، احمد وارد دمشق شد و همهء تركهء او را از خزاين و غيره تصرف كرد . از آنجا به حمص رفت و از حمص راه انطاكيه گرفت و طليعهء سپاه او به اسكندريه در ساحل بحر الروم رسيد و خود او در جبل الكلام به محل معروف به بغراس رسيد و داوطلبان و مجاهدان پيش از او تا در بند شام رسيده بودند ، آنگاه بىخبر بازگشت و در مقابل انطاكيه فرود آمد كه سيماى دراز با عدهء كافى از تركان و غيره در آنجا بود .\r\n\r\n","description":"","footnote":"","page_name":" 609 ","page_number":617},
  {"content":"\r\n\r\nسابقا در همين كتاب چگونگى بناى انطاكيه و قصهء حصار آن را و پادشاهى كه بانى آن بود با وصف حصار آن در كوه و دشت ياد كرده‌ايم پيش از آنكه احمد بن طولون بنزديك انطاكيه فرود آيد ما بين سيما و احمد مؤيد بديار قنسرين و عواصم جنگهاى بسيار شده بود و سيماى دراز مردم انطاكيه را از قتل و مصادرهء اموال زحمت بسيار داده بود . ابن طولون بر يكى از دروازه‌هاى شهر معروف به باب فارس مقابل بازار فرود آمده و سپاه وى شهر را محاصره كرده بود ، غلام وى لؤلؤ نيز بر يكى از دروازه‌ها بنام باب البحر فرود آمده . بعدها لؤلؤ از سلطان امان خواست و هنگامى كه موفق با صاحب الزنج بجنگ بود پيش او رفت و حكايت او را دربارهء قتل صاحب الزنج در كتابهاى سابق خويش آورده‌ايم كه ميان ياران لؤلؤ و ياران موفق مشاجره شد كه كدام يك قاتل صاحب الزنج بوده‌اند و نزديك بود آن روز رخنهء بزرگ شود و دربارهء سپاه موفق شعرى بدين مضمون گفتند : « هر چه ميخواهيد بگوييد كه فيروزى از لؤلؤست . » ابن طولون در آخر سال دويست و شصت و چهارم انطاكيه را در محاصره داشت و بسال دويست و شصت و پنجم بهمدستى كسانى از داخل شهر آنجا را گشود . با روى شهر بدقت مراقبت ميشد اما يكى از نگهبانان شهر از نزديكى كوه و باب فارس فرود آمده پيش ابن طولون آمد و به او كه بسبب استحكام با روى شهر از گشودن آن نوميد بود گشودن شهر را وعده داد .\r\nابن طولون گروهى از مردان خويش را همراه او فرستاد كه از همانجا كه او فرود آمده بود بالا رفتند او نيز سپاه خود را آماده كرد ؛ سيما در خانهء خود بود و هنوز صبح ندميده بود كه طولونيان بر باروى شهر تكبير ميگفتند و به طرف شهر سرازير شدند و سر و صدا برخاست و غوغا شد و سيما با گروهى از ياران خود بشتاب سوار شد و زنى از بالاى بامى سنگ آسيابى بر او افكند و او را بكشت و يكى از كسانى كه او را ميشناخت سرش را برگرفت و پيش ابن طولون آورد . وى از دروازهء فارس وارد شده و بر لب چشمه‌اى كه آنجا بود فرود آمده بود ، حسين بن\r\n\r\n","description":"","footnote":"","page_name":" 610 ","page_number":618},
  {"content":"\r\n\r\nعبد الرحمن قاضى معروف به ابن صابونى انطاكى حنفى نيز با وى بود . ياران ابن طولون ساعتى در انطاكيه تاخت و تاز كردند و بآزار مردم پرداختند ولى دو ساعت از روز بر آمده اين كار ممنوع شد و ابن طولون راه در بند شام را پيش گرفت و به مصيصه و اذنه رفت . مردم طرسوس حصارى شدند و يا زمان خادم نيز در شهر بود و ابن طولون براى گشودن آن تدبيرى نتوانست كرد و با آنكه نيت غزا داشت از آنجا بازگشت زيرا بطوريكه گفته‌اند و خدا بهتر داند خبر رسيد كه پسرش عباس ياغى شده و بيم آن بود كه وى را از دخول مصر مانع شود ، بدين جهت با شتاب رفت و وارد فسطاط شد و عباس از ترس پدر به برقهء مغرب گريخت و هر چه توانست از خزاين و اموال و سلاح همراه برد و ما همهء نامه‌ها را كه ميان احمد بن طولون و پسرش عباس بود در كتاب اخبار الزمان آورده‌ايم .\r\nيا زمان خادم كه آزاد شدهء فتح بن خاقان بود و با سپاه اسلام در سرزمين نصرانيت به غزا رفته بود زير قلعهء معروف به كوكب درگذشت و او را به طرسوس برده نزديك باب الجهاد به خاك سپردند . و اين در نيمهء رجب سال دويست و هفتاد و هشتم بود در اين غزا از اميران سلطان عجيفى معروف و ابن ابى عيسى امير طرسوس همراه وى بودند ، يا زمان در كار جهاد خشكى و دريا توانا بود و دريانوردانى همراه داشت كه كس نيرومندتر از آنها نديده بود ، با دشمن شدت عمل بسيار داشت و دشمن از او بيمناك بود و نصرانيان در قلعه‌هاى خويش از او متوحش بودند . بدر بندهاى شام و جزيره از پس عمرو بن عبيد الله بن مروان اقطع فرمانرواى ملطيه و على بن يحيى ارمنى سر حد دار شام ، هيچكس در كار جنگ روميان سرسخت‌تر از يا زمان خادم نبود .\r\nوفات عمرو بن عبيد الله اقطع و على بن يحيى ارمنى به يك سال بود و هر دو بسال دويست و چهل و هفتم در خلافت مستعين بشهادت رسيدند . عمرو بن عبيد آن سال به غزاى ملطيه رفته بود و با پادشاه روم كه پنجاه هزار سپاه داشت برخورد و دو گروه ثبات ورزيدند و عمرو بن عبيد و مسلمانانى كه همراه او بودند جز اندكى\r\n\r\n","description":"","footnote":"","page_name":" 611 ","page_number":619},
  {"content":"\r\n\r\nشهيد شدند . و اين بروز جمعه نيمهء رجب همانسال بود . على بن يحيى ارمنى از دربند شام بحكومت ارمنستان رفته بود بعد از آنجا نيز برداشته شد و به ميافارقين ديار بكر رفت و در ملكى كه آنجا داشت مقيم شد و چون آماده باش داده شد بسرعت حركت كرد كه سپاه روم حمله آورده بود . على بن يحيى نزديك چهار صد كس را بكشت و روميان نميدانستند كه او على بن يحيى ارمنى است .\r\nيكى از روميان كه مسلمان شده و اسلامش نكو شده بود به من گفت كه روميان تصوير ده تن از دليران و شجاعان مسلمان را كه بر ضد نصرانيت كوشش و تدبير كرده‌اند در يكى از كليساهاى خود نقش كرده‌اند ، يكى از آنها مردى است كه معاويه او را فرستاد كه بطريق را بحيله از قسطنطنيه اسير كرد و قصاص سيلى را از او گرفت و به قسطنطنيه باز گردانيد و نه تن ديگر عبد الله بطال و عمرو بن عبيد الله و على بن يحيى ارمنى و عريل بن به كار و احمد بن ابى قطيفه و قرنياس بيلقانى فرمانرواى شهر ابريق كه اكنون در تصرف روم است ( قرنياس بطريق بيلقانيان بود و بسال دويست و چهل و هفت درگذشت ) و حرس خارس خواهر قرنياس و يا زمان خادم را با سوارانش كشيده‌اند . و ابو القاسم بن عبد الباقى نيز هست . ما وصف مذهب بيلقانيان و عقايدشان را كه مذهبى ما بين نصرانيت و مجوس است و اكنون يعنى بسال سيصد و سى و دوم به روميان پيوسته‌اند در كتاب اخبار الزمان آورده و خبرشان را توضيح كرده‌ايم .\r\nاما خبر معاويه و قصهء مردى كه بطريق را از قسطنطنيه اسير كرد چنان بود كه مسلمانان در ايام معاويه غزا كردند و جمعى از آنها اسير شدند و آنها را بحضور شاه نگهداشتند ، يكى از اسيران مسلمان سخنى گفت و يكى از بطريقان كه پيش روى شاه ايستاده بود به دو نزديك شد و مشتى به روى او زد كه سخت دردش آمد ، وى يكى از قريش بود و فرياد وا اسلاماه بر آورد و گفت : « اى معاويه كجائى كه ما را رها كرده‌اى و در بندهاى ما را بىحفاظ گذاشته‌اى و دشمن را بر ديار و خون\r\n\r\n","description":"","footnote":"","page_name":" 612 ","page_number":620},
  {"content":"\r\n\r\nو عرض ما مسلط كرده‌اى . » خبر بمعاويه رسيد و سخت غمين شد و از خوردنى و نوشيدنى لذيذ باز ماند و با خويش خلوت كرد و كس را نپذيرفت و مطلب را با هيچ آفريده‌اى نگفت ، آنگاه تدبيرى كرد تا ميان مسلمانان و روميان ترتيب فديه انجام شد آن مرد نيز با فديه آزاد شد و چون به قلمرو اسلام آمد معاويه او را بخواست و نكوئى كرد و جايزه داد و گفت : « ما ترا وانگذاشتيم و خون عرضت را هدر نكرديم . » باز هم معاويه در انديشه بود و تدبير ميكرد آنگاه مردى از اهل صور را كه در سواحل دمشق بود و او را ميشناخت و مردى جنگ دريا ديده و سرسخت بود و زبان رومى ميدانست بخواست و با او خلوت كرد و منظور خويش را با او بگفت و از او تدبير و گره‌گشائى خواست ، توافق كردند كه پولى فراوان به آن مرد بدهد كه اقسام تحفه و چيزهاى ظريف و لوازم عطر و جواهر و چيزهاى ديگر بخرد ، كشتيى نيز براى او بساختند كه هيچ كشتيى از سرعت بپاى آن نميرسيد .\r\nآن مرد برفت تا به شهر قبرس رسيد و با رئيس آنجا مربوط شد و به دو گفت كه كنيزى براى شاه همراه دارد و ميخواهد براى تجارت به قسطنطنيه رود و چيزهائى باب شاه و خواص او دارد ، نامه بشاه نوشتند و قصهء اين مرد را خبر دادند ، شاه اجازه داد و اين شخص وارد خليج قسطنطنيه شد و برفت تا به قسطنطنيه رسيد . ما سابقا در همين كتاب ضمن سخن از درياها مساحت اين خليج و پيوستگى آن را بدرياى روم و درياى نيطس ياد كرده‌ايم . وقتى به قسطنطنيه رسيد هديه‌ها بشاه و همهء بطريقان داد و به آنها داد و ستد كرد اما به بطريقى كه مشت به صورت قرشى زده بود ، چيزى نداد ، در صورتى كه منظور او همان بطريقى بود كه مشت به صورت قرشى زده بود ، مرد صورى كه مطابق نقشهء معاويه عمل ميكرد از قسطنطنيه بشام بازگشت و بطريقان و شاه گفتند چيزهائى براى آنها بخرد . وقتى به شام رسيد نهانى پيش معاويه رفت و آنچه را گذشته بود با وى بگفت ، آنگاه همهء چيزهائى را كه از او خواسته بودند با چيزهائى كه ميدانست مورد رغبت آنها است خريدند و به او دادند ! معاويه گفت :\r\n\r\n","description":"","footnote":"","page_name":" 613 ","page_number":621},
  {"content":"\r\n\r\n« وقتى اين سفر به روى اين بطريق از تو گله خواهد كرد كه چرا به او بىاعتنائى كرده‌اى و چيزى به او نداده‌اى از او عذر بخواه و هديه بده و او را محرم خويش كن ، و وقتى به شام باز ميگردى از او بپرس كه چه ميخواهد ، زيرا در اين سفر منزلت تو بالا ميرود و اهميت تو افزون مىشود ، وقتى همهء دستور مرا انجام دادى و دانستى كه بطريق چه چيزهائى به تو سفارش ميدهد مطابق آن تدبير خواهم كرد . » وقتى مرد صورى به قسطنطنيه بازگشت و چيزهائى را كه از او خواسته بودند با چيزهاى بيشتر همراه داشت منزلت او بالا رفت و اهميت بيشتر يافت و پيش شاه و بطريقان و اطرافيان احترام يافت . يكى از روزها كه پيش شاه ميرفت بطريق در خانهء شاه او را گرفت و گفت : « من چه خطائى كرده‌ام و چه شده كه پيش ديگران ميروى و منظور آنها را انجام ميدهى و با من سرگرانى ؟ » مرد صورى گفت : « بيشتر اينها كه گفتى خودشان با من دوستى آغاز كرده‌اند كه من مردى غريبم و نهانى از اسيران و جاسوسان مسلمان به اين ديار و دربار شاه آمده‌ام كه مبادا كار مرا به مسلمانان خبر بدهند و نابود شوم اكنون كه ترا متوجه خويش مىبينم چه بهتر از آنكه سر و كار من با تو باشد و كار من پيش شاه و غير شاه به وسيلهء تو انجام گيرد ، هر چه ميخواهى و هر كارى كه در ديار مسلمانان دارى با من بگوى . » و هديهء مناسبى از شيشهء تراشيده و عطر و جواهر و چيزهاى ظريف و پارچه به بطريق داد و بدينسان پيوسته از روم پيش معاويه و از پيش معاويه به روم رفت و آمد داشت و شاه و آن بطريق و بطريقان ديگر احتياجات خويش را از او ميخواستند و معاويه راه حيله‌اى نميديد تا دو سال گذشت ، در يكى از سفرها وقتى مرد صورى مىخواست به ديار اسلام بازگردد بطريق به دو گفت : « مىخواهم كارى براى من انجام دهى و بر من منت نهى و يك فرش سوسنگرد با تشك‌ها و متكاهاى آن برنگهاى قرمز و كبود و رنگهاى ديگر با فلان مشخصات براى من بخرى ، قيمت آن هر چه مىخواهد باشد . » صورى نيز پذيرفت . رسم صورى اين بود كه وقتى به قسطنطنيه ميرفت كشتى وى\r\n\r\n","description":"","footnote":"","page_name":" 614 ","page_number":622},
  {"content":"\r\n\r\nنزديك محل آن بطريق توقف ميكرد ، بطريق در چند ميلى قسطنطنيه مشرف به خليج ملكى داشت كه در آنجا قصرى و گردشگاهى بود و بطريق بيشتر اوقات خويش را در آن گردشگاه بسر ميبرد ، ملك مجاور دهانهء خليج و نزديك بحر الروم و قسطنطنيه بود ، صورى نهانى پيش معاويه رفت و قصه را با او بگفت ، معاويه فرشى با تشكها و متكاها و نشيمنگاه آماده كرد و صورى با همهء چيزهائى كه از او خواسته بودند كه از ديار مسلمانان بياورد بازگشت . معاويه ترتيب حيله را با او گفته بود كه چگونه انجام دهد ، مرد صورى در اين مدت از لحاظ آشنائى و معاشرت چون يكى از روميان شده بود و روميان مردمى طماع و حريصند ، وقتى از دريا به خليج قسطنطنيه رفت و باد موافق بود و نزديك ملك بطريق رسيد از زور قداران و كشتيبانان سراغ بطريق را گرفت و گفتند كه او در ملك خويش است زيرا چنان كه از پيش در همين كتاب گفته‌ايم طول خليج ما بين دو درياى رومى و مانطس نزديك سيصد و پنجاه ميل است و دو طرف خليج ملك و آبادى است و كشتيها و زورقها با اقسام كالا و آذوقه به قسطنطنيه آمد و رفت دارد و از بس كه در خليج كشتى فزون است بشمار نمىآيد ، وقتى مرد صورى بدانست كه بطريق در ملك خويش است فرش را بگسترد و تشكها و متكاها در عرصهء كشتى جا داد و ملوانان زير عرصه پارو بدست ايستاده بودند اما پارو نميزدند و كس نمىدانست كه آنها در دل كشتى جاى دارند و جز آنها كه در كشتى نمودار بودند ديگران ديده نمىشدند باد موافق بود و كشتى در خليج چون تيرى كه از دل كمان رها شده باشد با شتاب ميرفت و كسى كه بر ساحل ايستاده بود نمىتوانست آن را درست ببيند وقتى مقابل قصر بطريق رسيد وى با حرم خود در منظر قصر بود و شراب او را گرفته بود و بسيار خرسند و طربناك بود ، وقتى بطريق كشتى صورى را بديد از طرب نغمه سرودن گرفت و داخل كشتى زيبائى و رونق فرش را بديد كه گوئى باغى پر گل بود و نتوانست در جاى خود بماند و پيش از آنكه مرد صورى از كشتى پيش او رود و فرود آيد وارد كشتى شد ، وقتى قدم\r\n\r\n","description":"","footnote":"","page_name":" 615 ","page_number":623},
  {"content":"\r\n\r\nبكشتى نهاد و وارد عرصه شد مرد صورى پاشنهء پا را بالاى سر كسانى كه زير عرصه بودند به زمين كوفت و اين علامتى بود كه ميان خود و مردانى كه در دل كشتى جاى داشتند نهاده بود . هنوز پاشنه را نكوفته بود كه كشتى به زور پاروها پران شد و در دل خليج سوى دريا روان شد سر و صدا برخاست اما كار چنان سريع انجام شده بود كه كس قصه را ندانست هنوز شب نيامده بود كه از خليج برون شده به دريا رسيد و كتهاى بطريق را بست ، باد موافق و زيد و بختش يارى كرد و پاروها او را از خليج بدر برد ، روز هفتم بكنارهء شام رسيد و خشكى را بديد و آن مرد را همراه برد و روز سيزدهم با خرسندى در مجلس معاويه بودند كه او از انجام تدبير خويش شادمان بود و از فيروزى و نيكبختى خويش اطمينان يافته بود . آنگاه معاويه گفت : « مرد قرشى را بياريد . » وى را بياوردند و خواص مردم نيز حضور يافتند و جابجا نشستند و مجلس مالامال شد ، معاويه به مرد قرشى گفت : « برخيز و از اين بطريق كه در حضور پادشاه روم مشت به صورت تو زده انتقام بگير كه ما ترا وانگذاشته و خون و عرضت را هدر نكرده‌ايم . » مرد قرشى برخاست و نزديك بطريق شد ، معاويه گفت :\r\n« دقت كن از آنچه بر تو رفته است تجاوز نكنى و همان قدر كه با تو كرده است تلافى كن و تجاوز نكن و آنچه را خدا از مماثلهء قصاص لازم شمرده رعايت كن . » قرشى چند مشت به صورت او زد مشتى نيز به گلويش زد آنگاه روى دست و پاى معاويه افتاد و بوسيدن گرفت و گفت : « هر كه ترا رياست داد بيهوده نداد و هر كه اميد در تو بست نوميد نشد تو شاهى هستى كه تجاوز نبينى و قرق خود را حفظ كنى و رعيت خود را مصون دارى . » و دعا و وصف او بسيار گفت . معاويه نيز با بطريق نكوئى كرد و خلعت داد و فرش را با او فرستاد و چيزهاى ديگر با هديه‌هائى براى پادشاه بر آن افزود و گفت پيش پادشاه خود برگرد و بگو پادشاه عرب را ديدم كه بر فرش تو حد جارى مىكند و در پايتخت تو قصاص رعيت خود را ميگيرد . » و به مرد صورى گفت : « با او تا خليج برو و او را با همراهانش پياده كن . » زيرا تنى\r\n\r\n","description":"","footnote":"","page_name":" 616 ","page_number":624},
  {"content":"\r\n\r\nچند از غلامان و خواص بطريق با او بكشتى آمده و چون او اسير شده بودند كه آنها را محترمانه بصور برده بودند همه را در كشتى سوار كردند و باد موافق وزيد و روز يازدهم بديار روم پيوسته بودند و نزديك دهانهء خليج شدند و ديدند كه آنجا را به زنجيرها بسته و نگهبانان گماشته‌اند . مرد صورى بطريق را با همراهانش پياده كرد و بازگشت . همانوقت بطريق را با هديه و كالا كه همراه داشت پيش شاه بردند و روميان از آمدنش شادى كردند و آزادى او را از اسارت مباركباد گفتند ، ملك نيز معاويه را بسبب رفتارى كه با بطريق كرده بود و هديه‌ها كه فرستاده بود عوض داد و بدوران او اسيران مسلمان را تحقير نمىكردند . شاه گفت : « اين مدبرترين و مكارترين ملوك عرب است بدين جهت عربان او را پيشوا كرده و كار خود را به دو سپرده‌اند به خدا اگر بخواهد مرا نيز بگيرد حيله‌اش كارگر مىشود . » در قسمت گذشتهء اين كتاب خبر معاويه را آورده‌ايم و تفصيل آن را با خبر زنان و مردانى كه از ولايتها بر او وارد شدند در كتابهاى سابق خويش گفته‌ايم و در همين كتاب نيز شمه‌اى از اخبار او را ياد كرده‌ايم . ملوك و بطريقان روم از سلف و خلف تاكنون يعنى بسال سيصد و سى و دو با ملوك بنى اميه و خليفگان بنى عباس جنگها و لشگركشيها و اخبار نكو دارند ، همچنين مردم در بندهاى شام و جزيره كه تفصيل آن را در كتابهاى سابق خود آورده‌ايم و در همين كتاب نيز شمه‌اى از اخبار و مدت عمر و روزگار و مختصرى از سرگذشت آنها را با سرگذشت ملوك ديگر ياد كرده‌ايم .\r\nمسعودى گويد معتمد بطرب راغب بود و به ميخوارگى و اقسام خوشى دلبسته بود .\r\nعبيد الله بن خرداد به نقل مىكند كه روزى پيش او رفته بود و عده‌اى از نديمان خردمند و دانشمند وى حضور داشتند به دو گفت به من بگو اول كس كه عود ساخت كى بود ؟ » ابن خرداد به گفت : « اى امير مؤمنان در اين باب سخن بسيار است ، اول كسى كه عود ساخت لمك بن متوشلخ بن محويل بن عاد بن خنوخ بن قاين بن آدم بود و قصه چنان بود كه وى پسرى داشت كه او را بسيار دوست ميداشت و او بمرد و جثهء وى را بدرختى آويخت\r\n\r\n","description":"","footnote":"","page_name":" 617 ","page_number":625},
  {"content":"\r\n\r\nو اعضايش جدا شد تا فقط ران و ساق و كف انگشتان پا بماند و او چوبى برگرفت و آن را نازك كرد و بچسبانيد بالاى عود را چون ران كرد و گردن آن را چون ساق و سر آن را چون كف پا و چوبهاى كوك را چون انگشتان و سيم‌ها را چون عروق كرد آنگاه عود را بزد و بر پسر خود گريه كرد و عود بسخن آمد . حمدونى گويد : « سخنگوئى كه خاطر ندارد گوئى رانى است كه به كف پا پيوسته‌اند اما در سخن چون زبان قلم خاطر كسان را نمودار مىكند . » « آنگاه تومل بن لمك طبل و دف بساخت و ضلال دختر لمك اقسام ساز بساخت پس از آن قوم لوط سه تار ساختند كه بچه‌ها و جوانكان را با آن جلب كنند آنگاه چوپانان و كردان يك قسم ساز دهنى ساختند كه با آن سوت ميزدند و وقتى گوسفندان ايشان پراكنده ميشد سوت ميزدند و گوسفندان جمع ميشدند ، آنگاه ايرانيان تار را در مقابل عود و دياتى را در مقابل سه‌تار و سريانى را در مقابل طبل و سنج را در مقابل صنج ساختند . موسيقى ايرانيان به وسيلهء عود و سنج بود كه خاص آنها بود و نغمه‌ها و آهنگها و پرده‌ها و دستگاههاى شاهانى داشتند كه هفت دستگاه بود : اول سكاف بود كه بيشتر از همه به كار ميرفت و پرده‌هاى آن از همه روشنتر بود ، پس از آن امر سه كه محاسن نغمه را بيشتر از همه فراهم داشت و زير و بم آن بيشتر بود ، آنگاه ماداروسنان كه از همه سنگين‌تر بود و سايكاد كه بسيار دلپذير بود و سيسم كه اقتباس شده بود و حويعران كه خاص يك نغمه بود . موسيقى مردم خراسان و ماوراى خراسان به وسيلهء زنگ نواخته ميشد كه هفت بار داشت و نغمهء آن چون سنج بود ، موسيقى مردم رى و طبرستان و ديلم به سه‌تار نواخته ميشد ايرانيان سه‌تار را بر بسيارى سازهاى ديگر مقدم ميداشتند ، موسيقى نبطيان و جرمقيان به وسيلهء غيروارات نواخته ميشد كه نغمهء آن چون سه تار بود . قندروس رومى گويد پرده‌ها را به پيروى اخلاط چهار كرده‌اند زير را در مقابل صفرا و دوم را در مقابل خون و سوم را در مقابل بلغم و بم را در مقابل سودا نهاده‌اند .\r\n\r\n","description":"","footnote":"","page_name":" 618 ","page_number":626},
  {"content":"\r\n\r\nساز روميان ارغل است كه شانزده سيم دارد و صدائى رسا دارد و به وسيلهء يونانيان ساخته شده است و سلبان كه بيست و چهار سيم دارد و معنى آن هزار صوت است و لورا كه همان رباب است و از چوب ساخته مىشود و پنج سيم دارد گيتار نيز هست كه دوازده سيم دارد و صلنج نيز هست كه از پوست گاو ميسازند ، اينها سازهاى گونه‌گون است . ارغن نيز دارند كه لوله‌هائى از پوست و آهن دارد كه در آن ميدمند . ساز هندوان كنكله است كه يك سيم دارد و بر كاسه‌اى ميكشند و بجاى عود و سنج به كار ميرود .\r\nگفت : « حدا در عرب پيش از موسيقى بود ، مضر بن نزار بن معد در يكى از سفرها از شتر بيفتاد و دستش بشكست و پيوسته ميگفت يا يداه و يا يداه ( يعنى آى دستم آى دستم ) و از همه كس خوش‌صداتر بود شتران بصداى او منظم شدند و راه رفتنشان آسانتر شد عربان حدا را به وزن رجز گرفتند و سخن او را آغاز حدا كردند كه حدا خوان چنين آغاز مىكند : « يا هاديا يا هاديا و يا يداه يا يداه » با اين ترتيب حدا نخستين مرحلهء سماع و آهنگ عرب بود آنگاه موسيقى از حدا بوجود آمد و زنان عرب بآهنگ آن بر مردگان خود نوحه كردند ، هيچكس از اقوام پس از ايرانيان و روميان بيشتر از عربان بساز و طرب دلبستگى نداشتند آواز آنها سه دستگاه بود :\r\nركبانى ، سناد ثقيل و هزج خفيف .\r\n« موسيقى اول بار در عرب به دوران عاد بوسيلهء دو كنيز آوازه خوان معاوية ابن بكر عملقى كه آنها را جرادتان ميگفتند باب شد ، عربان زن آواز خوان را كرينه و عود را مزهر مىگفتند . موسيقى مردم يمن به وسيلهء ساز بود و آهنگ آن يكى و دستگاه آن دو تا بود حنفى و حميرى كه حنفى بهتر بود . قرشيان موسيقى ساده‌اى داشتند تا نضر بن حارث بن كلدة بن علقمة بن عبد مناف ابن عبد الدار بن قصى از عراق باز آمد وى در حيره بحضور خسرو رفته بود و زدن عود و آواز را از او آموخته بود و چون به مكه آمد به مردم آنجا آموخت و زنان آوازه خوان پيدا شد .\r\n\r\n","description":"","footnote":"","page_name":" 619 ","page_number":627},
  {"content":"\r\n\r\n« موسيقى ذهن ، را لطيف و اخلاق را ملايم و جان را شاد و قلب را دلير و بخيل را بخشنده مىكند و با نبيذ غم توان فرسا را مىبرد و نشاط مىآورد و غم ميزدايد ، موسيقى بتنهايى نيز چنين مىكند فضيلت موسيقى بر سخن چون فضيلت سخن بر گنگى يا شفا بر مرض است ، شاعر گويد : « وقتى غمت بگيرد جز شراب و نغمهء ساز را بر آن مگمار . » آفرين بر خردمندى كه موسيقى را ابداع كرد و فيلسوفى كه آن را پديد آورد چه رازى را نمودار كرده و چه نهانى را آشكار كرده و چه هنرى به وجود آورده است و سوى چه فضيلتى راهبر شده است ، حقا يگانهء دهر خود بوده است . » رسم ملوك بود كه بآهنگ موسيقى ميخفتند كه طرب در جانشان روان شود .\r\nملوك عجم جز بآهنگ موسيقى ميخفتند كه طرب درجانشان روان شود .\r\nملوك عجم جز بآهنگ مطرب يا افسانه‌اى شيرين نمىخفتند . زن عرب كودك خود را به وقت گريستن خواب نميكند كه بيم دارد غم در تن او رخنه كند و در جانش بدود بلكه با او بازى مىكند و او را ميخنداند تا به حال مسرت بخواب رود و تنش رشد كند و رنگش و خونش صاف شود و عقلش روشن شود . كودك از موسيقى لذت ميبرد و گريه‌اش را بخنده مبدل مىكند . يحيى بن خالد بن برمك ميگفت و موسيقى آنست كه تو را بطرب آرد و برقصاند و بگرياند و متأثر كند و جز آن هر چه باشد رنج و بلاست . » معتمد گفت : « نكو گفتى و وصفى مفصل آوردى و امروز بازار موسيقى به پا كردى و عيد ساز گرفتى سخن تو چون لباس مزين است كه در آن سرخ و زرد و سبز و رنگهاى ديگر فراهم است ، صفت نغمه‌گر ماهر چيست ؟ » ابن خرداد به گفت : « اى امير مؤمنان نغمه‌گر ماهر كسى است كه بنفس خود مسلط باشد و با ظرافت از دستگاهى بدستگاهى رود و نغمه‌هاى گوناگون آرد . » معتمد گفت : « طرب بر چند گونه است ؟ » گفت : « اى امير مؤمنان سه گونه است : طرب محرك كه نشاط آورد و جان را بشوراند و خصال خوب را برانگيزد ، و طربى غم‌انگيز كه از ياد ايام جوانى و شوق وطن و رثاى احباب خيزد ، و طربى كه مايهء صفاى جان\r\n\r\n","description":"","footnote":"","page_name":" 620 ","page_number":628},
  {"content":"\r\n\r\nو لطافت ذوق است خاصه اگر از آهنگ خوب و هنر تمام آيد هر كه نشناسد و نفهمد مسرور نشود بلكه چون سنگ سخت و جماد و بيجان از آن غافل ماند ، اى امير مؤمنان همهء فيلسوفان قديم و بيشتر خردوران يونان گفته‌اند هر كه شامه‌اش معيوب باشد بوى عطر را ناخوش دارد و هر كه ذوقش خشن باشد از سماع موسيقى بيزار باشد و از آن دورى كند و عيب گويد و مذمت كند . » معتمد گفت : « ترتيب دستگاه و انواع آهنگها و آوازها چگونه است ؟ » گفت :\r\n« اى امير مؤمنان متقدمان در اين باب گفته‌اند كه دستگاه نسبت بموسيقى چون عروض نسبت بشعر است ، دستگاه‌ها را توضيح كرده نشانه‌ها نهاده و عنوانها داده‌اند كه چهار جور است ثقيل اول و خفيف اول و ثقيل دوم و خفيف دوم رمل اول و خفيف رمل ، و هزج اول و خفيف هزج . دستگاه همان وزن و آهنگ است گويند از دستگاه برون شود يعنى از وزن و آهنگ بدر رفت ، و برون شدن از دستگاه يا به وسيلهء كندى است يا به وسيلهء شتاب ، ثقيل اول از زخمه‌هاى سه بسه بوجود ميآيد : دو زخمه سنگين كند و يك زخمه سبك ، ثقيل دوم دو زخمهء پياپى است و يك زخمهء كند و دو زخمه بهم پيوسته ، خفيف رمل زخمه‌هاى دو به دو و بهم پيوسته است كه ما بين هر جفت زخمهء درنگى باشد ، هزج زخمه‌هاى تك تك مساوى و كوتاه است ، خفيف هزج زخمه‌هاى تك تك مساوى و يك نواخت و سبكتر از هزج است ، هشت آهنگ هست : ثقيل اول و دوم و خفيف اول و دوم و خفيف و ثقيل اول را فاحشه خانه‌اى نامند زيرا ابراهيم ابن ميمون موصلى اين دو آهنگ را در فاحشه خانه‌ها بسيار ميخواند و رمل و خفيف رمل و از هر يك از اين آهنگها با تغيير محل انگشتان آهنگهايى پديد ميآيد كه عنوان خاص دارد چون معصور و مخبول و محثوث و مخدوع و ادراج . » « به نظر بيشتر اقوام و اكثر حكيمان عود از يونان است و اهل هندسه آن را از روى طبايع انسان ساخته‌اند و اگر تارهاى آن به اندازه و متناسب باشد با طبع هم آهنگ شود و طرب انگيزد و طرب آنست كه جان به حالت طبيعى باز گردد .\r\n\r\n","description":"","footnote":"","page_name":" 621 ","page_number":629},
  {"content":"\r\n\r\nهر تارى مثل تار مجاور است بعلاوهء يك ثلث ، اى امير مؤمنان اين مختصرى دربارهء آهنگ و حدود آنست . » معتمد آن روز شادى كرد و ابن خردادبه را با همهء نديمان خود كه حضور داشتند خلعت داد و روز تفريح و خوشى بود .\r\nصبحگاه روز بعد معتمد حاضران روز پيش را بخواست و چون در مجلس جا بجا نشستند بيكى از نديمان خويش گفت : « رقص و انواع آن را با صفت مطلوب رقاص براى من وصف كن و اوصاف رقاص را بگو . » طرف سؤال گفت : « اى امير مؤمنان مردم اقاليم و شهرها از خراسان و غيره در كار رقص گونه‌گونند ، همهء آهنگهاى رقص هشت گونه است : خفيف و هزج و رمل و خفيف رمل و خفيف ثقيل دوم و ثقيل دوم و خفيف ثقيل اول و ثقيل اول . و رقاص ميبايد خواصى در طبع و خواصى در تن و خواصى در عمل خود داشته باشد ، خواص طبع وى سبك روحى و سليقهء آهنگ و علاقه برقص است ، خواص تن وى بلندى اعضا و حسن شمايل و نرمش و باريكى كمر و نرمى قدم و انگشتان است و خواص عمل وى كثرت رقص و تكميل اجزاى آن و تنگ چرخيدن و ثبات قدم در حال چرخ و هم - آهنگى پاى چپ و راست است . و پاى نهادن را دو حالت است يكى آن كه هم آهنگ ساز باشد و ديگرى آنكه از آن كندتر شود و رقاص ماهر بايد به آهنگ ساز قدم بردارد و با كندى قدم بگذارد .\r\nمسعودى گويد معتمد مجلس‌ها و مذاكره‌ها در فنون ادب دارد كه بجا ماند است و قسمتى از آن در ستايش و ديگر فضايل نديم است و مذمت تنها نبيد خوردن و آنچه به نثر يا شعر در اين باب گفته‌اند و آنچه دربارهء اخلاق نديم و اوصاف لازم وى از عفت و قابل اعتماد بودن آورده‌اند و ترغيب بمصاحبت و تعداد جامها كه توان نوشيد و چگونگى سماع و اقسام آن و اصول موسيقى عرب و اقوام ديگر و اخبار نغمه گران معروف قديم و جديد و ترتيب مجالس و محل و مرتبهء تابع و متبوع\r\n\r\n","description":"","footnote":"","page_name":" 622 ","page_number":630},
  {"content":"\r\n\r\nكه شاعر دربارهء آن گويد : « درود بر درود گويان كه وقتى جامشان ندهند گويند بيار ! صبحگاه مست و سرخوشند و شبانگاه از پا افتاده اما نمرده‌اند ، ميان اين دو مرحله عيشى هست كه عيش خليفه بپاى آن نميرسد . » و ما همهء اينها را در كتاب اخبار الزمان آورده‌ايم با مطالبى كه كس نگفته است چون اقسام شراب و به كار بردن انواع تنقلات كه در نقلدان و طبقها گذارند و بچينند و توضيح مراتب آن و شمه‌اى از آداب طبخ كه مردم عادى بدانستن و اديبان بشناخت آن محتاجند ، از غذاهاى تازه و مقدار چاشنى و گفتگوهاى سفره و نشستن دست بحضور رئيس و برخاستن از مجلس و گردانيدن جام و آنچه در اين باره از ملوك سلف و ديگران آورده‌اند و آنچه دربارهء كمتر و بيشتر نوشيدن شراب گفته‌اند و چيزها كه در اين باب هست و تقاضا كردن و عطا خواستن از بزرگان هنگام ميخوارگى و سر و وضع نديم و آنچه شايستهء اوست و وظايف رئيس نسبت بنديم و تفاوتها كه ميان رئيس و نديم و تابع و متبوع هست و آنچه كسان دربارهء تسميهء نديم گفته‌اند و آداب شطرنج و فرق شطرنج و نرد و اخبار و دلايل و احاديثى كه در اين باب آمده و آنچه عربان در بارهء نام شراب گفته‌اند و تحريم شراب و اختلافى كه دربارهء الحاق نبيذها به حكم شراب هست و وصف اقسام ظرف شراب و آنها كه در جاهليت شراب ميخوردند و آنها كه نميخوردند و وصف مستى و آنچه در اين باب گفته‌اند و علت مست شدن كه آيا فعل خدا يا عمل خلق است و ديگر مطالب كه مربوط به اين باب و اين معانى است همه در اخبار الزمان هست و مختصرى اينجا ياد ميكنيم تا نمونهء چيزهايى باشد كه در كتابهاى سابق خويش آورده‌ايم .\r\nابو العباس معتضد محبوس بود وقتى پدر او موفق بديار جبل ميرفت او را در خانهء اسماعيل بن بلبل وزير نهاد و اسماعيل با او سخت ميگرفت . وقتى موفق از آذربايجان باز آمد بيمار و عليل بود و در اطاقكى چوبين كه خز و حرير در آن نهاده بودند جا داشت و زير اطاقك حلقه‌ها بود كه روغن در آن نهاده بودند و مردان اطاقك را\r\n\r\n","description":"","footnote":"","page_name":" 623 ","page_number":631},
  {"content":"\r\n\r\nبه نوبت بر دوش مىبردند . وصول وى به بغداد روز پنجشنبه دوم صفر سال دويست و هفتاد و هشتم بود ، چند روز در مدينة السلام ببود و بيماريش سخت شد و خبر مرگش شيوع يافت . اسماعيل بن بلبل از شفاى او نوميد شده بود . كس پيش كفهمن و بقولى پيش بكتمر كه در مدائن كمتر از يك منزلى مدينة السلام به معتضد گماشته بود فرستاد كه معتضد و مفوض پسرش را به بغداد بيارد ، معتضد همان روز به بغداد رسيد و اسماعيل كه از شفاى موفق خبر يافته بود معتضد و موفق را در زورقى نهاده بخانهء پسر خود برد . يانس خادم و مونس خادم و صافى حرمى و ديگر خادمان و غلامان موفق ، ابو العباس را از محبس درآورده پيش موفق بردند و اسماعيل بن بلبل را نيز با معتضد و مفوض حاضر كردند ، كار آشفتگى سرداران و غلامان بالا گرفت و عامهء خدمه دست به غارت زدند و خانهء اسماعيل بن بلبل را غارت كردند و خانهء هيچ بزرگ يا دبير معروفى نماند كه غارت نشد پلها را گشودند و در زندانها را باز كردند و هيچ بندى نماند كه آزاد نشد و كارى عجيب و موحش بود . ابو العباس و اسماعيل بن بلبل خلعت گرفتند و هر كدام به منزل خود رفتند ، اما اسماعيل در خانهء خود چيزى نيافت كه روى آن بنشيند و شاه بن ميكال چيزى فرستاد كه روى آن بنشيند و خوردنى و نوشيدنى او را نيز به عهده گرفت . اسماعيل در كار بيت المال تصرف ناروا داشت و در مخارج و جايزه و خلعت‌ها اسراف كرده بود عربان را مقررى و عطاهاى فراوان داده بود و بنى شيبان و ربيعه را نواخته بود و مدعى بود كه از قوم بنى شيبان است ضمنا خراج يك سال نامعلوم را مطالبه ميكرد و رعيت وجود او را خوش نداشت و نفرين بسيار ميكرد ، موفق سه روز پس از آن واقعه بزيست و شب پنجشنبه سه روز مانده از صفر سال دويست و هفتاد و هشتم بمرد . هنگام مرگ چهل و هفت سال داشت و مادرش يك كنيز رومى بنام استخر بود ، اسم موفق طلحه بود و شاعر دربارهء او گويد :\r\n« وقتى در سايهء ملك قرار گرفت و همهء كارها خواه ناخواه به دست او افتاد\r\n\r\n","description":"","footnote":"","page_name":" 624 ","page_number":632},
  {"content":"\r\n\r\nمرگش در رسيد و تقدير با مردم چنين مىكند . » وقتى موفق بمرد معتضد به جاى پدر به تدبير امور پرداخت و جعفر مفوض را از ولايت‌عهد خلع كرد و اسماعيل بن بلبل از پس فتنهء بسيار كه در مدينة السلام رخ داد در وزارت بماند آنگاه براى ابو عبد الله بن ابى الساج و خادم وى وصيف حادثه‌اى مهم رخ داد پس از آن اسماعيل بن بلبل را بند نهادند و ابو العباس كس فرستاد و عبد الله بن سليمان بن وهب را احضار كرد و خلعت داد و كار دبيرى او را باز داد و اين به روز سه شنبه سه روز مانده از صفر سال دويست و هفتاد و هشتم بود . اسماعيل بن بلبل را شكنجه‌هاى گوناگون كردند ، در گردن او غلى نهاده بودند كه انارى آهنين بدان آويخته بود و غل و انار يكصد و بيست رطل وزن داشت ، جبهء پشمى به دو پوشانيدند كه در روغن پاچه فرو برده و سر مرده‌اى بدان آويخته بودند و همچنان شكنجه ديد تا در جمادى الاول سال دويست و هفتاد و هشتم بمرد و با غل و بند به خاك رفت .\r\nمعتضد بگفت تا همهء ظرفها را كه در خزانهء وى بود . سكه زدند و بر سپاهيان تقسيم كردند .\r\nمسعودى گويد معتمد به روز دوشنبه يازده روز مانده از رجب سال دويست و هفتاد و نهم بچاشت و صبوحى نشست ، وقتى عصر شد و غذا آوردند به موشكيره كه مراقبت او را به عهده داشت گفت : « پس كله و گردنها چه شد . » زيرا از شب پيش گفته بود كه كلهء بره براى او بياوردند كه گردن نيز بدان پيوسته باشد ، كله‌ها را بياوردند يكى از نديمانش بنام قف پرخور با او سر سفره بود و يكى ديگر بنام خلف دلقك نيز با او بود . نخستين كس كه دست سوى كله‌ها برد پرخور بود كه گوش كله‌اى را بكند و در نان پيچيد و در چاشنى فرو برد و به دهان نهاد و خوردن آغاز كرد ، دلقك پشت گوش و چشمها را مىكند ، آنها بخوردند و معتمد نيز بخورد و روز را به سر بردند . پرخور كه لقمهء اول را خورده بود هنگام شب سرد شد و دلقك پيش از صبحگاه بمرد و معتمد صبحگاه مرد و به آنها پيوست . آنگاه اسماعيل بن حماد قاضى\r\n\r\n","description":"","footnote":"","page_name":" 625 ","page_number":633},
  {"content":"\r\n\r\nپيش معتضد رفت كه سياه پوشيده بود و به عنوان خلافت بر او سلام كرد و او نخستين كسى بود كه به اين عنوان به او سلام ميكرد پس از آن شاهدانى بياوردند كه ابو عوف و حسن بن سالم و ديگر اشخاص عادل از آن جمله بودند و معتمد را بديدند .\r\nپدر غلام معتضد نيز همراه آنها بود و ميگفت : « علتى يا اثرى مىبينيد ؟ بمرگ ناگهانى مرده است و نبيذ خوراكى او را كشته است . » نيك نگريستند اثرى در وى نبود غسلش دادند و كفن كردند و در تابوتى كه براى او آماده شده بود نهادند و به سامره بردند و آنجا خاك كردند .\r\nگويند و خدا بهتر داند سبب وفات وى آن بود كه يك نوع زهر در نوشيدنى آنها ريخته بودند و آن زهرى بنام بيش است كه از هند و جبال ترك و تبت آرند و گاه باشد كه از سنبل الطيب گيرند و سه گونه است و خاصيت‌هاى شگفت‌انگيز دارد .\r\nمعتمد و حوادث ايام وى و جنگها كه در خراسان با صفار داشت و حادثهء فرزندان ابو دلف در ديار جبل و قصهء عربان طولونى و بليه و اسارت احمد بن عيسى شيخ كه به ديار بكر رخ داد و حوادثى كه در يمن بود اخبار نكو دارد كه شرح آن را با حوادث هر سال در كتاب اخبار الزمان و اوسط آورده‌ايم و در اين كتاب حاجت به تكرار آن نيست . 142\r\n\r\n","description":"","footnote":"","page_name":" 626 ","page_number":634},
  {"content":"\r\n\r\n143\r\n\r\nذكر خلافت المعتضد بالله\r\nبيعت ابو العباس معتضد احمد بن طلحه در همانروز كه معتمد ، عموى او درگذشت يعنى به روز سه شنبه دوازده روز از رجب مانده در سال دويست و هفتاد و نهم انجام شد . مادرش يك كنيز رومى بنام ضرار بود ، وفات وى بروز يكشنبه هفت روز مانده از ربيع الاخر سال دويست و هشتاد و هفتم بود . مدت خلافتش نه سال و نه ماه و در روز بود ، مرگش در مدينة السلام و بسن چهل و هفت سالگى بود ، گويندگان هنگامى كه بخلافت رسيد سى و يك سال داشت و بسال دويست و هشتاد و هفتم چنان كه گفتيم درگذشت و چهل سال و چند ماه داشت كه مورخان در كتابهاى خود ايام آنها را مختلف آورده‌اند .\r\n\r\nذكر شمه‌اى از اخبار و سرگذشت معتضد و مختصرى از حوادث ايام او\r\nوقتى خلافت به معتضد رسيد فتنه‌ها آرام شد و شهرها بصلاح آمد و جنگها برخاست و قيمت‌ها ارزان شد و آشفتگى آرام گرفت و همهء مخالفان با وى به صلح\r\n\r\n","description":"","footnote":"","page_name":" 627 ","page_number":635},
  {"content":"\r\n\r\nآمدند . وى فيروزمند بود و همهء كارها بر او راست آمد و شرق و غرب گشوده شد و بيشتر مخالفانش تسليم شدند و به هارون شارى دست يافت . كاردار مملكت و عهده‌دار امور خلافت پدر غلام وى بود كه همهء كار ولايات و سپاه و همهء سرداران بدست وى بود . معتضد در بيت المالها نه ميليون دينار و چهل ميليون درم نقره و دوازده هزار چهار پا از استر و خر و شتر بجا گذاشت مع ذلك بخيل و ممسك بود و بچيزهايى چشم ميدوخت كه عوام بدان توجه ندارند .\r\nعبد الله بن حمدون كه نديم و محرم و همدم خلوت معتضد بود نقل مىكند كه وى گفته بود از اطرافيان و جيره‌خواران از هر نان يك اوقيه بكاهند و از نان خود او آغاز كنند زيرا كنيزان هر كدام تعدادى نان داشتند ، اين يكى سه تا و آن يكى چهار تا يا بيشتر داشت . ابن حمدون گويد در آغاز كار وى از اين تعجب كردم آنگاه قصه را بدانستم كه در هر ماه از اين راه پول قابل ملاحظه‌اى بدست ميآمد و به خزانه داران خود گفته بود بهترين جامه‌هاى شوشترى و دبيقى را انتخاب كنند كه براى خود جامه كند . وى كم رحم و جسور و خونخوار بود و علاقه داشت كسانى را كه ميكشت اعضاى آنها را ببرد . وقتى بيكى از سرداران يا يكى از غلامان خاص خشم ميگرفت ميگفت تا گودالى بكنند و سر او را در آنجا نهند و خاك بريزند ، نيم پائين تنه‌اش از خاك بيرون ميماند و خاك بر او مىريختند و همچنان ميماند تا جانش از دبرش در آيد . از جمله شكنجه‌هاى وى اين بود كه يكى را ميگرفتند و كت مىبستند و ببند ميكردند و گوش و بينى و دهان او را پر از پنبه ميكردند و دم به دبرش مينهادند تا باد كند و تنش بزرگ شود آنگاه دبر را نيز با پنبه مسدود ميكردند و رگهاى بالاى ابروى او را كه چون رگهاى شتر بزرگ شده بود ميزدند و جانش از آنجا برون ميشد . بسا ميشد يكى را برهنه و بند نهاده بالاى قصر ميداشتند و چندان تير بر او ميزدند كه بميرد . وى سردابه‌ها داشت كه اقسام شكنجه در آن بود و نجاح حرمى را بر آن گماشت كه عهده‌دار شكنجهء مردم بود . فقط بزن و ساختمان علاقه داشت ، براى\r\n\r\n","description":"","footnote":"","page_name":" 628 ","page_number":636},
  {"content":"\r\n\r\nقصر خود كه به نام ثريا معروف شد چهار صد هزار دينار خرج كرد . طول قصر ثريا چهار فرسخ بود ، عبيد الله بن سليمان را در وزارت خود باقى گذاشت و چون بمرد وزارت به قاسم بن عبيد الله داد . معتضد در همين سال دويست و هفتاد و نهم روز فطر كه دوشنبه بود به مسجدى كه نزديك خانهء خود ساخته بود رفت و با مردم نماز كرد و در ركعت اول شش تكبير و در ركعت آخر يك تكبير گفت آنگاه بمنبر رفت و سخن نيارست گفت و خطبه نخواند . شاعر در اين باب شعرى بدين مضمون گفت : « امام از گفتن فرو ماند و براى مردم دربارهء حلال و حرام خطبه نخواند اين از حيا بود و از كند ذهنى و واماندگى نبود . » در همين سال حسن بن عبد الله معروف به ابن جصاص از طرف خمارويه پسر احمد از مصر بيامد و هديه‌هاى بسيار و اموال فراوان همراه داشت و بروز دوشنبه سوم شوال بحضور معتضد رسيد كه او را با هفت كس از همراهانش خلعت داد . ابن جصاص در صدد بود دختر خمارويه را به زنى على مكتفى بدهد ، معتضد گفت : « او ميخواهد بوسيلهء ما اعتبار اندوزد ، من اعتبار او را بيشتر ميكنم و خودم او را ميگيرم . » و دختر را بگرفت . ابن جصاص عهده‌دار آوردن دختر و آوردن جهاز او شد ، گويند آنقدر جواهر با وى آورد كه نظير آن پيش هيچ خليفه‌اى فراهم نشده بود و ابن جصاص قسمتى از آن را پيش خود نگهداشت و به قطر الندى دختر خمارويه گفت آنچه نگهداشته تا به وقت حاجت پيش او امانت است . قطر الندى بمرد و جواهر پيش او بماند و مايهء ثروت وى از همين جا بود ، پس از آن بروزگار مقتدر ، ابن جصاص محنتها داشت كه او را بگرفتند و به اين جهت و جهات ديگر مال فراوان از او گرفتند . معتضد كه به شهر بلد بود صداق قطر الندى را براى ابو الجيش فرستاد ، صداق يك ميليون درم و جز اين از كالا و عطر و تحفه‌هاى چين و هند و عراق بود و يك كيسه جواهر گرانبها كه مرواريد و ياقوت و جواهر ديگر در آن بود با يك حمايل و تاج و يك نيم تاج و بقولى يك كلاه و گرزن خاص ابو الجيش فرستاده بود .\r\n\r\n","description":"","footnote":"","page_name":" 629 ","page_number":637},
  {"content":"\r\n\r\nفرستادگان در رجب سال دويست و هفتادم به مصر رسيدند و معتضد پس از فرستادن صداق از شهر بلد و موصل از راه آب به مدينة السلام فرود آمد .\r\nابو سعيد احمد بن حسين منقذ حكايت مىكند كه روزى پيش حسن بن جصاص رفتم جعبه‌اى كه داخل آن را با حرير پوشانيده بودند جلو روى او بود و جواهراتى در آن بود كه به شكل تسبيح پكانيده بودند و چيزى سخت نكو بود بخاطرم آمد كه شمار تسبيح‌ها از بيست فزون است ، به دو گفتم : « خدا مرا قربانت كند هر تسبيح چند دانه است ؟ » گفت : « صد دانه و وزن همهء دانه‌ها يكيست و كم و زياد ندارد و وزن همهء تسبيح‌ها همانند است . » شمشهاى طلا نيز پيش او بود كه آن را مانند هيزم با قپان وزن ميكردند ، وقتى از پيش او برون آمدم ابو العيناء به من برخورد و گفت :\r\n« اى ابو سعيد اين مرد را چگونه ديدى ؟ » و من آنچه را ديده بودم با او بگفتم و او سر به آسمان برداشت و گفت خدا را اگر من و او را در ثروت برابر نكرده‌اى لااقل در گورى برابر كن . » و بنا كرد بگريد ، گفتم : « اى ابو عبيد الله چرا اينطور شدى ؟ » گفت : « از رفتار من تعجب مكن به خدا اگر آنچه را من ديده‌ام ديده بودى بدتر از اين ميشدى . » سپس گفت : « خدا را بر اين حال شكر . » و گفت : « اى ابو سعيد ، جز اكنون هيچوقت خدا را بخاطر گورى ستايش نكرده بودم . » من از يكى كه از كار ابن جصاص مطلع بود پرسيدم : « انتهاى اين تسبيحها چه بود ؟ » گفت : « ياقوتى سرخ كه شايد قيمت آن بيشتر از خود تسبيح بود . » وفات ابو العيناء در جمادى الاول سال دويست و هشتاد و دوم در بصره رخ داد .\r\nكنيهء وى ابو عبيد الله بود ، در همين سال با زورقى كه هشتاد كس در آن بود از مدينة - السلام به بصره ميرفت ، زورق غرق شد و از سرنشينان آن هيچكس نجات نيافت جز ابو العيناء كه كور بود و بكنار زورق چسبيده و زنده برونش آوردند و ديگران همه تلف شدند . وقتى جان بدر برد و به بصره رسيد بمرد . ابو العيناء بحاضر جوابى و زبان آورى چنان بود كه هيچيك از همگنانش بپاى او نميرسيد . وى با ابو على بصير\r\n\r\n","description":"","footnote":"","page_name":" 630 ","page_number":638},
  {"content":"\r\n\r\nو ديگران اخبار نكو و اشعار جالب دارد كه در كتابهاى سابق خويش آورده‌ايم .\r\nروزى ابو العيناء در مجلس يكى از وزيران حضور داشت و از كرم وجود برمكيان سخن رفت ، وزير به ابو العيناء كه از بخشش و كرم ايشان سخن بسيار گفته بود گفت : « وصف ايشان بسيار گفتى اما اين همه از ساخته‌هاى وراقان است . » ابو العيناء گفت : « اى وزير چرا وراقان دربارهء بخشش و كرم تو دروغ نميگويند . » وزير ساكت ماند و مردم از جسارت ابو العيناء تعجب كردند .\r\nروزى ابو العيناء براى ديدار صاعد بن مخلد اجازه خواست ؛ حاجب به دو گفت : « وزير مشغول است منتظر بمان ، و چون انتظار او طول كشيد بحاجب گفت :\r\nوزير چه مىكند ؟ » گفت : « نماز مىكند . » گفت : « راست ميگوئى هر چيز تازه‌اى مايهء لذت است . » و اين تعريض بود كه وزير نو مسلمان بود .\r\nو نيز روزى ابو العيناء در قصر معروف جعفرى پيش متوكل رفت ، و اين بسال دويست و چهل و ششم بود ، متوكل به دو گفت : « اين خانهء ما چطور است ؟ » گفت : « مردم در دنيا خانه ساخته‌اند و تو دنيا را در خانهء خود ساخته‌اى . » وى اين سخن را بپسنديد و گفت با نبيد چطورى ؟ » گفت : « به كم آن صبر نتوانم كرد و بسيار آن مرا رسوا خواهد كرد . » گفت : « از اينها بگذر و بيا نديم ما شو . » گفت : « من نابينايم و نابينا اشارهء تند كند و اندازه نداند و چيزها از او ديده شود كه خود نبيند ، همهء كسان كه بمجلس تو مىنشينند ترا خدمت كنند اما من محتاجم كه خدمتم كنند بعلاوه ممكن است بديدهء رضا در من بنگرى اما دلت خشمگين باشد يا بديدهء خشم بنگرى و دلت راضى باشد و من كه امتياز اين دو حال نتوانم فهميد نابود خواهم شد و عافيت را بهتر دوست دارم از آنكه خويشتن را بمعرض بليه در آرم . » گفت : « شنيده‌ام بد زبانى . » گفت : « اى امير مؤمنان خداى تعالى مدح و ذم هر دو گروه فرموده : « نكو بنده‌اى بود كه توبه گو بود » و هم او جل ذكره فرموده « عيبجو و پادو سخن‌چينى است . » اگر بد زبان چون عقرب نباشد كه بيگانه و خودى را\r\n\r\n","description":"","footnote":"","page_name":" 631 ","page_number":639},
  {"content":"\r\n\r\nبگزد ضررى ندارد . شاعر گويد : « اگر من نيكى را صريح نگويم و فرومايهء پست نابكار را ناسزا نگويم پس براى چه بدى و خوبى را شناخته‌ام و خدا گوش و دهان را براى چه به من داده است ؟ » گفت : « از كجائى ؟ » گفت : « از بصره . » گفت : « دربارهء آن چه گوئى ؟ » گفت : « آبش شور است و گرمايش عذاب است و هنگامى خوش است كه جهنم خوش باشد . » در آن وقت عبيد الله بن يحيى بن خاقان وزير متوكل بالاى سر او ايستاده بود ، گفت : « دربارهء عبيد الله بن يحيى چه گوئى ؟ » گفت : « نكو بنده‌اى است كه همه كارش اطاعت خدا و خدمت تو است . » در اين وقت ميمون بن ابراهيم صاحب ديوان بريد وارد شد گفت : « در بارهء ميمون چه گوئى ؟ » گفت : « دستى دزد و . . .\r\nاست كه نصف خزانه را دزديد ، هر اقدامى مىكند از روى دقت مىكند ، نيكيش از روى تكلف است و بديش از روى طبع . » متوكل بخنديد و صله داد و او را باز فرستاد .\r\nبسال دويست و هشتاد و سوم از جانب عمرو بن ليث صفار هديه‌ها رسيد كه از جمله يكصد اسب مهارى خراسان بود با جمازه‌هاى بسيار و صندوق‌هاى فراوان و چهار ميليون درم نقد بتى روئين نيز همراه آن بود كه به شكل زنى ساخته بودند و چهار دست داشت و دو حمايل نقرهء مرصع بجواهر سرخ و سپيد بر آن آويخته بود و در مقابل اين مجسمه بتان كوچك بود كه دست و صورت داشت و زيور و جواهر بر آن بود . اين مجسمه بر گاوى بود كه باندازهء طبيعى ساخته شده بود و جمازه‌ها آن را ميكشيد ، اين همه را به خانهء معتضد بردند آنگاه مجسمه را به محل شرطه در ناحيهء شرقى فرستاد و سه روز براى تماشاى مردم آنجا بود سپس آن را بخانهء معتضد باز بردند و اين بروز پنجشنبه چهارم ماه ربيع الاخر همانسال بود و مردم اين مجسمه را شغل ناميدند كه در آن روزها از كارهاى خود وامانده بديدن آن مشغول بودند .\r\nعمرو ليث اين بت را از شهرهاى هندوستان كه گشوده بود و از كوهستانهاى مجاور بست و معبر و ديار دوار كه اكنون يعنى بسال سيصد و سى و دو در بند است\r\n\r\n","description":"","footnote":"","page_name":" 632 ","page_number":640},
  {"content":"\r\n\r\nگرفته بود كه اقوام مختلف شهرى و بدوى آنجا هست . شهريان مردم كابل و باميان هستند كه بديار زابلستان و رخج پيوسته است و سابقا در همين كتاب ضمن سخن از اقوام سلف و ملوك قديم گفته‌ايم كه زابلستان قلمرو فيروز بن كبك پادشاه زابل است عيسى بن على بن ماهان در ايام رشيد به تعقيب خوارج به سند و كوهستان آنجا و قندهار و رخج و زابلستان رفته و كشتار كرده و فيروزيهاى بىسابقه بدست آورده بود .\r\nاعماى شاعر كه بنام ابن عذافر قمى معروف است در اين باب گويد : « گوئى عيسى ذو القرنين است كه به مغرب و مشرق رسيده است كابل و زابلستان و اطراف آن را تا رخج در نور ديده است . » و ما خبر قلعه‌هاى فيروز پسر كبك پادشاه زابلستان را كه مطلعان و جهانگردان در همهء جهان استوارتر و بلندتر و عجيب‌تر از آن قلعه نديده‌اند در كتابهاى سابق خود آورده و نيز عجايب آن ديار را تا طبسين و خراسان كه به سيستان پيوسته است با عجايب مشرق و مغرب از آباد و باير و اقوام مختلف كه در قسمتهاى آباد هست ياد كرده‌ايم .\r\nمردم بصره در كشتيهاى سپيد كه مطابق معمول آنها با پيه و آهك‌اندود شده بود پيش معتصم آمدند و جمعى از خطيبان و متكلمان و سران و بزرگان و عالمان ايشان نيز همراه بودند كه ابو خليفه فضل بن حباب جمحى از آن جمله بود ، ابو خليفه وابستهء آل جمح قريش بود و بعدها عهده‌دار قضا شد . مردم بصره از بليات روزگار و خشكسالى و جور حكام شكايت پيش معتضد آورده بودند و در كشتيهاى خود كه بر دجله بود سر و صداى بسيار كردند . معتصم پشت پرده بنشست و گفت : « بيايند . » و قاسم ابن عبيد الله وزير را بگفت تا با ديگر دبيران ديوانها طورى بنشينند كه معتضد گفتگوى آنها را بتواند بشنود و به اقتضاى مقررات ديوانها به شكايت آنها رسيدگى كنند ، آنگاه بصريان را اجازهء ورود دادند و ابو خليفه از پيش و بقيه از پى او بيامدند . همگى رداهاى كبود بتن و سرپوش بسر داشتند و سر و وضعشان مرتب و\r\n\r\n","description":"","footnote":"","page_name":" 633 ","page_number":641},
  {"content":"\r\n\r\nپاكيزه بود ، معتضد وضع آنها را پسنديد ، كسى كه از طرف آنها سخن آغاز كرد ابو خليفه بود كه گفت : « آبادى ويران و كار دگرگون شده ، حيوانات گرسنه مانده و ستارهء سعد نهان شده ، مصيبت‌ها و محنتها بما هجوم آورده ، تاريكى بر ما چيره شده و املاك باير شده و قلعه‌ها پستى گرفته ، بما عنايتى كن تا ايام بكام تو شود و مردم اطاعت آرند و گر نه ما مردم بصره تباه خواهيم شد . » عبارات مسجع آورد و سخن بسيار گفت . وزير گفت : « اى پير گمان دارم ادب آموز باشى . » گفت : « اى وزير ادب آموزان ترا اينجا نشانيده‌اند . » وزير به دو گفت : « زكات پنج شتر چيست ؟ » ابو خليفه گفت : « از دانا پرسيدى ، زكات پنج شتر يك گوسفند و ده شتر دو گوسفند است . » آنگاه بشرح زكات شتر پرداخت و احكام آن را بگفت و موارد اختلاف را بر شمرد آنگاه از گاو و گوسفند آغاز كرد و با زبان فصيح و عبارت خوب مختصر و واضع سخن آورد . معتضد كه گفتار او را پسنديده و بسيار خنديده بود خادمى را پيش وزير فرستاد و گفت : « هر چه مىخواهند براى آنها بنويس و تقاضايشان را انجام بده و مگذار كه ناراضى بروند ، اين شيطانى است كه از دريا بر آمده و ميبايد واردان ملوك كسانى چون او باشند . » ابو خليفه در كار اعراب كلمات تكلف نداشت و از كثرت تمرينى كه از آغاز جوانى كرده بود جزو طبع وى شده بود ، در كار روايت حديث نيز دستى داشت .\r\nوى را اخبار و نوادر نكو هست كه ضبط كرده‌اند از جمله اينكه يكى از عمال خراج بصره از كار بر كنار شده بود ، ابو خليفه نيز از قضا بر كنار شده بود ، عامل به ابو خليفه نوشت كه مبرمان نحوى رفيق ابو العباس مبرد امروز با من است و بيكى از باغها ميرويم ، ابو خليفه و يارانش در حالى كه سر و وضع خود را تغيير داده بودند پيش آنها رفتند و لطيفه گويان در زورقى نشستند و برفتند تا بساحل يكى از شهرهاى بصره رسيدند و به غذا نشستند آن روزها وقت خرماچينى بود و باغها پر از عملگان و زراعت پيشگان بود ، وقتى غذا خوردند يكى از آنها ابو خليفه را\r\n\r\n","description":"","footnote":"","page_name":" 634 ","page_number":642},
  {"content":"\r\n\r\nبنام صدا زد و كنيهء او را نگفت ، مبادا كارگران نخلستانها او را بشناسند . صدا زد و گفت « خدايت زنده بدارد در بارهء اين گفتار خدا عز و جل كه گويد :  « يا ايها الذين آمنوا قوا انفسكم و اهليكم نارا »  اين واو كلمهء « قوا » چه محلى از اعراب دارد ؟ گفت محل آن رفع است و كلمهء « قوا » امر به جمع مردان است . گفت : « در مقام امر بيك يا دو تن مرد چه ميگوئى ؟ » گفت : « بيك مرد ميگويند : ق و به دو مرد ميگويند قيا و به جمع ميگويند قوا » گفت : « بيك زن و دو زن و جمع زنان چه ميگوئى » ابو - خليفه گفت : « بيك زن ميگويند قى و به دو زن قيا و به جمع قين » گفت : « تند بگو بيك مرد و دو مرد و جمع مردان و بيك زن و دو زن و جمع زنان چه ميگويند ابو خليفه تند گفت « ق قيا قوا قى قيا قين » جمعى از كارگران نزديك آنها بودند و چون اين را بشنيدند حيرت كردند و گفتند : « اى زنديقان ، شما قرآن را به زبان خروسان ميخوانيد . » و به طرف آنها دويدند و سيلىشان زدند و ابو خليفه و همراهان وى به زحمت بسيار از دست آنها رهائى يافتند و ما نوادر و اخبار ابو خليفه و سخنانى را كه وقتى استرش او را انداخته بود با استر گفته بود و سخنانى را كه وقتى دزد بخانه‌اش رفت به زبان آورده بود با مطالب ديگر در كتاب اوسط آورده‌ايم . وفات ابو خليفه بسال سيصد و پنج در بصره رخ داد .\r\nدر ربيع الاول سال دويست و هشتاد و ششم معتضد به آمد رفت ، و اين از پس وفات احمد بن عيسى بن شيخ عبد الرزاق بود و پسر وى احمد بن عيسى بن عبد الرزاق در آمد حصارى شد و معتضد سپاه خود را در اطراف شهر پراكند و آنجا را محاصره كرد . علقمة بن عبد الرزاق بنقل از رواحة بن عيسى بن عبد الملك از شعبة بن شهاب يشكرى نقل مىكند كه گفته بود : معتضد مرا پيش محمد بن احمد بن عيسى بن شيخ فرستاد كه به او اتمام حجت كنم ! وقتى پيش او رفتم و خبر به ام - الشريف رسيد مرا بخواست و گفت : « اى ابن شهاب امير مؤمنان را چگونه ديدى ؟ » گفتم : « پادشاهى خرسند و حاكمى عادل كه امر بمعروف مىكند و به كار خير ميكوشد\r\n\r\n","description":"","footnote":"","page_name":" 635 ","page_number":643},
  {"content":"\r\n\r\nو بر اهل باطل تسلط دارد و مطيع حق است و در كار خدا از ملامت كس باك ندارد . » گفت : « به خدا او شايسته و مستحق چنين سخنان است و چرا نباشد كه خليفه سايهء خداست كه دين خود را به وسيلهء او عزت داده و سنت و شريعت خويش را به وجود او زنده كرده و استوارى بخشيده است » .\r\nآنگاه به من گفت : « رفيق ما را چگونه مىبينى ؟ » مقصودش برادرزاده‌اش محمد ابن احمد بود ، گفتم : « جوانى نورس و مغرور است كه بىخردان بر او چيره شده‌اند و به رأى آنها كار مىكند و به سخنشان گوش ميدهد كه سخنان فريبنده ميگويند و به ندامتش ميكشانند . » گفت : « آيا ميتوانى نامه‌اى براى او ببرى شايد گرهى را كه بىخردان بسته‌اند بگشاييم . » گفتم : « بله و او نامه‌اى اديبانه نوشت و اندرزهاى خوب داد و نصيحتهاى مخلصانه كرد و در آخر آن اشعارى بدين مضمون نوشت : « نصيحت مادرى را كه دلش از غم تو دردمند است بشنو و سخن درست بگو ، در بارهء گفتار من بينديش كه اگر بينديشى سخن مرا معقول خواهى يافت به كسانى كه دلشان كينه دار است گوش مده كه اينان چون گوسفند در خانهء خويش آرميده‌اند و چون خطر برخيزد شير ميشوند . بليه را علاج كن و اين كار اگر طبيب دست سوى تو دراز كند ميسر است ، رضايت خليفه را جلب كن و مال خويش و فرزند از او دريغ مدار اين برادر يشكرى را طورى بفرست كه از بدى جلوگيرى شود و مايهء شماتت كس نشود . » گويد : « نامه را بگرفتم و پيش محمد بن احمد بردم و چون در آن نگريست نامه را سوى من انداخت و گفت : « اى برادر يشكرى تدبير دولتها را به رأى زنان نميكنند و كار ملك را به عقل ايشان راه نمىبرند ، پيش رفيق خود برگرد . » و من پيش امير مؤمنان باز گشتم و قصه را چنان كه شده بود با او بگفتم ، گفت : « نامهء ام شريف كو ؟ » نامه را نشان دادم وقتى از نظر او گذرانيدند از شعر و عقل او تعجب كرد و گفت : « اميدوارم شفاعت او را در بارهء بسيارى از اين قوم بپذيرم . » وقتى آمد گشوده شد و محمد بن احمد از پس جنگ سخت امان يافت و تسليم شد امير مؤمنان\r\n\r\n","description":"","footnote":"","page_name":" 636 ","page_number":644},
  {"content":"\r\n\r\nمرا احضار كرد و گفت : « اى شعلة بن شهاب آيا از ام شريف خبرى داريد ؟ » گفتم : « اى امير مؤمنان نه به خدا . » گفت : « با اين خادم برو كه او را جزو زنان اسير خواهى ديد . » گويد : « برفتم و چون مرا بديد چهره بگشود و شعرى بدين مضمون خواند :\r\n« حوادث زمان نقاب ما را برداشت و دليران ما را از پس عزت زبون كرد ، من نصيحت كردم اما نپذيرفتند و چه دفعاتى كه از اطاعت محروم بوده‌ام ، تقدير ميخواست كه ما را تقسيم كنند و بفروشند اى كاش ميدانستم آيا روزى پراكندگى ما به اجتماع مبدل مىشود ؟ » گويد پس از آن بگريست و دست بدست زد و به من گفت : « اى ابن شهاب به خدا اين وضع را پيش بينى ميكردم انا لله و انا اليه راجعون . » گويد به دو گفتم : « امير مؤمنان مرا پيش تو فرستاده و اين از حسن نظرى است كه به تو دارد . » گفت : « ميتوانى اين نامهء مرا براى او ببرى ؟ » گفتم « بله » و او اشعارى بدين مضمون براى معتضد نوشت :\r\n« به خليفه و امام مرتضى و پسر خليفگان كه از قريش ابطح بوده‌اند بگو خدا ولايت و مردم ولايت را از آن پس كه تباه شده و مدتها اصلاح نديده بود به وجود تو بصلاح آورد بناى عزتى كه اگر تو نبودى استوار ميماند به وسيلهء تو متزلزل شد . خدا چنان كرد كه تو دوست دارى و تو نيز چنان كن كه او دوست دارد و ببخش و در گذر . » گويد : نامه را گرفتم و پيش امير مؤمنان بردم ، وقتى اشعار را از نظر او گذرانيدند آن را بپسنديد و بگفت تا چند صندوق لباس و مبلغى پول براى او بفرستند و براى برادرزاده‌اش محمد بن احمد نيز مانند آن بفرستند و شفاعت او را در بارهء بسيارى از كسانش كه گناه بزرگ داشتند و مستحق عقوبت بودند پذيرفت .\r\nمعتضد به احمد بن عبد العزيز بن ابى دلف نوشت كه با رافع بن ليث بجنگد و اين بسال دويست و هفتاد و نهم بود ، احمد بن عبد العزيز سوى رافع رفت و هفت روز مانده از ذى قعدهء همانسال در رى روبرو شدند و چند روز در ميانه جنگ\r\n\r\n","description":"","footnote":"","page_name":" 637 ","page_number":645},
  {"content":"\r\n\r\nبود كه به ضرر رافع بن ليث بود و او بگريخت و ياران ابو دلف اسبان سپاه وى را بگرفتند و اردوگاهشان را به تصرف آوردند و ششم ذى حجهء همانسال اين خبر به بغداد رسيد .\r\nبسال دويست و هشتادم محمد بن حسن بن سهل برادرزادهء فضل بن سهل ذو الرياستين را كه ملقب به شميله بود با عبيد الله بن مهتدى در بغداد دستگير كردند ، اين محمد بن حسن بن سهل تأليفاتى در بارهء سپيد جامگان داشت و نيز كتابى در بارهء على بن محمد صاحب الزنج كه در همين كتاب از او سخن داشته‌ايم تأليف كرده بود و كسانى از سپاهيان علوى كه امان يافته بودند بر ضد او گواهى دادند و صورتى از نام كسانى كه از آنها براى يكى از خاندان ابو طالب بيعت گرفته بود بدست آمد كه تصميم داشتند روز معينى در بغداد قيام كنند و معتضد را بكشند . آنها را پيش معتضد بردند و كسانى كه همراه محمد بن حسن بودند اقرار نكردند و گفتند : « ما مرد طالبى را كه از ما براى او بيعت گرفته‌اند ، نميشناسيم و او را نديده‌ايم و اين شخص يعنى محمد بن حسن ميان ما و او واسطه بود . » معتضد بگفت تا آنها را بكشتند و شميله را به اميد اينكه شخص طالبى را نشان بدهد زنده نگهداشت و عبيد الله بن مهتدى را كه از بىگناهى او مطلع بود رها كرد . آنگاه معتضد بهر وسيله از محمد بن حسن خواست كه شخص طالبى را كه براى او از كسان بيعت گرفته بود به او نشان بدهد اما او نپذيرفت و ميان او و معتضد گفتگوى بسيار شد از جمله به معتضد گفت : « به خدا اگر مرا به آتش كباب كنى بيش از آنچه از من شنيده‌اى نخواهم گفت و بر ضد كسى كه مردم را به اطاعت او خوانده و به امامتش اقرار كرده‌ام گواهى نخواهم داد ، هر چه ميخواهى بكن . » معتضد به او گفت ترا همانطور كه گفتى شكنجه ميكنم . گويند او را به ميلهء درازى كشيدند كه از دبرش داخل و از دهانش برون شد و در حضور معتضد دو سر ميله را بلند كرده او را روى آتش بزرگى گرفتند و او همچنان معتضد را ناسزا گفت و دشنام داد تا بمرد . معروفتر اينست كه او را ميان سه نيزه گذاشتند و اطراف آن را ببستند\r\n\r\n","description":"","footnote":"","page_name":" 638 ","page_number":646},
  {"content":"\r\n\r\nو محكم كردند و همچنان زنده روى آتش گرفتند و بگردانيدند تا چنان كه مرغ را كباب ميكنند كباب شد و پوستش بتركيد آنگاه او را ببردند و ميان دو پل در ناحيهء غربى بغداد بياويختند .\r\nدر همين سال معتضد به تعقيب اعراب بنى شيبان كه گردنكش شده و تباهى بسيار كرده بودند برون شد و در ناحيهء مجاور جزيره و زاب در محل معروف به وادى الذئاب آنها را سركوب كرد و بكشت و اسير گرفت و اسيران را به موصل آورد و نيز در همين سال ابو عبيد الله بن ابى الساج مراغهء آذربايجان را بگشود و عبد الله بن حسين را بگرفت و اموالش را مصادره كرد و پس از آن او را بكشت . وفات احمد بن عبد العزيز بن ابى دلف نيز در همين سال بود و نيز در همين سال احمد بن ثور عمان را بگشود . وى از بحرين به آن ناحيه هجوم برد و شراة اباضيه را كه نزديك دويست هزار كس بودند سركوب كرد . پيشواى ايشان صلت بن مالك بود و بديار به روى در سرزمين عمان اقامت داشت . جنگ بنفع احمد و به ضرر شراة بود و بسيار كس از ايشان بكشت و بسيارى از سرهايشان را به بغداد برد كه سر پل آويختند و هم در اين سال معتضد از جزيره به بغداد باز آمد و هم در اين سال عمرو بن ليث وارد نيشابور شد و هم در اين سال دختر محمد بن ابى الساج را بخانهء بدر غلام معتضد بردند و ما خبر ابن ابى الساج را كه دختر خويش را در حضور معتضد بزنى به بدر داد با قصهء عزيمت وى از در بند خراسان سوى آذربايجان در كتاب اوسط آورده‌ايم .\r\nدر همين سال اسماعيل بن احمد كه پس از وفات برادرش نصر بن احمد امارت خراسان يافته بود سوى ديار ترك شتافت و شهرى را كه در آن ناحيه عنوان دار الملك داشت بگرفت و خاتون ، همسر شاه را اسير كرد و پانزده هزار كس از تركان را اسير گرفت و ده هزار كس بكشت . گويند اين شاه طنكش نام داشت و اين عنوان همهء كسانى است كه پادشاهى آن ديار را داشته باشند . به نظر من وى از دو قوم معروف خدلج بوده است . سابقا در همين كتاب و هم در كتابهاى سابقمان شمه‌اى از اخبار\r\n\r\n","description":"","footnote":"","page_name":" 639 ","page_number":647},
  {"content":"\r\n\r\nترك و اقوام و اقامتگاههايشان گفته‌ايم . بسال دويست و هشتاد و يكم و صيف خادم ابن ابى الساج در ديار جبل با عمرو بن عبد العزيز جنگ كرد و قصهء آن چنان بود كه در كتابهاى سابق خود آورده‌ايم . در اين سال معتضد بسبب حوادثى كه رخ داده بود و قضيهء محمد بن زيد علوى حسينى فرمانرواى طبرستان از آن جمله بود ، بديار جبل رفت و پسر خود على مكتفى را بحكومت رى گماشت و در آنجا اقامت داد و قزوين و زنجان و ابهر و قم و همدان را نيز به او واگذاشت ، حكومت اصفهان و كرخ ابو دلف را نيز به عمرو بن عبد العزيز داد پس از آن معتضد به بغداد باز آمد و هم در اين سال قلمرو على مكتفى آرام شد و با گروه بسيار پيش معتضد رفت و هم در اين سال طغج بن شبيب پدر اخشيد كه اكنون يعنى سال سيصد و سى و دو فرمانرواى مصر است با سپاه بسيار از دمشق حركت كرد و بعنوان غزا وارد طرسوس شد و در مجاورت برغوث و در بند راهب ملوريه را بگشود .\r\nدر همين سال معتضد حمدان بن حمدون را كه در قلعهء صواره نزديك عين الزعفران متحصن شده بود محاصره كرد كه اسحاق بن ابو ايوب عنبرى به اطاعت معتضد درآمد و بسپاه او پيوست و حسين بن حمدان بن حمدون و يارانش از معتضد امان خواستند ، و ما خبر حمدان بن حمدون را كه از كوه جودى بالا رفت و با دبير نصرانى خود از دجله گذشت و شبانه در اردوگاه معتضد پيش اسحاق بن ايوب رفت كه او را پيش معتضد برد و اينكه معتضد قلعهء صواره را كه حمدان مال بسيار به بناى آن خرج كرده بود ويران كرد در همين كتاب خواهيم آورد . وى حمدان بن حمدون بن حارث بن منصور ابن لقمان بود و هم او جد ابو محمد حسن بن عبد الله است كه اكنون يعنى بسال سيصد و سى و دوم لقب ناصر الدوله دارد . قصهء حسين بن حمدان كه شارى را تعقيب كرد و او را بگرفت نيز پس از اين بيايد .\r\nمسعودى گويد در ذى قعدهء سال دويست و هشتاد و دوم ابو الجيش خمارويه پسر احمد بن طولون در دمشق كشته شد ، وى در دامنهء كوه زير دير مروان قصرى ساخته\r\n\r\n","description":"","footnote":"","page_name":" 640 ","page_number":648},
  {"content":"\r\n\r\nبود و در آن شب به شراب نشسته بود و طغج نيز پيش وى بود ، كسى كه او را كشت يكى از خادمان بود كه آنها را چند ميل دور تر آورد و كشته و آويخته شدند ؛ بعضى را با تير زدند و بعضى را نيز گوشت ران و كفل بريدند و غلامان سودانى ابو الجيش آن را بخوردند .\r\nو ما خبر غلامان سودانى و صقلابى و رومى و حبشى را و اينكه مردم چين مانند روميان بسيارى از فرزندان خود را اخته ميكنند و اينكه اختگان بسبب قطع اين عضو صفات متضاد دارند و تغييرات و صفاتى كه طبق گفتهء كسان در طبيعت ايشان نمودار مىشود همه را در كتاب اخبار الزمان ياد كرده‌ايم .\r\nمدائنى گويد يك روز معاوية بن ابى سفيان پيش زن خود فاخته كه زنى عاقل و باريك بين بود رفت و خواجه‌اى بهمراه داشت ، فاخته سر برهنه بود وقتى خواجه را همراه معاويه ديد سر خود را بپوشيد ، معاويه به دو گفت : « او خواجه است . » گفت : « اى امير مؤمنان مگر بريدن عضو او حرام خدا را برايش حلال كرده است ؟ » معاويه انا لله گفت و بدانست كه سخن او درست است و از آن پس غلامى را اگر چه فرتوت بود بحرم خود راه نداد .\r\nكسان در بارهء خواجگان و تفاوت آنها كه بيضه نداشته‌اند يا داشته‌اند و بريده شده سخن آورده‌اند و گفته‌اند كه خواجگان بقياس زنان مرد و بقياس مردان زنند و اين سخنى نادرست است . خواجگان مردند و نبودن يك عضو از اعضاى تن و نروئيدن ريش موجب آن نيست كه جزو زنان باشند و كسى كه پنداشته خواجگان بزنان نزديكترند خلقت خدا عز و جل را دگرگون گفته است كه خدا خواجگان را مرد آفريده نه زن ، مذكر آفريده نه مؤنث اگر يك عضوشان را بريده‌اند اين موجب تغيير جنس ايشان نميشود و خلقت خدا را دگرگون نميكند . در بارهء اينكه زير بغل غلامان بو نميدهد و آنچه فيلسوفان در اين باب گفته‌اند در كتابهاى سابق خود سخن آورده‌ايم ، زير بغل غلام بو نميدهد و اين از فضائل غلامان است .\r\n\r\n","description":"","footnote":"","page_name":" 641 ","page_number":649},
  {"content":"\r\n\r\nابو الجيش را در تابوتى نهاده به مصر بردند ، خبر قضيه روز يكشنبه پنجم ذى حجه به مصر رسيده بود و قتل وى چند روز مانده از ذى قعده بود . روز دوشنبه با جيش پسر خمارويه كه كنيهء ابو الجيش از او يافته بود بيعت كردند . پس از آن جثهء ابو الجيش به مصر رسيد كه بدروازهء مصر آن را از تابوت در آورده بر تخت نهادند و پسرش امير جيش و ديگر اميران و بزرگان برون شدند و قاضى ابو عبد الله محمد بن عبده معروف به عبدانى پيش رفت و بر او نماز كرد و اين بهنگام شب بود .\r\nابو بشر دولابى از ابو عبد الله بخارى كه پيرى از اهل عراق بود و در خانه‌ها و مقابر آل طولون قرآن ميخواند نقل كرده كه وى آن شب بر سر قبر قرآن ميخواند و ابو الجيش را آورده بودند كه در قبر جا بدهند و ما هفت تن قارى بوديم كه سورهء دخان را ميخوانديم . جثه را از تخت به زير آوردند و در قبر نهادند ، در آن هنگام ما به اين گفتار خدا عز و جل رسيده بوديم كه « بگيريدش و بميان جهنمش بكشيد آنگاه از عذاب آب جوشان روى سرش بريزيد ، بچش كه تو همان نيرومند ارجمندى . » گويد و ما از شرم حاضران صداى خود را آهسته كرديم و درهم آميختيم .\r\nاز جملهء خبرها كه از باريك بينى و تدبير معتضد آورده‌اند اينست كه براى بعضى مصارف سپاه ده كيسه از بيت المال بيرون آورده بودند و به منزل پرداخت كنندهء مقررى سپاه بردند كه به آنها بدهند ، همانشب بخانهء او نقب زدند و كيسه‌ها را ببردند ، وقتى صبح شد نقب را بديد و پول نبود بگفت تا رئيس نگهبانان را بياوردند در آن وقت رئيس نگهبانان مونس عجلى بود ، وقتى بيامد گفت : « اين پول از سلطان و سپاه بود و اگر آن را نيارى يا كسى را كه نقب زده دستگير نكنى امير مؤمنان ترا بپرداخت غرامت آن وادار خواهد كرد ، بنابر اين در جستجوى يافتن پول و دزدى كه جرئت اين كار داشته است بكوش . » او نيز به محل خود برگشت و افراد شرطه را با توبه كرده‌ها احضار كرد ، توبه كرده‌ها دزدان پير بودند كه از كار افتاده و توبه آورده بودند ، وقتى حادثه‌اى رخ ميداد ميدانستند كار كيست و او را نشان ميدادند\r\n\r\n","description":"","footnote":"","page_name":" 642 ","page_number":650},
  {"content":"\r\n\r\nو گاه ميشد مال دزدى را با دزدان تقسيم ميكردند ، رئيس نگهبانان دزد را از آنها خواست و تهديد كرد و بيم داد و اصرار كرد و آن قوم در كوچه و بازار و روسپى - خانه‌ها و قمار خانه‌ها پراكنده شدند و طولى نكشيد مردى لاغر و كم جثه و ژنده - پوش و بد قيافه را بياوردند و گفتند : « آقاى من كار كار اينست و غريب اين شهر است . » و همگى هم سخن بودند كه نقب زن و دزد پول همين است ، مونس عجلى رو به او كرد و گفت : « واى به تو همدستت كى بود ؟ كى كمكت كرد ؟ رفقايت كجايند ؟ گمان ندارم تو بتوانى ده كيسه را در يك شب ببرى به خدا شما ده نفر و دست كم پنج نفر بوده‌ايد ، اگر پول دست نخورده است اقرار كن اگر هم تقسيم شده است رفقايت را نشان بده . » اما او انكار كرد . مونس با او ملايمت كرد و وعدهء پاداش و جايزه داد و گفت اگر اقرار كند همه جور خوبى خواهد ديد و اگر انكار كند بد خواهد ديد اما او همچنان بر سر انكار بود و چون مونس از اقرار او نوميد شد بخشم آمد و به آزار او پرداخت و به پشت و شكم و بالا و زير و همهء اعضاى او تازيانه زد چندان كه جاى زدن نداشت و بحالتى افتاد كه بىخود بود و تاب سخن كردن نداشت اما اقرار نكرد . خبر به معتضد رسيد و رئيس نگهبانان را احضار كرد و گفت : « راجع به پول چه كردى ؟ » او قصه را بگفت ، معتضد گفت : « واى بر تو دزدى را كه ده كيسه از بيت المال برده ميگيرى و او را بسر حد مرگ و تلف ميبرى تا بميرد و پول از ميان برود . پس تدبير مردانه كجاست ؟ » گفت : « اى امير مؤمنان من غيب نميدانم و تدبيرى جز آنكه به كار برده‌ايم نميدانم . » گفت : « اين مرد را پيش من بيار . » آن شخص را روى جلى نهاده بياوردند و پيش روى او نهادند كه به خود آمده بود از او سؤال كرد و منكر شد ، گفت : « واى بر تو اگر بميرى پول بكارت نميخورد و اگر بهتر شدى نميگذارم به پول برسى من ترا امان مىدهم و تعهد ميكنم همه جور با تو كمك كنم . » اما او همچنان منكر بود ، گفت : « طبيبان را بياوريد . » طبيبان را احضار\r\n\r\n","description":"","footnote":"","page_name":" 643 ","page_number":651},
  {"content":"\r\n\r\nكردند ، گفت : « اين مرد را ببريد و علاج كنيد و مرهم نهيد و غذا بدهيد و بكوشيد كه زودتر علاج شود . » او را ببردند و معتضد بجاى آن پول پول ديگر داد كه به سپاه بدهند ، گويند آن مرد در چند روز به شد آنگاه مراقبت كردند تا به وسيلهء خوردنى و نوشيدنى و مالش نيرو يافت و رنگش خوب شد . با معتضد بگفتند و او را احضار كرد ، وقتى پيش روى او حضور يافت از حالش پرسيد دعا كرد و ستايش آورد و گفت : « تا خداوند امير مؤمنان را زنده بدارد من خوبم . » آنگاه از پول پرسيد و او همچنان انكار كرد ، به دو گفت : « واى به تو يا اين پول را تنها برده‌اى يا قسمتى از آن به تو رسيده است اگر همه را برده‌اى در كار خوردن و نوشيدن و عياشى صرف ميكنى و گمان ندارم در عمر خود همهء آن را خرج توانى كرد اگر بميرى گناه آن را به گردن دارى اگر قسمتى از آن را برده‌اى آن را به تو مىبخشم رفقايت را نشان بده براى آنكه اگر اقرار نكنى ترا خواهم كشت و اينكه پول بعد از مرگ تو بماند برايت فايده ندارد ، رفقايت نيز بكشته شدن تو اهميت نميدهند اگر اقرار كنى ده هزار درم به تو مىدهم و معادل آن را از نگهبانان پل براى تو ميگيرم و ترا جزو توبه كرده‌ها ثبت ميكنم و هر ماه ده دينار مقررى براى تو تعيين ميكنم كه براى خوردن و نوشيدن و لباس و نظافت تو بس است و محترم ميشوى و از كشته شدن نجات مييابى و از گناه خلاص ميشوى . » اما او همچنان منكر بود ، او را به خدا قسم داد و قرآنى به او نشان داد به قرآن نيز قسم خورد . گفت : « من پول را پيدا مىكنم اگر پس از اين قسم پول را پيدا كردم ترا ميكشم و زنده نميگذارم . » و او همچنان انكار كرد . گفت : « دستت را روى سر من بگذار و بجان من قسم بخور . » و او دست بسر معتضد گذاشت و بجان او قسم خورد كه پول را نبرده و مظلوم است و به او تهمت زده‌اند و توبه كردگان خواسته‌اند با گرفتار كردن او خودشان را تبرئه كنند ، معتضد گفت : « اگر دروغ گفته باشى ترا ميكشم و خونت به گردن من نيست . » گفت : « بله » . پس بگفت تا سى غلام سياه بياوردند و\r\n\r\n","description":"","footnote":"","page_name":" 644 ","page_number":652},
  {"content":"\r\n\r\nبگفت تا بنوبت مراقب او باشند . چند روز گذشت و او نشسته بود و تكيه نداده و نخفته و به پشت نيفتاده بود و هر وقت چرت ميزد بچانهء او ميزدند و سرش را مىكشيدند ، وقتى از فرط بىخوابى رنجور و نزديك بمرگ شد بگفت تا او را بياوردند و همهء آنچه را با او گفته بود تكرار كرد ، به خدا و چيزهاى ديگر قسمش داد و او همه جور قسم خورد كه پول را نبرده و نميداند كى برده است معتضد به حاضران گفت : « دلم گواهى ميدهد كه اين بىگناه است و راست مىگويد توبه كرده‌ها دزد را ميشناسند و ما در بارهء اين مرد گناه كرديم . » و گفت كه او را حلال كند سپس بگفت تا غذا بياوردند و نوشيدنى خنك حاضر كردند و بگفت تا بنشيند و بخورد و بنوشد و او خوردن و نوشيدن آغاز كرد و فراوان بخورد و با هر لقمه چيزى مينوشيد تا ديگر جاى خوردن و نوشيدن نداشت آنگاه بگفت تا بخور و بوى خوش آوردند و بخور سوخت و خوشبو شد و تشك پرى آوردند و براى او بگستردند و چون بيفتاد و بياسود و بخواب رفت بگفت تا او را با شتاب بيدار كردند و بياوردند و پيش روى او نهادند و همچنان خواب در ديدگانش بود به دو گفت « بگو چه كردى چطور نقب زدى از كجا بيرون رفتى و پول را كجا بردى ؟ و كى با تو بود ؟ » گفت : « تنها بودم از همان نقبى كه داخل شده بودم بيرون آمدم مقابل خانه حمامى بود كه يك توده بته براى سوختن داشت پول را بردم بته‌ها و علفها و نىها را بلند كردم و پول را زير آن نهادم و بپوشانيدم كه هنوز هم آنجاست . » بگفت تا او را به بسترش ببرند او را ببردند و همانجا بخوابانيدند . سپس بگفت تا پول را بيارند ، و همه را بياوردند سپس مونس عجلى را احضار كرد ، وزيران و نديمان را نيز احضار كرد پول را يك طرف مجلس نهاده و فرشى روى آن كشيده بودند آنگاه بگفت تا دزد را كه به قدر كافى خفته بود بيدار كردند ، در حضور همه سخنان گذشته را تكرار كرد و او همچنان منكر شد آنگاه بفرمود تا فرش را پس زدند و به او گفت : « واى بر تو مگر اين پول نيست مگر چنين و چنان نكردى ؟ » و « آنچه را دزد گفته بود باز گفت\r\n\r\n","description":"","footnote":"","page_name":" 645 ","page_number":653},
  {"content":"\r\n\r\nو او متحير ماند آنگاه بگفت تا دست و پاى او را ببستند و دمى بياوردند و در دبرش دميدند و دو گوش و بينى و دهانش را از پنبه پر كردند و همچنان دميدند ، سپس بند از دست و پاهايش گشودند . چون خيك پر باد شده بود ساير اعضايش نيز ورم كرده و تنش بزرگ شده بود چشمانش بيرون آمده بود وقتى نزديك بود بتركد بيكى از طبيبان گفت تا رگهاى او را بالاى دو ابرو ببرند كه از آنجا باد و خون با صدا و صفير برون آمد تا سرد شد و بمرد و اين بزرگترين نمونهء شكنجه بود كه آن روز ديده شد ، گويند كيسه‌ها طلا بود و شمار آن بيش از آن بود كه گفتيم .\r\nدر بغداد مردى بود كه در كوچه صحبت ميكرد و اقسام خبر و نادره و قصهء مضحك براى مردم ميگفت و بنام ابن مغازلى معروف بود و در كمال مهارت بود كه هر كس او را ميديد و سخنش را ميشنيد نميتوانست از خنده خوددارى كند . ابن مغازلى گويد در ايام خلافت معتضد روزى بدر خواص ايستاده بودم و نادره و مضحكه ميگفتم ، يكى از خدمهء معتضد در حلقهء من حضور يافت و من از حكايت خدمه سخن كردم و خادم حكايت مرا پسنديد و شيفتهء نادره‌هاى من شد ، آنگاه برفت طولى نكشيد كه باز آمد و دست مرا گرفت و گفت : « وقتى از حلقهء تو برفتم و بحضور معتضد ايستادم به ياد حكايت و نادره‌هاى تو افتادم و خنده‌ام گرفت امير مؤمنان متوجه شد و رفتار مرا نپسنديد و گفت : « واى بر تو چرا ميخندى ؟ » گفتم : « واى بر تو چرا ميخندى ؟ » گفتم : « اى امير مؤمنان مردى بنام ابن مغازلى بر در است كه ميخنداند و حكايت ميگويد و از اعرابى و ترك و مكى و نجدى و نبطى و زنگى و سندى و خادم حكايتها دارد و با نادره‌ها مىآميزد كه عزادار را ميخنداند و مرد حليم را بچه مىكند و گفته است كه ترا پيش او ببرم اما نصف جايزهء تو مال منست . من كه طمع جايزهء خوب داشتم گفتم من فقير و عيالمندم و خدا ترا رسانيده است چه شود اگر كمتر مثلا يك ششم يا يك چهارم جايزه را بگيرى و او به كمتر از نصف راضى نشد ، من نيز به نصف قانع شدم ، دست مرا گرفت و پيش معتضد برد سلام كردم و در جائى كه به من نشان دادند ايستادم\r\n\r\n","description":"","footnote":"","page_name":" 646 ","page_number":654},
  {"content":"\r\n\r\nجواب سلام مرا داد ، داشت در نامه‌اى مينگريست همين كه بيشتر نامه را از نظر گذرانيد آن را تا كرد و سر برداشت و گفت : « ابن مغازلى توئى ؟ » گفتم : « بله اى امير مؤمنان . » گفت : « شنيده‌ام حكايت ميگوئى ، ميخندانى و حكايتهاى عجيب و - نادره‌هاى ظريف نقل ميكنى ؟ » گفتم : « بله اى امير مؤمنان احتياج وسيله به وجود ميآورد مردم را با اين حكايتها جمع ميكنم و قلوبشان را جلب ميكنم و با چيزى كه از آنها ميگيرم زندگى ميكنم . گفت : « هر چه دارى بيار و هنر خودت را نشان بده اگر مرا خندانيدى پانصد درم به تو جايزه مىدهم اما اگر نخنديدم چه ميدهى ؟ » گفتم : « اى بدبختى . من جز پشت گردنم چيزى ندارم هر قدر ميخواهى به آن بزن . » گفت : « درست گفتى اگر خنديدم آنچه گفتم مال تو است اما اگر نخنديدم ده بار با اين كيسهء چرمى به پشت گردن تو ميزنم . » در دلم گفتم : « پادشاهى است و با چيز سبكى مىزند . » آنگاه نگريستم و كيسهء چرمى نرمى در گوشهء اطاق بود در دلم گفتم گمان من درست بود كيسهء چرمى كه پر از باد است چه تأثير دارد اگر او را خندانيدم فايده ميبرم و اگر نخندانيدم ده پشت گردنى با كيسهء پر از باد آسان است آنگاه نادره و حكايت آغاز كردم و هر حكايتى كه از اعرابى و نحوى و مخنث و قاضى و زطى و نبطى و سندى و زنگى و غلام و ترك و ولگرد و عيار بخاطر داشتم نقل كردم تا هر چه ميدانستم تمام شد و سرم تركيد و خاموشى گرفتم و سست شدم و يخم زد گفت چه شد هر چه دارى بيار و خشمگين بود و نمىخنديد اما همهء خدمه و غلامان از شدت خنده از پشت سر من گريخته بودند ، گفتم : « اى امير مؤمنان به خدا هر چه داشتم تمام شد و سرم تركيد و معاشم از دست رفت و هرگز كسى چون تو نديده‌ام فقط يك نادرهء ديگر بيادم دارم . » گفت : « بگو » گفتم « اى امير مؤمنان وعده كردى ده پس گردنى به من بزنى و آن را عوض جايزه قرار دادى تقاضا دارم جايزه را دو برابر كنى و ده تا بر آن بيفزائى . » ميخواست بخندد اما خوددارى كرد ، آنگاه گفت : « قبول ميكنم اى غلام دستش را بگير . » دست مرا گرفتند و من گردنم\r\n\r\n","description":"","footnote":"","page_name":" 647 ","page_number":655},
  {"content":"\r\n\r\nرا كشيدم و با كيسهء چرمين يك پس گردنى به من زدند مثل اينكه قلعه‌اى به پشت من فرود آمد ، معلوم شد كيسه پر از ريگ‌هاى گرد است ده پشت گردنى خوردم كه نزديك بود گردنم بشكند و برق از چشمم ميجست و گوشهايم صدا ميكرد . وقتى ده پس گردنى را خوردم فرياد زدم آقاى من مطلبى دارم در اينجا از زدن من دست بداشتند و قصد وى آن بود كه ده پس گردنى اضافى را كه خواسته بودم به من بزنند گفت : « مطلب چيست ؟ » گفتم : « در ديانت چيزى بهتر از امانت و بدتر از خيانت نيست من تعهد كرده‌ام نصف جايزه را كم باشد يا زياد بخادمى كه مرا پيش تو آورده بدهم ، امير مؤمنان كه خدايش بفضل و كرم خود زنده دارد جايزهء مرا دو برابر كرد و من نصف آن را گرفته‌ام و نصف آن براى خادم تو مانده است . » وى بخنديد تا به پشت افتاد در صورتى كه آنچه قبلا از من شنيده بود او را ناخوش آمده بود پيوسته دست تكان ميداد و پا به زمين ميكوبيد و شكم خود را ميگرفت تا خنده‌اش آرام شد و به خود تسلط يافت و گفت : « فلان خادم را بياريد وى را بياوردند قدى بلند داشت و بگفت تا او را پس گردنى بزنند ، گفت : « اى امير مؤمنان مگر من چه كرده‌ام ؟ » گفتم : « اين جايزهء من است و تو شريك من هستى من نصف آن را گرفته‌ام و سهم تو مانده است وقتى پس گردنى شروع شد رو به او كردم و ميگفتم : « من به تو گفتم كه من فقير عيالمندم . محتاجم ، ندارم گفتم آقاى من نصف جايزه را نگير ، يك ششم مال تو يك چهارم مال تو و تو گفتى كمتر از نصف نميگيرم اگر ميدانستم جايزهء امير مؤمنان كه خدايش زنده بدارد پس گردنى است همه را به تو مىبخشيدم و او از سخن من كه بخادم ميگفتم و عتابى كه با او ميكردم باز بخنده افتاد ، وقتى پس‌گردنيها تمام شد و امير مؤمنان از خنده آرام گرفت و از زير متكاى خود كيسه‌اى را كه پانصد درم در آن بود ، در آورد آنگاه بخادم كه ميخواست برود گفت بايست و به من گفت : « اين را براى تو حاضر كرده بودم اما فضولى خودت شريكى براى تو تراشيد شايد من او را از گرفتن آن منع ميكردم ، گفتم : « اى امير مؤمنان پس امانت\r\n\r\n","description":"","footnote":"","page_name":" 648 ","page_number":656},
  {"content":"\r\n\r\nو زشتى خيانت چه ميشد دلم ميخواست همه را به او ميدادى و ده پس گردنى ديگر به او ميزدى و هر پانصد درم مال او ميشد پس او درم‌ها را ميان ما تقسيم كرد و بيرون آمديم .\r\nبسال دويست و هشتاد و دوم اسماعيل بن اسحاق قاضى و حارث بن ابى اسامه و هلال بن علاء رقى درگذشتند ، بسال دويست و هشتاد و سوم معتضد در تكريت مقام گرفت . حسين بن حمدان با ياران خود بجنگ هارون شارى رفت و جنگهاى بزرگ در ميانه رخ داد كه به نفع حسين بن حمدان و به ضرر هارون بود و او را بدون امان پيش معتضد آوردند . برادرش نيز با وى بود ، معتضد به بغداد برگشت كه براى او طاق‌ها بستند و راهها را زينت كردند . معتضد سپاه خود را بر دروازهء شماسيه به وضعى جالب مرتب كرد و از ميان بغداد گذشته سوى قصر معروف حسنى رفتند آنگاه معتضد على بن حسين بن حمدان را خلعت داد و طوق طلا به گردن آويخت و جمعى از سواران و سران اصحاب و خويشان وى را نيز خلعت داد و پايدارى ايشان را بستود ، آنگاه بگفت تا شارى را بر فيلى نشاندند ، وى پيراهنى از ديبا بتن داشت و كلاه خز درازى بسرش بود ، برادرش نيز بر شترى دو كوهان بود و پيراهن ديبا و كلاه خز داشت و آنها را از پى حسين بن حمدان و يارانش بياوردند ، آنگاه معتضد بيامد و قبائى سياه بتن و كلاهى كوچك بسر داشت و بر اسبى تنومند سوار بود ، برادرش عبد الله بن موفق از طرف راست و غلامش بدر و ابو القاسم عبيد الله بن سليمان ابن وهب وزير با پسرش قاسم بن عبيد الله از دنبال او بودند و مردم او را دعاى بسيار گفتند ، مردم هنگام بازگشت از ناحيهء شرقى بغداد بناحيهء غربى انبوه شدند و قسمت بالاى پل فرو ريخت و بر زورقى پر از سرنشين افتاد و نزديك هزار كس از آنها كه شناخته شدند غرق شد ، بجز آنها كه شناخته نبودند و مردم را با قلاب و غواص از دجله در آوردند و غوغا از دو سوى دجله برخاست . در آن حال يكى از غواصان طفلى را كه زيور فاخر و طلا و جواهر داشت برون آورد و پيرى طرار از تماشاچيان\r\n\r\n","description":"","footnote":"","page_name":" 649 ","page_number":657},
  {"content":"\r\n\r\nاو را بديد و چندان به صورت خود زد كه بينيش خونين شد آنگاه در خاك غلطيد و وانمود كه پسر اوست و ميگفت : « پسرم ، تو نمرده‌اى كه ترا درست و سالم در آورده‌اند و ماهى ترا نخورده است ، عزيزم تو نمرده‌اى كاش يك بار ديگر پيش از مردن ترا ميديدم . » آنگاه جثهء طفل را بگرفت و بر خرى نهاد و برفت و هنوز مردمى كه رفتار پير را ديده بودند از آنجا نرفته بودند كه يكى از تجار معروف كه خبر را شنيده بود بيامد و يقين داشت كه جثهء طفل هنوز بجاست وى بزيور و لباس طفل اهميت نميداد ميخواست او را كفن كند و بر او نماز كند و بخاكش سپارد . مردم قضيه را با او بگفتند و او و تاجرانى كه همراهش بودند متحير شدند و بجستجوى آن شخص برآمدند اما اثرى از او نبود ، توبه كرده‌هاى سر پل اين پير حيله‌گر را بشناختند و پدر غريق را از يافتن او نوميد كردند ، گفتند ما در كار اين پير فرو مانده‌ايم و از حيله‌هاى او متحيريم . از جمله حيله‌هاى وى كه گفتند اين بود كه يك روز اول صبح با كيسه‌اى چرمين خالى و تيشه و زنبيل بدر خانهء يكى از اشخاص محترم و توانگران معروف رفت و با لباس كار و بدون سخن تيشه در دكانهاى در خانهء آن شخص گذاشت و خراب كردن گرفت و آجرها را پاك ميكرد و كنار ميگذاشت . آن شخص محترم صداى تيشه و خراب كردن شنيد و بيرون آمد تا ببيند چه خبر است و ديد كه پير با تلاش دكانهاى در خانهء او را خراب مىكند ، گفت : « بندهء خدا چه ميكنى و كى ترا به اين كار واداشته است ؟ » پير همچنان به كار خود مشغول بود و به شخص محترم اعتنائى نداشت ، هنگامى كه آنها مشغول گفتگو بودند همسايگان جمع شدند و دست پير را بگرفتند ، يكى مشت به او زد و يكى ديگر او را بكشيد ، پير به آنها نگريست و گفت با من چه كار داريد مگر شرم نداريد كه من پير فرتوت را دست انداخته‌ايد ؟ » گفتند : « چطور ترا دست انداخته‌ايم كى به تو گفته است اينجا را خراب كنى ؟ » گفت : « صاحب خانه گفته است . » گفتند : « اين صاحب خانه است كه با تو سخن ميگويد . » گفت : « نه به خدا اين او نيست . » وقتى سخن غافلانهء او را بشنيدند رحمش كردند و گفتند اين ديوانه است\r\n\r\n","description":"","footnote":"","page_name":" 650 ","page_number":658},
  {"content":"\r\n\r\nيا بيچاره‌ايست كه يكى از همسايگان اين شخص محترم از روى حسادتى كه نسبت بتوانگرى وى داشته فريبش داده و به اين كار واداشته است . وقتى از خراب كردن او جلوگيرى كردند به طرف كيسهء چرمين رفت و دست در آن برد گوئى لباس خود را در آن نهان كرده است و ناگهان بانگ برآورد و گريه آغاز كرد ، شخص محترم يقين كرد كه حيله‌گرى او را فريب داده و لباسش را ربوده است به او گفت : « چى از تو برده‌اند . » گفت : « پيراهن نوى كه ديروز خريده بودم با ملافه‌اى كه براى خانه‌ام خريدم با شلوار . » حاضران همگى نسبت به او رقت كردند و آن شخص محترم او را پيش خواند و بپوشانيد و پول قابل ملاحظه‌اى به او داد و همسايگان نيز پول قابل ملاحظه‌اى به او دادند و او با غنيمت برفت . اين پير بنام عقاب معروف بود و كنيه‌اش ابو الباز بود و اخبار عجيب و حيله‌هاى جالب داشت همو بود كه براى متوكل حيله‌اى كرد زيرا بختيشوع طبيب با او قرار گذاشته بود اگر در آن ماه در سه شب معين چيزى نشاندار از خانهء او ربوده شد ده هزار دينار بخزانهء امير مؤمنان تسليم كند و اگر اين شبها گذشت و اين كار انجام نشد فلان ملك كه نام آن ضمن قرار داد معين شده بود از او باشد . اين پير را كه جوان بود پيش متوكل آوردند و او تعهد كرد كه چيز نشان دارى از خانهء بختيشوع بربايد ، بختيشوع در اين شبها خانهء خود را مراقبت ميكرد و محكم بسته بود ، اين پير معروف به عقاب حيله‌هاى جالب كرد تا بختيشوع را بدزديد و در صندوقى نهاد و پيش متوكل آورد كه حكايتى جالب دارد ، گفته بود : « فرستادهء عيسى بن مريم است و به بختيشوع نازل شده است . » و شمعهائى روشن كرد و حقه‌هائى زد و بنگ در غذاى نگهبانان خانه ريخت و اين مطالب را در كتاب اخبار الزمان آورده‌ايم اين پير در كار حيله از دلالهء محتاله و ديگر عياران و حيله‌گران سلف و خلف پيشى گرفته بود .\r\nكيميا گران كه در طلب طلا و نقره و انواع جواهر از مرواريد و غيره هستند و اقسام اكسير ميسازند كه از جمله اكسير فرار است و جيوه را به نقره مبدل\r\n\r\n","description":"","footnote":"","page_name":" 651 ","page_number":659},
  {"content":"\r\n\r\nميكنند و ديگر حيله‌ها كه دارند با قرع و انبيق و تقطير و تكليس و بوته‌ها و چوب و زغال و دم اخبار جالب دارند كه ما چگونگى حيله‌هايشان و اشعارى كه در اين باب آورده‌اند و مطالبى كه به يونانيان و روميان قديم چون ملكهء كلئوپاتر و ماريه نسبت داده‌اند همه را در كتاب اخبار الزمان آورده‌ايم و هم سخنان خالد بن يزيد را در اين باب گفته‌ايم خالد بنزد اهل صنعت از پيشروان بشمار است و شعرى به اين مضمون دارد : « طلق را با اشق برگير و با آنچه در كوچه‌هاست و با چيزى كه مانند برق است بدون آنكه بسوزد عمل بيار اگر خدا را دوست بدارى بر مردم آقائى خواهى يافت . » يعقوب بن اسحاق بن صباح كندى رساله‌اى در اين باب تأليف كرده و آن را در ضمن دو مقاله آورده و گويد محال است مردم در كارى كه خاص طبيعت است دخالت كنند . و حيله‌هاى اهل اين صنعت را بر شمرده و عنوان رساله چنين است :\r\n« ابطال دعوى المدعين صنعة الذهب و الفضة من غير معادنها » ابو بكر محمد بن زكرياى رازى فيلسوف و مؤلف كتاب المنصورى فى صناعة الطب ده مقاله از رسالهء كندى را رد كرد و گفتار كندى را نادرست وا نموده و گفته كه اين كار ميسر است . ابو بكر رازى در اين معنى كتابها دارد كه در هر يك بنوعى ديگر در بارهء اين صنعت و سنگهاى معدنى و چگونگى اعمال آن سخن آورده و اين بابى است كه مردم در بارهء آن اختلاف دارند و اعمال قارون و غيره از آن جمله است و ما از هوسهائى كه بر دماغ چيره مىشود و نور بصيرت را ميبرد و رنگها را تيره مىكند از قبيل بخار تصعيد و بوى زاج و ديگر جمادات به خدا پناه ميبريم .\r\nدر شعبان سال دويست و هشتاد و سوم ما بين مسلمانان و روميان مراسم فديهء اسيران انجام گرفت و آغاز آن بروز سه شنبه بود . و هم در اين سال جيش پسر خمارويه بن احمد بن طولون با سپاه خويش از شام به مصر رفت و پس از آن طغج در دمشق به مخالفت او برخاست و هم در اين سال خاقان مفلحى و بندقة بن كمجور بن كنداج از سپاه جيش پسر خمارويه كناره گرفتند و از راه وادى القرى\r\n\r\n","description":"","footnote":"","page_name":" 652 ","page_number":660},
  {"content":"\r\n\r\nبمدينة السلام رفتند و معتضد آنها را خلعت داد و در همين سال در مصر آشوب شد و ابو محمد ماردانى كه اكنون يعنى به سال سيصد و سى و دوم در مصر دستگير شده است على بن احمد ماردانى را بكشت و جيش پسر خمارويه را بگرفت و برادرش هارون پسر خمارويه را بجايش نشاند ، از جيش نارضا بودند كه نجح غلام خويش را كه بعنوان طولونى معروف بود با برادرش سلامه كه بنام مؤتمن شهره بود برترى ميداده است ، ابن سلامه بعدها حاجب چند خليفه شد كه قاهر و راضى از آن جمله بودند و اكنون يعنى به سال سيصد و سى و دوم در خدمت متقى است به سال دويست و هشتاد و سوم دو روز مانده از رمضان ابو عمرو مقدام بن عمرو رعينى كه از فقهاى معروف و بزرگان اصحاب مالك بود به مصر درگذشت و هم در اين سال معتضد يوسف بن يعقوب را به قضاى مدينة السلام گماشت و خلعت داد و ناحيهء شرقى را به او سپرد .\r\nدر همين سال كه سال دويست و هفتاد و سوم بود معتضد احمد بن طيب بن مروان سرخسى رفيق يعقوب بن اسحاق كندى را بگرفت و به بدر غلام خود سپرد و كس بخانهء او فرستاد كه همهء اموالش را مصادره كردند و كنيزان پول‌ها را نشان دادند كه ضبط شد و مجموع طلا و نقره و قيمت لوازمى كه بدست آمد يكصد و پنجاه هزار دينار بود . ابن طيب محتسبى بغداد را به عهده داشت ، مقام او در فلسفه منكر ندارد و در اقسام فلسفه و اخبار گوناگون مصنفات نكو دارد . كسان در چگونگى قتل وى و علت اينكه معتضد او را كشت اختلاف دارند ، مطالبى را كه در اين باب گفته‌اند در كتاب اوسط آورده‌ايم و حاجت بتكرار آن نيست . هم در اين سال خبر آمد كه عمرو بن ليث رافع بن هرثمه را كشته است . بسال دويست و هشتاد و چهارم سر رافع ابن هرثمه را به بغداد آوردند و يك ساعت از روز بياويختند سپس بخانهء سلطان باز بردند . در همين سال مردم بغداد بر ضد سلطان بشوريدند زيرا مردم بغلامان سياه بانگ ميزدند : « اى عقيق آب بريز و آرد بيفشان اى عاق اى صاحب ساق دراز »\r\n\r\n","description":"","footnote":"","page_name":" 653 ","page_number":661},
  {"content":"\r\n\r\nو خدمهء قصر سلطان مجتمع شدند و با معتضد از اهانتى كه در كوچه و خيابان و راه از كوچك و بزرگ و عامهء مردم ميديدند سخن گفتند و معتضد بگفت تا گروهى از عامه را تازيانه زدند از اين جهت مردم بشوريدند .\r\nدر همين سال شخصى بصورتهاى گونه‌گون در خانهء معتضد بر او نمودار شد ، يك بار به صورت راهبى بود كه ريش سپيد و لباس راهبان داشت ، بار ديگر به صورت جوانى نكو روى با ريش سياه در غير لباس راهب بود و يك بار به صورت پيرى با ريش سپيد در لباس تجار نمودار ميشد ، يك بار شمشيرى برهنه به كف داشت و يكى از خدمه را بزد و بكشت . درها را مراقبت مىكردند و مىبستند اما هر كجا معتضد بود در اطاق يا صحن يا جاى ديگر او نمودار ميشد ، مردم در اين باب سخن بسيار گفتند و قصه شايع شد و ميان خواص و عوام شهرت گرفت و به ولايت رسيد و هر كس مطابق نظر خود چيزى در اين باب گفت ، يكى ميگفت شيطانى سركش است كه نمودار مىشود و او را آزار مىكند ديگرى مىگفت يكى از مؤمنان جن كه رفتار ناپسند و خونريزى او را ديده نمودار شده تا او را از كارهاى ناشايسته باز دارد ، يكى ديگر عقيده داشت كه اين يكى از خادمان معتضد بود كه عاشق يكى از كنيزان وى بود و حيلهء فلسفى كرده و داروهاى مخصوص را در دهان مينهاد كه به چشم ديده نميشد .\r\nاما همه اينها گمان و تخمين بود . معتضد طلسم نويسان را بخواست كه وحشت و اضطرابى سخت داشت و در كار خود فرو مانده بود عده‌اى از غلامان و كنيزان خود را بكشت و غرق كرد و جمعى از آنها را بزد و حبس كرد ، ما خبر اين قصه را با آنچه از افلاطون در اين باب نقل كرده‌اند با شوريدن مادر مقتدر و اينكه چرا معتضد او را حبس كرد و ميخواست بينىاش را ببرد در كتاب اخبار الزمان آورده‌ايم .\r\nدر همين سال خبر آمد كه ابو ليث حارث بن عبد العزيز بن ابى دلف بشمشير خودش كشته شده است و قصه چنان بود كه شمشير را برهنه به گردن آويخته بود\r\n\r\n","description":"","footnote":"","page_name":" 654 ","page_number":662},
  {"content":"\r\n\r\nاسبش او را بينداخت و شمشيرش گردن او را بريد و عيسى نوشرى سر او را گرفته به بغداد فرستاد .\r\nبسال دويست و هشتاد و پنجم صالح بن مدرك طائى بهمدستى قوم نبهان و سنبس و ديگر مردم طى متعرض كاروان حج شد . سالار حج جى بزرگ بود و جى با صالح و طائيان همراه او در محل معروف به قاع الاجفر جنگى بزرگ داشت و حاجيان درهم ريختند و شمشير در آنها به كار افتاد و بسيار كس از آنها كشته شد يا از تشنگى مرد و جى زخمهاى بسيار خورد عربان در بارهء اين روز شعرى بدين مضمون ميخواندند : « روزى چون روز جعفر نبود مردم از پا در ميآمدند و قبرها حفر ميشد . » و نزديك دو ميليون دينار از مردم گرفته شد .\r\nدر همين سال كه سال دويست و هشتاد و پنجم بود ابو اسحاق ابراهيم بن محمد فقيه محدث در ناحيهء غربى بغداد در هشتاد و پنج سالگى درگذشت . وفات وى بروز دوشنبه هفت روز مانده از ذى حجه بود . در مجاورت دروازهء انبار و خيابان قوچ و شير به خاك رفت ، وى مردى راستگو و دانا و فصيح و بخشنده و عفيف و زاهد و عابد بود و با وجود زهد و عبادت خنده‌رو و ظريف و ملايم بود و تكبر و غرور نداشت و غالبا با دوستان خود شوخيها ميكرد كه از چون او بسى پسنديده و از غير او ناپسند بود . بروزگار خود شيخ و ظريف و عابد و زاهد و محدث بغداد و فقيه اهل عراق بود و روز جمعه در مسجد جامع غربى مجلس داشت .\r\nابو اسحاق ابراهيم بن جابر نقل مىكند كه من روز جمعه در حلقهء ابراهيم حربى مىنشستم و دو جوان از فرزندان تجار كرخ كه از لحاظ صورت و لباس در كمال زيبائى و خوبى بودند با ما مىنشستند ، لباسشان يك جور بود و گوئى دو روح در يك جسد ( ؟ ) بودند ، با هم برميخاستند و با هم مىنشستند ، در يكى از جمعه‌ها يكيشان بيامد و رنگش پديده بود و آثار دلشكستگى در ديدگانش نمودار بود ، من حدس زدم كه غيبت ديگرى علتى دارد و اين يكى به همان جهت دلشكسته است ،\r\n\r\n","description":"","footnote":"","page_name":" 655 ","page_number":663},
  {"content":"\r\n\r\nجمعهء بعد جوان غايب بيامد اما آنكه جمعهء پيش آمده بود نيامد و اين نيز رنگ‌پريده و غمين بود و بدانستم كه اين بسبب جدائى است كه ميان آنها افتاده است زيرا ميانشان الفت بوده است ، بدينسان هر جمعه يكى زودتر به حلقه ميآمد و آن ديگرى نميآمد و حدس من به يقين پيوست . يكى از جمعه‌ها يكى از آنها بيامد و در حلقه نگريست و ديد كه رفيقش پيش از او آمده است گريه بر او غالب شد و من آثار آن را در ديدگان وى بديدم در دست چپ رقعه‌هاى كوچك نوشته داشت و يكى از آنها را بدست راست بگرفت و به وسط حلقه انداخت و شرمگين بميان مردم رفت و من و جماعتى از آنها كه در حلقه بودند با چشم او را دنبال ميكرديم .\r\nابو عبد الله على بن حسين حوثره به طرف راست من بود و اين بدوران جوانى ما بود ، رقعه پيش روى ابراهيم حربى افتاد كه آن را برداشت و باز كرد و بخواند و رسم او بود كه وقتى رقعه‌اى كه تقاضاى دعا در آن بود به دستش مىافتاد براى صاحب آن بيمار يا غير بيمار دعا مىكرد و حاضران آمين مىگفتند وقتى رقعه را بخواند با دقت بسيار در آن نگريست زيرا افكنندهء رقعه را ديده بود پس از آن گفت :\r\n« خدايا آنها را مجتمع دار و دلهايشان را الفت بده و اين را وسيلهء تقرب و رضاى خويش كن و چنان كه رسم بود حاضران آمين گفتند ، آنگاه رقعه را با دو انگشت بپيچيد و سوى من افكند و من در آن نگريستم زيرا چون افكنندهء آن را ديده بودم ميخواستم مطلب آن را بدانم . و در رقعه شعرى بدين مضمون بود « خدا بنده‌اى را ببخشد كه بوسيلهء دعا دو دوست را كمك كند ، دو دوست كه پيوسته بر سر دوستى بودند و سخن‌چينى در ميانه افتاد و از دوستى بگشتند . » رقعه همچنان با من بود و جمعهء بعد با هم بيامدند و غم و رنگ‌پريدگيشان رفته بود . به ابن حوثره گفتم « مىبينم كه خداى تعالى دعا را در بارهء آنها مستجاب كرده و ان شاء الله تعالى دعاى شيخ كامل خواهد شد . » همانسال به حج رفته بودم گوئى آنها را مىبينم كه ميان منى و عرفات احرام داشتند و سپس آنها را همچنان ميديدم كه تا دوران\r\n\r\n","description":"","footnote":"","page_name":" 656 ","page_number":664},
  {"content":"\r\n\r\nسالخوردگى الفت داشتند و گويا از صنف ديبا فروشان كرخ يا صنف ديگر بودند .\r\nمسعودى گويد از ابراهيم بن جابر قاضى پيش از آنكه عهده‌دار قضا شود خبرى شنيدم . در آن وقت وى به بغداد با فقر دست به گريبان بود و با فقر ميساخت و آن را بر ثروتمندى برترى ميداد . مدتى گذشت و او را در حلب شام بديدم و اين بسال سيصد و نهم بود كه بخلاف سابق بود و چنان كه گفتم عهده‌دار قضا شده بود و ثروتمندى را بر فقر ترجيح ميداد . گفتم « اى قاضى ياد دارى كه از حاكم رى حكايتى ميگفتى كه به تو گفته بود : شبى در بارهء مراتب فقيران و ثروتمندان انديشه كردم و امير مؤمنان على بن ابى طالب رضى الله عنه را بخواب ديدم كه به من گفت : فلانى چه نيكوست ، تواضعى كه اغنيا با فقرا بخاطر شكر خدا كنند و بهتر از آن اينست كه فقيران به اعتماد خدا به اغنيا بى اعتنائى كنند . » به من گفت « خلق تابع تقديرند و در كارهاى خويش از حكم آن رهائى نيابند » من بارها او را ديده بودم كه در حال فقر حريصان دنيا را مذمت ميكرد و در اين باب از على كرم الله وجهه خبرى نقل ميكرد كه گفته بود « اى آدميزاده غم روزى را كه نيامده به غم روز حاضر ميفزاى كه اگر آن روز از عمر تو باشد خدا آن روز روزى ترا بدهد و بدانكه هر چه بيش از خوراك خود بدست آرى امانت‌دار آن هستى . » همين شخص بعدها اسبان خوب سوار ميشد و شنيدم كه يك بار براى زنش چهل جامهء شوشترى و قصب و مانند آن به خياط داد و مال بسيار بميراث گذاشت .\r\nو هم در اين سال كه سال دويست و هشتاد و پنجم بود ابو العباس محمد بن - يزيد نحوى معروف به مبرد شب دوشنبه دو روز مانده از ذى حجه در صد و شش سالگى بمرد و در گورستان دروازهء كوفه در سمت غربى مدينة السلام به خاك رفت . بسال دويست و هشتاد و ششم محمد بن يونس كوفى محدث كه كنيهء ابو العباس داشت بروز پنجشنبه نيمهء جمادى الاخر در سن صد و شش سالگى درگذشت و در گورستان دروازهء كوفه به خاك رفت ، طرق روايت او بسيار معتبر بود . در همين سال در بصره وحشت\r\n\r\n","description":"","footnote":"","page_name":" 657 ","page_number":665},
  {"content":"\r\n\r\nافتاد كه مبادا ابو سعيد جنابى و ياران او كه در بحرين بودند آنجا را تصرف كنند و احمد بن محمد واثقى كه كار جنگ بصره را به عهده داشت نامه به معتضد نوشت و او چهارده هزار دينار بداد تا باروى شهر را بساختند و محكم كردند و نيز در همين سال ابو الاغر خليفة بن مبارك سلمى در اثناى سفر مكه در ناحيهء فيد ، صالح بن مدرك طائى را به حيله دستگير كرد . اعراب بر ضد ابو الاغر جمع شده بودند كه صالح را از او بگيرند ولى با آنها جنگ كرد ، جحش بن ذيال رئيسشان را با جمعى ديگر بكشت و سر جحش را بر گرفت . وقتى صالح بن مدرك از كشته شدن جحش بن ذيال خبر يافت از اينكه از چنگ ابو الاغر خلاص شود نوميد شد و چون بمنزلگاه معروف به قرشى فرود آمد از غلامى كه غذا براى وى آورده بود كاردى بربود و خود را بكشت و ابو الاغر سر او را برگرفته به مدينه برد و حاجيان خوشحال شدند .\r\nابو الاغر هنگام بازگشت با همدستى نحرير و ديگر اميران قافلهء حج جنگى بزرگ كرد ، عربان طى و قبايل هم پيمان آن فراهم شده بودند كه سى هزار پياده و همين اندازه سوار داشتند و سه روز جنگ بود و محل جنگ ما بين معدان قرشى و حاجز بود ، اعراب شكست خوردند و قافله بسلافت ماند . از جمله كسانى كه در كار حيله بر ضد صالح بن مدرك با ابو الاغر همدست بود سعيد بن عبد الاعلى بود ، ابو الاغر در حالى كه سر صالح و جحش و يك غلام سياه صالح با چهار اسير كه پسر عمان صالح ابن مدرك بودند پيشاپيش او بود وارد مدينة السلام شد . سلطان در آن روز ابو الاغر را خلعت داد و طوق طلا به گردن نهاد و سرها را سر پل آويختند و اسيران را به مجلس بردند . در همين سال اسحاق بن ايوب عبيدى كه عهده‌دار امور جنگى ديار ربيعه بود درگذشت ، و هم در اين سال عباس بن عمر غنوى براى جنگ قرمطيان بحرين سوى بصره رفت ، در همين سال ميان اسماعيل بن احمد و عمرو بن ليث فرمانرواى بلخ جنگ شد و عمرو اسير شد كه چگونگى اسارت او را در كتاب اوسط آورده‌ايم .\r\nدر رجب همين سال كه سال دويست و هشتاد و هفتم بود عباس بن عمرو با سپاهى فراوان\r\n\r\n","description":"","footnote":"","page_name":" 658 ","page_number":666},
  {"content":"\r\n\r\nكه جمعى داوطلب نيز همراه آن بود از بصره سوى هجر رفت و با ابو سعيد جنابى روبرو شد و جنگها در ميانه بود كه ياران عباس شكست خوردند و هفتصد كس از آنها اسير يا گردن زده شد ، بجز آنها كه در ريگزار يا از عطش جان دادند و خورشيد پيكرشان را سوزانيد پس از آن ابو سعيد بر عباس بن عمرو منت نهاد و آزادش كرد و او پيش معتضد رفت و خلعت گرفت . بدنبال اين واقعه ابو سعيد از پس محاصره‌اى دراز شهر هجر را بگشود و ما تفصيل اين جنگ را با علت اينكه ابو سعيد عباس بن عمرو و غنوى را رها كرد با حكايت عباس بن عمرو و كسانش كه در بحرين بودند در كتاب اوسط آورده‌ايم .\r\nدر همين سال كه سال دويست و هشتاد و هفتم بود داعى علوى با سپاه فراوان از ديلم و غيره از طبرستان بگرگان رفت و از طرف اسماعيل بن احمد سپاه سياهپوشان بسالارى محمد بن هارون با او روبرو شد و جنگى شد كه در آن روزگار نظير آن ديده نشده بود ، دو طرف پايدارى كردند و نتيجهء جنگ بنفع سپيد جامگان و ضرر سياهپوشان بود . آنگاه محمد بن هارون كه پايدارى صفوف ديلمان را بديد حيله‌اى كرد و بگريخت . ديلمان با شتاب پيش دويدند و صفهايشان درهم شد و سياهپوشان باز آمدند و شمشير در آنها نهادند و بسيار كس از آنها كشته شد و داعى چند زخم برداشت زيرا وقتى ياران وى بصدد گرفتن غنيمت صفهاى خويش را شكستند و به او نپرداختند او با كسانى كه بياريش ايستاده بودند استقامت كردند و مورد هجوم قرار گرفتند و همين كه جنگ بسر رسيد زخم بسيار داشت ، پسرش زيد بن محمد بن زيد و كسان ديگر اسير شده بودند . محمد بن داعى چند روزى بيش نماند و از زخمها كه خورده بود بمرد و بدروازهء گرگان به خاك رفت و قبر او تاكنون آنجا محترم است .\r\nو ما خبر و سرگذشت داعى را در طبرستان و غيره با خبر بكر بن عبد العزيز ابن ابى دلف كه بطلب امان پيش او رفت در كتاب اخبار الزمان آورده‌ايم و نيز\r\n\r\n","description":"","footnote":"","page_name":" 659 ","page_number":667},
  {"content":"\r\n\r\nخبر يحيى بن حسين حسنى رسى را كه در يمن با ابو سعيد بن جعفر در جنگهائى كه بر ضد قرمطيان داشتند همدستى كرد و حكايت آنها با على بن فضل امير مذيخره و قصهء او و خبر وفاتش با حكايت شيخ لاعه صاحب قلعهء نخل و خبر فرزندانش كه تا كنون يعنى سال سيصد و سى و دوم آنجا هستند و رفتن يحيى بن حسين رسى به شهر صعدهء يمن با خبر پسرش ابو القاسم و خبر اعقاب او تا كنون همه را در آنجا ياد كرده‌ايم و در اين كتاب مختصرى مىآوريم تا نمونهء اخبار و قصه‌ها و سرگذشتها و اعمال آنها باشد كه در كتابهاى سابق خويش آورده‌ايم .\r\nدر همين سال كه سال دويست و هشتاد و هشتم بود معتضد به تعقيب وصيف خادم به دربند شام رفت و بوسيلهء رشيق معروف به خزامى نامه به دو نوشت و وصيف بكتمرى و ديگر سرداران و ياران وصيف خادم امان خواستند ، وصيف وقتى ديد كه بيشتر ياران او را دستگير كرده‌اند ميخواست بسرزمين روم برود و بدربندها مقيم شود ، معتضد از بغداد با شتاب رفت و خبر خود را نهان داشت و وصيف با همه احتياط و مراقبت از حركت او بىخبر ماند تا معتضد از فرات گذشت و به شام رسيد ولى وى از خستگى اين شتاب چنان رنجور شد كه ديگر سلامت نيافت ، وقتى بدربند شام رسيد بيشتر سپاه خود را در كليساى سياه گذاشت و سرداران به تعقيب وصيف فرستاد و پس از طى پانزده ميل سواران پيشتاز كه خاقان مفلحى و وصيف موشكين و على كورده و ديگر سرداران از آن جمله بودند به او رسيدند ، وصيف با آنها بجنگيد و اين در محل معروف به تنگهء جب بود ، وقتى معتضد نزديك رسيد ياران وصيف پراكنده شده بودند او را اسير كرده پيش معتضد آوردند كه او را به مونس خادم سپرد و همه ياران او را جز تنى چند كه از دربند شام به دو پيوسته بودند امان داد . معتضد كشتيهاى جنگى را بسوخت ابو اسحاق امام مسجد جامع طرسوس را با ابو عمير عدى بن احمد بن عبد الباقى امير شهر اذنه كه از دربندهاى شام بود و چندين دريانورد از قبيل بغيل و پسرش همراه برداشت و از راه آب به مدينة السلام بازگشت و هفتم\r\n\r\n","description":"","footnote":"","page_name":" 660 ","page_number":668},
  {"content":"\r\n\r\nصفر سال دويست و هشتاد و هشتم آنجا رسيد . جعفر بن معتضد كه همان مقتدر بود با بدر بزرگ و ديگر سپاه هنگام ظهر رسيدند راهها را زينت كرده بودند ، پيشاپيش آنها وصيف خادم بر شتر دو كوهانه سوار بود و پيراهن ديبا و كلاه بوقى داشت ، پشت سر او بغيل بر شتر ديگر سوار بود و پشت سر بغيل پسرش بر شتر ديگر بود و پشت سر پسر بغيل يكى از مردم شام معروف به ابن مهندس بر شتر بود همگى پيراهن حرير سرخ يا زرد بتن و كلاههاى بوقى بسر داشتند ، خاقان مفلحى و سرداران ديگر كه روز اسارت وصيف خادم شجاعت نموده بودند خلعت و طوق گرفتند ، معتضد ميخواست وصيف خادم را زنده نگهدارد كه مرگ كسى چون او را كه شجاع و دلير و جسور و مدبر بود خوش نداشت ، آنگاه گفت : طبع اين خادم نميپذيرد كه كسى بر او رياست كند بلكه ميخواهد رئيس باشد . پس از آنكه او را گرفته و بند كرده بود كس پيش او فرستاد كه چيزى ميخواهى ؟ گفته بود بله دسته گلى كه ببويم و كتابهائى از سرگذشت ملوك قديم كه بخوانم . وقتى فرستاده بيامد و تقاضاى او را با معتضد بگفت دستور داد آنچه خواسته بدهند و يكى را گفت ببيند در كتابها كدام فصل را ميخواند . به دو خبر دادند كه وى از كتابهائى كه برايش برده‌اند سرگذشت و جنگها و بليات ملوك را ميخواند . معتضد شگفتى كرد و گفت : ميخواهد مرگ را آسان گيرد .\r\nدر همين سال ابو عبيد الله محمد بن ابى الساج در آذربايجان بمرد و از پس وى ياران و غلامانش اختلاف كردند . گروهى از آنها به يوسف بن ابى الساج برادرش پيوستند و گروهى ديگر جانب بودار پسرش را گرفتند . در همين سال كه سال دويست و هشتاد و هشتم بود ابو على بشر بن موسى بن صالح بن صبيح بن عمير محدث در هفتاد و هشت سالگى درگذشت و در سمت غربى بغداد در گورستان باب التين به خاك رفت .\r\nدر جمادى الاول همين سال عمرو بن ليث را به مدينة السلام آوردند عبد الله بن - فتح فرستادهء سلطان او را بياورد عمرو را در كوچه‌ها گردانيدند ، بر شتر دو كوهانه‌اى\r\n\r\n","description":"","footnote":"","page_name":" 661 ","page_number":669},
  {"content":"\r\n\r\nسوار بود و پيراهن حرير بتن داشت و بدر وزير و قاسم بن عبيد الله با سپاه از پى او بودند ، پس از آن وى را به قصر ثريا بردند كه معتضد او را بديد سپس او را بسياهچال بردند . در همين اوقات سپاهيان شاكريه از طرف طاهر بن محمد بن عمرو ابن ليث بشورش وادار شدند كه وى از رفتارى كه با جدش عمرو كرده بودند خشمگين بود شاكريه در ولايت اهواز به دو پيوستند و از قلمرو فارس بيرون شدند و كار آشفته شد . معتضد عبد الله بن فتح و اشناس را با هديه‌ها پيش اسماعيل بن احمد فرستاد كه از آن جمله صد جامهء حرير زربفت مرصع بود با يك كمر بند طلاى مرصع بجواهر و جواهرات ديگر و سيصد هزار دينار نقد كه ميان ياران خود تقسيم كند و آنها را به سيستان به جنگ طاهر بن محمد بن عمرو بن ليث بفرستند . معتضد به عبد الله بن فتح دستور داد كه ضمن عبور از بلاد جبل ده ميليون درم از خراج آنجا همراه بردارد و به سيصد هزار دينار بيفزايد . در همين سال بدر غلام معتضد نيز با سپاه خود بفارس رفت و در شيراز جا گرفت و شاكريه را از آن ولايت برون راند .\r\nبروز دوشنبه اول محرم سال دويست و هشتاد و هفتم وصيف خادم جان داد و تن بيسر او را برون آورده سر پل آويختند . غلامان از معتضد اجازه خواسته بودند عورت او را بپوشانند و او اجازه داد لباسى بتن او پوشانيدند و پارچه‌اى روى آن پيچيدند و روى پارچه از ناف تا رانهاى او را بدوختند و تنش را با صبر و ديگر مايه‌هاى قابض و ماسك بيندودند و تا بسال سيصدم و خلافت مقتدر همچنان آويخته بود و نميپوسيد .\r\nهم در اين سال ميان سپاه و عوام خلاف افتاد و عوام به شوخى پيكر وصيف را از دار فرود آوردند و گفتند رعايت استاد وصيف خادم كه مدتها مجاور ما بوده و در انجام كارهاى ما حوصله كرده است لازم است و نبايد بر اين دار بپوسد او را در عبائى پيچيدند و بر شانه‌ها ميبردند و نزديك بيكصد هزار كس بودند و اطراف آن فرياد استاد استاد ميزدند ، وقتى از اين كار خسته شدند او را به دجله افكندند و گروهى\r\n\r\n","description":"","footnote":"","page_name":" 662 ","page_number":670},
  {"content":"\r\n\r\nاز مردم نيز در دجله غرق شدند زيرا در دجله او را بشنا ، بدرقه ميكردند و بسيار كس از آنها در جريان آب غرق شد .\r\nدر همين سال گروهى از قرمطيان را از جانب كوفه بياورند كه ابو الفوارس معروف از آن جمله بود ، وى را بر شترى سوار كرده بودند . معتضد بگفت تا دستها و پاهاى ابو الفوارس ، را ببريدند و او را بكشتند و پهلوى وصيف خادم بياويختند ، پس از آن به محلهء كليساها در مجاورت ناحيهء غربى بردند و با قرمطيان كه آنجا بودند بياويختند . مردم بغداد در بارهء قتل ابو الفوارس ، شايعات فراوان پراكندند ، وقتى او را پيش بردند كه گردنش بزنند ميان عامه شايع شد كه او بيكى از عوامى كه حضور داشتند گفته بود اين عمامهء من پيش تو باشد كه من پس از چهل روز رجعت ميكنم . هر روز جمعى از عوام زير دار او جمع ميشدند و روز ميشمردند و سپس در كوچه‌ها كشاكش و مناظره ميكردند ، وقتى چهل روز بسر رسيد شايعات فراوان شد و فراهم شدند ، يكيشان ميگفت : « اين جسد اوست » ديگرى ميگفت :\r\n« آمد و رفت سلطان يكى ديگر را بجاى او كشت و بر دار كرد تا مردم از او برگردند » و در اين باب مشاجره بسيار كردند تا جار زده شد كه متفرق شوند و مشاجره و گفتگو پايان گرفت .\r\nو چنان شد كه از طبرستان از جانب محمد بن زيد پولى رسيده بود كه نهانى ميان آل ابى طالب تقسيم شود . بمعتصم خبر دادند و او مردى را كه پول را آورده بود احضار كرد و گفت چرا اين كار را نهانى مىكند و علنى نميكند وى آل ابى طالب را تقرب داد و اين بسبب خويشاوندى بود و هم بسبب خبرى كه ابو الحسن محمد بن على وراق انطاكى فقيه كه بنام ابن غنوى معروف بود در انطاكيه براى ما از محمد بن يحيى بن ابن عباد جليس نقل كرد كه معتضد وقتى در زندان پدر خويش بود خواب ديد كه پيرى بر ساحل دجله نشسته و دست سوى آب دجله دراز مىكند كه همه آب بدست او ميرود و دجله خشك مىشود آنگاه آب را از دست فرو ميريزد و دجله\r\n\r\n","description":"","footnote":"","page_name":" 663 ","page_number":671},
  {"content":"\r\n\r\nچنان كه بود راه مىافتد ، گويد پرسيدم اين كيست ؟ گفتند « على بن ابى طالب عليه السلام . » گويد پيش او رفتم و سلام كردم گفت : « اى احمد اين خلافت به تو ميرسد . متعرض فرزندان من مشو و آزارشان مكن » گفتم : « اى امير مؤمنان اطاعت ميكنم . » مردم از كار خراج و تأخير سال آن نگران بودند و معتضد آن را پس آورد و شاعران در اين باب سخن بسيار گفتند و وصف فراوان كردند از جمله يحيى بن على منجم گفت : « اى احيا كنندهء شرف اصيل و تجديد كنندهء ملك خراب و استوار كنندهء ركن دين از پس آنكه لرزان بود ميان شاهان ، چون گل ميان گلاب برجسته‌اى .\r\nبروز نوروزى كه شكر و ثواب را با هم دارى خوش باش چيزى را كه پيش برده بودند به ترتيب درست پس آوردى . » اين سخن نيز از اوست « روز نوروز تو يكى است و عقب نمىافتد هميشه بروز يازدهم حزيران مىآيد . » در ذى حجهء سال دويست و هشتاد و يكم قطر الندى دختر خمارويه همراه ابن جصاص به مدينة السلام رسيد . على بن عباس رومى در اين باب گويد « اى سالار عرب كه به يمن و بركت بانوى عجم را عروس تو كردند ، با او سعادتمند باش كه او نيز بوجود تو سعادتمند است ، سعادتى ما فوق انتظار بدست آورده است ، با وجود تو چشمانش از مسرت پر و خاطرش از بزرگوارى مالا مال و دو دستش از كرم لبريزتر است ، خورشيد روز را بماهتاب شبانگاه قرين كرده‌اند و به وسيلهء آنها تاريكى از جهان برخاسته است » وقتى عمرو بن ليث را از راه مصلاى عتيق وارد مدينة السلام كردند دست برداشته بود دعا ميكرد بر شتر دو كوهانه‌اى كه پيش از اسارت خود ضمن هديه‌هاى ديگر براى معتضد فرستاده بود سوارش كرده بودند . حسن بن محمد بن فهم در اين باب گفت : « نمىبينى تغييرات اين روزگار چگونه است كه گاهى سخت و گاه آسان است ، صفار نمونهء قدرت و بزرگى بود كه سالار سپاهها بود شترانى به آنها بخشيد و\r\n\r\n","description":"","footnote":"","page_name":" 664 ","page_number":672},
  {"content":"\r\n\r\nندانست كه به اسيرى بر يكى از آنها سوارش ميكنند . » محمد بن هشام نيز در اين باب گويد : « اى كه فريب دنيا خورده‌اى مگر عمرو را نديدى كه از پس پادشاهى به اجبار بر شتر سوار شده بود و كلاه بوقى مجازات را بنشانى زبونى بسر داشت و دست برآورده و آشكار و نهان خدا را ميخواند كه او را از قتل برهاند و بر ديگرى مشغول شود . » وقتى محمد بن هارون ، محمد بن زيد علوى را بكشت معتضد اعتراض كرد و غمين شد و از قتل او تأسف خورد .\r\nدر ايام معتضد بسال دويست و هشتاد و هفت نصر بن احمد فرمانرواى ما وراء النهر بلخ بمرد و برادرش اسماعيل بن احمد بجايش نشست احمد بن ابى طاهر دبير مؤلف كتاب اخبار بغداد نيز بسال دويست و هشتادم درگذشت و هم در اين سال احمد بن محمد قاضى كه حديث ميگفت درگذشت ، در محرم سال دويست و هشتاد و يكم ابو بكر عبد الله بن محمد بن ابو الدنيا قرشى ادب آموز مكتفى كه تأليفاتى در بارهء زهد و مطالب ديگر داشت درگذشت ، بسال دويست و هشتاد و دوم ابو سهل محمد بن احمد رازى محدث درگذشت ، ما وفات اينان را ياد ميكنيم كه بتاريخ پيوسته‌اند و مردم علم و حديث پيمبر صلى الله عليه و سلم از ايشان فرا گرفته‌اند .\r\nوفات عبيد الله بن شريك محدث بسال دويست و هشتاد و پنجم در بغداد رخ داد ، وفات بكر بن عبد العزيز بن ابى دلف در همين سال به طبرستان رخ داد و هم در اين سال محمد بن حسين جنيد وفات يافت . بسال دويست و هشتاد و هشتم ابو على يشر بن موسى بن صالح بن شيخ بن عمره بغدادى درگذشت ، وفات پدر او ابو محمد موسى بن صالح بن شيخ بن عميره اسدى بسال دويست و پنجاه و هفتم در ايام خلافت معتمد در نود و چند سالگى رخ داد ، پسرش نيز بهنگام مرگ نود و نه ساله بود ، هم در اين سال دويست و هشتاد در ايام معتضد ابو المثنى معاذ بن مثنى بن معاذ عنبرى درگذشت .\r\nمسعودى گويد : و ما مشاهير فقيهان و محدثان و ديگر اهل نظر و ادب را\r\n\r\n","description":"","footnote":"","page_name":" 665 ","page_number":673},
  {"content":"\r\n\r\nدر كتاب اخبار الزمان و اوسط ياد كرده‌ايم و در اين كتاب شمه‌اى به نمونهء ما سلف مىآوريم .\r\nوفات معتضد چهار ساعت از شب گذشته دوشنبه هشت روز مانده از ربيع الاخر سال دويست و هشتاد و نهم در قصر معروف به حسنى در مدينة السلام رخ داد . گويند وفات وى از زهرى بود كه اسماعيل بن بلبل پيش از كشته شدنش به او خورانيده بود و پيوسته در تن او نافذ بود ، بعضى نيز گفته‌اند در سفرى كه به تعقيب وصيف خادم رفت چنان كه بگفتيم تنش فرسوده شد ، بعضى ديگر گفته‌اند يكى از كنيزان دستمال زهر آلودى به او داد كه به كار برد ، و جز اين نيز گفته‌اند كه از ذكر آن ميگذريم .\r\nمعتضد وصيت كرده بود كه او را در خانهء محمد بن عبد الله بن طاهر در سمت غربى بغداد در خانهء معروف به دار الرخام خاك كنند . وقتى از خود برفت و به حال مرگ افتاد پنداشتند مرده است و طبيب دست بيكى از اعضاى او بزد و نبضش را بگرفت ، معتضد كه در حال احتضار بود ناراحت شد و به دو لگد زد و چند ذراع پرتش كرد . گويند طبيب از اين ضربت بمرد و معتضد نيز در ساعت جان بداد در همانحال سر و صدا مىشنيد و چشم گشود و با دست خود اشاره‌اى بنشان پرسش كرد ، مونس خادم گفت « آقاى من غلامان پيش قاسم بن عبيد بناليده‌اند و مقررى آنها را ميدهيم » او چهره درهم كشيد و در همان حال احتضار نهيب زد و نزديك بود از مهابت وى جان جماعت درآيد . مردهء او را بخانهء عبد الله بن طاهر بردند و آنجا به خاك كردند .\r\nمسعودى گويد معتضد جز آنچه گفتيم اخبار و سرگذشتها و سفرها داشت كه تفصيل آن را در كتاب اخبار الزمان و اوسط آورده‌ايم . 185\r\n\r\n","description":"","footnote":"","page_name":" 666 ","page_number":674},
  {"content":"\r\n\r\n186\r\n\r\nذكر خلافت المكتفى بالله\r\nبيعت مكتفى على بن احمد معتضد در مدينة السلام ، همانروز وفات پدرش معتضد كه روز دوشنبه هشت روز مانده از ربيع الاول سال دويست و هشتاد و نهم بود انجام شد . مكتفى آن روز در رقه بود و قاسم بن عبيد الله براى او بيعت گرفت .\r\nكنيهء مكتفى ابو محمد بود و وقتى بخلافت رسيد بيست و اند سال داشت ، بروز دوشنبه هفت روز مانده از جمادى الاول سال دويست و هشتاد و نهم از راه آب از رقه بدار السلام آمد و در قصر حسنى بر ساحل دجله اقامت گرفت . وفاتش بروز يكشنبه سيزدهم ذى قعده سال دويست و نود و پنجم بود و در آن وقت سى و يك سال و سه ماه داشت . خلافتش شش سال و هفت ماه و دوازده روز بود و بقولى شش سال و شش ماه و شانزده روز بود كه كسان در تاريخهاى خود اختلاف دارند و خدا بهتر داند .\r\n\r\nذكر شمه‌اى از اخبار و سرگذشت و مختصرى از حوادث ايام او\r\nتاكنون كه سال سيصد و سى و دوم و خلافت متقى است بجز على بن ابى طالب\r\n\r\n","description":"","footnote":"","page_name":" 667 ","page_number":675},
  {"content":"\r\n\r\nو مكتفى خليفه‌اى كه نام على داشته باشد نبوده است . وقتى مكتفى بروز دخول مدينة السلام در قصر حسنى اقامت گرفت قاسم بن عبيد الله را خلعت داد و به هيچ يك از سرداران ديگر خلعت نداد و بگفت تا سياهچالها را كه معتضد براى شكنجهء مردم داشت ويران كنند و محبوسانى را كه آنجا بودند رها كنند و بگفت تا منزلهائى را كه معتضد براى محل سياهچالها گرفته بود به صاحبانش پس بدهند و پولهائى ميان آنها تقسيم كرد ، به همين جهت قلوب رعيت به دو متمايل شد و دعا گوى بسيار يافت .\r\nقاسم بن عبيد الله وفاتك غلام مكتفى بر او چيره بودند ، پس از وفات قاسم بن عبيد الله وزيرش عباس بن حسن با فاتك بر او تسلط داشتند ، قاسم بن عبيد الله محمد بن غالب اصفهانى را كه متصدى ديوان رسائل بود و مردى دانشمند بود بكشت و هم او محمد بن بشار و ابن مناره را بسبب چيزهائى كه در بارهء آنها شنيده بود از ميان برداشت كه بندشان نهاد و سوى بصره فرستاد ، گويند كه در راه غرق شدند و كس تا كنون خبر ايشان را ندانسته است . على بن بسام در اين باب گويد « ترا در بارهء كشتن مسلمانان معذور ميداريم و ميگوئيم ميان اهل دينها دشمنى هست اما اين منارى كه دين تو و او هميشه يكى بوده است چه گناه داشت ؟ » قبلا ميان قاسم بن عبيد الله و بدر شكر آب بود ، وقتى مكتفى بخلافت رسيد قاسم او را بر ضد بدر تحريك كرد ، جمعى از سرداران نيز از بدر كناره گرفتند و به حضور سلطان رفتند و بدر به واسط رفت . قاسم مكتفى را بساحل رود دياله برد و آنجا از دور هر چه مىتوانست مكتفى را نسبت به پدر بدبين كرد و بر ضد او تحريك كرد ، آنگاه قاسم ابو حازم قاضى را كه مردى عالم و ديندار بود احضار كرد و بگفت تا از جانب امير مؤمنان سوى بدر رود و او را امان دهد و او را همراه خود بياورد و هر چه مىخواهد از جانب امير مؤمنان براى او تعهد كند ، ابو حازم گفت پيامى را كه از امير مؤمنان نشنيده‌ام از جانب او نميبرم . و چون او نپذيرفت ابو عمرو محمد بن يوسف قاضى را احضار كرد و او را در زورقى پيش\r\n\r\n","description":"","footnote":"","page_name":" 668 ","page_number":676},
  {"content":"\r\n\r\nبدر فرستاد و به دو از جانب مكتفى امان داد و پيمان سپرد و تعهد كرد كه او را جز در حضور امير مؤمنان به كسى تسليم نكند . بدر اردوگاه خود را خالى كرد و با وى به زورق نشست و بيامدند و چون بناحيهء مداين و سيب رسيدند جمعى از غلامان به آنها رسيدند و زورق را در ميان گرفتند ، ابو عمرو از او كناره گرفت و در زورق ديگر نشست و بدر را نزديك ساحل آوردند ، از آنها خواست كه دو ركعت نماز كند و اين بروز جمعه ششم ماه رمضان سال دويست و هشتاد و نهم پيش از ظهر بود مهلت نماز به او دادند همين كه به ركعت دوم رسيد گردنش را بريدند و سرش را برگرفته پيش مكتفى بردند ، وقتى سر را پيش روى او نهادند سجده كرد و گفت اكنون مزهء زندگى و لذت خلافت را ميچشم ، آنگاه مكتفى بروز يكشنبه هشتم رمضان وارد مدينة السلام شد . يكى از شاعران در بارهء محمد بن يوسف قاضى و تعهدى كه از جانب مكتفى براى بدر كرد گويد « بقاضى شهر بگو چطور بريدن سر امير را از پس تعهدها و پيمانها و دادن نوشتهء امان حلال دانستى ، پس آن قسم‌هاى فاجرانه كه بقيد سه طلاق ياد كردى كه او را جز در حضور صاحب تخت تسليم نكنى چه شد ؟ اى بىحيا اى دروغگوترين امت اى شاهد دروغ اين كار از قاضى شايسته نبود و حاكمان جسور نيز نظير آن نميكنند كه در رمضان پس از سجده او را بكشتى . راستى در روز جمعه و در بهترين ماهها چه گناهى كردى ! براى جواب در پيشگاه حاكم عادل پس از نكير و منكر آماده باش ، اى بنى يوسف ابن يعقوب مردم بغداد از شما فريب خورده‌اند خدا شما را پراكنده كند و من از پس ذلت وزير ذلت شما را ببينم ، همهء شما بفداى ابو حازم باشيد كه در همه كار استقامت رأى دارد » .\r\nگويند بدر آزاد بود و پسر خير بود كه آزاد شدهء موكل بود و در خدمت ناشى غلام موفق و ركابدار وى بسر ميبرد ، آنگاه در ايام موفق به معتضد پيوست و در دل او جا گرفت و مقرب شد . معتضد غلامى بنام فاتك داشت كه از همهء غلامان\r\n\r\n","description":"","footnote":"","page_name":" 669 ","page_number":677},
  {"content":"\r\n\r\nوى معتبرتر بود ولى از چشم او بيفتاد زيرا معتضد بيكى از كنيزان خود خشم آورده بود و بگفت تا او را بفروشند و فاتك يكى را فرستاد تا كنيز را براى او بخرند و چون معتضد از قضيه خبر يافت فاتك منفور او شد و كار بدر بالا گرفت و مقام او بيشتر شد تا آنجا كه بوسيلهء او از معتضد حاجت ميخواستند و شاعران مدح بدر را قرين معتضد ميگفتند و در سخنان غير منظوم نيز چنين بود .\r\nمسعودى گويد : ابو بكر محمد بن يحيى صولى نديم شطرنجى در مدينة السلام براى من نقل كرد و گفت « معتضد و عده‌اى به من داده بود و انجام نشد تا قصيده‌اى ساختم و بدر را در آن ياد كردم و قسمتى از آن چنين بود « اى كه از مزاح دورى كرده‌اى آيا سزاى دوستى اينست كه جفا كنى ، امير مؤمنان معتضد درياى جود است و كس چون او نيست و ابو النجم براى اهل حاجت نهرى است كه به دريا ميريزد ، فطر برفت و اضحى رسيد و وقت آنست كه وعده‌اى كه مدتها از آن گذشته است انجام شود ، اگر اطمينان نداشتم كه اين وعده انجام شدنى است تقاضاى انجام آن نميكردم و اگر چه عطا و وعدهء كريم تفاوت ندارد اما دل چيز آماده را دوست دارد . » گويد معتضد بخنديد و بگفت تا آنچه را وعده داده بود به من بدهند .\r\nمحمد بن نديم در مدينة السلام براى ما نقل كرد و گفت : « از معتضد شنيدم كه ميگفت من از بخشش كم عار دارم و اگر همهء مال دنيا پيش من بود براى بخشش من كافى نبود اما مردم مىپندارند من بخيلم مگر نميدانند كه من ابو النجم را ميان خودم و آنها واسطه كرده‌ام و ميدانم هر روز چقدر خرج مىكند اگر بخيل بودم اين همه پول به او نميدادم . » ابو الحسن على بن محمد فقيه وراق انطاكى در شهر انطاكيه براى ما حكايت كرد كه ابراهيم بن محمد دبير از يحيى بن على منجم نديم نقل كرد كه روزى پيش معتضد بودم و قيافهء او گرفته بود ، بدر بيامد و چون از دور او را ديد بخنديد و به من گفت : « اى يحيى كدام يك از شاعران است كه گويد « در چهرهء او واسطه‌اى\r\n\r\n","description":"","footnote":"","page_name":" 670 ","page_number":678},
  {"content":"\r\n\r\nاست كه بديش را از دلها محو مىكند و هر جا شفاعت كند محترم است . » گفتم « اين سخن از حكم بن قنبره مازنى بصرى است . » گفت : « مرحبا به او بقيهء آن را براى من بگو و من گفتم « واى از آنكه خواب مرا ببرد و دردى بدردهاى دل من افزود گويا خورشيد از اطراف او طالع است يا ماه از جانب او ميتابد هر چه خطا كرده باشد او را بخوشى ميپذيرند و از آنچه كرده معذورش ميدارند در چهره‌اش واسطه‌اى است كه بدى او را از قلب محو مىكند و هر جا شفاعت كند محترم است . » بسال دويست و هشتاد و نهم قرمطى در شام قيام كرد جنگهاى او با طغج و سپاه مصر مشهور است و ما قصهء رفتن مكتفى را به رقه و گرفتن قرمطى كه بسال دويست و نود و يكم بود و قضيهء ذكرويه بن مهرويه كه بسال دويست و نود چهارم متعرض كاروان حج شد تا وقتى كه كشته شد و جثه‌اش را به مدينة السلام آوردند همه را در كتابهاى سابق خويش آورده‌ايم .\r\nمسعودى گويد فديهء خيانت در ذى قعدهء سال دويست و نود و دوم در لامس انجام شد كه جمعى از مسلمان و رومى به فديه آزاد شدند ، پس از آن روميان خيانت كردند فديهء كامل نيز كه ميان روميان و مسلمانان بطور كامل انجام شد در لامس و در شوال سال دويست و نود و پنجم بود و امير هر دو فديه رستم سر حد دار شام بود .\r\nعدهء كسانى كه در فديهء ابن طعان بسال دويست و هشتاد و سه چنان كه سابقا در همين كتاب گفته‌ايم آزاد شدند دو هزار و چهار صد و نود و پنج كس از مرد و زن بود ، عدهء مسلمانانى كه در فديهء خيانت آزاد شدند هزار و پانصد و پنجاه و چهار كس بود و عدهء كسانى كه در فديهء تمام آزاد شدند دو هزار و هشتصد و چهل و دو كس بود .\r\nوقتى مكتفى بمرد در بيت المالها هشتهزار هزار دينار طلا و بيست و پنج ميليون درم نقره و نه هزار استر و جمازه و غيره بود مع ذلك بخيل و تنگ چشم بود .\r\nابو الحسن احمد بن يحيى منجم معروف به ابن نديم كه از بزرگان اهل نظر و بحث و سران اهل عدل و توحيد بود و ابى حفان در بارهء برادرش على بن يحيى گفته بود :\r\n\r\n","description":"","footnote":"","page_name":" 671 ","page_number":679},
  {"content":"\r\n\r\n« بهار زمانه در سال وقت معين دارد اما ابن يحيى هميشه بهار است ، مردى كه بنزد وى بزرگوارى هميشه آماده است و ما از آن بهره ميبريم . » ابو الحسن گويد « مكتفى هر روز ده جور غذا داشت و در هر جمعه يك بزغاله و سه جام حلوا داشت و هر روز حلوا براى او ميبردند ، يكى از خدمه را به خوان خود گماشته بود و گفته بود نان اضافى را نگهدارد هر چه پاره بود براى ترديد جدا ميكرد و آنچه درست بود روز بعد سر خوان مىآورد چيزهاى خنك و حلوا را نيز چنين مىكرد .\r\nمكتفى بگفت تا در ناحيهء شماسيه روبروى قطريبل قصرى براى او بسازند و براى اين منظور بسيارى از املاك و مزارع را كه در اين ناحيه بود بدون قيمت از مالكانش گرفت و نفرين گوى او بسيار شد ، اين بنا بسر نرسيده بود كه درگذشت و اين كار مانند كار پدرش معتضد در ساختمان سياهچالها بود . وزير مكتفى قاسم بن عبيد الله با مهابت و جسور و خونخوار بود و بزرگ و كوچك از او بيمناك بودند و هيچكس با وجود وى آسوده نبود . مرگ وى بشب چهارشنبه دهم ربيع الاخر سال دويست و نود و يكم بود و در اين وقت سى و چند سال داشت . يكى از اهل ادب كه بگمانم عبد الله بن حسن بن سعد بوده در اين باب گويد : « شبى كه وزير بمرد شراب نوشيديم و باز هم اى قوم خواهيم نوشيد ، خدا اين استخوانها را پاك ندارد و وارث او را بركت ندهد . » از جمله كسانى كه قاسم بن عبد الله بكشت عبد الواحد - ابن موفق بود كه او را پيش مونس بداشته بود و به دو پيغام داد تا سرش را بريد و اين در ايام مكتفى بود ، معتضد عبد الواحد را عزيز ميداشت و علاقهء بسيار به او داشت ، وى بفكر خلافت و در بند رياست نبود بلكه همهء همتش اين بود كه با نوجوانان بازى كند ، به مكتفى گفته بودند كه او به بنى حد از غلامان خاص نامه نوشته ، يكى را برگماشت كه مراقب اخبار او باشد و ببيند وقتى مست مىشود چه ميگويد و او شنيد كه هنگام طرب شعر عتابى را كه مضمون آن چنين است زمزمه مىكرد : « توزن باهلى را كه روزگار كهنه و نو را از او گرفته ملامت ميكنى ، وى زنان را بدور خويش\r\n\r\n","description":"","footnote":"","page_name":" 672 ","page_number":680},
  {"content":"\r\n\r\nمىبيند كه ملايم راه ميروند و گردن بندها به گردن آويخته‌اند ، آيا مىخواهى من قدرت جعفر يا يحيى بن خالد را داشته باشم و امير مؤمنان چون آنها تيغ بگردنم نهند بگذار مرگ آسوده‌اى داشته باشم و هول اين چيزها را تحمل نكنم كه كارهاى مهم به چيزهائى وابسته كه در شكم شيران است ، كسى كه بطلب بزرگى ميرود حوادث خطرناك و حيله‌ها خواهد ديد . » و يكى از نديمانش كه سر مست بود به دو گفت آقاى من گفتار تو چقدر با سخن مهلب تفاوت دارد كه ميگفت « پس رفتم كه زندگى را حفظ كنم ولى ديدم زندگى بهتر از اين نيست كه پيش روم . » عبد الواحد به دو گفت : « چه ميگوئى تو خطا ميكنى و اين مهلب نيز خطا كرده و گوينده اين شعر نيز خطا كرده است ، ابو فرعون تميمى درست گفته . » نديم گفت : « چه گفته ؟ » گفت « ميگويد : من از جنگ باك ندارم ولى بيم دارم كه كوزه‌ام بشكند اگر هنگام جنگ مانند آن را از بازار خريده بودم اشكالى نداشت كه پيش بروم . » وقتى اين سخن به مكتفى رسيد بخنديد و گفت به قاسم گفتم كه عبد الواحد عموى من بفكر خلافت نيست اين سخن كسى است كه فكرى ندارد جز پائين تنه‌اش و شكمش و ساده‌اى كه با او معاشقه كند و سگهائى كه آنها را بهم اندازد و قوچهائى كه بشاخ‌زدنشان وا دارد و خروسهائى كه به جنگشان بيندازد ، فلان و فلان مبلغ به عموى من بفكر بدهيد . » اما قاسم همچنان در بارهء عبد الواحد اصرار كرد تا او را بكشت ، وقتى قاسم مرده بود و معلوم بود كه عبد الواحد را او كشته است . مكتفى ميخواست قبر او را نبش كند و تازيانه بزند و به آتش بسوزد ، جز اين نيز گفته‌اند و خدا بهتر داند .\r\nو نيز از جمله كسانى كه قاسم بن عبيد الله بطوريكه گفته‌اند بوسيلهء خشكنانج زهر آلود او را كشت على بن عباس بن جريح رومى بود كه در بغداد بزرگ شده و همانجا بمرد . وى مضامين شاعران را ميربود و قطعات كوتاه و دراز را نكو ميگفت و در كار مذهب نيز رفتارى نكو داشت و كمتر فضيلت او شعر بود . از سخنان محكم و خوب او اينست « روزگار را ديده‌ام كه زخم مىزند سپس همدلى مىكند يا عوض ميدهد يا\r\n\r\n","description":"","footnote":"","page_name":" 673 ","page_number":681},
  {"content":"\r\n\r\nتسلى ميدهد يا از ياد ميبرد . من از فقدان چيزى غم نميخورم و همين غم براى من بس است كه خودم از ميان ميروم » و از سخنان جالب او كه از افكار فيلسوفان قديم يونان مايه دارد اينست « از جمله چيزها كه نشانهء زوال دنياست اينست كه طفل هنگام تولد ميگريد و گر نه چرا از آمدن دنيا ميگريد در صورتى كه از آنجا كه بوده گشاده‌تر است . » و هم از سخنان دقيق وى كه معنى لطيف دارد و بسليقهء جدليان و محققان قديم گفته اينست « پيچيدگى چيزى كه تو از آن دفاع ميكنى ياران گويندهء محقق را كمتر مىكند عقل مستمعان بدان نميرسد و بنفع روشنگوى و ضرر شخص دقيق تمام مىشود . » و هم از سخنان او در وصف قناعت اينست « اگر خواهى بيهودگى حرص را بدانى هر چه خواهى بخور كه ترا از تلخ و شيرين منصرف دارد و با هر كه خواستى همبالين شو كه ترا از خلوت زيباروى بىنياز كند ، اى بسا كه وصول بچيزهائى كه نميخواهى آن چيزها را كه ميخواهى از ياد تو ميبرد . » اين سخن نيز از اوست « اى كه عشق را بس و از بس بيشترى پدرم فداى چهرهء يوسفى تو باد در چهره‌ات گل و نرگس است و عجيب است كه زمستانى و تابستانى با هم است . » و اين سخن را در بارهء انگور رازقى گفته « رازقى را بنگر كه گوئى مخزن بلور است در دست از حرير نرمتر است و بوى آن چون گلاب گورى است اگر دوام داشت آن را گوشوارهء خوبرويان سيه چشم ميكردند . » ابن رومى با قاسم بن عبيد الله وزير و ابو الحسن على بن سليمان اخفش نحوى و ابو اسحاق زجاج نحوى اخبار نكو دارد . ابن رومى سوداوى مزاج بود و مردى حريص و پرخور بود و خبرها دارد كه اين سخن را معلوم مىدارد كه از آن جمله قصهء او با ابو سهل اسماعيل بن على بن يحيى و ديگر كسان خاندان نو بخت است .\r\nبسال دويست و دوم عبد الله بن احمد بن حنبل بروز شنبه ده روز مانده از جمادى - الاخر درگذشت ، بسال دويست و نود و يكم ابو العباس احمد بن يحيى معروف به ثعلب\r\n\r\n","description":"","footnote":"","page_name":" 674 ","page_number":682},
  {"content":"\r\n\r\nبشب شنبه هشت روز مانده از جمادى الاولى درگذشت و در گورستان باب الشام در حجره‌اى كه براى او خريده بودند به خاك رفت و بيست و يك هزار درهم و دو هزار دينار باقى گذاشت . با مستغلاتى در باب الشام كه سه هزار دينار قيمت داشت . احمد بن يحيى از روزگار جوانى پيش علما محترم بود تا وقتى كه پير شد و امام صناعت نحو شد وارثى جز يك دختر از پسرش نداشت و مالش را به دو دادند . ثعلب و محمد مبرد خاتمهء اهل ادب بودند ، چنان كه يكى از شعراى عصر اخير در اين باب مىگويد « اى طالب علم نادان مباش و به مبرد يا ثعلب پناه ببر كه علم جهان را پيش اين دو تن خواهى يافت ، مانند شتر جربى مباش ، همه علوم جهانيان در شرق و غرب پيش اين دو تاست . » محمد بن يزيد مبرد دوست داشت با احمد بن يحيى بمناظره بنشيند اما احمد بن يحيى از اين كار دريغ داشت . ابو القاسم جعفر بن حمدان موصلى فقيه كه دوست هر دو بود گويد از ابو عبد الله دينورى داماد ثعلب پرسيدم چرا احمد بن يحيى از مناظره با مبرد دريغ دارد ، گفت ابو العباس محمد بن يزيد مردى خوش بيان و فصيح است و احمد بن يحيى مسلك معلمان دارد و چون در محفلى بنشيند به اقتضاى ظاهر بنفع مبرد نظر ميدهد تا باطن شناخته شود . ابو القاسم بن يشار انبارى نحوى نقل ميكرد كه اين ابو عبيد الله دينورى پيش ابو العباس مبرد مىآمد و كتاب عمرو بن عثمان - ابن قنبر سيبويه را درس ميخواند ، ثعلب او را ملامت ميكرد اما از اين كار باز نميماند .\r\nبقولى وفات احمد بن يحيى ثعلب به سال دويست و نود و دوم بود ، در همين سال كه سال دويست و نود و يكم بود محمد بن محمد جذوعى قاضى درگذشت ، وى در كار مذهب خود اخبارى عجيب داشت كه توضيح آن را با نوادر وى و عزت نفسى كه داشت در كتاب اوسط آورده‌ايم . بسال دويست و نود و دوم ابو حازم عبد العزيز بن عبد الحميد قاضى بروز پنجشنبه هفتم جمادى الاول همانسال در نود و چند سالگى به بغداد درگذشت ، در همين سال ابن خليجى بر مصر استيلا يافت و هم در اين سال حريقى بزرگ شد و در باب الطاق نزديك سيصد دكان و بيشتر را بسوخت بسال دويست و نود و سوم\r\n\r\n","description":"","footnote":"","page_name":" 675 ","page_number":683},
  {"content":"\r\n\r\nابن خليجى را در مصر گرفتند و به بغداد آوردند و در كوچه‌ها گردانيدند و بيست - و چهار كس از يارانش كه صندل مزاحمى غلام سياه از آن جمله بود پيشاپيش وى بودند و اين به نيمهء ماه رمضان همان سال بود ، بسال دويست و نود و چهار موسى - ابن هارون بن عبد الله مروان بزاز محدث معروف به حمال بروز پنجشنبه يازده روز مانده از شعبان در بغداد بمرد . كنيهء او ابو عمران بود و بوقت مرگ هشتاد و چند سال داشت و در گورستان باب حرب پهلوى احمد بن حنبل به خاك رفت .\r\nسابقا در همين كتاب سبب ذكر وفات اين بزرگان را گفته‌ايم ، كه مردم مقاصد مختلف دارند و فوايد گونه‌گون ميجويند . بسا باشد كسى بر اين كتاب نگرد كه از مطالب آن فايده بر نگيرد و هدف وى دانستن وفات اين بزرگان باشد .\r\nوفات ابو مسلم ابراهيم بن عبد الله كجى بصرى محدث در محرم سال دويست و نود و دوم رخ داد . وى نود و دو ساله بود و در رمضان سال دويستم تولد يافته بود .\r\nابو العباس احمد بن يحيى ثعلب نيز به ترتيبى كه اختلاف در تاريخ وفات او را گفتيم ، هنگام مرگ همسن ابو مسلم بود ، اما ابو العباس احمد بن يحيى كر شده و در اواخر عمر كريش شدت يافته بود تا آنجا كه هر كه با وى چيزى ميخواست بگويد مطلب خود را در رقعه‌اى مينوشت .\r\nمحمد بن يحيى صولى شطرنجى گويد روزى در حضور مكتفى به غذا بوديم و چند قطاب از پيش او برداشته پيش ما گذاشتند كه بنهايت لطيف بود و نان نازك داشت و خوب درست كرده بودند ، گفت « آيا شاعران در وصف اين چيزى گفته‌اند ؟ » يحيى بن عدى گفت : « بله احمد بن يحيى در بارهء آن گفته است :\r\n« قطاب‌هايى كه از لوز و شكر پر شده و در روغن گرد و شنا مىكند وقتى به دست من آيد چنان خرسند شوم كه عباس از پيروزى . » مكتفى آن را بخاطر سپرد و گاه بگاه ميخواند ، از جمله اشعار جالب مكتفى اينست : « عيبم مكنيد كه من دلبستهء كنيزى شده‌ام كه گوئى خورشيد است بلكه بيشتر از خورشيد است ، در مرحلهء اعلاى\r\n\r\n","description":"","footnote":"","page_name":" 676 ","page_number":684},
  {"content":"\r\n\r\nحسن است و ديدار او سعد من است و غيبت او نحوست من است . » و هم از مكتفى است : « دل بدلخواه خود رسيد و آرام گرفت . خوشى در ساعتى است كه در آن هستى بسر نرفته است ، هر كه عاشق را ملامت كند وقتى آرام شود خاموش ماند » و هم از اوست : « كيست كه بداند من چه ميكشم و درد عشق را بشناسد ! او بندهء من بود و عشقم مرا بندهء او كرد ، او از بندگى من آزاد شد ، اما من از عشق او آزاد نتوانم شد . » ابو عبد الله ابراهيم بن محمد بن عرفهء نحوى معروف به نفطويه بنقل از ابو - محمد عبد الله بن حمدون گويد : روزى بحضور مكتفى از اقسام پوشيدنيها سخن آمد و او گفت كسى از شما در بارهء نبيذ دوشاب چيزى از حفظ دارد و من شعر ابن رومى را براى او خواندم مضمون آن چنين است : « وقتى آن را خوب دانه كنى و بفشارى ، آنگاه خوب بزنى و از كار در آرى ، آنگاه مدتى آن را در ظرف نگهدارى ، درست شراب بابلى خواهى داشت » مكتفى گفت خدايش زشت دارد ! چه شكمو بوده است ! به خدا مرا بهوس نوشيدن دوشاب انداخت .\r\nآنگاه غذا آوردند و ظرف بزرگى پر از حليم در مقابل ما نهادند و در ميان آن به اندازهء يك بشقاب پر از روغن مرغ بود . من بخنديدم و حكايت رشيد از خاطرم گذشت . مكتفى مرا نگريست و گفت : « ابو عبد الله خنده‌ات براى چه بود ؟ » گفتم : « اى امير مؤمنان ، حكايتى از رشيد جد تو در بارهء حليم و روغن مرغ بيادم آمد » گفت : « چيست ؟ » گفتم : « بله اى امير مؤمنان عتبى و مداينى نقل كرده‌اند كه روزى ابان قارى با رشيد به غذا بود و حليم عجيبى آوردند كه در ميان آن به قدر يك بشقاب بزرگ روغن مرغ بود . ابان گويد : « دلم از آن روغن ميخواست ، اما به احترام رشيد نميخواستم دست بدان ببرم » گويد : « با انگشت خود رخنهء كوچكى پديد آوردم و روغن به طرف من آمد . رشيد گفت : « اى ابان سوراخش كردى كه سرنشينانش را غرق كنى ؟ » و اين آيهء قرآن و اقتباس از قصهء خضر و موسى و سوراخ\r\n\r\n","description":"","footnote":"","page_name":" 677 ","page_number":685},
  {"content":"\r\n\r\nكردن كشتى بود . ابان گفت : « نه اى امير مؤمنان ، بلكه آن را سوى ديار مرده‌اى رانديم » و اين نيز آيهء قرآن بود ، و رشيد چندان بخنديد كه سينه‌اش بگرفت .\r\nبسال دويست و نود و پنجم هديهء زيادة الله بن عبد الله كه كنيهء ابو خضر داشت به مدينة السلام رسيد هديه دويست غلام سياه و سپيد و صد و پنجاه كنيز و يك صد اسب عربى و ديگر چيزهاى جالب بود .\r\nرشيد بسال صد و هشتاد و چهارم كه در رقه بود ، حكومت افريقيهء مغرب را به ابراهيم بن اغلب داده بود و خاندان اغلب همچنان امارت افريقيه را داشتند تا بسال دويست و نود و ششم و بقولى دويست و نود و پنجم كه ابو عبد الله محتسب زيادة الله بن عبد الله را از آنجا بيرون كرد ، ابو عبد الله دعوتگرى بود كه ميان قوم كتامه و ديگر اقوام بربر قيام كرده بود و براى عبيد الله فرمانرواى مغرب دعوت ميكرد . سابقا در همين كتاب از اينكه منصور حكومت مغرب را به اغلب بن سالم سعدى داد سخن آورده‌ايم .\r\nگويد : بيمارى مكتفى در « ذرب » سخت شد و محمد بن يوسف قاضى و عبد الله ابن على بن شوارب را احضار كرد و آنها را شاهد وصيت خود گرفت كه كار خلافت را ببرادر خود ميسپارد . سابقا در همين كتاب از وفات او ياد كرده‌ايم و در اينجا حاجت به تكرار آن نيست .\r\nمسعودى گويد : مكتفى و حوادث عصر وى و قضيهء ابن بلخى در مصر و قضيهء قرمطى در شام و حكايت ذكرويه و تعرض او بكاروان حج و ديگر حوادث خلافت او اخبار نكو دارد كه همه را در كتاب اخبار الزمان و كتاب اوسط آورده‌ايم و حاجت بتكرار آن نيست . 201\r\n\r\n","description":"","footnote":"","page_name":" 678 ","page_number":686},
  {"content":"\r\n\r\n202\r\n\r\nذكر خلافت المقتدر بالله\r\nبيعت جعفر بن احمد مقتدر در همان روز وفات برادرش مكتفى يعنى روز يكشنبه سيزدهم ذى قعدهء سال دويست و نود و پنجم انجام گرفت ، كنيهء ابو الفضل داشت و مادرش كنيزى به نام شعب بود . مادر مكتفى نيز كنيزى بنام ظلوم بود و جز اين نيز گفته‌اند . مقتدر بهنگام بيعت سيزده سال داشت و بعد از نماز روز چهارشنبه سه روز مانده از شوال سال سيصد و بيستم در بغداد كشته شد . مدت خلافتش بيست و چهار سال و يازده ماه و شانزده روز بود و سنش بسى و هشت سال و پانزده روز رسيد ، در بارهء عمرش بجز اينكه ما گفتيم نيز گفته‌اند و خدا بهتر داند .\r\n\r\nذكر شمه‌اى از اخبار و سرگذشت و مختصرى از حوادث ايام او\r\nاز هنگام بيعت مقتدر وزارت وى با عباس بن حسن بود تا وقتى كه حسين بن حمدان و وصيف بن سوارتكين و ديگران بر عباس بن حسن هجوم بردند و او را بكشتند ، و اين بروز شنبه يازده روز مانده از ربيع الاول سال دويست و نود و ششم بود و قصهء عبد الله بن معتز و محمد بن داود رخ داد كه معروف است ، ما در كتاب\r\n\r\n","description":"","footnote":"","page_name":" 679 ","page_number":687},
  {"content":"\r\n\r\nاوسط ضمن اخبار مقتدر از آن ياد كرده‌ايم .\r\nخيلى كسان اخبار مقتدر را با اخبار خليفگان يك جا تأليف كرده يا جدا آورده يا جزو اخبار بغداد ياد كرده‌اند . ابو عبد الله بن عبدوس جهشيارى اخبار مقتدر را در ضمن هزارها صفحه آورده و قسمت مختصرى از آن بدست من افتاده است .\r\nاهل درايت مكرر به من گفته‌اند كه ابن عبدوس اخبار مقتدر را در هزار ورق تأليف كرده است ، ولى ما از اخبار هر كدامشان فقط شمه‌اى ياد ميكنيم كه انگيزهء مطالعه و حفظ و استنساخ آن شود . عبد الله بن معتز اديب و بليغ و شاعر و سخندان و خوش - ذوق و توانا و شيرين سخن و خوش عبارت و با قريحه بود و در ابداع معانى دستى داشت . از جمله سخنان او اينست « ملامتگران گويند خاطر از او مشغول دار و سوز دل را بصبر فرونشان ، چگونه توانم در صورتى كه بوسهء او از شماتت دشمن شيرين‌تر است » و اين سخن : « مژه‌هايش ضعيف و دلش سنگ است گويى نگاههايش عذر سنگدليهايش را ميخواهد . » و اين سخن « نادانى برفت و عتاب پايان گرفت ، پيرى نمودار شد و خضاب معلوم گشت . من بوقت پيرى خودم را دشمن دارم چگونه نكورويان مرا دوست خواهند داشت . » و اين سخن « حالت روزگار عجيب است كه حسرت بليه را ميخورم ! بسا روزها كه در آن گريستم و چون روز ديگر آمد بر آن گريستم . » و اين را در بارهء ابو الحسن على بن محمد بن فرات وزير گفته است :\r\n« اى ابو الحسن كار مرا در زمين استوار كردى و در مشكلات سخت به يارى من آمدى و زرهى محكم به من پوشانيدى كه بحادثات دهر گفتم آيا هماورد هست ؟ » اين سخن نيز از اوست : « بدترين روزگار شخص اينست كه آبروى خود را پيش كسى كه بزرگى نداند گرو بگذارد . كسى كه دل به احسان ندارد ، چگونه لذت احسان را درك تواند كرد ؟ » و اين سخن : « هنگامى كه دهان صبح درست باز شده بود ، اگر ميخواستم ساقيان باز جامى به من ميدادند . وقتى صبحگاه رشته دوانيده بود ، پنداشتم تاريكى رداى دو رنگى است كه با ستارگان مزين شده است » و اين سخن : « وقتى\r\n\r\n","description":"","footnote":"","page_name":" 680 ","page_number":688},
  {"content":"\r\n\r\nستاره‌اى نهان شود ميگريم ، گوئى دوستى را از كف داده يا مصيبت يارى ديده‌ام .\r\nاگر ميشد از اطراف شب ستاره‌اى جدا كرد ، من از دو ديدهء خويش ستارگانى جدا ميكردم . » از جمله سخنان نكوى او اينست كه در بارهء عبيد الله بن سليمان گفته : « از آل سليمان بن وهب نكوئيها پيش من هست ، آنها بودند كه بروزگار ياد دادند كه چگونه با من نكويى كند و آنها بودند كه خون از جامهء پدر من بشستند » . و اين سخن را هنگام درگذشت معتصم گفته است « از آداب آنچه را ميبايد در بارهء او انجام دهند انجام دادند . سپس او را پيش نهادند و بر او نماز كردند ، گوئى صفهايى بودند كه بر او سلام مىگويند ، و هم او در بارهء فصد معتضد گويد : « خونى كه از دست امام ميرود از عنبر و شراب پاكيزه‌تر است . وقتى بطشت روان شد پنداشتم اشكى است كه از ديدهء عاشق ميرود ، طبيب سر نيشتر را در جان اسلام فرو برد . » و اين سخن از اوست : « بر حسادت حسود صبر كن كه صبر تو كشندهء او خواهد بود . آتش اگر چيزى را براى خوردن نيابد خويشتن را خواهد خورد . » و اين سخن : « آهو روشى كه شراب بر ما ميگرداند و بر دلها و ديده‌ها حكم ميراند ، گويى نگاههاى ما خون شرم از چهرهء او ميريزد . » و اين سخن : « آهو روشى كه بحسن خود مغرور است و نگاهش بيمار است ! گويى عقرب پيشانى او وقتى به آتش چهره‌اش نزديك شده بجا مانده است . » و اين سخن : « وقتى گلى از چهرهء او بچينند باز از شرم ديگرى بجاى آن پديد آيد . » وفات ابو بكر محمد بن داود بن على بن خلف اصفهانى فقيه بسال دويست و نود و ششم رخ داد . وى در ادب مقامى بلند داشت و در لغت استاد بود ، به مسائل مذهب احاطه داشت در مطالب گونه‌گون استاد بود ، در كار فقه عالمى متبحر و يگانه بود . در عنفوان جوانى و پيش از آنكه بكمال رسد كتاب معروف الزهره را تأليف كرد . پس از آن كه فكرش بسط بيشتر يافت ، در فقه كتابها نوشت ، چون كتاب « فى الوصول الى معرفة الاصول » و « كتاب الانذار » و « كتاب الاعذار و الايجاز » و كتاب « الانتصار على\r\n\r\n","description":"","footnote":"","page_name":" 681 ","page_number":689},
  {"content":"\r\n\r\nمحمد بن جرير و عبد الله بن شرشير و عيسى بن ابراهيم ضرير » .\r\nاز جمله سخنان نكوى وى كه در آغاز جوانى گفته و در كتاب زهره آورده اما بيكى از گويندگان عصر منسوب داشته اينست ، و همه نثر و نظم او نكوست .\r\n« جانم از ترس هجران برنج است و بيم آن دارم كه قلبم بشكافد . بهنگام وصل از هجران ميترسد و اشك ميريزد . اگر چنان كه از انتظار هجر غمين است از وصالى كه هست خرسند بود . خوشى و رنجش برابر بود اما بيم هجران درد انگيزتر است . » اين سخن نيز از اوست : « از وداع تا هنگامى كه مسرت وصال دست دهد بهره برگير . بسيار وصل و هجر و بالا و پستى آزمودم و بسيار پيمانه‌هاى تلخ بنوشيدم و صبر كردم و در همه آنچه ديدم چيزى تلختر از فراق بى وداع نبود » اين سخن نيز از اوست : « عاشقى كه عشق خود را به زبان پنهان مىكند ، اما از آه كشيدنهاى او اشتياق نمودار است ، رنج بيهوده ميبرد . عشق خود را نهان مىكند اما از هيچكس حتى از شتر و سوار و حدى خوان نهان نمىماند » .\r\nبسال سيصد و سوم در ايام خلافت مقتدر على بن محمد بن نصر بن منصور بن هشام درگذشت . وى شاعرى زبان آور بود و طبع هجا گوى داشت و وزير و امير و كوچك و بزرگ از زبان او سالم نماند . پدر و برادران و ديگر اهل خاندان خود را نيز هجا گفته بود . از جمله سخنان وى در بارهء پدرش اينست : « ابو جعفر خانه‌اى بساخت و محكم كرد و كسى مانند او خانه‌هاى خوب ميسازد ! درون آن گرسنگى و برونش زبونى است و در اطراف آن رنج و بدبختى است . از محكم كردن ديوار خانه‌اى كه در آن نان و آب نباشد چه سود ! » و هم در بارهء پدرش گويد : « فرض كن به اندازهء بيست كركس عمر كردى ، پندارى من بميرم و تو بمانى . اگر يك روز پس از تو بمانم گريبان مال تو را خواهم دريد . » و هم در بارهء او گويد : « گرسنگى را علاجى سودمند ميداند و در خانهء او جز گرسنه نمىبينى ، پندارد كه بخشش مايهء فقر است و نيكى كردن فايده ندارد ، از دنيا ايمن است و از حوادث آن بيم ندارد\r\n\r\n","description":"","footnote":"","page_name":" 682 ","page_number":690},
  {"content":"\r\n\r\nو نداند كه انسان در گرو بليات زمانه است » .\r\nابو الحسن محمد بن على فقيه وراق انطاكى در انطاكيه شعرى از على بن محمد ابن بسام براى من نقل كرد كه در ضمن آن موفق و ابو الصقر اسماعيل بن بلبل وزير و طائى امير بغداد و عبدون نصرانى برادر صاعد و ابو العباس بسطام و حامد بن عباس كه بعدا وزير مقتدر شد و اسحاق بن عمران امير كوفه را هجو كرده است . شعر اينست « آيا موفق اميد يارى خدا دارد در صورتى كه كار بندگان بدست كنيزى افتاده است و پيش از آن نيز بدست رياكارى بود . اين بلبل وزير شده ، و اين بروزگار قديم نبوده است . كار پل و آبيارى فرات بدست آسيابان طى افتاده است ! عبدون كه از امثال او جزيه ميگيرند بر مسلمانان حكومت مىكند ! لوچ بسطام كه بافندگى ميكرد مشاور شده است ! اگر كار بدست من بود مشك بدوش حامد ميدادم و يا مىفرستادم برود انار بفروشد ! اسحاق عمران امير شده است و اين مصيبت است و چه مصيبتى است ! اينك خلافت سستى گرفته و بناى آن فرو ريخته است ، روزگار و فرومايگان را به لعنت خدا و جهنم واگذار . اى پروردگار فرومايگان سوار شده‌اند و پاى من پياده است يا مرا نيز مثل آنها سوار كن يا اين مادر فلانىها را روانه كن بروند . » و در اين شعر از همه سران دولت در آن عصر نام برده است .\r\nابو اسحاق زجاج نحوى رفيق مبرد اين شعر را نقل كرده كه ابن بسام در بارهء معتضد هنگامى كه پسرش جعفر مقتدر را ختنه كرده بود گفته است : « مردم از ختنه باز گشتند و از گرسنگى كمربند ميكشيدند . گفتم از اين تعجب كنيد كه يتيمان را اين طور ختنه ميكنند » . و هم او در بارهء معتضد گويد : « تا كى چيزى را كه اميدواريم نبينيم و پيوسته به اميد بيهوده دل خوش كنيم ، اگر ترا معتضد ناميده‌اند به زودى بازويت بشكند » .\r\nو هم او در بارهء عباس بن حسين وزير و ابن عمرويهء خراسانى كه امير بغداد بود ، گويد : « خدا لعنت كند كسى را كه وزارت بعباس داد و امارت بغداد را به ابن\r\n\r\n","description":"","footnote":"","page_name":" 683 ","page_number":691},
  {"content":"\r\n\r\nعمرو سپرد ! وزيرى كه چهرهء پر چين و شكمى بزرگ چون جوال دارد و پشتى كه دو كوهان دارد و سرى چون خيار ، و از روزگار قديم بنا درستى و عيارى معروف بوده است ، و امير عجمى كه مثل خر پسر خر است و از وقتى كار اداره بدست او افتاده ، اسلام از ميان ما رفته است » .\r\nدر بارهء ابو الحسن جحظهء برمكى نغمه‌گر گويد : « جحظه حقى به من دارد كه تا روز محشر شكر آن ميكنم كه چهرهء يابوى خود را به من نشان داد و از ديدن روى منفور خود معاف داشت . » و هم او در بارهء پدرش محمد بن نصر بن منصور بن بسام گويد :\r\n« حلوايى كه از شكر پخته مىشود و ديگى كه در آن گنجشك ميپزند بنزد جوانى بخشنده‌تر از حاتم كه دو ديگ را بر يك اجاق ميپزند ! ولى اين هر روز نيست فقط بروز دعوت است كه روز تفريح عجيب هول‌انگيز و مجمع لذتهاست . به كسى كه نان او را مىخورد ، گويد بدبخت چه شكمو است ! » و هم در بارهء پدرش گويد :\r\n« نان ابو جعفر تباشير است كه در آن ادويه و دارو هست ، دواى همه دردهاى شكم و سينه و بواسير است . كاسه‌اى دارد كه از كوچكى چون روغن‌دان است و ناظران اطراف آن جيغ و جار ميكنند ، وصول به چيزى كه از كف او اميد دارى چيزى است كه تقدير بر آن جارى شده است . » و هم در بارهء پدرش گويد : « پيش او فرستادم كه شترى عاريه كنم و نميدانستم كه شتر خويشاوند ماست . به من گفت كه با هم سوار آن شويم او از زير سوار شود و من از رو . » در بارهء جمعى از رؤسا گويد : « به پسران و كسانى كه بخيرشان اميد ميرود و كار و كمك از آنها انتظار ميرود ، بگو تا مرا بكارى مشغول داريد كه انجام دهم يا آبروى شما مايهء اشتغال من خواهد بود » و اين سخن نيز از اوست : « چرا پيوسته ميدوى و از روزى خود ناخشنودى ؟ به حق خود قانع باش كه روزيت بيش از استحقاق تو است » و هم او در بارهء عبيد الله بن سليمان وزير گويد : « عبيد الله محشور نخواهد شد ، نه عقل دارد و نه پارسايى ، ترا بزندگى آوردند و از آن بازگشتى كه خدا فرموده اگر بازشان برند باز آيند . » و هم او\r\n\r\n","description":"","footnote":"","page_name":" 684 ","page_number":692},
  {"content":"\r\n\r\nدر بارهء قاسم بن عبيد الله بن سليمان گويد : « با كسى كه بدولت سلطان دلبسته است بگو هنگام كمال ، انتظار نقصان ميرود بسا وزير كه معتبرش ديدم و بذلت و زبونى افتاد . » و هم او در بارهء عبيد الله بن سليمان گويد : « اى دل بدوران ميمون ناچار بايد ميمون‌ها را سجده كرد ! اى پسر وهب باد بميل تو ميوزد ، ولى آمادهء ايستادن آن باش » و هم او در بارهء اسماعيل بن بلبل وزير گويد : « دولت ابو صقر چون او رو به زوال دارد . چون ابريست كه وقتى اميد باران پديد آرد از جا برود » . و هم در بارهء عباس بن حسن وزير گويد : « وزيرى كه علنا با جهانيان ستم مىكند ، گناه همهء مردم را بر دوش دارد ! مگر دستگاه گذشتگان را نديدى كه حوادث براى آنها بليه آورد . » و هم او در بارهء صاعد بن مخلد گويد : « به انتظار دنيايى كه در چنگ ميمونهاست آنها را سجده كرديم ، اما به چيزى جز ذلت سجود دست نيافتيم . » و هم او در بارهء حسن بن عباس وزير گويد : « بر دجله محلى ميسازى كه با كار گذشتگان همسرى كنى خرسند مباش كه ما بسيار از اين چيزها ديده‌ايم كه هنوز بسر نرسيده ، از ميان رفته است . » و هم او در بارهء على بن محمد بن فرات وزير گويد : « ماهها بر در وزير ايستادم ، اما برعايت حقوق قديم به من توجه نكرد نه او رعايت شايسته مىكند و نه من از ايستادن شرم ميكنم و سرباز ميزنم . » و هم در بارهء ابو جعفر محمد بن جعفر غربلى گويد : « ريشى انبوه داشت كه از كنده شدن خسارت ديده بود با چهره‌اى معيوب و ملعون . وقتى در سخن من من ميكرد و چون ديوانه هذيان ميگفت گفتم « خدا راست گفت تو از آنهايى كه خدا گفته زبون و بىزبان است . » در بارهء ابن مرزبان كه اسبى از او خواسته بود و نداده بود گويد : « از دادن اسبى فرسوده بخل ورزيدى و تا عمر دارم مطالبهء آن نخواهم كرد . اگر ميخواستى آن را مصون دارى خدا چيزى را كه تو سوار آن شده باشى مصون خلق نكرده است . » از جمله سخنان جالب وى اينست : « انجام حاجت دلخواه مرا وعده داد و چون خواستم وفا كند چهره درهم كشيد و گردن فرازى كرد و اشتغال دايم خويش را\r\n\r\n","description":"","footnote":"","page_name":" 685 ","page_number":693},
  {"content":"\r\n\r\nبهانه آورد ، اگر اشتغال دايم او نبود چه بهانه‌اى ميآورد ؟ » على بن محمد بن بسام را در اين معانى اشعار فراوان هست كه بذكر قسمتى از بسيار آن در اين كتاب اكتفا ميكنيم و در كتابهاى سابق بيشتر از اين آورده‌ايم . پدرش محمد بن نصر بن منصور در كمال بزرگوارى بود و جوانمردى بود و مردى خوشگذران و خوش لباس و بلند نظر بود و به كار ساختمان دلبستگى فراوان داشت .\r\nابو عبد الله قمى گويد « يك روز سرد زمستانى در بغداد پيش او رفتم . در تالار وسيعى بود كه ديوار آن را با گل سرخ ارمنى اندوده بودند و برق ميزد . بنظرم تالار بيست ذراع در بيست ذراع بود و در ميان آن اجاقى مدور به اندازهء ده ذراع در ده ذراع از آتش پر بود و او در صدر تالار نشسته ، لباس نازك شوشترى بتن داشت . كف تالار آنجا كه اجاق نبود با ديباى سرخ مفروش بود . مرا بنزديك خود نشانيد و نزديك بود بسوزم ، جامى گلاب آميخته بكافور به من دادند كه بچهرهء خود ماليدم ، او آب خواست آبى براى او آوردند كه برف در آن بود ، همه قصدم آن بود كه زودتر گفتگو را ختم كنم ، پس از آن بيرون آمدم و هوا يخ مايع بود . او به من گفت :\r\n« اين اطاق براى كسى كه بخواهد از آن بيرون رود خوب نيست . » گويد : « روزى ديگر پيش او رفتم و در جاى ديگر از خانهء خود بود كه روى بركهء آبى ساخته شده بود و بالاى آن ايوانى بود كه بباغ و جاى آهوان و آشيانهء قمريان و امثال آن مشرف بود ، گفتم : « اى ابو جعفر به خدا در بهشت نشسته‌اى . » گفت : « نبايد از بهشت به روى تا چاشت بخورى . » هنوز درست ننشسته بودم كه خوانى از جزع بياوردند كه بهتر از آن نديده بودم . در ميان خوان جامى از جزع ملون بود كه اطراف آن را طلاى سرخ پيچيده بودند و از گلاب لبالب بود ، روى خوان سينه‌هاى مرغ چون بناى صومعه روى هم چيده شده بود . بشقابهاى جزع نيز بود كه ادويه و تمشك داشت . آنگاه غذاى گرم و پس از آن جامهاى لوزينه آوردند . وقتى خوان را برداشتند ، به محل پرده رفتم و يك طشت چينى سفيد پر از بنفشه و چيزى جلو ما\r\n\r\n","description":"","footnote":"","page_name":" 686 ","page_number":694},
  {"content":"\r\n\r\nنهادند و يكى ديگر پر از سيب شامى بود كه به قدر يك هزار سيب در آن بود غذايى پاكيزه‌تر و گلى لطيف‌تر از آن نديده بودم . به من گفت : « چاشت درست اينست ، و من تا كنون خوشى آن روز را فراموش نكرده‌ام . » مسعودى گويد : اين خبر را در بارهء محمد بن نصر ياد كرديم تا بدانند كه گفتار محمد پسرش خلاف واقع حال وى بوده است و هيچكس از زبان او سالم نميبوده است . ابن بسام اخبار بسيار و اشعار فراوان در هجو كسان دارد كه شرح آن را در كتابهاى سابق خويش آورده‌ايم ، با اين قصه كه وى در بارهء قاسم بن عبيد الله شعرى گفته بود و روزى قاسم پيش معتضد رفت و او بشطرنج مشغول بود و شعر ابن بسام را زمزمه ميكرد كه : « زندگى آن مثل مرگ اينست و بهر حال از مصيبت در امان نيستى . » و چون سر برداشت قاسم را بديد و شرمگين شد و گفت : « اى قاسم ، زبان ابن هشام را قطع كن » ، قاسم با شتاب بيرون رفت كه بگويد زبان او را قطع كنند .\r\nمعتضد گفت : « به نيكى و بخشش كار را قطع كن اذيتش مكن » ، و قاسم بريد و پل قنسرين و عواصم شام را به دو داد و نيز سخن او را كه در بارهء اسد بن جهور دبير گفته بود و حكايتى كه با وى داشت و هجايى كه در بارهء اسد و ديگر دبيران گفته بود آورده‌ايم . هجو ابن جهور اينست : « بدبخت زمانه عجايبى آورده و رسوم ظرافت و ادب را محو كرده مگر نبينى اسد بن جهور مانند دبيران بزرگ شده است و كسانى را پر و بال داده كه اگر كارشان را به من واگذارند آنها را به مكتب پس ميفرستم . » وقتى عباس بن حسن كشته شد مقتدر وزارت به على بن موسى بن محمد بن فرات داد و مدت وزارت وى تا وقتى كه بر او خشم گرفت سه سال و نه ماه و چند روز بود همان روز كه بر على بن محمد بن موسى بن فرات خشم گرفت يعنى روز چهارشنبه چهارم ذى حجه سال دويست و نود و نهم وزارت به محمد بن عبيد الله بن يحيى بن خاقان داد و خلعت به دو داد و بهيچكس ديگر جز او خلعت نداد ، روز دوشنبه دهم محرم سال سيصد و يكم بود كه او را دستگير كرد و روز سه شنبه يازدهم محرم\r\n\r\n","description":"","footnote":"","page_name":" 687 ","page_number":695},
  {"content":"\r\n\r\nسال سيصد و يكم على بن عيسى بن داود جراح را خلعت داد و روز دوشنبه هشتم ذى حجه سال دويست و چهارم او را دستگير كرد و بار ديگر وزارت به على بن محمد ابن فرات داد و بروز دوشنبه هشتم ذى حجه سال سيصد و چهارم او را خلعت داد و بروز پنجشنبه چهارم جمادى الاولى سال سيصد و ششم دستگيرش كرد . آنگاه روز سه شنبه دوم جمادى الآخر سال سيصد و ششم حامد بن عباس خلعت گرفت اما بروز دوم وزارت او كه روز چهارشنبه بود على بن عيسى را آزاد كرد و كار وزارت به دو داد و حامد بن عباس را بگرفت . بار ديگر على بن محمد بن فرات را وزارت داد و اين وزارت سومين بود . در اين دوره وزارت پسرش محسن بن على بر او تسلط داشت و جمعى از دبيران را از ميان برداشت ، آنگاه به ترتيبى كه در صدر اين باب گفته‌ايم او و پسرش دستگير شدند پس از آن عبد الله بن محمد بن عبيد الله خاقانى و پس از او احمد بن عبد الله خصيبى و پس از او براى بار دوم على بن عيسى و پس از او ابو على محمد بن على بن مقله و پس از او سليمان بن حسن بن مخلد و پس از او عبيد الله بن محمد كلواذى و پس از او حسين بن قاسم بن عبيد الله بن سليمان بن وهب كه در « رقه » كشته شد و پس از او فضل بن جعفر بن موسى بن فرات وزارت يافتند .\r\nمقتدر بروز چهارشنبه سوم شوال بعد از نماز عصر سال سيصد و هشتم در بغداد ضمن جنگى كه ميان او و موسى خادم به دروازهء شماسيه در ناحيهء شرقى روى داد كشته شد و مردم او را به خاك سپردند . در آن وقت چنان كه گفتيم ابو الفتح فضل بن جعفر بن موسى بن فرات وزير او بود . گويند هنگامى كه مقتدر براى جنگى كه در ضمن آن كشته شد سوار ميشد ، فضل طالع بديد ، مقتدر گفت : وقت چگونه است ؟ گفت : وقت زوال است . مقتدر چهره درهم كرد و ميخواست سوار نشود ، ولى سپاه مونس نزديك او رسيد و آخرين روز وى همان بود . از عجايب آنكه هر ششم خليفهء عباسى مخلوع يا مقتول شد . محمد بن هارون مخلوع ششمى بود . ششمى ديگر مستعين بود و ششمى ديگر مقتدر بود . مقتدر و حوادث و جنگها و وقايع ايام\r\n\r\n","description":"","footnote":"","page_name":" 688 ","page_number":696},
  {"content":"\r\n\r\nوى و حكايت ابن ابى الساج و مونس و قصهء سليمان بن حسن حمانى و عملى كه بسال سيصد و هفدهم در مكه كرد و حوادثى كه در مشرق و مغرب بود اخبارى نكو دارد كه همه را در كتاب اخبار الزمان بتفصيل و در كتاب اوسط به اختصار آورده‌ايم . در در اين كتاب نيز نكاتى ياد كرديم و اميدواريم خدا بما فرصت و عمر دهد و از پس اين كتاب كتابى ديگر تأليف كنيم و اخبار و آثار گونه‌گون را بدون ترتيب بر حسب فايده و جالب بودن در ضمن آن بياوريم ، و نام آن را « وصل المجالس بجوامع الاخبار و مخلط الاداب » كنيم كه دنبالهء تأليفات سابق ما باشد .\r\nوفات موسى بن اسحاق انصارى قاضى در خلافت مقتدر بسال دويست و نود و هفتم بود . وفات محمد بن عثمان بن ابى شيبهء كوفى نيز در همين سال در كوفه بود و در ناحيهء شرقى به خاك رفت . اين دو تن از عالمان حديث و بزرگان روايت بودند .\r\nدر همين سال خبر به مدينة السلام رسيد كه چهار ركن كعبه را آب گرفته و به اهل طواف نيز رسيده و آب زمزم برآمده ، و چنين چيزى بروزگار گذشته سابقه نداشته است . وفات يوسف بن يعقوب بن اسماعيل بن حماد قاضى در ماه رمضان در همين سال در مدينة السلام در سن نود و پنج سالگى بود . بقولى وفات محمد بن داود بن عيسى ابن خلف اصفهانى فقيه نيز در اين سال بود . پيش از اين گفتيم كه وفات وى بسال دويست و نود و ششم بوده و اينجا اختلافى را كه در اين باب هست ياد كرديم . در شوال همين سال كه سال دويست و نود و هفتم بود ، ابى بن عوف برورى معدل بغداد در سن هشتاد و چند سالگى بمرد و در سمت غربى به خاك رفت . اينان را از آن جهت ياد ميكنيم كه راويان حديث بوده و به اين عنوان شهرت داشته‌اند ، و ميبايد اهل علم و حديث وقت وفات ايشان را بدانند . در همين سال ابو العباس احمد بن مسروق محدث در هشتاد و چهار سالگى بمرد و بدروازهء آل حرب در سمت غربى به خاك رفت . در اين كتاب و هم در كتابهاى سابق خود اخبار طالبيانى را كه در ايام بنى اميه و بنى عباس قيام كرده و كشته يا محبوس يا فرارى شده‌اند آورده‌ايم .\r\n\r\n","description":"","footnote":"","page_name":" 689 ","page_number":697},
  {"content":"\r\n\r\nو چنان شد كه احمد بن محمد بن عبد الله بن ابراهيم بن اسماعيل بن ابراهيم بن حسن بن حسن على بن ابى طالب در صعيد مصر قيام كرد و احمد بن طولون از پس حوادثى كه در كتابهاى سابق خويش آورده‌ايم او را بكشت . ظهور طالبيان و مختصر اخبارشان را در اين كتاب از آن جهت ياد ميكنيم كه با خويشتن تعهد كرده‌ايم سرگذشت و مقتل و ديگر اخبارشان را از وقت كشته شدن امير مؤمنان تا وقتى كه تأليف اين كتاب بسر ميرسد ياد كنيم .\r\nوفات يحيى بن حسين حسنى رسى پس از اقامت به شهر صعدهء يمن بسال دويست و هفتاد و هشتم بود و پس از او پسرش حسن بن يحيى قيام كرد . ظهور ابن الرضا محسن بن جعفر بن على بن محمد بن على بن موسى بن جعفر بن محمد در ولايت دمشق بسال سيصدم بود و ميان او با ابو العباس احمد بن كيغلغ جنگ شد و گردن او را زدند و بقولى در اثناى جنگ كشته شد و پسرش را به مدينة السلام بردند و سر پل جديد در سمت غربى بياويختند .\r\nبسال سيصد و يكم نيز اطروش حسن بن على در ولايت طبرستان و ديلم قيام كرد و سياهپوشان را از آنجا برون راند . وى مردى فهيم و عالم بود و از عقايد و مذاهب مطلع بود و سالها ميان مردم ديلم كه كافر و بر دين مجوس و بعضى پيرو رسوم جاهليت بودند و همچنين مردم گيل كه مسلمانان در قبال آنان دربندهايى چون قزوين و غيره داشتند اقامت داشت و آنها را سوى خدا عز و جل خواند كه پذيرفتند و اسلام آوردند ، و در ديلم مسجدها بساخت . بسيارى مطلعان پنداشته‌اند كه ديلمان فرزندان باسل بن ضبة بن ادد هستند ، و قوم گيل از طايفهء تميم‌اند . گويند ورود اطروش بطبرستان در اول روز محرم سال سيصد و يكم بود و در همين روز امير بحرين ببصره آمد و امير آنجا طمسك مفلحى را بكشت ، و ما خبر اطروش علوى را با خبر پسرش و خبر ابو محمد حسن بن قاسم حسنى داعى و استيلاى او بر طبرستان و كشته شدنش و قصه‌ها كه قوم گيل و ديلم با او داشتند در كتاب اخبار -\r\n\r\n","description":"","footnote":"","page_name":" 690 ","page_number":698},
  {"content":"\r\n\r\nالزمان آورده‌ايم .\r\nوفات ابو العباس احمد بن عمر بن شريح قاضى بسال سيصد و ششم بود . وفات ابو جعفر محمد بن جرير طبرى فقيه نيز بسال سيصد و دهم در بغداد بود . وفات ابو اسحاق بن ابراهيم جابر قاضى نيز در حلب بود . بسال دويست و نود و هفتم ليث ابن على بن ليث برادرزادهء صفار را سوار فيل به مدينة السلام آوردند و سپاه از دنبال و اطراف او بود و در شهر بگردانيدند و بقولى ليث را بسال دويست و نود و هشتم به بغداد آوردند . در همين سال كه سال دويست و نود و هشتم بود ، ابو بكر محمد بن سليمان مروزى محدث ، رفيق جاحظ در بغداد بمرد و بقولى وفات وى بسال هشتاد و نهم بود . در همين سال فارس فرمانده كشتيها و امير جنگ روز بساحل شام آمد و از پس جنگى دراز چون مسلمانان كمكى نيافتند ، قلعهء قبه را بگرفت و شهر لاذقيه را بگشود و اسير بسيار از آنجا گرفت . در ماه رمضان در كوفه تگرگى درشت باريد كه به اندازهء يك رطل بغدادى بود و بادى سياه وزيد و بسيارى خانه‌ها و بناها را ويران كرد و هم در آنجا زلزله‌اى بزرگ شد كه مردم بسيار در اثناى آن به هلاكت رسيد . زلزلهء كوفه بسال دويست و نود و نهم بود و هم در اين سال در مصر زلزله‌اى بزرگ شد و ستارهء دنباله‌دار طلوع كرد و هم در اين سال دمنانه امير جنگ درياى روم با كشتيهاى مسلمانان به جزيرهء قبرس حمله برد . قبرسيان پيمانى را كه از صدر اسلام داشتند و بموجب آن ميبايد روميان را بر ضد مسلمانان و مسلمانان را بر ضد روميان كمك نكنند و يك نيم خراج جزيره ببود و اسير گرفت و آتش زد و جاهاى محكم بگشود و ما خبر اين جزيره را سابقا در همين كتاب در ضمن سخن از درياها و سر چشمه و مصب رودها گفته‌ايم و تكرار آن روانيست .\r\nبسال سيصد و يكم عبد الله بن ناجيهء محدث در مدينة السلام بمرد . تولد وى بسال دويست و دوازدهم بوده بود . دستگيرى ابن جصاص جواهرى در مدينة السلام بسال\r\n\r\n","description":"","footnote":"","page_name":" 691 ","page_number":699},
  {"content":"\r\n\r\nسيصد و دوم بود . آنچه مسلم است از مال وى از طلا و نقره و جواهر و فرش و پارچه و مستغلات پنج ميليون و پانصد هزار دينار مصادره شد . در همين سال بروز دو شنبه دو روز مانده از جمادى الاولى قاسم بن حسن بن اشيب كه كنيهء ابو محمد داشت و از عالمان و محدثان بزرگ بود بمرد و در ناحيهء غربى در خيابان معروف به شارع - الحمالين به خاك رفت . محمد بن يوسف قاضى و ابو جعفر احمد بن اسحاق بهلول قاضى و ديگر فقيهان و عادلان و دبيران و سران دولت در تشييع جنازهء او حاضر بودند . وى پدر ابو عمران موسى بن قاسم بن حسين معروف به ابن اشيب است كه اكنون از فقيهان شافعى است . در همين سال كه سال سيصد و دوم بود . سپاهى از مغرب هجوم آورد و ياران سلطان كه در مصر بودند با آنها جنگهاى بزرگ داشتند و بسيار كس كشته شد و يكى از بزرگان بربر بنام ابن جره از سلطان امان خواست و به مدينة السلام آمد و خلعت گرفت .\r\nبسال سيصد و هفتم يوسف بن ابى الساج را به مدينة السلام آوردند ، وى را بر شترى دو كوهان نشانيدند ، پيراهن ديبايى كه به عمرو بن ليث و وصيف خادم نيز پوشانيده بودند بتن او بود و كلاهى دراز زنگوله‌دار بسر داشت و سپاه اطراف وى بود و مونس خادم و ديگر سران دولت و اهل شمشير از پى او بودند و ما خبر جنگى را كه در ضمن آن مونس خادم ابن ابى الساج را در اردبيل دستگير كرد و نام اميرانى را كه در آن جنگ بودند چون ابن ابى الهيجاء عبد الله بن حمدان و على بن حسان و ابو الفضل مروى و احمد بن على برادر صعلوك و ديگر اميران و سرداران و اينكه مقتدر ابن ابى الساج را رها كرد و او بديار مصر و ربيعه رفت و از آنجا به آذربايجان و ارمنستان رفت و قصهء غلام او « سبك » [ 1 
  ] كه بر قلمرو آقاى خود استيلا يافته و از فارقى جدا شده بود با ديگر اخبار ابن ابى الساج و رفتن او به واسط آنگاه به كوفه و جنگى كه با ابو طاهر سليمان بن حسن جنابى داشت و قرمطى او را در حدود انبار وهيت\r\n\r\n\r\n","description":"","footnote":"\r\n[ 1 
  ] ن ل : مسك\r\n","page_name":" 692 ","page_number":700},
  {"content":"\r\n\r\nهنگامى كه « بليق » و « نظيف » غلامان ابن ابى الساج نزديك آنجا بودند اسير كرد و بكشت ، ما حوادث اين جنگ كه قرمطى بليق و نظيف را شكست داد و در هيت مقام گرفت با حوادث ديگر كه بسال سيصد و پانزدهم بود همه را در كتابهاى سابق خويش آورده‌ايم و هم حكايت مونس خادم را با جنگى كه بسال سيصد و نهم در مصر بهمدستى ياران سلطان با سپاه امير مغرب داشت باز نموده‌ايم . 221\r\n\r\n","description":"","footnote":"","page_name":" 693 ","page_number":701},
  {"content":"\r\n\r\n221\r\n\r\nذكر خلافت القاهر بالله\r\nبيعت قاهر محمد بن احمد معتضد بروز پنجشنبه دو روز مانده از شوال سيصد و هشتم انجام گرفت . سپس بروز چهارشنبه پنجم جمادى الاولى سال سيصد و بيست و دوم خلع شد و چشمانش را ميل كشيدند . خلافتش يك سال و شش ماه و شش روز بود ، كنيهء ابو منصور داشت و مادرش يك كنيز بود .\r\n\r\nذكر شمه‌اى از اخبار قاهر و سرگذشت و مختصرى از حوادث ايام او\r\nقاهر به سال دويست و بيست و يكم وزارت به ابو على محمد بن على بن مقله داد .\r\nسپس او را عزل كرد و وزارت به ابو جعفر محمد بن قاسم بن عبيد الله بن سليمان داد ، سپس او را عزل كرد و وزارت به احمد بن عبد الله حصيبى داد . اخلاق قاهر ثباتى نداشت و بسيار متلون و هوسناك بود و با دشمنان رفتارى سخت داشت . بسيارى از سران دولت و از جمله مونس خادم و بليق و على بن بليق را از ميان برداشت و مردم از او بترسيدند و از صولتش بيمناك شدند . وى زوبينى بزرگ داشت كه هر وقت در خانهء خود راه ميرفت آن را بدست ميگرفت و بهنگام نشستن آن را جلو روى خود\r\n\r\n","description":"","footnote":"","page_name":" 694 ","page_number":702},
  {"content":"\r\n\r\nميگذاشت و هر كه را ميخواست بكشد با آن زوبين ميزد . بدين جهت كسانى كه با خليفگان پيش از او شورش و خود سرى داشتند آرام گرفتند . وى در كارها چندان دقت نمىكرد و سطوتش هول‌انگيز بود ، بدين جهت بر ضد او توطئه كردند و در خانه‌اش دستگيرش كردند و هر دو چشمش را ميل كشيدند و هم اكنون چنان كه خبر يافته‌ايم زنده است و در ناحيهء غربى بغداد در خانهء ابن طاهر است . راضى حال او را مكتوم داشته بود و چون با ابراهيم متقى بالله بيعت كردند قاهر را در يكى از ساختمانها محبوس يافت و بگفت تا او را بخانهء ابن طاهر بردند و تا كنون در آنجا محبوس است .\r\nمحمد بن على عبدى خراسانى اخبارى كه قاهر با او مأنوس بود ، گويد :\r\n« قاهر با من خلوت كرد و گفت : « يا راست بگو و يا اين . . . و بزوبين اشاره كرد .\r\nبه خدا كه من مرگ را ميان خودم و او معاينه ديدم . گفتم : « اى امير مؤمنان راست ميگويم . » گفت : « دقت كن » و سه بار گفت . گفتم : « بسيار خوب ، اى امير مؤمنان » گفت : « ببين چه ميپرسم و چيزى را نهان مدار و قصه سازى مكن و سجع مگو و چيزى را مينداز » گفتم : « بسيار خوب اى امير مؤمنان » گفت : « تو علامهء اخبار و اخلاق و رفتار بنى عباس از منصور ببعدى . » گفتم : « اى امير مؤمنان به شرطى كه امان داشته - باشم » گفت : « امان دارى » گويد ، گفتم « ابو العباس سفاح به كار خونريزى سريع بود و حكام وى در شرق و غرب از او پيروى كردند و روش او گرفتند ، چون محمد بن اشعث در مغرب و صالح بن على در مصر و خازم بن خزيمه و حميد بن - قحطبه ، مع ذلك دريايى بخشنده و گشاده دست و عطاده بود ، و آنها كه بگفتم و در عصر وى بودند روش او را پيش گرفتند . » گفت : « از منصور بگو » گفتم : « اى امير مؤمنان راست بگويم ؟ » گفت : « راست بگو » گفتم : « به خدا او اول كس بود كه ميان فرزندان عباس بن عبد المطلب و آل ابى طالب جدايى انداخت كه پيش از آن كارشان يكى بود ، و هم او اول خليفه\r\n\r\n","description":"","footnote":"","page_name":" 695 ","page_number":703},
  {"content":"\r\n\r\nبود كه منجمان را تقرب داد و به احكام نجوم عمل كرد . نوبخت مجوسى منجم ، پدر ابن نوبختيان بدست وى مسلمان شد و با ابراهيم فرارى منجم گويندهء قصيده در بارهء ستارگان و علم نجوم و هيئت فلك با على بن عيسى اسطرلابى منجم به خدمت بودند . وى اول خليفه بود كه از زبانهاى بيگانه كتاب براى او به عربى ترجمه كردند كه كتاب كليله و دمنه و كتاب سند هند از آن جمله بود . كتابهاى ارسطاطاليس را از منطقيان و غيره و كتاب المجسطى بطليموس و كتاب ارثماطيقى و كتاب اقليدس و ديگر كتابهاى قديم يونانى و رومى و پهلوى و فارسى و سريانى را براى او ترجمه كردند و بدسترس مردم نهادند كه در آن نگريستند و علوم آن را بياموختند .\r\nدر ايام او محمد بن اسحاق كتاب « المغازى و السير و اخبار المبتدأ » را تأليف كرد كه پيش از آن مدون و معروف و مرتب نبود و هم او اولين خليفه بود كه آزادشدگان و غلامان خويش را به كارهاى مهم گماشت و آنها را بر عربان مقدم داشت و خليفگان بعدى كه از فرزندان او بودند اين رسم را نگهداشتند كه اعتبار عربان برفت و نابود شد و سالارى ايشان زوال يافت و مناصب ايشان نماند . وى بدوران خلافت خود بعلم پرداخت و مذهب‌ها را بشناخت و از عقايد اطلاع يافت و از كتابهاى حديث با خبر شد و در ايام او روايت بسيار شد و علوم رواج گرفت » .\r\nقاهر گفت : « نكو گفتى و بيانى روشن آوردى ، به من بگو اخلاق مهدى چگونه بود ؟ » گفتم : « بخشنده و بزرگوار بود و مردم روزگار روش او گرفتند . رسم وى آن بود كه هنگام سوارى كيسه‌هاى درهم و دينار همراه داشت و هر كه از او ميخواست عطا ميكرد و اگر خاموش ميماندند تقسيم كننده‌اى كه در حضور او بود بىخواستن مىبخشيد . در كشتن ملحدان و بيدينان كه در ايام او پديدار شده بودند و اعتقادات خويش را ظاهر كرده بودند بكوشيد ، و اين نتيجهء رواج كتابهاى مانى و ابى ديصان و مرقيون بود كه ابن مقفع و ديگران از فارسى و پهلوى به عربى ترجمه كرده بودند و هم آن كتابها كه ابن ابى العوجاء و حماد عجرد و يحيى بن زياد و\r\n\r\n","description":"","footnote":"","page_name":" 696 ","page_number":704},
  {"content":"\r\n\r\nمطيع بن اياس در تأييد مذهب مانويان و ديصانيان و مرقيونيان تأليف كرده بودند ، و بسبب آن زنديقان فراوان شده بودند و عقايدشان ميان مردم رواج يافته بود .\r\nمهدى ، اول كس بود كه جدليان و محققان اهل كلام را بگفت تا كتابها بر رد ملحدان و منكران دين تأليف كردند و بر ضد معاندان دليل آوردند و شبهه‌هاى ملحدان را از ميان برانداختند و حق را براى كسان روشن كردند . وى بناى مسجد الحرام و مسجد پيمبر را به صورتى كه تا كنون هست تجديد كرد و بيت المقدس را كه از زلزله ويران شده بود بساخت » .\r\nگفت : « هادى كه دورانى كوتاه داشت اخلاق و رفتارش چگونه بود ؟ » گفتم :\r\n« مستبدى بزرگ بود ، اول كس بود كه مردان پيش روى او با شمشيرهاى تيز و چماقهاى افراشته و كمانهاى كشيده راه پيمودند و حكام وى نيز طريقهء او گرفتند و بدوران وى سلاح فراوان شد » .\r\nگفت : « خوب وصف كردى و سخن را بكمال رسانيدى ، روش رشيد چگونه بود ! » گفتم : « بر انجام حج و عمل غزا مواظبت داشت و در راه مكه و هم در منى و عرفات و مدينهء پيمبر ( ص ) آبگيرها و چاهها و بركه‌ها و قصرها پديد آورد و احسان او كه با عدالت قرين بود به همه كس رسيد . آنگاه دربندها و شهرها بساخت و در آنجا قلعه‌ها چون طرسوس و اذنه استوار كرد و مصيصيه و مرعش را تجديد بنا كرد و بناهاى جنگى و كاروانسراها و رباطها ساخت و حكام وى از اعمال او پيروى كردند و رعيت نيز به كار وى اقتدار كرد كه باطل را از ميان برداشت و حق را نمودار كرد و همه جا روشنى آورد و از ساير امتها پيشى گرفت بروزگار وى - نكوكارتر از همه كس ، ام جعفر زبيده دختر جعفر بن منصور بود كه در مكه كاروانسرا ها ساخت و آبگيرها و بركه‌ها و چاهها پديد آورد ، نيز راهى كه تا كنون معروف است ، و به دربند شام و طرسوس كاروانسراها بنا نهاد و موقوفه‌ها براى آن تعيين كرد . بخشش و كرم برمكيان و اعمال نيكشان نيز در ايام وى بود . رشيد اول\r\n\r\n","description":"","footnote":"","page_name":" 697 ","page_number":705},
  {"content":"\r\n\r\nخليفه بود كه در ميدان چوگان بازى كرد و به هدف تير انداخت و به يارى گوى و تاب تاب پرداخت و هم او اول خليفهء بنى عباس بود كه شطرنج و نرد بازى كرد و شطرنج بازان و نردبازان را تقرب داد و مقررى تعيين كرد ، و مردم ايام او را بواسطهء رونق و فراوانى و رفاه « ايام عروس » ناميدند و بسيارى كارهاى ديگر داشت كه از وصف برون است . » قاهر گفت « چرا ام جعفر را مختصر گفتى ؟ » گفتم : « اى امير مؤمنان بخاطر اختصار و كوتاهى سخن » گويد : زوبين را بگرفت و تكان داد و من مرگ سرخ را در دو طرف آن بديدم ، آنگاه چشمش برق زد و من دل به قضا دادم و گفتم اينك فرشتهء مرگ آمده و ترديد نداشتم كه جان مرا خواهد گرفت .\r\nزوبين را به طرف من انداخت و من جا خالى كردم و او انا لله گفت ، اما زوبين به من نخورده بود ، به من گفت : « واى به تو مگر سرت زيادى كرده و از زندگى سير شده‌اى ؟ » گفتم : « اى امير مؤمنان چه شده است ؟ » گفت : « از اخبار ام جعفر بيشتر بگو » گفتم :\r\n« بله اى امير مؤمنان حسن سيرت و عمل وى در جد و هزل چنان بود كه كس مانند او نبود ، در كار جد و آثار خير در اسلام همانند نداشت . در حجاز چشمهء معروف به عين المشاش را حفر كرد و مجموع مخارج اين كار كه به حساب آمده يك ميليون و هفتصد هزار دينار بود ، بعلاوه آبگيرها و كاروانسراها و بركه‌ها و چاه‌ها كه در حجاز و دربندها پديد آورد ، و قبلا گفتم ، و هزارها بر آن خرج كرد بجز مخارج ديگر كه در راه نكو كارى و دستگيرى و رفاه مستمندان كرد و صورت ديگر اعمال وى از آن باب كه ملوك بدان تفاخر كنند چنين است : وى اول كسى بود كه لوازم طلا و نقرهء مرصع بجواهر ساخت و لباس مزين عالى براى او فراهم آوردند تا آنجا كه يك لباس مزين پنجاه هزار دينار خرج برداشت . و او اول كسى بود كه خيمه از نقره و آبنوس و صندل بساخت كه قلاب طلا و نقره داشت و پارچهء مزين و سمور و ديبا و انواع حرير سرخ و زرد و سبز و كبود بر آن كشيد و موزهء مرصع بجواهر و شمع عنبر درست كرد و مردم ديگر از اعمال وى تقليد كردند . اى امير مؤمنان\r\n\r\n","description":"","footnote":"","page_name":" 698 ","page_number":706},
  {"content":"\r\n\r\nوقتى كار خلافت بفرزندش رسيد غلامان را مقدم داشت و مرجح شمرد و منزلتشان را بالا برد مانند كوثر و غلامان ديگر ، و چون ام جعفر ديد كه وى به غلامان دلبسته و به آنها سرگرم است كنيزكان خوش قامت نكو رخسار را عمامه نهاد و زلف و قفايى داشتند و قبا بتن كردند و كمربند بستند كه قدشان جلوه كرد و آنها را بنزد امين فرستاد كه در حضور وى ببودند و آنها را پسنديد و مجذوبشان شد و به خاص و عام بنمود و خاص و عام كنيزكان را لباس غلام پوشيدند و قبا بتن كردند و كمر بند بستند و آنها را غلاميات ناميدند » .\r\nوقتى قاهر اين سخن بشنيد ، طربناك شد و فرياد زد : اى غلام ، قدحى به وضع غلاميات بيار ، و كنيزكان بسيار همه بيك قد با قبا و قفائى و كمربند طلا و نقره كه پنداشتم غلامانند سوى او دويدند و او جام را گرفت و من در صفاى جام و جلوهء شراب و زيبايى كنيزان مىنگريستم . زوبين پيش روى او بود جام را با شتاب نوشيد و گفت : « بگو » گفتم : « بله اى امير مؤمنان ، آنگاه كار خلافت به مأمون رسيد و در آغاز كار به علت نفوذى كه فضل بن سهل و ديگران بر او داشتند در احكام و قضاياى نجوم مينگريست و تسليم مقتضيات آن بود و روش ملوك قديم ساسانى چون اردشير و غير او گرفت و به خواندن كتابهاى گذشته كوشيد و مطالعه بسيار كرد و مطالب آن بدانست . وقتى كار فضل بن سهل ذو الرياستين چنان شد كه معروف است و مأمون به عراق آمد از اين همه منصرف شد و بتوحيد و وعده و وعيد اعتقاد پيدا كرد و با متكلمان نشست و بسيار كس از جدليان معروف چون ابو الهذيل و ابو اسحاق ابراهيم بن سيار نظام و ديگران كه موافق يا مخالف آنها بودند بوى تقرب يافتند و فقيهان و اديبان بمجلس او نشستند و آنها را از ولايات بياورد و مقررى داد و مردم بتحقيق و نظر راغب شدند و بحث و جدل آموختند و هر گروه كتابها در تأييد مذهب و گفتار خويش تأليف كردند . مأمون در كار عفو و تحمل و قدرت و بخشش مال از همه پيش بود و از سبكسرى . بدور بود و وزيران و يارانش نيز از او پيروى كردند و به راه وى\r\n\r\n","description":"","footnote":"","page_name":" 699 ","page_number":707},
  {"content":"\r\n\r\nرفتند . اى امير مؤمنان پس از آن معتصم بود كه در كار مذهب پيرو برادر خويش بود و به پهلوانى و تقليد لوازم ملوك قديم دلبسته بود و كلاه چاچى بسر نهاد و مردم نيز به پيروى او بسر نهادند و آن را معتصميات ناميدند . بزرگى و احسان وى عام بود و در ايام او راهها امن بود . آنگاه هارون بن محمد واثق بود كه از مذهب پدر و عموى خود تبعيت كرد و مخالفان را مجازات داد و مردم را آزمود و نيكى بسيار كرد و به قاضيان ولايات گفت : شهادت مخالفان را نپيذيرند . پرخور و بخشنده و ملايم و دوستدار رعيت بود . اى امير مؤمنان ، پس از آن متوكل بود كه با معتقدات مأمون و معتصم و واثق مخالفت كرد و جدل و مناظره در بارهء عقايد را منع كرد و مجازات داد و امر به تقليد كرد و روايت حديث را رواج داد ، ايامش نكو و دولتش منظم بود و ملكش دوام يافت و ديگر اخلاق وى معروف است .\r\nقاهر گفت : « سخنت را شنيدم و گويى با وصف تو اين كسان را مىبينم و از سخن تو مسرور شدم كه طوق سياست را گشودى و از روش سالارى سخن آوردى » .\r\nآنگاه بگفت تا همان وقت جايزه‌اى به من دادند . سپس گفت : « اگر ميخواهى بر خيز و برو » و من برخاستم و او زوبين بدست از پى من برخاست ، و به خدا پنداشتم كه مرا از پشت سر با آن خواهد زد . آنگاه سوى خانهء غلامان رفت و چند روز نگذشت كه سرگذشت او چنان شد كه معروف است .\r\nمسعودى گويد : شخصى كه اين حكايت از او آوردم اخبار نكو دارد و هم اكنون يعنى بسال سيصد و سى و دوم زنده است و مداح ملوك و همنشين بزرگان است و فهم درست و رأى نكو دارد .\r\nدر ايام خلافت قاهر بسال سيصد و بيست و يكم ، ابو بكر محمد بن حسن بن دريد به بغداد درگذشت . وى از جملهء كسان بود كه بروزگار ما در شعر مهارت داشت و در لغت بكمال رسيده بود و در اين زمينهء قائم مقام خليل بن احمد بود و چيزها بلغت افزود كه در كتب متقدمان نبود . در شعر طرق گونه‌گون داشت\r\n\r\n","description":"","footnote":"","page_name":" 700 ","page_number":708},
  {"content":"\r\n\r\nگاهى شعر محكم و زمانى سخن ظريف ميگفت و اشعار او بيش از آنست كه بشماريم يا در اين كتاب بياريم . از اشعار خوب او قصيدهء مقصوره است كه در مدح شاه ابن ميكال گفته ، و گويند كه بيشتر كلمات مقصور را كه الف كوتاه در آخر دارد در قافيه‌هاى آن آورده است ، و چنين آغاز مىشود :\r\nمگر نمىبينى كه ديگر سر من چون رشتهء صبح به زير تاريكى است و سفيد در سياه آن افتاده چنان كه آتش در هيزم مشتعل تا آنجا كه گويد :\r\nوقتى شب و روز به چيز تازه‌اى دست يازد آن را كهنه كند ، من از آنها نيستم كه وقتى حادثه‌اى بيايد گويم كار از كار گذشت ، و گر چه غمى در دلم باشد كه همهء جان را بگيرد . » جمعى از شاعران اين قصيدهء مقصور را جواب گفته‌اند كه ابو القاسم على بن محمد بن داود بن فهم تنوخى انطاكى از آن جمله است . اين شخص بروزگار ما يعنى بسال سيصد و سى و دوم زنده است و در بصره بصف بريديان است . قصيدهء مقصورهء او كه در مدح تنوح و قوم خويش قضاعه گفته ، چنين آغاز مىشود : « اگر امساك من نبود به منع اهل خرد پابند نبودم ، آنكه حدى نگه ندارد چه حدى انتظار دارد ! اگر من كوتاه آمده‌ام دل خونينى كه نگاه خوبان خونبارش كرده كوتاه نيامده است » تا آنجا كه گويد : « بسا آهوروشان كه نگاهشان در جان از تيغ كارگرتر است » . ابو المقاتل نصر بن نصير حلوانى مقصوره‌اى قديمتر دارد كه بمدح محمد بن زيد حسنى داعى طبرستان گفته است و چنين آغاز مىشود : « دوستان بر اين تپه‌ها توقف كنيد و بپرسيد خوبان كجا شدند » ابن ورقا نيز مقصوره‌اى دارد كه چنين آغاز مىشود : « هر چه خواهى بگو او سيه - چشم و بلند قامت بود » از جملهء كسانى كه پس از ابن دريد درگذشتند ابو عبد الله مفجع عمانى بود كه دبير و شاعر بود و از كلمات كمياب اطلاع داشت و هم او رفيق باهلى مصرى بود كه مقصورهء ابن دريد را جواب گفته بود . اين سخن از اوست : « آگاه باشيد كه جان سوى ردين اشتياق دارد و در راه وصول به دو مشكلهاست . » و ما ديگر اخبار قاهر را كه مدتى كوتاه داشت در كتاب اوسط آورده‌ايم ، و ذكر آن در اين كتاب روا نيست . 230\r\n\r\n","description":"","footnote":"","page_name":" 701 ","page_number":709},
  {"content":"\r\n\r\n231\r\n\r\nذكر خلافت الراضى بالله\r\nبيعت راضى محمد بن جعفر مقتدر كه كنيهء ابو العباس داشت ، بروز پنجشنبه ششم جمادى الاولى سال دويست و بيست و دوم انجام گرفت و خلافت او تا دهم ربيع الاول سال دويست و بيست و نهم دوام داشت و در مدينة السلام بمرگ طبيعى بمرد . مدت خلافتش شش سال و يازده ماه و سه روز بود و مادرش كنيزى بنام ظلوم بود .\r\n\r\nذكر شمه‌اى از اخبار و سرگذشت و مختصرى از حوادث ايام الراضى\r\nراضى وزارت به ابو على محمد بن على مقله داد . سپس ابو على عبد الرحمن بن عيسى بن داود بن جراح ، سپس ابو القاسم كرخى ، سپس ابو القاسم سليمان بن حسن بن مخلد ، سپس ابو الفتح فضل بن جعفر بن فرات ، سپس ابو عبد الرحمن محمد بريدى وزارت او يافتند .\r\nراضى اديب و شاعر و ظريف بود و در معانى مختلف اشعار نكو داشت كه اگر همسنگ ابن معتز نبود چندان كم از او نبود . از آن جمله اين سخن است كه در وصف حال خويش و حال معشوق بهنگام ملاقات گويد :\r\n\r\n","description":"","footnote":"","page_name":" 702 ","page_number":710},
  {"content":"\r\n\r\n« وقتى چشم او را ببيند چهره‌ام زرد گونه شود و چهرهء او از شرم سرخ شود چنان كه گوئى سرخى از خون چهرهء من به چهرهء او رفته است . » ابو بكر صولى بسيارى از اشعار راضى را نقل ميكرد و از اخلاق و اخبار نكوى او سخن مىآورد كه بعلم و فنون و ادب توجه داشته و بعلوم متقدمان ميپرداخته و در مباحث اهل درايت و فلسفه وارد بوده است .\r\nگويند راضى در يكى از گردشگاههاى قصر ثريا باغى مرتب و گلى پر رونق ديد و بحاضران گفت : « چيزى از اين زيباتر ديده‌ايد ؟ » هر يك در ستايش و وصف آن چيزى گفتند كه هيچيك از گلهاى جهان چنين زيبا نيست . راضى گفت : « به خدا شطرنج بازى صولى از اين گل و از همه چيزها كه ميگوييد زيباتر است . » گويند در آغاز كار كه صولى به خدمت مكتفى پيوسته بود از مهارت او در بازى شطرنج با خليفه سخن گفته بودند ، ولى ماوردى شطرنج باز بنزد وى تقدم داشت و مكتفى بازى او را مىپسنديد . هر دو بحضور وى بازى كردند و مكتفى بواسطهء حسن نظر و سابقهء حرمت و الفت ماوردى به يارى و تشجيح وى ميپرداخت ، وصولى را در آغاز كار بحيرت انداخت . وقتى بازى ميان آنها بسيار شد ، وصولى چندان چيره شد كه جاى گفتگو نبود و مكتفى مهارت او را در بازى بدانست از طرفدارى ماوردى بگشت و گفت گلاب تو بوى بد گرفت ، و اين سخن ظرافت و جناس لفظى نيز داشت كه گلاب ، ماء ورد ، است و ماء ورد را با ماورد تجانس است .\r\nمسعودى گويد : با آنكه سابقا در اين كتاب در ضمن اخبار هند از آغاز بازى شطرنج و نرد و پيوستگى آن به اجسام علوى و اجرام سماوى سخن آورده‌ايم اكنون كه مناسبت سخن ما را بگفتگو از اخبار شطرنج كشانيد شمه‌اى از مطالبى را كه در اين باب گفته‌اند و سابقا نگفته‌ايم در اينجا مىآوريم .\r\nكسانى از سلف و خلف گفته‌اند كه همه صفحه‌هاى شطرنج با اختلافاتى كه دارد شش قسم است كه فقط روى آن بازى ميكنند . اولى صفحهء چهار گوش معروف\r\n\r\n","description":"","footnote":"","page_name":" 703 ","page_number":711},
  {"content":"\r\n\r\nاست كه هشت خانه در هشت خانه است و به قدماى هند منسوب است . پس از آن صفحهء مستطيل است كه چهار خانه در شانزده خانه است و مهره‌ها را از هر طرف در چهار صف مرتب ميكنند . حيوانات دو صف و پياده‌ها نيز جلو آن دو صف است و حركت مهره‌ها چون صفحهء اول است و صفحهء چهار گوش كه ده خانه در ده خانه است و دو مهرهء اضافهء آن را عرابه گويند و حركت آن چون شاه است اما مىزند و زده مىشود ، و ديگر صفحهء مدور است كه منسوب بروميان است و نيز صفحهء مدور نجومى كه آن را فلكى نيز گويند و ترتيب برجهاى فلك دوازده خانه دارد كه به دو قسمت تقسيم شده و هفت مهرهء رنگارنگ بشمار و رنگ پنج سياره و دو نير بر آن چيده مىشود .\r\nسابقا در ضمن اخبار هند از چگونگى ارتباط جان با اجسام سماوى و مطالبى كه در بارهء دلبستگى آن با موجودات علوى گفته‌اند و اينكه حركت فلك نتيجهء عشق بموجودات بالاست و گفتار در بارهء جان و فرود آمدن آن از جهان عقل بجهان محسوس آنجا را فراموش كرده است با ديگر گفتگوها كه آن را با ترتيبات شطرنج ارتباط ميدهند از همهء اينها سخن آورده‌ايم .\r\nصفحهء ديگرى نيز هست كه آن را جوارحى نامند و بروزگار ما پديد آمده كه هفت خانه در هشت خانه است و دوازده مهره دارد كه در هر طرف شش مهره است و هر يك از مهره‌ها را بنام يكى از اعضاى انسان كه نطق و سماع و ديد و عمل و راه رفتن با آن انجام مىشود و قلب كه وسيلهء ارتباط حواس است ناميده‌اند .\r\nهندوان و يونانيان و ايرانيان و روميان و ديگر اقوامى كه شطرنج بازى ميكرده‌اند از ترتيب چيدن و چگونگى مهره‌ها و ترتيبات بازى و علل و عجايب آن و طبقه بندى اقسام مهره‌ها سخن آورده‌اند . بازيگران شطرنج اقسام لطيفه‌ها و نادره‌هاى جالب نقل ميكنند و بسيارى از آنها پنداشته‌اند كه لطيفه‌ها و نادرها فكر را براى بازى تمركز ميدهد و چون رجزى است كه جنگجويان هنگام مقابله\r\n\r\n","description":"","footnote":"","page_name":" 704 ","page_number":712},
  {"content":"\r\n\r\nو حدىخوانان هنگام خستگى ميخوانند . يا صفيرى كه براى اسب بهنگام آب خوردن ميزنند و وسيلهء آماده شدن بازيگر است ، چنان كه شعر و رجز جنگجو را آماده مىكند . در اين زمينه اشعار فراوان نيز گفته‌اند . از جمله شعرى بدين مضمون است :\r\n« نادره‌هاى شطرنج بهنگام بازى از آتش گرمتر است . بسا كسا كه در كار بازى ضعيف بوده و نادره‌ها او را كمك كرده است . » و هم از سخنانى كه در اين باب گفته و بازى را نكو وصف كرده‌اند اينست :\r\n« صحنه‌اى هست چهار گوش و قرمز از چرم ميان دو يار كه بكرم موصوف باشند و جنگ را به ياد آورده و مانندى براى آن ساخته‌اند بدون آنكه در آنجا خون بريزند . اين يكى بر آن حمله ميبرد و آن به اين هجوم مىكند و جنگ آرام نميگيرد .\r\nبنگر كه اسبان از روى معرفت در دو سپاهى كه طبل و علم ندارد به هيجان آمده است . » و هم از جمله سخنانى كه در توصيف شطرنج گفته و بيشتر نكات بازى را ضمن آن آورده‌اند ، شعر ابو الحسن بن ابى البغل دبير است كه از دبيران و عاملان بزرگ بود و در كار شناخت و بازى شطرنج شهرتى داشت . مضمون شعر اينست :\r\n« جوانى كه شطرنج نهاده تا عواقبى را كه چشم نادان بدان توجه ندارد در بازى ببيند و دنبالهء حادثات فردا را با چشم جدى در مخيلهء شوخ بنگرد . سودى كه سلطان از اين ميبرد اينست كه وسيلهء جلو گيرى از حادثات سخت را به دو نشان ميدهد . تغييرات شطرنج اگر دقت كنى مانند تغييرات جنگ است .\r\nمسعودى گويد : در خصوص نرد و اوصاف آن سابقا در همين كتاب در ضمن سخن از اخبار هند در بارهء ترتيب و مخترع آن و اختلافى كه در اين باب هست سخن داشته‌ايم ، بنزد مطلعان نرد براى چيدن مهره‌ها و ترتيب بازى روشهاى گونه‌گون هست ، ولى شمار خانه‌ها به ترتيبى كه از قديم معمولست يكيست و كم و بيش ندارد . اختيار بازى بدست طاس است و نرد باز اگر چه اختيار ندارد و\r\n\r\n","description":"","footnote":"","page_name":" 705 ","page_number":713},
  {"content":"\r\n\r\nمجبور است از حكم طاس پيروى كند اما ميبايد در جابجا كردن مهره‌ها دقيق و در كار محاسبه ماهر باشد . در بارهء وصف بازى نرد و حكم طاس كه بر بازيگران تسلط دارد اشعار فراوان هست كه در اين معانى سخن گفته‌اند . از جمله اينست :\r\n« نرد فايده ندارد و بازيگر آن اگر اقبال ندارد از خوب بازى كردن نتيجه نميگيرد . حركات طاس دو حالت ميمنت و شآمت را نمودار مىكند و وقتى مرد اديب بازى نرد را ببازد ستم ديده است » .\r\nابو الفتح محمود بن حسين سندى بن شاهك دبير كه بنام كشاجم معروف بود و اهل علم و درايت و معرفت و ادب بود براى من نقل كرد كه بيكى از دوستان خود كه در بازى نرد شهرتى داشت در مذمت اين بازى اشعارى بدين مضمون نوشته بود :\r\n« اى كه به نرد بر دوستان تفاخر ميكنى ، حقا اگر كمك طاس نباشد كوشش تو سود ندارد . گاه باشد كه دانا به مقصود نرسد و از شدت ناكامى بگريد . وقتى قضا حكمى بيارد دو حريف از آن سر نتوانند زد ، بجاى من تو اول كسى نبوده‌اى كه آرزو كرده و بآرزو نرسيده است . » و هم ابو الفتح اين سخن ابو نواس را براى من خواند : « چيزى از او خواهند و غير آن بيارد و تابع ضلال و رشاد نباشد ، وقتى گويى ممكن اطاعت نكند و هر چه گويد من انجام دهم و بندهء آن باشم . . . » .\r\nسابقا در همين كتاب در باب اخبار ملوك هند گفته‌ايم كه نرد و طاس را نمونهء تحصيل روزى كرده‌اند كه به زيركى و تدبير نيست و اينكه اردشير بابك اول كسى بود كه نرد بازى كرد و در ضمن آن تسلط حوادث را بر كسان نمودار كرد و - خانه‌هاى نرد را به ترتيب ماهها دوازده قرار داد و مهره‌هاى آن بتعداد ايام ماه سى مهره شد ، و طاس نمونهء تقدير و بازى آن با مردم جهان است و مطالب ديگر كه در اين كتاب و كتابهاى سابق گفته‌ايم .\r\nيكى از صاحب‌نظران اهل اسلام گويد : « واضع شطرنج معتقد بعدل بوده و انسان را در اعمال خود مختار ميدانسته است ، و واضع نرد جبرى بوده و بوسيلهء\r\n\r\n","description":"","footnote":"","page_name":" 706 ","page_number":714},
  {"content":"\r\n\r\nبازى نرد نشان داده كه انسان اختيارى ندارد و به حكم تقدير عمل مىكند .\r\nعروضى كه ادب آموز راضى و ديگر خليفگان و ابناى ايشان بود گويد :\r\n« روزى از قتيبة بن مسلم باهلى در بارهء تكبر و ديگر خصال محمود و مذموم بزرگان حكايتى براى راضى نقل كردم ، و او كه در عنفوان جوانى بود . حكايت را بنوشت و همچنان بآموختن آن پرداخت تا در همان مجلس نيك بياموخت و چنان خرسند و طربناك و با نشاط شد كه هرگز او را چنان نديده بودم . آنگاه رو به من كرد و گفت : « شايد روزگارى برسد كه از اين خصال سود جويم و در مقامى باشم كه اين حكايت را به كار بندم . » حكايت اين بود كه قتيبة بن مسلم را وقتى كه از طرف حجاج ولايت خراسان داشت و با تركان بجنگ بود ، گفتند : « چه شود اگر فلانى را كه يكى از مردان وى بود بفرماندهى سپاه بجنگ يكى از شاهان فرستى ؟ » قتيبه گفت : « وى مردى سخت متكبر است و هر كه متكبر باشد فريفتهء رأى خويش شود .\r\nبا اهل رأى مشورت نكند و از خير خواه نصيحت نپذيرد ، و هر كه خود پسند و خود سر باشد از صواب بدور ماند و بشكست نزديك باشد . خطاى با جماعت بهتر از صواب با انفراد . هر كه با دشمن تكبر كند او را حقير داند و چون دشمن را حقير داشت كار آن را آسان گيرد ، و هر كه كار دشمن را آسان گرفت و به نيروى خويش اطمينان يافت جمع خويش را كافى پنداشت از مراقبت باز ماند ، و هر كه از مراقبت باز ماند خطا بسيار كند و هر كه با دشمن جنگ آزما تكبر كند منكوب شود و كارش بشكست انجاميد ، نه به خدا شايستگى ندارد مگر آنكه دقيقتر از اسب و بيناتر از عقاب و هوشيارتر از شتر مرغ و محتاطتر از كلاغ سياه و حسودتر از شير و مهاجم‌تر از پلنگ و كينه‌توزتر از شتر و مكارتر از روباه و گشاده دست تر از خروس و ممسك‌تر از آهو و مواظب‌تر از كركس و آماده‌تر از سگ و صبورتر از سوسمار و صرفه‌جوتر از مور باشد . جان انسان به قدر احساس احتياج بمراقبت ميپردازد و باندازهء ترس احتياط مىكند و باندازهء لزوم طمع ميدارد . 237\r\n\r\n","description":"","footnote":"","page_name":" 707 ","page_number":715},
  {"content":"\r\n\r\n238 بروزگاران گفته‌اند كه مغرور از تدبير دور ماند و متكبر بىيار ماند و هر كه خواهد محبوب شود لوازم محبت را فراهم كند . » عروضى گويد : « روزى بحضور راضى كه هنوز نورس بود بصحبت بوديم و جمعى از اهل علم و مطلعان اخبار سلف نيز حاضر بودند . حكايت معاوية بن ابى - سفيان پيش آمد كه نامهء شاه روم به دو رسيد كه شلوار تنومندترين مردان خويش را براى او بفرستد . معاويه گفت : گمان ندارم كسى از قيس بن سعد تنومندتر باشد و به قيس گفت : « وقتى رفتى شلوار خود را پيش من بفرست . قيس شلوار خود را در آورد و بينداخت . معاويه گفت : « چرا شلوار را از منزل نفرستادى ؟ » قيس گفت :\r\nميخواستم مردم بدانند كه اين شلوار قيس است و فرستادگان نيز شاهد باشند و نگويند قيس غايب بود و اين شلوار از مردم عاد است كه از ثمود مانده است » .\r\nيكى از حاضران گفت : « قد جبلة بن ايهم يكى از ملوك غسان دوازده وجب بود و همين كه سوار ميشد پاهايش به زمين ميكشيد » . راضى به دو گفت : « همين قيس بن سعد وقتى سوار ميشد پاهايش به زمين ميكشيد و وقتى ما بين مردم راه ميرفت پنداشتند كه سوار است . جد من على بن عبد الله بن عباس نيز بلند قامت و زيبا بود و مردم از بلندى قامت او شگفتى ميكردند . وى ميگفت من تا شانهء عبد الله بن عباس بودم و عبد الله تا شانهء جدم عباس بود . عباس بن عبد المطلب وقتى بر خانه طواف ميبرد چون خيمه‌اى سپيد بود » . عروضى گويد : حاضران از اين سخنان كه با وجود خردسالى ميگفت شگفتى كردند .\r\nآنگاه از عجايب بلاد و اقسام گياه و حيوان و جماد و انواع گوهرها كه خاص هر يك از مناطق زمين است ، سخن آورديم . يكى از حاضران به من گفت :\r\n« عجيب‌ترين چيز دنيا پرنده‌ايست كه در سرزمين طبرستان هست و بر لب رودخانه‌ها بسر ميبرد و همانند باشق است . مردم طبرستان آن را كمكم نامند و اين نام بانگى است كه اين پرنده مىزند و در همهء سال جز در فصل بهار بانگ نميزند و چون\r\n\r\n","description":"","footnote":"","page_name":" 708 ","page_number":716},
  {"content":"\r\n\r\nبانگ زند گنجشكان و ديگر پرندگان كوچك كه در آب و خشكى باشند بدور او فراهم شوند و او از آغاز روز همچنان بر آنها بانگ زدند ، و چون روز بسر رسد يكى از پرندگان را كه به دو نزديك باشد بگيرد و بخورد و هر روز چنين كند تا فصل بهار بگذرد و چون بهار بگذرد كار پرندگان دگرگون شود و پيوسته بدور او فراهم شوند و او را بزنند و او از پرندگان بگريزد و تا بهار ديگر بانگش شنيده نشود و اين پرنده‌اى زيبا و پر نقش و نگار است و چشمان زيبا دارد . گويد :\r\nو على بن زيد طبيب طبرى صاحب كتاب فردوس الحكم آورده كه اين پرنده بندرت ديده شود و هرگز دو پاى خود را با هم به زمين ننهد ، بلكه فقط يك پا را به زمين نهد ؛ و گويد : و بگفتهء جاحظ اين پرنده يكى از عجايب جهان است زيرا دو پا را به زمين نمىنهد زيرا بيم دارد كه زمين زير پايش فرو رود .\r\nگويد : و اعجوبهء دوم كرمى است كه از يك تا سه مثقال وزن دارد و شب چون شمع نور دهد و بروز پرواز كند و بالهاى سبز صاف بر او ديده شود ، اما بال ندارد . خوراكش خاك است و هرگز خاك سير نخورد مبادا خاك زمين تمام شود و او گرسنه بماند ، و اين كرم خواص فراوان و منافع بسيار دارد .\r\nگويد : و اعجوبهء سوم كه از پرنده و كرم عجيب تر است كسى است كه خود را براى آدم كشى كرايه ميدهد يعنى سرباز مزدور .\r\nو حضار اين گفتار را پسنديدند ، اما ابو العباس راضى بمعارضهء كسى كه خبر اول را گفته بود چنين گفت : « عمرو بن بحر جاحظ گفته كه مهمترين عجايب جهان سه چيز است : يكى جغد كه بروز نمودار نشود مبادا جمال وى از چشم بد آسيب بيند ، زيرا پندارد كه از همهء حيوانات زيباتر است و هميشهء شب برون آيد . اعجوبهء دوم كركى است كه هر دو پا را به زمين ننهد بلكه فقط يكى را به زمين نهد و چون يكى را بر زمين نهد روى آن كاملا تكيه نكند و ملايم راه رود ، مبادا زمين زير پاى او فرو رود .\r\n\r\n","description":"","footnote":"","page_name":" 709 ","page_number":717},
  {"content":"\r\n\r\nگويد : و اعجوبهء سوم پرنده‌ايست همانند كركى كه ملك الحزين نام دارد و بر لب رودخانه‌ها هر جا شكافى ببيند بر آن نشيند مبادا آب نابود شود و از تشنگى بميرد .\r\nعروضى گويد : آنگاه حاضران پراكنده شدند و همگى از كار راضى در شگفت بودند كه با وجود كودكى و خردسالى در حضور مردم سالخوردهء دانا و صاحب - نظر چنين سخن ميگفت .\r\nمسعودى گويد : ما در كتابهاى گذشتهء خود از عجايب زمين و درياها و بناها و حيوان و جماد عجيب كه در آن هست سخن آورده‌ايم و در اينجا حاجت بتكرار نيست . فقط اخبار راضى را با حوادث كودكى او كه ادب آموزش گفته نقل ميكنيم و از اخبار وى آنچه را در خور اين كتاب است ميآوريم .\r\nصولى گويد : « راضى به من گفت : علت اينكه مأمون لباس سبز پوشيد و سياه را رها كرد ، پس از آن باز به لباس سياه بازگشت چه بود ؟ گفتم : محمد بن زكريا غلابى از يعقوب بن جعفر بن سليمان نقل مىكند كه وقتى مأمون به بغداد آمد ، هاشميان پيش زينب دختر سليمان بن على كه از همه فرزندان عباس سالخورده‌تر بود فراهم شدند و از او خواستند كه با امير مؤمنان در بارهء تغيير لباس سبز سخن گويد و او نيز تعهد كرد و پيش مأمون رفت و گفت : « اى امير مؤمنان ، آن نيكيها كه تو با خويشاوندان خود از فرزندان ابو طالب توانى كرد بيش از آنست كه آنها با ما توانند كرد و روا نيست كه روش پدران خود را تغيير دهى ، بيا از لباس سبز بگذر و از رفتار خود كسان را بطمع مينداز . مأمون گفت : « عمه جان ، هيچ كس تا كنون در اين باب سخنى مؤثرتر و رساتر از سخن تو با من نگفته است ، ولى پيمبر خدا صلى الله عليه و سلم درگذشت و ابو بكر امارت يافت و ميدانى كه با ما اهل بيت چگونه رفتار كرد . پس از آن كار بعمر رسيد و رفتار وى بهتر از سلفش نبود . سپس كار به عثمان افتاد و او به بنى اميه اقبال كرد و از ديگران روى بگردانيد . پس از آن\r\n\r\n","description":"","footnote":"","page_name":" 710 ","page_number":718},
  {"content":"\r\n\r\nكار بدست على بن ابى طالب افتاد ، اما چون كار ديگران صاف نبود بلكه به تيرگيها آلوده بود . با وجود اين ولايت بصره را به عبد الله بن عباس داد و يمن را به عبيد الله ابن عباس داد و بحرين را به قثم داد و هيچكس از آنها نبود كه ولايت نيافت و اين به گردن ما بود تا من نسبت بفرزندان او تلافى كردم . از اين پس كار چنان خواهد شد كه شما ميخواهيد . آنگاه لباس سياه را از سر گرفت . » اى امير مؤمنان مأمون شعرى دارد كه با مضمون اين حكايت هم آهنگ است آنجا كه گويد : « مرا در بارهء حقشناسى ابو الحسن وصى پيمبر ملامت مىكنند و اين از عجايب اين روزگار است ، او خليفهء بهترين مردم بود و همو بود كه پيمبر خدا را نهان و آشكار كمك كرد ، اگر او نبود هاشميان امارت نمييافتند و بروزگاران خوار و ناچيز بودند . وى آنچه را خاص ديگران بود بفرزندان عباس داد و هيچكس چون او شايستهء حرمت و امتنان نيست . بصره را به عبد الله داد و يمن را به عبيد الله بخشيد و اعمال خلافت را ميان آنها تقسيم كرد و من پيوسته رهين منت اويم . » وقتى قاهر ، مونس و بليق و پسرش على و ديگران را بكشت ، بسيارى اموال را نهان كرد . وقتى او را بگرفتند و ميل كشيدند و خلافت براضى رسيد ، اموال مذكور را از قاهر مطالبه كرد ، ولى او انكار كرد كه چيزى پيش او باشد وى را آزار دادند و اقسام شكنجه كردند ولى انكار او فزون ميشد . پس راضى او را تقرب داد و مدتها با وى مجالست كرد و اكرام كرد و حق خويشى و سن و تقدم او را بشناخت و ملاطفت كرد و نيكويى بسيار كرد . قاهر در يكى از حياطها بستانى داشت به قدر يك جريب كه نارنج در آن نشانده بود . نارنج را از بصره و عمان آورده بودند كه از هند به آنجا رسيده بود . درختان بهم پيوسته و ثمر آورده بود كه چون ستارگان مينمود و سرخ و زرد بود و ميان درختان اقسام گل و گياه بود و در حياط اقسام پرنده از قمرى و كاكلى و طوطى بود كه از ممالك دور آورده بودند و در نهايت نكويى بود ، و قاهر بسيار در آنجا مىنشست و بنوشيدن مىپرداخت .\r\n\r\n","description":"","footnote":"","page_name":" 711 ","page_number":719},
  {"content":"\r\n\r\nوقتى خلافت به راضى رسيد ، بدانجا دلباخته شد و پيوسته آنجا مىنشست و مينوشيد ، آنگاه راضى با قاهر ملايمت كرد و با او گفت كه بمال احتياج دارد كه سپاه مطالبه مىكند و او چيزى ندارد و از او خواست كه از اموال خود به دو دهد كه دولت از اوست و تدبير امور او مىكند و در همه كار بگفتهء او ميروند و قسمهاى سخت خورد كه او را نكشد و او و فرزندانش را زيان نرساند . قاهر دم نرم داد و گفت :\r\nهر چه دارم در بستان نارنج است . راضى به بستان رفت و از محل مال پرسيد . قاهر به دو گفت « چشم ندارم و محل را نميشناسم ، بگو تا زمين را بكنند كه محل را پيدا خواهى كرد » بستان را بكندند و درختان و گلها را بر انداختند و جائى نماند كه نكندند ، اما چيزى نيافت ، و به قاهره گفت : « اينجا چيزى نبود ، مقصودت از آنچه گفتى چه بود ؟ » قاهر گفت : « من چيزى ندارم ، همه غصه‌ام اين بود كه در اينجا مىنشستى و از آن لذت ميبردى كه همه لذت من از جهان همين بود ، و از اينكه پس از من كسى از آن تمتع برد غصه‌دار بودم » راضى از نيرنگى كه در كار بستان خورده - بود متأسف شد و از كار خود پشيمان شد و قاهر را دور كرد و ديگر به او نزديك نميشد ، مبادا نيرنگى ديگر بزند .\r\nراضى عطر دوست و خوشپوش و بخشنده بود و از اخبار و ايام كسان بسيار به ياد داشت . دانشوران و اديبان را تقرب ميداد و با آنها مىنشست و بخشش بسيار ميكرد . هيچكس از نديمانش نبود كه روزى از پيش او باز گردد و صله‌اى يا خلعتى يا عطرى نگرفته باشد . چندين نديم داشت كه محمد بن يحيى صولى و ابن حمدون نديم از آن جمله بودند . در بارهء بخششهايى كه با مصاحبان خود ميكرد ملامتش كردند ، گفت : من رفتار امير مؤمنان ابو العباس سفاح را مىپسندم كه چندان فضايل در او بود كه در هيچكس فراهم نشده بود . نديمى يا آوازخوانى يا ساز زنى پيش او نميآمد مگر با صله‌اى يا جامه‌اى كم يا زياد ميرفت . بخشش كسى را بفردا نميگذاشت ، ميگفت عجيب است كه كسى كسى را خوشدل كند اما پاداش او بفردا\r\n\r\n","description":"","footnote":"","page_name":" 712 ","page_number":720},
  {"content":"\r\n\r\nماند و هر روز و شب كه ابو العباس مىنشست حاضران را خوشدل ميفرستاد . اگر امكانات ما چون گذشتگان نيست مصاحبان و برادران خويش را به چيزى از آنچه هست شريك ميكنيم . در همه چيز گشاده دست بود و نعمت فراوان را كه طى روزها بنديمان ميرسيد به چيزى نميگرفت . بعضى از نديمان از بس بخشش كه از او ديده - بودند گاهى از حضور سرباز ميزدند . از خادمان به راغب خادم و زيرك و از غلامان به زكى علاقه داشت .\r\nابو الحسن عروضى ادب آموز راضى گويد : بروز مهرگان بر دجله بخانهء بجكم ترك گذشتم و از شلوغى و بازى و سرگرمى و خوشى چيزها ديدم كه نظير آن نديده بودم . آنگاه پيش راضى رفتم و او را تنها و غمگين ديدم . جلو او ايستادم گفت « پيش بيا . » نزديك رفتم دينار و درهمى بدست او بود . دينار چند مثقال بود و درهم نيز چنين بود و تصوير بجكم بر آن بود ، تمام مسلح ، و در اطراف تصوير نوشته بود « عزت خاص امير معظم و سرور مردم بجكم است » و بر روى ديگر تصوير بجكم بود به حال نشسته و متفكر . راضى گفت « مىبينى اين شخص چه مىكند و چه چيزها در سر دارد ؟ » جوابى ندادم و بنا كردم از اخبار خليفگان سلف و رفتارشان با زير دستان سخن كنم ، سپس به اخبار ملوك ايران و ديگران رسيدم و از محنتها كه از اتباع خود ميديدند و صبر ميكردند و با حسن تدبير امور را سامان ميدادند بگفتم تا تسليت يافت . سپس گفتم چرا امير مؤمنان در اين روز مهرگان چون مأمون رفتار نميكند ، آنجا كه گويد « نديمان را در روز مهرگان صله‌اى از صافى خم قديم بده از جام خسروانى كهن ، كه مهرگان عيد خسروانى است ، مرا از اعتقاد زبيبيان كه باده را حلال دارند بر كنار دارد كه كار آنها از من جداست من باده مىنوشم و آن را حرام ميدانم و از خداى صاحب منت اميد عفو دارم ، او مينوشد و آن را حلال مىپندارد و اين براى بدبخت دو گناه است . » گويد : « راضى بطرب آمد و جانش بشوريد و به من گفت : راست گفتى ، امروز\r\n\r\n","description":"","footnote":"","page_name":" 713 ","page_number":721},
  {"content":"\r\n\r\nروز ناتوانى نيست و بگفت تا مصاحبان را احضار كردند و كنار دجله به مجلس تاج نشست و روزى چنان با خوشى و نشاط نديده بودم كه همه نديمان و مغنيان و مطربان را از دينار و درهم و خلعت و عطر جايزه داد و هديه‌هاى بجكم و تحفه ها از ديار عجم رسيد و او با همه حاضران روزى خوش داشتند .\r\nمسعودى گويد : ما همهء حوادث ايام راضى را با قصهء رفتن او با بجكم بديار موصل و ديار ربيعه و آنچه ميان بجكم و ابى محمد حسن بن عبد الله حمدان كه بعدا لقب ناصر الدوله يافت رخ داد به اجمال و تفصيل در كتاب « اخبار الزمان و من اباده الحدثان من الامم الماضية و الاجيال الخالية و الممالك الداثرة » آورده‌ايم ، و هدف ما در اين كتاب اختصار است نه تفصيل كه اخبار مفصل دل را سنگين و مستمع را ملول كند و اندكى اخبار از سطوت بسيار بىنيازى آرد . 246\r\n\r\n","description":"","footnote":"","page_name":" 714 ","page_number":722},
  {"content":"\r\n\r\n247\r\n\r\nذكر خلافت المتقى بالله\r\nبا المتقى بالله ابو اسحاق ابراهيم بن مقتدر ده روز رفته از ربيع الاول سال سيصد و بيست و نهم بيعت كردند و سه روز رفته از صفر سال سيصد و سى و سوم خلع شد و چشمانش را ميل كشيدند . مدت خلافتش سه سال و يازده ماه و بيست و سه روز بود ، و مادرش كنيزى بود .\r\n\r\nذكر شمه‌اى از اخبار و سرگذشت و چيزى از حوادث ايام او\r\nوقتى خلافت به المتقى بالله رسيد ، سليمان بن حسن بن مخلد را در وزارت باقى گذاشت پس از او وزارت به ابو الحسن احمد بن محمد بن ميمون داد كه پيش از خلافت كاتب وى بود . پس از آن وزارت به ابو اسحاق محمد بن احمد قراريطى داد . پس از آن ابو العباس احمد بن عبد الله اصفهانى بوزارت رسيد . پس از آن ابو الحسن على بن محمد بن مقله وزارت يافت و ابو الوفا توزون ترك بر كارها تسلط\r\n\r\n","description":"","footnote":"","page_name":" 715 ","page_number":723},
  {"content":"\r\n\r\nدر ايام متقى كار بريديان در بصره قوت گرفت و كشتىها را از آمدن سوى بغداد باز داشتند و سپاهشان بزرگ شد و مردانشان فراوان شدند . دو سپاه داشتند يكى سپاه روى آب كه در شذوات و طيارات و سميريات و زبازب بودند و اين نام اقسام زورقهاى كوچك و بزرگ است كه در آن جنگ كنند ، و ديگرى سپاه بزرگ خشكى بود . مردان را نكو داشتند و در جلب كسان گشاده دستى كردند و سربازان اطاقى و غلامان سلطان بدانها پيوستند . سپاه سلطان فقط تركان و ديلمان و گروهى از قرمطيان بودند و اين همه با توزون بودند ، و توزون از دوستان بجكم خواص ياران او بود . توزون براى جنگ بريديان سوى واسط سرازير شد كه آنها واسط را متصرف بودند و بر آن تسلط داشتند و جنگى سخت در ميان رفت ، و متقى لله اختيارى نداشت پس از آن متقى به ابو محمد حسن بن عبد الله بن حمدان ناصر الدوله و برادرش ابو الحسن على بن عبد الله سيف الدوله نامه نوشت كه او را يارى كنند و از وضعى كه داشت رهائى دهند تا او تدبير ملك را بدست آنها سپارد .\r\nمتقى از آن پيش يك بار پيش حمدانيان رفته بود و توزون با مردم ترك و ديلم نيز همراه او بودند و اين بهنگامى بود كه بسال سيصد و سىام ابن رائق را بكشتند و سوى مدينة السلام آمدند و بر ملك تسلط يافتند و با بريديان جنگ كردند و حادثه‌ها در ميانه بود تا حادثه‌اى كه در كتاب اخبار الزمان ياد كرده‌ايم رخ داد و ابو محمد حسن بن عبد الله از بغداد سوى موصل رفت و برادرش ابو الحسن على بن عبد الله به دو پيوست و از توطئه‌اى كه توزون و جعجع ترك براى او كرده بودند خلاصى يافت .\r\nآنگاه متقى سوى موصل رفت ، وقتى توزون خبر يافت به بغداد باز گشت و آهنگ حمدانيان كرد و در « عكبرا » روبرو شدند و جنگهاى سخت در ميانه رفت كه بنفع توزون و ضرر آنها بود آنگاه توزون سوى بغداد بازگشت و بار ديگر حمدانيان فراهم شدند و سوى او بازگشتند . توزون آنها را واگذاشت تا به بغداد نزديك شدند . آنگاه سوى آنها رفت و پس از\r\n\r\n","description":"","footnote":"","page_name":" 716 ","page_number":724},
  {"content":"\r\n\r\nجنگها كه در ميانه بود شكستشان داد و بدنبال آنها رفت تا وارد موصل شد و از آنجا سوى شهر بلد رفت و حمدانيان با او صلح كردند و مالى بابت صلح پيش او فرستادند و توزون به بغداد باز گشت وى به پشتيبانى تركان و مردان جبل و ديلم و لوازم و سلاح نيرومند بود آنگاه متقى سوى نصيبين رفت و از آنجا به رقه بازگشت و فرود آمد و اين چند روز مانده به رمضان سال سيصد و سى و دوم بود و از آنجا با اخشيد محمد بن طغج فرمانرواى مصر مكاتبه كرد كه او سوى رقه آمد و مالى بسيار براى متقى آورد و غلامان و اثاث به دو هديه داد و يكى از سرداران خود را به خدمت او گماشت و كار او را نيكو شمرد و تأييد كرد و با همه همراهان وى چون وزير ابو الحسن على بن محمد بن مقله و قاضى القضاة احمد بن عبد الله اسحاق خرقى و سلام حاجب معروف به اخى نجح طولونى و سران و غلامان نكويى كرد ، اما اخشيد محمد بن طغج وارد رقه نشد و بجزيره و ديار مضر نيامد ، بلكه متقى بجانب شامى سوى اردوى وى رفت و ميان آنها گفتگوها و قسمها و پيمانها رفت ، در همه مدت اقامت متقى به رقه ابو الحسن على بن عبد الله بن حمدان به حران مقيم بود .\r\nابو عبد الله حسين بن سعيد بن حمدان بهنگام آمدن اخشيد از حلب و ديار حمص سوى قنسرين و بلاد عواصم آمده بود اما جمع او بگسيخت و سپاهش از او جدا شده به ابو الحسن على بن عبد الله پيوست .\r\nدر اين اثنا نامه‌هاى توزون پيوسته ميرسيد و فرستادگان او پياپى بود و تقاضا داشت متقى به بغداد باز گردد توزون همه قاضيان و فقيهان و شاهدان را كه با وى بودند بشهادت گرفت و پيمانها و قرارهاى مؤكد داد كه مطيع و فرمانبر او باشد و مطابق امر و نهى وى عمل كند و مخالفت او نكند و نامه‌هاى قاضيان و شاهدان را كه از پيمان و قرار او حكايت داشت پيش متقى فرستاد .\r\nحمدانيان به متقى ميگفتند باز نگردد و او را از توزون بيم دادند و گفتند كه از كيد توزون در امان نيست ولى متقى با رأى آنها مخالفت كرد و به توزون\r\n\r\n","description":"","footnote":"","page_name":" 717 ","page_number":725},
  {"content":"\r\n\r\nاعتماد كرد . حمدانيان در ايامى كه متقى پيش آنها بود براى او خرج فراوان كردند كه تعيين اندازهء آن مشكل است كه كسان در بارهء آن بسيار گفته‌اند .\r\nآنگاه اخشيد از ساحل فرات برفت و آهنگ مصر كرد و متقى بر فرات راه بغداد گرفت ابو جعفر بن شيرزاد دبير توزون به نيكى از او استقبال كرد و تركان را به خدمت او گماشت و متقى همچنان برفت تا وارد نهر معروف به نهر عيسى شد و سوى ملك موسوم به سنديه بر ساحل همين نهر رفت . در آنجا توزون به استقبال وى آمد و پياده شد و جلو او راه ميرفت . متقى او را قسم داد كه سوار شود و او نيز سوار شد و او را به خيمه گاهى كه برايش زده بود رسانيد ، خيمه بر ساحل نهر عيسى و نزديك بغداد بود ، و آنجا اقامت گرفت .\r\nآنگاه توزون كسى به دار طاهر فرستاد كه مستكفى را بياوردند . وقتى مستكفى به خيمه گاه رسيد توزون متقى را بگرفت و همه همراهان او را غارت كرد ، و ابو الحسن على بن محمد بن مقله وزير و احمد بن عبد الله بن اسحاق قاضى را بگرفت و همه اردو را غارت كرد ، سردارى كه اخشيد همراه متقى فرستاده بود با كسانش سوى وى بازگشتند ، و مستكفى را بياورد و با او بيعت كرد و متقى را ميل كشيد كه متقى فرياد زد و زنان و خادمان نيز فرياد زدند و توزون بگفت تا اطراف خيمه‌گاه طبل‌ها بزدند و فرياد خادمان نهان ماند .\r\nپس از آن متقى را ميل كشيده به بغداد بردند و عصا و خاتم را از او بگرفتند و به المستكفى بالله دادند و چون اين خبر به قاهر رسيد گفت اكنون دو تا شديم و محتاج سومى هستيم و اين تعريض به المستكفى بالله بود .\r\nمحمد بن عبد الله دمشقى گويد : وقتى متقى در رقه فرود آمد ، من از جمله خدمهء حضور او بودم و به علت طول صحبت به دو نزديك بودم . يك روز كه در خانهء خود مشرف بر فرات نشسته بود ، به من گفت : « يكى را كه ايام و اخبار كسان نيك داند بجوى كه در خلوت با او انس گيرم و با او وقت بگذرانم » گويد : در رقه از\r\n\r\n","description":"","footnote":"","page_name":" 718 ","page_number":726},
  {"content":"\r\n\r\nمردى با اين صفت جويا شدم . پيرمردى را كه خانه‌نشين بود به من نشان دادند .\r\nپيش او رفتم و تشويقش كردم كه پيش متقى بيايد و او خواهى نخواهى با من بيامد و سوى متقى رفتيم و من به دو خبر دادم كه مردى را كه خواسته بود آورده‌ام . وقتى مجلس وى خلوت شد او را بخواست و نزديك نشانيد و آنچه را ميخواست پيش او يافت و ايام اقامت رقه را با او بود و چون سوى بغداد رفت با او بزورق بود ، وقتى بدهانهء نهر سعيد ما بين رقه و رحبه رسيدند ، متقى شبى بىخواب شد و به آن مرد گفت از اخبار و اشعار طالبيان چه ميدانى ؟ و آن مرد از اخبار آل ابى طالب همى گفت تا به اخبار حسن بن زيد و برادرش محمد بن زيد بن حسن و سرگذشت آنها در ديار طبرستان رسيد و از محاسن ايشان بسيار گفت و اينكه اهل علم و ادب سوى آنها ميرفتند و شاعران درباره‌شان شعر ميگفتند . متقى به دو گفت : « شعر ابو مقاتل نصر بن نصير حلوانى را در بارهء محمد بن زيد حسنى داعى ميدانى ؟ » گفت : « نه اى امير مؤمنان ، ولى غلامى دارم كه بسبب جوانى و همت بلند در طلب علم و ادب و هوش تيز از اخبار و ايام و اشعار كسان چيزها بخاطر سپرده كه من بخاطر نسپرده‌ام . » گفت :\r\n« چرا تاكنون خبر او را از من نهان داشته بودى او را بيار تا حضورش مايهء انس ما شود . » غلام را از زورق ديگر بياوردند و پيش روى متقى بايستاد ، و رفيق او گفت :\r\n« آيا قصيدهء ابى المقاتل را در بارهء ابن زيد به ياد دارى ؟ » گفت : « بله . » متقى گفت : « بخوان » و او بنا كرد به خواندن كه مضمون آن چنين است :\r\n« مگو بشارت بلكه به من بگو دو بشارت . حضور داعى و روز مهرگان دو كف او مرگ زندگى است و اخلاق وى صميم بهشت است با عطا و مرگ و امان بر همه تسلط دارد . يگانه‌اى كه اصول را استحكام مىبخشد و معانى بوسيلهء او استنباط مىشود در بخشش اسراف مىكند و بدون منت نيكى بزرگ دارد . فكر او در همه چيز نفوذ دارد و او در هر محل و مكان هست ، زمانه را با آنكه غايب از اوست ميشناسد و نهان را عيان مىبيند . لفظ ما از او دور است ولى او بوسيلهء اوصاف\r\n\r\n","description":"","footnote":"","page_name":" 719 ","page_number":727},
  {"content":"\r\n\r\nخود بخاطرها نزديك است . كلمات او نهانها را عيان مىكند و دهر چون مترجم همه چيز را براى او بيان مىكند . به خدا و قرآن قسم هر كه گويد در خلق نظير او هست كافر است . وقتى زره پوشد و شمشير يمانى به كف گيرد سطوت او مرگ را بترساند و مرگ يقين كند كه مرگ نيز مردنى است . پهلوانان را چنان خيره نگرد كه شجاعان را بترساند . پيوسته مرگ بر او بانگ بزند الامان ! چقدر با طعن و ضربت پيكار ميكنى ! مرا پيش از آنكه قدرت دارم به كار مگير . مدارا كن كه خدا عنان را بدست تو داده است . دو كف تو وعد و وعيد را انجام ميدهد و دو دست تو به دنيا احاطه دارد . وقتى با دست راست از عطا سيراب كند دست چپ بسيراب كردن شمشير پردازد . هر دو در كار نفع و ضرر تلاش كنند كه گويى رقيب يك ديگر باشند .\r\nدستان تو در آفاق چنان اثر كرده است كه از لبها جز نام تو نميآيد مدح و الا خاص تو است و هجا بدشمنانت برازنده است . حقا تو در كتاب نميگنجى كه كار تو خارج از حد معمول است . منت تو چندان سنگين است كه جن و انس بار آن نتوانند برد . مدح تو را وحى و زيور بايد و كتابى كه ميان دو جلد است . اى امام دين ، اين مدح را از امام شعر كه اشعارش از كسان سبق برده بگير كه در صنعت الفاظ از همه فراتر رفته است . تو چون بهشتى و قافيه‌اى كه در بارهء تو است چون حور زيبا است . بروزگار همانند شعر و سپاس و باندازهء عمر كوهها پاينده باش . گفتار من حسناتى است كه سيئات در آن نيست و كاتبان بايد مدح داعى را بنويسند . » متقى هر شعرى را كه ميشنيد ، ميگفت مكرر كند . آنگاه بگفت تا غلام بنشيند و آن روز كه شيرزاد دبير بديدار وى آمده بود ، شنيد كه اين شعر را همى خواند :\r\n« مگو بشارت بلكه به من بگو دو بشارت » غلام كه با متقى مأنوس شده بود گفت : « اى امير مؤمنان درست چنين است : « بشارت دائم باد به من بگو دو بشارت » و غلام در اول شعر اول قصيده را به صورت : « مگو يك بشارت » خوانده بود و بعد\r\n\r\n","description":"","footnote":"","page_name":" 720 ","page_number":728},
  {"content":"\r\n\r\nبه اين صورت خوانده بود كه : « بشارت دائم باد » . و خبر ابى مقاتل را با داعى در بارهء اين شعر گفته بود ، ولى متقى پيوسته ميگفت : « مگو بشارت » و جز به اين صورت نميخواند . رقى و غلام به دمشقى گفته بودند به خدا اما اين قضيه را كه امير مؤمنان شعر را بدين گونه مىخواند بفال بد گرفتيم و سرانجام او چنان شد كه گفتيم .\r\nمحمد بن عبد الله دمشقى گويد : وقتى با متقى از رحبه سوى بغداد ميرفتيم و به شهر عانه رسيديم ، رقى و غلام او را بخواند كه با وى سخن كردند ، و سخن از هر در بميان آمد تا بگفتگوى اسب رسيدند . متقى گفت : « كدامتان حكايت سليمان ابن ربيعهء باهلى را با عمر خطاب ميداند ؟ » غلام گفت : « اى امير مؤمنان عمرو بن ابو العلاء گويد كه سليمان بن ربيعهء باهلى در زمان عمر بن خطاب در بارهء اصيل بودن يا نبودن اسبان نظر ميداد . عمرو بن معديكرب اسب تيره رنگى بياورد و سليمان آن را غير اصيل نوشت ، و عمرو شكايت از او پيش عمر برد . سليمان گفت بگو تا ظرفى كه ديوارهاى كوتاه داشته باشد بياورند . و چون بياوردند آب در آن ريخت .\r\nآنگاه اسبى اصيل كه در اصالت آن شك نبود بياوردند و اسب تند بيامد و بايستاد و آب خورد . آنگاه اسب عمرو را كه غير اصيل شناخته بود بياوردند . تند بيامد و مانند اسب اصيل سم به زمين زد و گردن كشيد . آنگاه يكى از سمها را كج كرد و آب خورد و اين نشان اصيل نبودن بود وقتى عمر بن خطاب كه قضيه در حضور او انجام يافته بود اين بديد گفت : « حقا كه سليمان اسب شناسى » .\r\nآنگاه متقى گفت : « از گفتهء اصمعى و ديگر دانشوران عرب در بارهء صفات اسب چه ميدانيد ؟ » رقى گفت : « رياشى از اصمعى نقل مىكند كه وقتى اسب ساق كوتاه و بازوى بلند و ران و ساق پاى بلند و شانه‌هاى پهن داشت ، اسبى بر او پيشى نمىگيرد ، و هم او گويد : اگر اسب دو چيز نكو داشته باشد عيب ديگرى زيانش نزند : گردن قطور و كفل پهن ، و اگر سم نيك باشد مثل ندارد . » مبرد شعرى بدين مضمون خوانده بود :\r\n\r\n","description":"","footnote":"","page_name":" 721 ","page_number":729},
  {"content":"\r\n\r\n« و من آن اسب را كه سلاح مرا حمل ميكرد بديدم ، رهوارى كه چون مار ريگزار مسافت شكاف بود . وقتى آن را از روبرو ميديدى لاغر مينمود و چون از پهلو مينگريستى تناسب اعضايش نمودار ميشد . » امير مؤمنان معاويه از مطر بن دراج پرسيد : « بهترين اسبان كدامست ؟ » گفت :\r\n« اسبى كه وقتى از روبرو بينى گويى تندرو است و چون از عقب بينى گويى خوش پيكر است و چون از پهلو ببينى تنومند است تازيانه‌اش لگامش باشد و هدفش جلو رويش باشد » . گفت : « بدترين اسبان كدام است ؟ » گفت : « آنكه گردنى ضخيم دارد و بانگ بسيار به دو بايد زد كه وقتى رهايش كنى پندارى گويد عنانم بكش و چون عنانش بكشى گويد رهايم كن . » غلام گفت بهترين سخنى كه در وصف اسب گفته‌اند اينست :\r\n« بهترين اسبى كه مرد شجاع بهنگام پيكار سوار تواند شد اسبى است كه لاغر و ملايم خوى باشد ، با دست و پاهاى محكم و استوار با چهرهء كشيده و سينهء گشاده با گوش دقيق و پيشانى وسيع و صورت صاف ! با پاى تيز و مچ باريك و بازوى سرخ و پلك و لب آويخته كه به حال دويدن بپاهاى منظم دود و مسافت شكاف باشد با پيكر كشيده و اندام گشاده كه محكم و فشرده باشد . پيشانيش كشيده و دنده‌ها و بازوهايش پر و پيچيده و رانها كشيده و برجسته باشد ، بجهش تند و به پيشى گرفتن توانا باشد ، ما بين پاها و دستهايش گشاده و لبانش زير بينى فراخ باشد با ساق پا و پهلو و بازوى بلند و پيشانى بزرگ ، تيز فهم و تيز گوش و تيز بين و در عين حال موقر باشد با پوست صاف و چشم بىلك و سم بىخراش و ساق دست و گردن و مچ كوتاه و گوش كوچك با پشت پر و كفل و گردهء بى انحنا . پيوستگى اندامش چنان باشد كه سستى نگيرد ، وقتى به بند باشد آرام گيرد . نيرومند و تيره رنگ باشد بهنگام رفتار پيكرش كشيده شود و راه شكاف باشد و اگر مانعى نباشد با جهش‌هاى پياپى همى رود ، گويى جن يا آهو يا بچه شير تيز رفتار است . چون\r\n\r\n","description":"","footnote":"","page_name":" 722 ","page_number":730},
  {"content":"\r\n\r\nدر دويدن گرم شود عقابى را ماند كه بال فراهم آورده بشتاب فرو همى آيد » .\r\nو چون شب ديگر بر آمد متقى آنها را پيش خواند و گفت : « دنبالهء آنچه را ديشب ميگفتند بگوييد و از اسب‌دوانى و مراتب اسب در اين زمينه سخن كشيد » غلام گفت : « اى امير مؤمنان سخنى پر مايه را كه كلاب بن حمزهء عقيلى براى من گفته نقل ميكنم . گويد : « عربان اسبان را ده ده يا كمتر براى مسابقه رها ميكردند و فقط هشت اسب در مسابقه به حساب بود و بعرصهء نهائى ميرفت كه نام آن چنين است :\r\nنخست اسب پيشين كه مجلى نام داشت . ابو هندام كلاب گويد آن را مجلى از آن رو گفتند كه غم و سختى صاحب خويش را منجلى كند . فراء گويد از آن رو مجلى نام دارد كه چهرهء صاحب خود را جلا يعنى رونق دهد . دوم مصلى است و آن را مصلى گفتند كه پوزهء خود را كه به عربى صلا است به دنبالهء اسب پيشين نهد . سوم مسلى است از آن رو كه مطابق رسوم عرب در پيشروى شريك بوده و بدان ختم شده كه سلى قطع رشتهء ناف باشد و يا بسبب آنكه چيزى از غم صاحب خويش را تسلى دهد . چهارم تالى است از آن رو كه بدنبال مسلى رود . پنجم مرتاح است كه آن را از راحة يعنى كف دست گرفته‌اند كه پنج انگشت دارد و چون عربان خواهند پنج را بنمايانند كف را بگشايند و پنجه‌ها را باز كنند و در اين كار به عقده‌ها كه علامت شمار است نياز نباشد و براى نماياندن ده دو دست را بگشايند با انگشتان باز يعنى پنج انگشت نمودار پنج باشد و چون اسب پنجم همپايهء انگشت پنجم است آن را مرتاح گفتند . ششم را حظى گويند كه از حاصل مسابقه حظ يعنى نصيبى دارد و بقولى براى آنكه پيمبر صلى الله عليه و سلم در يك مسابقه چوب خود را باسب ششم داد و اين آخرين اسب قابل توجه مسابقه است كه چيزى دارد . هفتم را عاطف گويند زيرا با پيشروان مسابقه بعرصهء نهائى رود و عطوفتى اگر چه اندك بيند كارش نكو باشد كه در عرصهء نهائى جاى گيرد . هشتم را مؤمل گويند كه از امل بمعنى اميد است و اين را بطريقهء وارونه گوئى يا فال زنى گفته‌اند چنان كه بيابان\r\n\r\n","description":"","footnote":"","page_name":" 723 ","page_number":731},
  {"content":"\r\n\r\nخطرناك را مفازهء گويند يعنى جاى رستگارى و مار گزيده را سليم گويند و حبشى را ابو البيضا نامند يعنى پدر سپيدى و همانند آن به همين روش نوميد را مؤمل گفته‌اند و هم از اين رو كه اميدكى دارد و با اسبان صاحب نصيب نزديك است . نهم لطيم است زيرا اگر خواهد بعرصهء نهائى درآيد بزنندش يعنى لطمه بيند كه قصورش از هفتم و هشتم بيشتر است . دهم را سكيت گويند كه صاحبش غمين و سر شكسته باشد و از غم و رنج سكوت كند . رسم چنان بود كه ريسمانى به گردن اسب سكيت مىبستند و ميمونى بر آن مىنشاندند و تازيانه‌اى به ميمون ميدادند كه اسب را بدواند و بدين گونه صاحب او را تحقير كند . وليد بن حصن كلبى در اين باره شعرى گفته كه مضمون آن چنين است :\r\n« وقتى پيشى نگيرى و عقب مانده باشى اگر به ميمون و ريسمان دچار نشوى سبق برده‌اى و اگر حقا سكيت وامانده باشى بوسيلهء تير مايهء ذلت صاحب خويش ميشوى . » سخن از تير از آنجاست كه بعضى عربان اين رسم داشتند كه اسب را مىبستند و با تير ميزدند تا لاغر شود . نعمان بن منذر با اسب خود كه نهب نام داشت چنين كرد . كلاب بن حمزه گويد : در جاهليت و اسلام بجز محمد بن يزيد بن مسلمة بن عبد الملك بن مروان كسى را نمىشناسم كه ده اسب مسابقه را با نام و صفت و درجه ياد كرده باشد . وى در جزيره در دهكده‌اى كه بنام حصن مسلمه معروف بود و از قلمرو بليخ از ولايت رقه ديار مضر بشمار بود اقامت داشت چنين گويد :\r\n« اسب‌دوانى را بروز اسب‌دوانى با جماعتى كه آنجا حضور يافته بودند بديديم ، ما نيز مثل همه آنجا بوديم اما در اين كار شايستگى بيشتر داشتيم اسبى برده بوديم همانند تير كه ستارگان براى او نشان سعد داشت . اسبى با نژاد نيك و و الا ، سرخ موئى كه پس از لحظه كندى بشتاب رود و چون لگامش بكشند از جا نرود از جملهء اسبان آنجا كهر بود و اسب سپيد بود با اسب سپيد پيشانى كه پهلوى بينى نيز سپيدى داشت\r\n\r\n","description":"","footnote":"","page_name":" 724 ","page_number":732},
  {"content":"\r\n\r\nو نيرو و شكوه در چهرهء آن ميدرخشيد ، گفتى شير جهنده بود ، همه دهانه داشتند و بر روى ريسمان در جايى كه يك مرد موثق مسلمان عهده‌دار آن بود صاف كشيده - بودند . كسان بداورى اين مرد موثق رضايت داده بودند كه ميان آنها به حق داورى كند و من بر كنارهء زمين بودم كه آفتاب آن تيره بود و گفتم خدا همه چيز را مقرر كرده و هر چه رخ دهد نهان نخواهد ماند . آنگاه اسب جهنده بيامد كه چون بارانى تند بود و از پى آن اسبان پراكنده چون مهره‌ها كه رشتهء آن گسيخته باشد يا گروه شتر مرغان كه شاهينى سيه بال از بالا آن را ترسانيده باشد روان بود و از هر يك غبارى تيره برخاست كه گوئى بسرخى چوب در بقم بود . برق سمهاشان چنان مينمود كه گويى پرتوى فروزان بود . اسب سپيد مجلى شد و سرخ مو مصلى شد و اسب سياه مسلى شد و چهارمى بدنبال آنها بود و تالى شد پنجمى بد نبود پيش ميرفت و مرتاح شد .\r\nششمى حظى شد و اقبالش نصيبى براى او فراهم كرد . هفتمى عاطف بود كه بحيرت در بود و نزديك بود كه از فرط حيرت دچار حرمان شود . مومل بيامد كه نوميد بود و دچار شآمت شد لطيم بيامد كه نهمى بود از هر طرف لطمه مىخورد ، سكيت بدنبال آن بود . و چون ميگفتند صاحب اين كيست از نوميدى بسكوت پناه ميبرد .\r\nهر كه اسب خوب براى مسابقه آماده بكند پشيمانى خواهد ديد . ما سبق برديم و فخر و غنيمت از آن ما شد و از حاصل شرط بندى بهره‌هاى سنگين نصيب اسبان شد .\r\nجامه‌هاى قصيب مزين و پوششهاى خز و ابريشم و نخ كه بر اسبان نهادند و حاشيهء آن قرمز گونه و همانند خون بود ، و كيسه‌اى سنگين از نقرهء بىزبان كه مرد تنومند از بردنش ناتوان ميماند . مهرهاى آن را براى پخش كردن گشوديم زيرا كيسهء ما بروزگاران بىمهر بوده است ، آن را ميان خدمهء اسب پخش كرديم در صورتى كه ما خودمان بهتر از خادمان خدمت آن كرده بوديم . ما اسب را در سالهاى سخت چنان نگه ميداريم كه سختى نبيند . شير خالص را از پس دوشيدن براى آن آماده كنند چنان كه براى كودك از شير گرفته شايسته است و با اهل و عيال و عزيزان ما زندگى\r\n\r\n","description":"","footnote":"","page_name":" 725 ","page_number":733},
  {"content":"\r\n\r\nمىكند ، آب صاف و گوارا مينوشد و خوراكش خوراك حسابى است . اسبان در داخل خانهء ما يا بر كنار آن سم بلند ميكنند و شيهه ميكشند » .\r\nمحمد بن يزيد در اين سخن بر اين رفته است كه اسب هشتم نصيبى ندارد و براى اسب هفتم نصيبى به حساب آورده است .\r\nدر اينجا سخن از خلافت متقى بسر رسيد ، اكنون بعضى كسانى را كه در آن روزگار شعرشان معروف بوده و ميان مردم شهرت داشته‌اند ياد ميكنيم : از آن جمله ابو القاسم نصر بن احمد خبز أرزى بود كه طبعى روان داشت و بديهه نيك ميگفت و بغزل معروف بود ، از جمله سخنان نكوى او اينست : « عشق پيكر مرا بفرسود و بجاى آن پيكرى آورد كه عشق مجسم است . عشق چنان مرا از ميان برد كه اگر عشق را از ميان ببرم خودم نخواهم ماند . » و هم از سخنان نكوى او اينست كه در مقام گله از ابن لنكك شاعر گويد : « چرا قدر دوستى مرا ندارى و حق آن را بجا نمىآورى ؟ خردمند بدعوى دوستى خرسند نميشود مگر آنكه به حق آن وفا شود ، دوست مىبايد رسم برادرى بداند و رفيق مىبايد براستى رفيق باشد ، اگر حاضر نبود حرمت غياب بدارد و اگر حضور داشت گشاده رو باشد و سخن براستى گويد . » اين سخن نيز از اوست : « آنكه عشق در دلش رخنه كرد چنان افكار سودائى دارد كه او را زنديق توانى دانست . » و هم اين سخن :\r\n« از تو گله كنم يا از روزگار كه او بد رفتارى آغاز كرد و تو بسر رسانيدى ميان ما جدائى افكند و تو نيز از نامه نويسى دريغ كردى ! وقتى زمانه جدائى آورد چرا الفت نياوردى كه الفت ميان جانهاست نه پيكرها . » و هم اين سخن از اوست :\r\n« اى ابو عيسى ترا معذور ميداريم شايد ترا عذرى هست كه ما ندانيم ، هر كه از\r\n\r\n","description":"","footnote":"","page_name":" 726 ","page_number":734},
  {"content":"\r\n\r\nخبر بى نصيب ماند به اوهام گرايد از آن معانى زيبا كه به من داده‌اى نمونه‌اى فرا - گير كه گوهر گوهر توست و نظم آن از منست . اين حكمتى است كه معانى آن را تو به من آموخته‌اى ولى سخن از من است . » و سخن او در غزل و رشته‌هاى ديگر بيشتر از آنست كه بسر توان برد و بيشتر آوازه‌هاى تازه بروزگار ما از شعر اوست كه پس از مرگش رواج گرفته است .\r\nبريدى او را غرق كرد زيرا هجاى او گفته بود ، و بقولى وى از بصره بگريخت و سوى هجر و احسا ، پيش ابو طاهر بن سليمان بن حسن فرمانرواى بحرين رفت .\r\nمسعودى گويد : ما اخبار متقى را با حوادث روزگار او در كتاب اوسط كه اين كتاب دنبالهء آنست بتفصيل آورده‌ايم و در اين كتاب از اخبار آنها شمه‌ها ميآوريم كه بناى اختصار داريم و هم قصهء كشته شدن ابن بجكم ترك را كه در رجب سال سيصد و بيست و نه بود با حكايت او با كردان كه در ناحيهء واسط رخ داد با قصهء كورتكين ديلمى كه بر سپاه بجكم تسلط يافت و اينكه محمد بن واثق از شام برفت و در عكبرا با كورتكين جنگ كرد و با او حيله كرد و بپايتخت در آمد و حادثه‌ها كه در پايتخت ميان آنها بود تا كورتكين شكست خورد و محمد بن واثق بر كار مسلط شد با قصهء بريديان و آمدنشان بپايتخت و برون رفتن متقى از آنجا بهمراهى ابن راثق موصلى ، همهء اين مطالب را در كتاب اخبار الزمان آورده‌ايم و بتكرار آن در اين كتاب نياز نيست و خداست كه توفيق راستى دهد . 260\r\n\r\n","description":"","footnote":"","page_name":" 727 ","page_number":735},
  {"content":"\r\n\r\n261\r\n\r\nذكر خلافت المستكفى بالله\r\nبا المستكفى بالله ابو القاسم عبد الله بن على مستكفى بروز شنبه سه روز مانده از صفر سيصد و سى و سه بيعت كردند و بشعبان سال سيصد و سى و چهار هفت روز مانده از اين ماه خلع شد و خلافت وى يك سال و چهار ماه چند روز كم بود و مادر وى كنيزى بود .\r\n\r\nذكر قسمتى از اخبار و سرگذشت و شمه‌اى از حوادث روزگار المستكفى\r\nپيش از اين در ضمن سخن از خلع المتقى لله گفتيم كه بر كنار نهر عيسى از قلمرو با دور يا در دهكدهء سنديه همان وقت كه چشمان متقى را ميل كشيدند با المستكفى بالله بيعت كردند . بيعت كنان وى ابو الوفا توزون و ديگر سرداران و سران دولت و قاضيان آن دوران بودند كه حضور داشتند ، از جمله قاضى ابو الحسن محمد بن حسين بن ابى الشوارب با جمعى از هاشميان آنگاه مستكفى با كسان نماز مغرب و عشا گزارد .\r\nپس از آن برفت و روز يكشنبه در شماسيه فرود آمد و چون روز دوشنبه شد بر آب در زورق موسوم به غزال راهى شد . كلاهى بلند بسر داشت كه بقولى متعلق بپدرش\r\n\r\n","description":"","footnote":"","page_name":" 728 ","page_number":736},
  {"content":"\r\n\r\nالمكتفى بالله بود . توزون ترك و محمد بن يحيى شيرزاد با جمعى از غلامانش بحضور بودند متقى را كه كور بود با احمد بن عبد الله قاضى كه توقيف شده بود به دو تسليم كردند .\r\nپس از آن ساير قاضيان و هاشميان بيامدند و با او بيعت كردند وزارت به ابو الفرج محمد بن على سامرى داد كه تا مدتى ببود پس از آن با او خشمگين شد و كار با محمد بن شيرزاد افتاد .\r\nآنگاه بار داد و از كار قاضيان پرسيد و در بارهء شهود رسمى پايتخت تحقيق كرد و بگفت تا بعضىشان را بر كنار كنند و بعضىشان را از دروغ توبه دهند و بعضى را برقرار دارند ، و اين بسبب چيزها بود كه پيش از خلافت از آنها دانسته - بود . قاضيان نيز فرمان او را در اين باب كار بستند . قضاى ناحيهء شرقى بغداد را به محمد بن عيسى داد كه به نام ابى موسى حنفى معروف بود ، و بر جانب غربى محمد بن حسن بن ابى الشوارب اموى حنفى را قضاوت داد و مردم گفتند قدرت او به همين جا پايان يافت و كار امر و نهى خلافت او بسر رسيد . پيش از آن ميان او و فضل بن مقتدر كه عنوان المطيع داشت در محله‌اى كه بنام دار ابن طاهر معروف بود گفتگوئى رفته بود و در بارهء كبوتر بازى و قوچ بازى و خروس بازى و كبك دارى ( در شام كبك را نفخ گويند ) دشمنى افتاده بود . وقتى مستكفى را سوى نهر عيسى بردند كه با او بيعت كنند ، مطيع از خانهء خود بگريخت ، زيرا بدانست او را خواهد كشت . وقتى كار بر مستكفى قرار گرفت بطلب مطيع برآمد اما خبرى از او بدست نياورد و خانهء او را ويران كرد و هر چه از او بدست آورد از باغ و ديگر چيزها بمصادره گرفت .\r\nابو الحسن على بن احمد دبير بغدادى گويد : وقتى مستكفى بخلافت رسيد ، توزون غلامى ترك از غلامان خويش را به خدمت او گماشت كه در حضور او باشد .\r\nمستكفى غلامى داشت كه خوى او را ميشناخت و در خدمت او بزرگ شده بود به دو راغب بود اما توزون ميخواست كه مستكفى غلام ترك را نيز با غلام خود\r\n\r\n","description":"","footnote":"","page_name":" 729 ","page_number":737},
  {"content":"\r\n\r\nهمراه كند و او بخاطر توزون غلام ترك را به كارهاى خود ميفرستاد اما كارها را چون غلام خود او سامان نميداد .\r\nگويد يك روز مستكفى به محمد بن محمد بن يحيى بن شيرزاد دبير گفت :\r\n« قصهء حجاج بن يوسف را با مردم شام ميدانى ؟ » گفت : « نه اى امير مؤمنان » گفت « آورده‌اند كه حجاج بن يوسف گروهى از مردم عراق را كه كفايت و لياقت بيشتر از ياران شامى او داشتند برگزيده بود و اين كار بر شاميان گران آمد و در اين باب سخن كردند و گفتارشان به دو رسيد ، روزى با جمعى از دو گروه سوار شد و مسافتى در صحرا برفت ، از دور قطار شترى بديدند يكى از مردم شام را بخواست و گفت برو ببين اين سياهى چيست و در بارهء آن تحقيق كن . چيزى نگذشت كه بيامد و گفت « شتر است » گفت « بار داشت يا بار نداشت ؟ » گفت « نميدانم بر مىگردم و اين را ميفهمم » حجاج يكى از مردم عراق را نيز با او فرستاده و دستورى همانند شامى به او داده بود . وقتى عراقى بيامد حجاج بطوريكه شاميان بشنوند به دو گفت « چه بود » گفت « شتر بود » گفت « چند بود » گفت « سى تا بود » گفت « چه بار داشت » گفت « روغن » گفت « از كجا ميآمد » گفت « از فلان جا » گفت « كجا ميرود » گفت « به همان جا » گفت « مال كيست » گفت « فلانى » آنگاه رو بشاميان كرد و شعرى بدين مضمون خواند : « مرا در بارهء عمرو ملامت ميكنيد ولى اگر بميرد يا دور شود كمتر كسى كار او را انجام تواند داد .\r\nابن شيرزاد گفت : « اى امير مؤمنان يكى از اهل ادب در همين معنى گويد :\r\nبدترين فرستادگان آنست كه فرستنده‌اش بايد او را باز فرستد و آن نيز چون اول است . مردم عراق در مثل گفته‌اند كه احمق راه را دو بار مىپيمايد » مستكفى گفت : « بحترى در وصف فرستادهء هوشمند چه خوش گفته است « گوئى در تيرگى كارها هوش چون شعله از او ميجهد » و ابن شيرزاد بدانست كه مستكفى غلام توزون را خوش ندارد و به توزون بگفت تا غلام را از خدمت برداشت و مستكفى از\r\n\r\n","description":"","footnote":"","page_name":" 730 ","page_number":738},
  {"content":"\r\n\r\nحضور وى بياسود .\r\nابو اسحاق ابراهيم بن اسحاق معروف به ابن وكيل بغدادى گويد : « پدر من بروزگار پيش در خدمت مستكفى بود و چون كار او چنان شد كه شد ، من به خدمت فرزند وى عبد الله بن مكتفى در آمدم . وقتى خلافت به دو رسيد من از نزديكان وى بودم . روزى جماعتى از نديمان وى و كسانى از همسايگان او كه سابقا در ناحيهء دار ابن ابى طاهر با آنها آميزش داشته بود بحضور بودند و در بارهء خواص مى و سخنان منثور و منظوم كه كسان در بارهء اوصاف آن گفته‌اند سخن ميرفت .\r\nيكى از حضار گفت اى امير مؤمنان هيچكس مى را چون يكى از متأخران وصف نكرده كه او در يكى از كتابهاى خويش در بارهء مىگويد : در همه جهان چيزى نيست كه جالبترين خواص عناصر چهارگانه را فراهم داشته باشد بجز مى كه رنگ آتش و لطافت هوا و گوارائى آب و خنكى زمين را دارد و از همه نوشيدنيها طرب انگيزتر است . گويد : و اين خواص چهارگانه اگر چه در همه خوردنيها و نوشيدنيها هست اما آن قوت و نيرو كه مىدارد چيزهاى ديگر ندارد و من در بارهء فراهمى اين صفات كه در مى است گفته‌ام « چيزى را چون مىنديدم كه چهار صفت را كه مايهء قوت كسان است يعنى گوارائى آب و نرمى هوا و گرمى آتش و خنكى زمين را يك جا داشته باشد » و چون مى چنين است كه بگفتيم در وصف آن سخنان طرب‌انگيز بسيار توان گفت .\r\nگويد بر تو مى چون آفتاب و ماه و ستاره و آتش و ديگر چيزها است و رنگ آن را به همه چيزهاى سرخ و زرد جهان چون ياقوت و عقيق و طلا و ديگر گوهرهاى گرانقدر همانند توان كرد . گويد : و گذشتگان آن را به خون ذبيحه يا خون دل همانند كرده و بعضى ديگر آن را مانند روغن رازقى و چيزهاى ديگر گرفته‌اند و از همه بهتر تشبيه آن به گوهر گرانقدر است .\r\nگويد : و صفاى آن را به همه چيزهاى صافى همانند توان كرد . يكى از شاعران\r\n\r\n","description":"","footnote":"","page_name":" 731 ","page_number":739},
  {"content":"\r\n\r\nسلف در بارهء صفاى آن گويد : « شفاف است و خرده را از ماوراى آن توان ديد » . و اين زيباترين سخنى است كه شاعران در وصف مىگفته‌اند . ابو نواس در وصف و طعم و نكوئى و بو و رنگ و رونق و تأثير و وصف ابزار و جام و خم و مجلس و صبوحى و شبانگاهى و ديگر احوال آن چندان گفته كه اگر وسعت عرصهء اوصاف نبود ميشد گفت كه پس از آن سخنى نميتوان گفت . ابو نواس در بارهء پرتو مىگويد ، : « گويا جام در كف ساقى خورشيد است و كف او همانند ماه است » و هم او گويد : « وقتى به آب مخلوط شود چون سپيده دم در ميان تاريكيها در خانه پرتو افكند و آنكه در تاريكى باشد بدان هدايت تواند يافت چنان كه مسافر به منار هدايت مييابد » و هم او گويد « دختر ده‌سالهء رز را كه صافى و رقيق شده اگر بر شب بريزى تاريكى از آن برود » و باز گويد :\r\n« وقتى نوشنده بدان لب زند گوئى در شبانگاه تيره ستاره‌اى را ميبوسد . در خانه هر جا باشد آنجا مشرق است و هر جا نباشد آنجا مغرب است » و باز گويد « در جام چنان پرتوافكن است كه گوئى نوشندهء آن نور مينوشد » و هم او گويد : « بساقى گفتم ملايم باشد كه من صبحدم را از خلال ديرها مىبينم و او از شگفتى گفت :\r\nپندارى صبح است ولى صبحدمى جز پرتو شراب نيست . آنگاه برخاست و سر خم را ببست و شب با جامهء تيرهء خود بازگشت » و هم او گويد : « پيش از آنكه با آب مخلوط شود قرمز است و پس از آن زرد مىشود تو گوئى پرتو خورشيد از پس آن نمودار است » و باز گويد : « گوئى آتشى رغبت‌انگيز در آن هست كه گاه بگاه از آن بيم ميكنى » و باز گويد : « چنان قرمز است كه اگر با آب ضعيف نشود نور ديدگان را ببرد » و باز گويد : « وقتى با آب بياميزد پرتوافكن شود » و باز گويد :\r\n« چنان در خم كهنه شده كه پرتو آفتاب را با خنكى ظلمات با هم دارد » و باز گويد :\r\n« ساقى ميى به من داد كه پرتو آن در مقام و الا پيوسته بود » و باز گويد : « به من گفت چراغ بيار گفتم آرام باش كه پرتو مى ما را بجاى چراغ تواند بود . جرعه‌اى از آن بجام ريختم كه براى ما تا صبحگاه بجاى روشنى صبحدم بود » .\r\n\r\n","description":"","footnote":"","page_name":" 732 ","page_number":740},
  {"content":"\r\n\r\nگويد : ابو نواس را در اين زمينه سخن بسيار است كه مى را آتش‌گون و نور صفت و تاريكىزداى دانسته كه شب را روز كند و تاريكى را روشن دارد كه اغراق شاعر و مبالغهء ستايش گر است . گويد در ستايش روشنى و رنگ مى از آنچه او گفته نكوتر نميتوان گفت كه زيباتر از تو چيزى نيست ، گويد : و مستكفى از وصف وى طربناك شد و گفت واى بر تو اين وصف را كوتاه كن ، گفت به چشم آقاى من .\r\nعبد الله بن محمد ناشى گويد : مستكفى از وقتى كه خلافت به دو رسيده بود مى را ترك كرده بود اما همان دم مى بخواست و نوشيدن از سر گرفت .\r\nمستكفى وقتى بخلافت رسيد چنان كه از پيش گفتيم بطلب فضل بن مقتدر بر - آمد به علت دشمنيى كه از پيش ميان آنها بود و ياد كرديم و مطلب ديگر كه نگفتيم ولى فضل بگريخت و بقولى ناشناس سوى احمد بن بويه ديلمى رفت و احمد با او نكوئى كرد و مخفى نگه داشت . و چون توزون بمرد و ديلمى به بغداد آمد و تركان از آنجا برفتند وى پيش ناصر الدوله ابو محمد حسن بن عبد الله بن حمدان رفت و با پسر عموى خود عبد الله بن ابى العلا با وى سوى پايتخت باز گشتند و ميان ناصر الدوله و ابن بويهء ديلمى جنگها بود كه معروف است . ديلمى بناحيهء غربى بغداد رفت ، مستكفى نيز با او بود . مطيع در بغداد نهان بود و مستكفى به سختى او را ميجست و مستكفى را در دير نصرانيان در ناحيهء غربى كه به نام درنا معروف بود جاى داده بودند .\r\nابو اسحاق ابراهيم بن اسحاق معروف به ابن وكيل كه منزلت وى در خدمت مستكفى چنان بود كه از پيش ياد كرديم گويد : مستكفى پيوسته بيمناك بود كه مبادا مطيع بخلافت رسد و بر او دست يابد و هر چه خواهد در بارهء او كند و پيوسته دلش از اين بابت انديشناك بود . گاه ميشد كه اين موضوع را با ياران و نديمان خود در ميان مينهاد كه آنها دلش ميدادند و ميگفتند كار مطيع را آسان گيرد ، تا آنكه روزى به آنها گفت : « ميخواهم فلان روز فراهم شويم و اشعارى را كه كسان در\r\n\r\n","description":"","footnote":"","page_name":" 733 ","page_number":741},
  {"content":"\r\n\r\nبارهء غذاها گفته‌اند بخوانيم » و در اين باب با آنها وعده نهاد ، و چون بروز موعود حاضر شدند ، مستكفى گفت : « هر چه را آماده كرده‌ايد بياريد » . يكى از آنها گفت :\r\n« اى امير مؤمنان من اشعارى از ابن معتز دارم كه ضمن آن سبدى را كه ظرفهاى سبزيجات در آن بوده وصف كرده است . » گفت : « بخوان . » اشعار بدين مضمون بود :\r\n« از سبدى كه پيش تو آورده‌اند و كاسه‌ها در آن چيده‌اند بهره برگير كه در آن ظرفهاى مرتب قرمز و زرد هست كه انگار آن نتوان كرد . در آن ترخون هست كه از خورشيد رنگ گرفته و گوئى عطار مشك در آن بيخته است ، در آن مرزنجوش هست و يك نوع قرنفل نخبه هست . دارچينى نيز هست كه مزهء آن همانند ندارد و رنگ آن عاليست ، گوئى بوى مشك دارد . مزهء آن تند و عطرش پراكنده است ، گلپر صحرائى هست كه برنگ چون مشك است . سير نيز هست كه چون بديدم بوى آن را اشتهاانگيز يافتم . زيتون نيز هست كه گوئى تاريكى شب است ، پيازان را بنگر كه گوئى نواله‌ايست كه مايهء آن آتش است . شلغم گرد را بنگر كه با مزهء سركه همراه است ، گوئى شلغم قرمز و سپيد درهم هاست كه با دينارها بهم چيده‌اند در هر سوى سبد ستاره‌اى هست كه در روشنى صبحدم نمودار شده است گوئى گل بستان است كه ماه و خورشيد و تاريكى و نور را با آن برابر كرده‌اند . » مستكفى بگفت : « مجموعه‌اى به همين گونه و به همين وصف بياريد و امروز فقط آنچه را وصف ميكنيد خواهيم خورد . يكى از حاضران گفت : « اى امير مؤمنان محمود بن حسين دبير كه بنام كشاجم معروف است در بارهء سبد خوردنيهاى - گونه‌گون چنين گويد :\r\n« كى براى غذا خوردن آماده ميشويم كه مجموعهء غذا فراهم شد و آشپز آن را نكو آراسته و از هر گونه خوردنى خوب بر آن هست . بزغالهء بريان كه نعناع و ترخون پاى آن است و جوجهء مسمن و تيهو كه خوب سرخ شده و سنبوسه و تخم مرغ سرخ شده كه زيتون پاى آن است . اين غذاهائى است كه آدم پر خورده را باشتها\r\n\r\n","description":"","footnote":"","page_name":" 734 ","page_number":742},
  {"content":"\r\n\r\nآرد . ترنج هست كه با خردهء عود و عنبر آميخته با پنير تند و رطب تازه و سركهء تيز و بورانى بادمجان كه دل ببرد و مارچوبه كه مطلوب همه است و لوزينه كه در روغن و شكر فرو رفته است ، و ساقى نرم گفتار كه نگاهى سخت دارد و قمرى كه نغمه‌هاى تازه براى تو ميخواند ، در اين حال غمزده اگر مستى نكند عذرى ندارد . » مستكفى گفت : « نكو خواندى و گوينده وصفى نكو كرده است ، آنگاه بگفت آنچه را وصف ميكنند و فراهم توان كرد بيارند . پس از آن گفت هر كه در اين معنى چيزى دارد بيارد . يكى ديگر از حضار گفتار ابن رومى را در وصف « ساندويچ » ياد كرد كه گويد :\r\n« اى كه از مجموع چيزهاى خوشمزه ميپرسى ، از كسى پرسيدى كه وصف آن نكو داند . اى كه خوردنى خوب ميجوئى دو پاره نان برگير و بر يكى از آن پاره‌هاى گوشت جوجه بگذار و قطعات جوز و لوز را بطور متقاطع روى آن جاى بده و پنير و زيتون را چون نقطه‌ها بر آن بيفزاى ، تخم مرغ پخته نيز روى آن بگذار و مختصرى نمك بر آن علاوه كن و لحظه‌اى آن را بنگر كه چشم نيز از آن لذت برد آنگاه نان را روى آن بگذار و گاز بزن و آنچه را ساخته بودى ويران كن . » ديگرى گفت : اى امير مؤمنان ، اسحاق بن ابراهيم موصلى در وصف سنبوسه گويد :\r\n« اى كه از بهترين غذا ميپرسى از مجرب ترين كسان پرسيده‌اى . گوشت پاكيزهء قرمز بگير و آن را با چربى بكوب و پياز و ترب بر آن بيفزاى پس از آن سداب فراوان با دارچين و يك مشت گشنيز با كمى قرنفل با زنجبيل بريز و خوب بكوب . آنگاه آن را در ديگ بگذار و آب بريز و بر آتش نه و ديگ را بپوشان تا آب آن تمام شود . آنگاه اگر خواهى آن را در نان بپيچ يا قسمتى از آن را در آرد بغلطان و در روغن سرخ كن و در ظرف بنه و با خردل بخور كه بهترين غذاهايى است كه با شتاب آماده توان كرد . »\r\n\r\n","description":"","footnote":"","page_name":" 735 ","page_number":743},
  {"content":"\r\n\r\nديگرى گفت اى امير مؤمنان محمود بن حسين سندى كشاجم دبير در وصف مارچوبه گويد : « نيزه‌هاست كه بالاى آن كجى دارد و پيكر آن چون طناب بهم پيچيده است . نكوست و گره ندارد و بر پيكر آن سرى هست و از صنعت خدا پوششى سبز دارد كه رنگ سرخ بدان آميخته است ، گوئى سرخى گونه‌ايست كه سيلى خورده است ، پوشش آن به پست و بلند چون خانه‌هاى زره مينمايد و يا جامهء خزى است . اگر اين برجستگىها باقى ميماند نگين انگشتر خوبان توانست شد و اگر عابد و زاهد آن را ببيند روزه بافطار خواهد داد . » وقتى اين سخن بگفت مستكفى گفت : « اكنون اين را با اين صفت در ديار ما نتوان يافت مگر آنكه به اخشيد محمد بن طغج بنويسيم كه از صحراى دمشق براى ما بفرستد . در بارهء چيزهائى كه بدست آوردن آن ممكن است سخن كنيد . » يكى ديگر گفت : « اى امير مؤمنان ، محمد بن وزير كه بنام حافظ دمشقى معروف است در وصف برنج پخته گويد :\r\nبرنج پخته‌اى كه آشپز نيكو جمال براى ما آورده گوئى آن را از برف ساخته‌اند . در سينى چون مرواريد سپيد است ، چشم بينندگان از رونق آن خيره ميماند و چون ماه تمام از آن پيش كه شب در آيد منور است ، شكرى كه اطراف آن ريخته‌اند نور مجسم است . » ديگرى گفت : « اى امير مؤمنان ، يكى از متأخران در وصف حليم گويد :\r\nخوشمزه‌ترين چيزى كه وقتى پائيز درآيد و بره و بزغاله‌ها درشت شوند انسان تواند خورد حليم است كه زنان فراهم كنند ، زنانى كه دست پاكيزه و هنر داشته باشند كه در آن پرنده و بره را با هم پزند و در ديگ آن روغن و گوشت و دنبه و پيه فراهم شود و يك مرغابى چاق با گندم سپيد و ماش و لوز كوبيده بر آن بيفزايند و نمك و خولنجان بر آن ريزند و چون غلامان آن را بيارند ، رنگها از رونق آن شرمنده شود . در كاسهء بزرگ بر خوان باشد و روى آن سرپوشى نهاده باشند كه\r\n\r\n","description":"","footnote":"","page_name":" 736 ","page_number":744},
  {"content":"\r\n\r\nگرسنه و سير آن را بگيرند و اهل خانه و مهمان آن را دوست دارند كه بر ديگر غذاها برترى دارد ، و عقل و ذهن را صافى كند و تن از خوردن آن فايده برد .\r\nساسان بروزگار خويش آن را ابداع كرده و كسرى انوشيروان آن را پسنديده است .\r\nوقتى گرسنه آن را ببيند از خوردنش صرف نظر نتواند كرد . » ديگرى گفت : « اى امير مؤمنان يكى از متأخران در وصف مضيره [ 1 
  ] گويد :\r\nمضيره در ميان غذاها چون بدر تمام است . روشنى آن بر خوان چون نور در تاريكى است ، يا چون هلال است كه از ميان ابرها بر مردم نمودار شود . ابو هريره چنان بدان دلبسته بود كه وقتى آن را ميان غذاها بديد از روزه دارى چشم پوشيد و از آن چندان بخورد كه وقتى پيش امام رفت نتوانست با او هم غذا شود ، زيرا مضيره بيمار را از بيمارى نجات نميدهد ، عجب نيست اگر كسان بدون ارتكاب حرام بدان دلبسته باشند كه خوشمزه و شگفت‌انگيز است . » ديگرى گفت : « اى امير مؤمنان محمود بن حسين در وصف شله زرد گويد :\r\nشله زردى كه از برنج خوب درست كنند چون عاشق زرد گونه باشد ، رنگ آن از هنر آشپز ماهر روشن و شگفت‌انگيز نمايد ، چون طلائى است كه با رنگ گلى پيوسته و با شكر اهواز آميخته و در روغن فرو رفته است . چون كره نرم و چون عنبر خوشبو است . ميان جام چون ستاره در تاريكى است . چون عقيقى است كه زرد پر رنگ است و به گردن خوبروئى آويخته است و مايهء آرامش دل پريشان است » .\r\nديگرى گفت : « اى امير مؤمنان ، از يكى از متأخران نيز سخنى در وصف شله زرد به ياد دارم كه گويد :\r\n« شله زردى كه رنگ عقيق دارد و مزهء آن بذائقهء من چون مى است ، از شكر خالص و زعفران خوب درست شده و در روغن مرغ فرو رفته ، مزه‌اش خوش است و بوى\r\n\r\n\r\n","description":"","footnote":"\r\n[ 1 
  ] غذايى كه با شير ترش فراهم كنند و گاه نيز شير تازه بر آن افزايند .\r\n","page_name":" 737 ","page_number":745},
  {"content":"\r\n\r\nعطر دارد . بوى خوش آن از ظرف بر ميخيزد و در مقابل شيرينيش تاب نميتوان آورد . » ديگرى گفت : « اى امير مؤمنان محمود بن حسين كشاجم در وصف قطاب گفته است : من براى ياران خويش وقتى گرسنه باشند قطاب‌ها دارم چون طومار كتاب ، گويى وقتى از نزديك ديده شود از سپيدى چون پنير نخل است و از روغن لوز سيراب شده و نان روغن آلوده است ، گلاب نيز بر آن ريخته‌اند و حبابهاى گلاب بر آن هست . دل پريشان از ديدار آن بطرب آيد و خوشتر آنست كه آن را بربايد كه هر كس از چيزى كه دوست دارد لذت برد . » آنگاه مستكفى به على كه بروزگار كودكى معلم وى بوده بود و از - طريفه‌هاى وى ميخنديد روى كرد و گفت : « آنچه را خواندند شنيدى ، اكنون تو نيز چيزى بگوى . » گفت : « من ندانم اينان چه گفتند و چه خواندند ولى من ديروز گردش كنان همى رفتم تا به باطرنج رسيدم و باغهاى آنجا را ديدم و گفتار ابو نواس را در بارهء آن به ياد آوردم و سخت بهيجان آمدم و افكار گونه‌گون داشتم . » مستكفى گفت : « ابو نواس چه گفته و در وصف آن چه آورده است ؟ » گفت : گويد :\r\n« اى ابن وهب ، وقتى آتش عشق در دل تو سوزان آيد خفتنت بيهوده است باطرنج جايگاه من است و در آنجا وقتى جامها بگردش آيد كارها دارم . يك روز بدانجا گذشتم و دلم از عشق پريشان بود ، در آنجا نرگس بود كه ندا ميداد توقف كن كه شراب آماده است . دراج ميخواند و خوشى ميباريد و گلها شكفته بود .\r\nبسوى باغى رفتيم كه همه چشمها بود كه پيچيدگى نداشت ، بجاى پلك آن سپيديها بود و بجاى مردمك آن زرديها بود ، در آن هنگام گل سرخ بانگ زد : اى قصه گويان پيش من آئيد كه پيش من ميى هست كه بروزگاران مانده است و هستى از آن بخمار اندر است . سوى سرخ گل رفتيم و چون نرگس رفتار ما را بديد بانگ اى بهار برداشت و چون گل سرخ سپاه زرد پوشان را بديد بانگ زد و گلنار بيامد 275\r\n\r\n","description":"","footnote":"","page_name":" 738 ","page_number":746},
  {"content":"\r\n\r\n276 و چون درهم آويختند ، از سيب لبنان كمك خواستند و بهار از سپاه اترج كه خرد و بزرگ بود يارى جست . من بهاران را در سپاه زرد پوشان ديدم و دلم از سرخى آكنده بود . بجز گلگونگان آنجا كس نبود كه بما جور و جفا كند . » گويد : و من مستكفى را از آن هنگام كه بخلافت رسيده بود هرگز خوشتر از آن روز نديده بودم وى بهمهء حاضران از نديم و آوازه خوان و عملهء طرب جايزه داد و با آنكه تنگدست بود بگفت تا هر چه طلا و نقره داشت بياوردند . به خدا پس از آن هرگز چنين روزى از او نديدم تا وقتى كه احمد بن بويهء ديلمى او را بگرفت و چشمانش را ميل كشيد ، و قصه چنان بود كه چون جنگ ابى محمد حسين بن عبد الله ابن حمدان كه به طرف شرق بغداد بود و تركان و پسر عمويش حسين بن سعيد بن حمدان با او بودند ، جنگ او با احمد بن بويهء ديلمى كه به طرف غرب بغداد بود و مستكفى نيز با او بود بدراز كشيد ، ديلمى مستكفى را متهم كرد كه از بنى حمدان چيزها پرسيده و اخبار و اسرار وى را به آنها نوشته ، بعلاوه چيزها كه از پيش از او بدل داشت . پس چشمان او را ميل كشيد و مطيع را بخلافت برداشت و حيله‌اى كرد و ديلميان را شبانگاه به راه انداخت و آنها را با بوق و دبدبه در كشتيها نشانيد و در چند محل از خيابان طرف شرقى پياده كرد و حيلهء او در بينى حمدان كارگر افتاد و از بغداد برون شدند و از پس حادثه‌ها كه در تكريت ميان آنها و تركان بود سوى موصل رفتند . و كار احمد بن بويه ديلمى استحكام يافت و چنان كه از راه دور با وجود نا امنى راهها بما كه در مصر و شام هستيم خبر ميرسد آبادى ولايت و بستن رخنه‌ها را آغاز كرده است .\r\nمسعودى گويد از اخبار مستكفى كه دوران خلافتش كوتاه بود جز آنچه ياد كرديم بما نرسيده ، و خدا توفيق راستى دهاد . 276\r\n\r\n","description":"","footnote":"","page_name":" 739 ","page_number":747},
  {"content":"\r\n\r\n277\r\n\r\nذكر خلافت المطيع لله\r\nبا المطيع الله ابو القاسم فضل بن جعفر مقتدر هفت روز مانده از شعبان سال سيصد و سى و چهار بيعت كردند ، و بقولى بيعت او در جمادى الاولى همين سال بود و ابن بويهء ديلمى بر كار تسلط يافت و مطيع در دست او بود و بر خلافت و وزارت نفوذى نداشت . ابو جعفر محمد بن يحيى شيرزاد زير نظر ديلمى تدبير امور ميكرد و با عنوان دبيرى كار وزارت با او بود و تا آن هنگام كه از حسين بن عبد الله بن حمدان امان خواست و با وى بناحيهء موصل رفت و در آنجا بتهمت تحريك تركان چشمانش را ميل كشيدند ، عنوان وزارت نداشت ، بقولى در اين روزگار يعنى جمادى الاولى سال سيصد و سى و شش ابو الحسن على بن محمد بن على بن مقله بعنوان دبير ، نه وزير نامه‌ها را پيش ديلمى و مطيع ميبرد . براى تاريخ مطيع و اخبار او چون ديگرانى كه در اين كتاب ياد كرديم بابى مفصل اختصاص نداديم براى آنكه هنوز بدوران خلافت او هستيم .\r\nمسعودى گويد : در آغاز اين كتاب بنابر اين نهاده‌ايم كه كشتگان خاندان ابى طالب را با كسانى كه از ايشان بروزگار بنى اميه و بنى عباس قيام كرده‌اند\r\n\r\n","description":"","footnote":"","page_name":" 740 ","page_number":748},
  {"content":"\r\n\r\nبا سرگذشتشان از قتل و حبس و ضرب ياد كنيم و آنگاه از اخبارشان آنچه توانستيم چون قتل على بن ابى طالب رضى الله عنه ياد كرديم و از اين مقوله مطالبى مانده كه نياورده‌ايم كه براى انجام قرار خويش در اينجا ياد ميكنيم .\r\nاز جمله اينكه احمد بن عبد الله بن ابراهيم بن اسماعيل بن ابراهيم بن عبد الله بن حسن بن حسن بن على بن ابى طالب رضى الله عنه در صعيد مصر قيام كرد و احمد بن طولون از پس حادثه‌ها كه در كتابهاى سابق خويش آورده‌ايم او را بكشت و اين بسال دويست و هفتاد بود . خروج ابو عبد الرحمن عجمى بر ضد ابن طولون نيز با حادثه ها كه بكشته شدن او انجاميد در صعيد مصر رخ داد .\r\nو هم از اين جمله قيام ابن الرضا محسن بن جعفر بن محمد بن على بن موسى بن جعفر بن محمد بن على بن حسين بن على بن ابى طالب رضى الله عنهم بود كه بسال سيصد در ولايت دمشق رخ داد و با امير آنجا احمد بن كيغلغ حادثه‌ها داشت و اسير و كشته شد و بقولى در اثناى پيكار كشته شد و سر او را به مدينة السلام بردند و بر پل نو در سمت غربى نهادند .\r\nدر ولايت طبرستان و ديلم نيز حسن بن على بن محمد بن على بن حسن بن على بن ابى طالب رضى الله عنهم ملقب به اطروش قيام كرد و سياهپوشان را از آنجا بيرون كرد و اين بسال سيصد و يك بود وى دو سال در سرزمين ديلم و گيل اقامت داشت و مردم آنجا را كه روش جاهليت داشتند و بعضىشان گبر بودند بسوى خداوند و الا خواند كه پذيرفتند و جز اندكى از آنها كه در بعضى نقاط گيل و ديلم در كوهستانهاى بلند و قلعه‌ها و دره‌ها و جاهاى سخت تا كنون به حال شرك مانده‌اند اسلام آوردند و در ديار آنها مسجدها بساخت . مسلمانان در مقابل مردم گيل و ديلم در بندها چون قزوين و چالوس و ديگر شهرهاى طبرستان داشتند . در شهر چالوس قلعه‌اى بلند و بنايى بزرگ بود كه شاهان فارس بنيان كرده بودند ، تا مردانى كه در مقابل ديلمان پادگان بودند در آنجا اقامت گيرند . بدوران اسلام 278\r\n\r\n","description":"","footnote":"","page_name":" 741 ","page_number":749},
  {"content":"\r\n\r\n279 نيز چنين بود تا اطروش آن را ويران كرد . ميان اطروش و حسن بن قاسم حسنى داعى بر سر ولايت طبرستان جنگها بود كه مدتها دوام داشت .\r\nحسن بن قاسم حسنى داعى بسال سيصد و هفده با سپاه بسيار از گيل و ديلم سوى رى راند ، و بر رى و قزوين و زنجان و قم و ابهر و ديگر ولايتهاى پيوسته به رى تسلط يافت . مقتدر به نصر بن احمد بن اسماعيل بن احمد فرمانرواى خراسان نامه نوشت و اعتراض كرد و گفت من مال و خون كسان را به تو سپردم اما كار رعيت را مهمل گذاشتى و بزبونى دادى و ولايت را نا بسامان كردى تا سفيد جامگان بدانجا درآمدند و وى را ملزم كرد تا آنها را برون كند . نصر فرمانرواى خراسان يكى از ياران خود را كه از گيل بود و اسفار بن شيرويه نام داشت بدانجا فرستاد و ابن محتاج را كه از اميران خراسان بود با سپاهى فراوان همراه وى كرد كه با داعى و ماكان كاكى كه از ديلم بود پيكار كند زيرا ميان گيل و ديلم كينه و نفرت بود .\r\nاسفار بن شيرويه گيلى با سپاه خويش بحدود رى رفت و ميان اسفار بن شيرويه گيلى و ماكان بن كاكى ديلمى جنگ رخ داد و بيشتر ياران و سرداران ماكان بن كاكى ديلمى چون مشير و تالجين و سليمان بن شركلهء اشكرى و مرد اشكرى و هشونة ابن او مكر و گروهى ديگر از سرداران گيل امان خواستند ، و ماكان با جمع كمى از غلامان خود هفده با بدشمن حمله برد ، اما سپاه خراسان و تركان كه با آنها بودند مقاومت كردند و ماكان عقب نشست و به ديار طبرستان رفت . داعى نيز فرارى شد و سپاه خراسان و گيل و ديلم و ترك بسالارى اسفار بن شيرويه به تعاقب او پرداخت . ماكان كه اسب بسيار داشت سالم جست ، اما داعى در نزديكى آمل پايتخت طبرستان به آسيابى پناه برد و همه يارانش متفرق شدند و آنجا كشته شد .\r\nماكان به ديلم پيوست و اسفار بن شيرويه بر ولايت طبرستان و رى و گرگان و قزوين و زنجان و ابهر و قم و همدان و كرخ تسلط يافت و بنام فرمانرواى خراسان دعوت كرد و كارش سامان يافت و سپاهش بزرگ شد و تجهيزات بسيار\r\n\r\n","description":"","footnote":"","page_name":" 742 ","page_number":750},
  {"content":"\r\n\r\nفراهم آورد . آنگاه گردن فرازى و سركشى كرد كه وى بدين اسلام نبود و از اطاعت فرمانرواى خراسان برون شد و با او مخالفت كرد و ميخواست تاج بسر نهد و در رى تخت طلاى شاهى به پا كند و بر آن همه ولايت كه بگفتيم پادشاهى كند و با سلطان و هم با فرمانرواى خراسان جنگ اندازد .\r\nمقتدر هارون بن غريب را سوى قزوين فرستاد كه با اسفار جنگ‌ها داشت ، ولى هارون شكست يافت و از ياران وى بسيار كس كشته شد و اين بدروازهء قزوين بود . مردم قزوين ياران سلطان را كمك داده و گروهى از دشمنان را كشته بودند و پس از شكست هارون بن غريب با ديلمان جنگها داشتند و اسفار بن شيرويه آهنگ آنها كرد و از مردم آنجا بسيار كس بكشت و قلعه‌اى را كه ميان قزوين بود و كشوين نام داشت به تصرف آورد . اين قلعه از قديم به پا بود و بنهايت استوار بود و ايرانيان آن را در مقابل ديلمان دربند كرده بودند و مردان فراوان آنجا مقيم داشتند ، زيرا ديلم و گيل از ايام پيش به دينى نگرويده و شريعتى را نپذيرفته بودند ، و چون اسلام بيامد و خدا آن ولايت را بر مسلمانان بگشود ، قزوين و ديگر شهرهاى پيرامون ديلم و گيل در بند شد و داوطلبان و جنگاوران آهنگ آنجا كردند و مقيم شدند و جنگ انداختند و آنجا را پايگاه كردند ، تا كار حسن بن علوى داعى اطروش رخ داد و چنان كه در آغاز اين باب بگفتيم شاهان گيل و ديلم بدست او مسلمان شدند . اكنون مذهب آنها تباهى گرفته و عقايدشان دگرگون شده و بيشترشان ملحد شده‌اند .\r\nپيش از اين گروهى از شاهان و سران ديلم پيرو اسلام بودند و كسانى را كه از خاندان ابى طالب در ولايت طبرستان قيام ميكردند چون حسن و محمد فرزندان زيد حسينى كمك ميدادند . اسفار بن شيرويه قزوين را كه مردمش ياران سلطان را كمك كرده بودند ويران كرد و دروازه‌هاى آن را بكند و مردم را با سيرى برد و حرمت از زنان برداشت . وقتى شنيد كه مؤذن از گلدستهء مسجد جامع اذان ميگويد\r\n\r\n","description":"","footnote":"","page_name":" 743 ","page_number":751},
  {"content":"\r\n\r\nبگفت تا او را از آنجا بسر فرو افكندند . مسجدها را بويرانى داد و نماز را منع كرد . مردم در مسجدها و شهرهاى مشرق استغاثه كردند و كار بالا گرفت و فرمانرواى خراسان با سپاه خويش براى جنگ اسفار بن شيرويه از بخارا كه در اين روزگار پايتخت فرمانرواى خراسان بود ، برون شد و آهنگ رى كرد و از رود بلخ بگذشت و به نيشابور فرود آمد .\r\nاسفار بن شيرويه نيز سوى رى رفت و سپاه خويش را فراهم آورد و مردان خويش را از اطراف فرا خواند و براى پيكار فرمانرواى خراسان آماده شد . وزير او مطرف گرگانى كه رئيس خطابش ميكردند با او گفت كه « با فرمانرواى خراسان ملايمت كند و نامه نويسد و وعدهء مال و اطاعت دهد كه جنگ شد و نشد دارد و هر زمان روى ديگر پيش آرد و ميبايد از مايه خرج آن كرد . اگر فرمانرواى خراسان بدانچه گفتى و نامه نوشتى متمايل شد كه چه بهتر و گر نه جنگ توانى كرد . اين تركان كه با تو هستند بيشتر سواران خراسان مردان او بوده‌اند كه تو بوسيلهء مال آنها را سوى خود آورده‌اى ، چه ميدانى شايد وقتى او نزديك تو شود اينان بسوى صاحب خويش روند . » اسفار گفتهء او را بپذيرفت و بگفت تا نامه به دو نويسند و چون نامه‌ها بفرمانرواى خراسان رسيد از پذيرفتن مطالب آن سرباز زد و آهنگ حركت سوى اسفار كرد ، اما وزيرش گفت نظر اسفار را بپذيرد و رضايت دهد كه او مال فرستد و اطاعت كند كه خطاى جنگ را اصلاح نتوان كرد و كس نداند كه سرانجام آن چيست كه اسفار بمرد و مال نيرومند است اگر شكسته شود فتحى بزرگ نباشد ، زيرا يكى از مردان تو بوده كه او را بجنگ دشمن فرستاده‌اى و سپاهيان و غلامان خود را همراه او كرده‌اى و با تو مخالفت كرده است و اما اگر خداى نكرده شكست با تو بود عواقب آن را مرمت نتوانى كرد .\r\nفرمانرواى خراسان در بارهء گفته وزير با سرداران و ياران صاحب رأى\r\n\r\n","description":"","footnote":"","page_name":" 744 ","page_number":752},
  {"content":"\r\n\r\nخويش مشورت كرد و رأى او را درست دانستند و گفتارش را صواب شمردند ، او نيز بگفتارش متمايل شد و تقاضاى اسفار بن شيرويه را پذيرفت و شروطى چند مانند فرستادن مال و چيزهاى ديگر نهاد ، وقتى نامه به اسفار بن شيرويه رسيد بوزير خود گفت : « مالى كه بايد فرستاد بسيار است و آن را از خزانه نتوان داد بلكه ميبايد خراج اين ولايت را زودتر بگيريم . » وزير گفت دريافت خراج در غير وقت مايهء زيان دهقانان و ويرانى ولايت است و بسيار كس از كشتكاران پيش از آنكه كشت بدست آيد جلاى وطن كنند » اسفار گفت : « پس چه بايد كرد ؟ » وزير گفت :\r\nراه ديگر هست كه شامل همه مردم از كشتكار و ديگر مسلمانان و اقوام ديگر از اهل ولايت و بيگانه شود و زيان بسيار نزند و خرج سنگين نباشد بلكه چيزى اندك بدهند و چنانست كه بر هر سرى دينارى مقرر كنى و از اين راه مالى را كه بايد فرستاد با چيزى بيشتر فراهم كنيم . اسفار به دو فرمان داد كه چنين كند و او مردم بازار و ديگر جاها را از مسلمان و ذمى بنوشت و بازرگانان و بيگانگانى را كه در مهمانسراها و كاروانسراها بودند شمار كردند و مردم را به خراجخانه رى و ديگر ولايتها كشانيدند و اين سرانه را مطالبه كردند و هر كس بداد رسيدى با مهر به او دادند ، چنان كه در ولايتهاى ديگر هنگام پرداخت سرانه باهل ذمه دهند .\r\nگروهى از مردم رى و بيگانگان بازرگان و ديگران كه به آنجا رفته بودند به من گفتند ، و من در آن هنگام در اهواز و پارس بودم ، كه اين سرانه را داده و رسيد گرفته‌اند . از اين راه مال فراوان فراهم شد كه مال دادنى را فرستاد و باقيمانده يك ميليون و چند صد هزار دينار شد و بقولى چند برابر اين شد ، از بس مردم كه در رى و ولايتهاى اطراف بود .\r\nآنگاه فرمانرواى خراسان به بخارا بازگشت و كار اسفار بيش از آنچه بود بزرگ شد و يكى از ياران خود را كه سپاهى از گيل داشت و نامش مرداويج بن زيار بود سوى يكى از شاهان ديلم مجاور قزوين فرستاد كه براى اسفار بن شيرويه\r\n\r\n","description":"","footnote":"","page_name":" 745 ","page_number":753},
  {"content":"\r\n\r\nاز او بيعت و تعهد اطاعت بگيرد . و او فرمانرواى طرم از ولايت ديلم بود و ابن - اسوار معروف به سلار بود كه هم اكنون پسرش فرمانرواى آذربايجان و ولايتهاى ديگر است . مرداويج سوى سلار رفت و با همديگر از بلياتى كه از اسفار بر اسلام رفته بود و ولايت را بويرانى داده بود و رعيت را كشتار كرده بود و از مآل انديشى چشم پوشيده بود سخن گفتند و پيمان كردند كه بر ضد او باشند و با وى پيكار كنند . اسفار با سپاهيان خود سوى قزوين آمده بود و بحدود ديلم و سرزمين طرم و قلمرو ابن اسوار نزديك شده بود و منتظر مرداويج بود كه اگر ابن اسوار را به اطاعت نياورد و فرستادهء او خبر ناخوشايند آورد بسرزمين او حمله كند ، و اين سلار دائى على بن وهسودان معروف به ابن حسان يكى ديگر از شاهان ديلم بود كه همين ابن اسوار ضمن حادثه‌اى كه نقل آن بدراز ميكشد ، او را بكشت .\r\nوقتى مرداويج بسپاهيان اسفار نزديك شد به سرداران او نامه نوشت كه براى از ميان برداشتن اسفار با او كمك كنند و همدستى سلار را نيز به آنها خبر داد .\r\nسرداران و ياران اسفار كه از روزگار وى خسته بودند و از دولتش ملالت داشتند و روش او را نمىپسنديدند به مرداويج جواب موافق دادند ، و چون او بنزديك سپاه رسيد ، اسفار بن شيرويه احساس خطر كرد و بدانست كه بر ضد او هم سخن شده‌اند و از ياران خود و ديگران كمكى نخواهد ديد از رفتار بد كه از پيش داشته - بود ، بناچار با تنى چند از غلامان خويش گريخت و مرداويج كه به اسفار دست نيافته بود بيامد و سپاه را بگرفت و خزاين و اموال را تصرف كرد و مطرف گرگانى وزير اسفار را پيش كشانيد و اموال از او بگرفت و از سرداران و كسان بيعت گرفت و همه را جيره و جايزه داد و مقررى افزود و نيكىها كرد كه از اسفار نديده بودند .\r\nاسفار سوى شهر ساريه ( سارى ) از ولايت طبرستان رفت و پناهگاهى نيافت و در كار خود متحير ماند و بازگشت و آهنگ يكى از قلعه‌هاى استوار ديلم كرد\r\n\r\n","description":"","footnote":"","page_name":" 746 ","page_number":754},
  {"content":"\r\n\r\nكه بنام قلعهء الموت معروف بود . در اين قلعه پيرى از بزرگان ديلم بنام ابو موسى با جمعى سپاه اقامت داشت كه ذخاير و بسيارى خزاين و اموال اسفار بن شيرويه پيش او بود . مرداويج وقتى سپاه و اموال اسفار را بدست آورد ، در حدود قزوين به طرف راهى كه اسفار رفته بود مترصد بود تا از كار وى آگاه شود كه سوى كدام ولايت رفته و بكدام قلعه پناه برده است . در راه سوى همين قلعه رفت و در يكى از دره‌ها سپاهى اندك بديد و ياران خود را بسوى آنها فرستاد كه خبر بيارند و آنها اسفار بن شيرويه را با گروه كمى از غلامانش بيافتند كه آهنگ قلعه داشت تا اموالى را كه در آنجا داشت برگيرد و از ديلم و گيل سپاه فراهم كند و بجنگ مرداويج بن زيار باز گردد . او را پيش مرداويج آوردند و همين كه چشمش به دو افتاد فرود آمد و هماندم او را سر بريد .\r\nمردان ديلم و گيل رو سوى مرداويج آوردند كه با سپاه خويش گشاده دستى و بخشش ميكرد و مردم كه شنيدند او بسپاه مقررى خوب ميدهد ، از همهء شهرها سوى وى آمدند و سپاهش بزرگ شد و كارش استوارى گرفت و آن ولايت كه داشت براى او بس نبود و اموال آنجا بسپاهيانش نميرسيد . پس سرداران خود را سوى قم و كرج ابن ابى دلف و برج و همدان و ابهر و زنجان پراكنده كرد . از جمله خواهرزادهء خود را با سپاه فراوان با گروهى از سرداران و كسان خود سوى همدان فرستاد كه سپاه سلطان به سالارى ابو عبد الله محمد بن خلف دينورى سرمانى آنجا بود و خفيف غلام ابى الهيجاء عبد الله بن حمدان با گروهى از سرداران سلطان با وى بودند و با ديلمان جنگهايى پياپى و برخوردهاى بسيار داشتند .\r\nمردم همدان ياران سلطان را كمك كردند و از مردان مرداويج از ديلم و گيل گروه بسيار در حدود چهار هزار كس كشته شد . خواهرزادهء مرداويج نيز كه سالار سپاه بود و ابى الكراديس پسر على بن عيسى طلحى نام داشت و از سرداران بزرگ مرداويج بود كشته شد و ديلمان به سختى سوى مرداويج فرارى\r\n\r\n","description":"","footnote":"","page_name":" 747 ","page_number":755},
  {"content":"\r\n\r\nشدند و چون خبر به دو رسيد و خواهرش از غم مرگ فرزند بناليد با سپاه از رى برفت تا به شهر همدان بدروازهء معروف بباب الاسد فرود آمد . دروازه را باب الاسد از آن رو گفتند كه آنجا بر تپه‌اى بر راه رى 284 و 285 خراسان يك شير سنگى بود بسيار تنومند همانند گاوى بزرگ يا شترى خفته و درست چون شير مينمود ، تا وقتى انسان بدان نزديك شود و بداند كه سنگى است كه به خوبى همانند شير تراشيده‌اند .\r\nمردم همدان از اسلاف خود نقل ميكردند كه اسكندر پسر فيليپس هنگام بازگشت از خراسان و سير هند و چين و ديار ديگر همدان را بساخت و اين شير را طلسم شهر و با روى آن نهاد بنابر اين ويرانى شهر و فناى مردم و خرابى بارو و كشتار اهل شهر وقتى رخ ميدهد كه اين شير را بشكنند و از جايى كه هست بيفكنند و اين كار بدست ديلم و گيل خواهد بود . مردم همدان سپاهيان و رهگذران و جوانان ماجرا جوى خود را از افكندن اين شير يا شكستن آن مانع ميشدند و بسبب بزرگى و سختى سنگ ، افكندن آن جز با گروه بسيار ميسر نبود . سپاهى كه مرداويج با خواهرزادهء خود سوى همدان فرستاده بود ، بر اين دروازه فرود آمده بودند و پيش از جنگ با ياران سلطان در اين صحرا پراكنده بودند و چنان كه گويند شير را بيفكندند كه بشكست و حادثه چنان شد كه بگفتيم و اين از رفتار ماجراجويان ديلم بود . وقتى مرداويج بيامد و بر اين دروازه فرود آمد و قتلگاه ياران خود را بديد و به ياد آورد كه مردم همدان خواهرزاده‌اش را كشته‌اند به سختى خشمگين شد و ميان او و مردم همدان تصادمى سخت خونين بود . آنگاه همدانيان پس رفتند زيرا ياران سلطان پيش از آن آنها را رها كرده و رفته بودند . بروز اول بگفتهء آنها كه از شمار خبر يافته و براى ما نقل كرده‌اند دست كم قريب چهل هزار كس از آنها كه سلاح گرفته و پيكار كرده بودند كشته شد . آنگاه سه روز تمام شمشير در مردم نهاد و آتش زد و اسير گرفت . آنگاه بروز سوم باقيمانده را امان داد و شمشير بر گرفت و بانگ انداخت تا پيران شهر و گوشه گيران سوى وى روند .\r\n\r\n","description":"","footnote":"","page_name":" 748 ","page_number":756},
  {"content":"\r\n\r\nمردم وقتى بانگ بشنيدند اميد گشايش يافتند و از جمله پيران و گوشه - گيران و پيوستگانشان آنها كه توانستند سوى مصلى رفتند . مير غضب مرداويج كه سقطى نام داشت پيش او رفت و فرمان او را در بارهء جماعت پرسيد . فرمان داد كه ديلم و گيل با زوبين و خنجر دور آنها را بگيرند و همه را بكشند . مردان ديلم دور آنها را گرفتند و همه را كشتند و به پيش رفتگان پيوستند . آنگاه يكى از سرداران خود را كه ابن علان قزوينى نام داشت و ملقب بخواجه بود ( مردم خراسان وقتى خواهند كسى را بزرگ دارند او را خواجه نامند ) با سپاهى سوى شهر دينور فرستاد كه از همدان تا آنجا سه روز راه است . خواجه با شمشير به دينور درآمد و بروز اول بگفتهء آنها كه كمتر گفته‌اند هفده هزار كس از مردم آنجا بكشت و آنها كه بيشتر گفته‌اند گويند بيست و پنجهزار كس بكشت . مردى ابن مشاد نام با گوشه گيران و صوفيان و زاهدان پيش او رفت و قرآنى بدست داشت كه آن را گشوده بود و به ابن علان معروف بخواجه گفت « اى پير ، از خدا بترس و شمشير از اين گروه مسلمانان بردار ، زيرا گناه و جنايتى نكرده‌اند كه سزاوار چنين رفتار باشند . » ابن علان بگفت تا قرآن را از او بگرفتند و با آن به صورت وى زد . آنگاه بگفت تا سرش را ببريدند و خون و مال و ناموس هدر كرد و اسير بسيار گرفت .\r\nسپاه مرداويج با كشتار و غارت تا محل معروف به شجرتين سرحد ولايت جبل و ولايت حلوان كه مجاور عراق است و ما بين ولايت طور و مطامير و مرج قلعه است پيش راند و اموال بسيار بغنيمت گرفت آنگاه پس آمد . در بازگشت نيز غارت و كشتار كرد و اسير گرفت و جوانان را بغلامى برد . از ولايت دينور و قرماسين و زبيديه تا آنجا كه رفتند از دختر و پسر بگفتهء آنها كه كمتر گفته‌اند پنجاه هزار و بگفتهء بيشتر يكصد هزار اسير گرفتند . وقتى اين كارها بسر رفت و اموال و غنايم را پيش او فرستادند همه را با جمعى از سرداران و گروهى از سپاهيان خود به اصفهان فرستاد كه آنجا را بگرفتند و آذوقه و علوفه براى آنها فراهم آمد و\r\n\r\n","description":"","footnote":"","page_name":" 749 ","page_number":757},
  {"content":"\r\n\r\nقصرهاى احمد بن عبد العزيز ابن ابى دلف عجلى را براى آنها آماده كردند و براى مرداويج بستانها و باغها مهيا شد و گلهاى گونه‌گون برسم خاندان عبد العزيز براى او بكاشتند .\r\nآنگاه مرداويج به اصفهان رفت و با پنجاه هزار سپاه و بقولى چهل هزار آنجا فرود آمد ، و اين بجز آن سپاهيان بود كه به رى و قم و همدان و ديگر ولايتها داشت . و چنان شد كه جمعى از سرداران و سپاهيان خود را با ابو الحسن محمد بن وهبان فضيلى بفرستاد و همين فضيلى بود كه از سلطان امان خواست . پس از آن سوى محمد بن رائق رفت كه پيش از ورود به شام و جنگ با محمد بن طغج اخشيد در رقه از ديار مصر اقامت داشت و رافع قرمطى كه از سرداران ابن رائق بود با فضيلى حيله كرد و ميان او و سپاهش جدايى انداخت و او را در فرات غرق كرد و اين بنزديك ميدات مالك بن طوق بود و ما خبر او را با حيله‌اى كه در كارش كردند و آن مدت كه در آب ببند بود تا برون آمد و پس از آن كشته شد ، در كتاب اوسط در ضمن اخبار محمد بن رائق آورده‌ايم .\r\nابن وهبان با سپاه خود از راه مناذر و تستر و ايذه بولايت اهواز رفت و آن ناحيه را بگرفت و خراج آن را فراهم كرد و پيش مرداويج فرستاد . آنگاه مرداويج گردن فرازى كرد و سپاه و اموال او بسيار شد و تختى از طلا به پا كرد كه جواهر نشان بود و جبه و تاجى از طلا براى او آماده كردند و در اين كار اقسام جواهر به كار بردند . وى در بارهء تاج ايرانيان و شكل آن پرسيده بود كه براى او تصوير كردند و تاج انوشيروان پسر قباد را بر گزيد .\r\nدبيران و اطرافيانش كه رندان و زيركان جهان بودند به او گفته بودند كه پرتو ستارگان بولايت اصفهان مىافتند و در آنجا ديانتى پديد ميآيد و تخت پادشاهى در آنجا به پا مىشود كه گنجهاى دنيا براى او فراهم مىشود و پادشاهى كه اين ملك دارد و پايش زرد است و فلان و به همان صفت دارد و مدت پادشاهيش چنان و چندان\r\n\r\n","description":"","footnote":"","page_name":" 750 ","page_number":758},
  {"content":"\r\n\r\nاست و پس از او چهل كس از فرزندان وى بپادشاهى رسند و در بارهء زمان و حدود اين مسائل چيزها گفتند كه دل بدان داد و فريفتهء آن شد و چنان وانمود كه زرد پائى كه پادشاه جهان مىشود هم اوست .\r\nاز جملهء تركان چهل هزار كس داشت كه غلام خاص وى بودند بجز اميران و تركان ديگر كه جزو سپاهيانش بودند و با آنها رفتار بد داشت و بسيار كس ميكشت ، بدين جهت براى كشتن او كار كردند و سوگند خوردند . وى آهنگ دار السلام داشت و ميخواست مملكت را بگيرد و همه شهرهاى اسلام را در شرق و غرب كه بدست بنى عباس و ديگران بود بياران خود دهد كسان خود را در بغداد خانه‌ها به تيول داده بود و شك نداشت كه كار بدست او مىافتد و مملكت از آن او مىشود .\r\nيك روز به شكار رفت و بسيار خرسند و با نشاط بود و چون بيامد همچنان بود و در قصر احمد بن عبد العزيز بن ابى دلف عجلى در اصفهان بحمام رفت و غلامى بنام بجكم كه از بزرگان ترك و غلامان خاص بود با سه تن از بزرگان ترك كه يكى از آنها توزون بود بحمام رفتند و او را كشتند . ابن توزون همان بود كه پس از بجكم تدبير كار ملك بدست او افتاد . بجكم و همراهانش از حمام برون آمدند . وى قبلا قصد خود را بتركان خبر داده بود و از همه سپاه فقط آنها آماده بودند و با شتاب سوار شدند و اين بسال سيصد و بيست و سه بروزگار خلافت الراضى بود و چون بانگ برآمد سپاه پراكنده شد و مردم همديگر را غارت كردند . خزاين و اموال چپاول شد . آنگاه گيلان و ديلمان به خود آمدند و فراهم شدند و راى زدند و گفتند اگر چنين پراكنده باشيم و سالارى نداشته باشيم كه اطاعت او كنيم نابود خواهيم شد ، و همسخن شدند كه با وشمگير برادر مرداويج بيعت كنند . وشمگير بمعنى گيرنده است و معنى مرداويج مرد آويز است مزداويج نيز نويسند ، آنگاه از آن پس كه بسيارى سپاه پراكنده شده بود با وشمگير بيعت كردند و او بسيارى از آن\r\n\r\n","description":"","footnote":"","page_name":" 751 ","page_number":759},
  {"content":"\r\n\r\nمال كه بجا مانده بود بر آنها بخش كرد و نيكى كرد . پس از آن با سپاه خويش به رى رفت و آنجا فرود آمد . بجكم ترك نيز با تركان برفت و آهنگ آن داشتند كه خويشتن را از تركان برهانند . آنگاه سوى دينور رفت و خراج آنجا را بگرفت و مال بسيار بچنگ آورد ، از آنجا سوى نهروان رفت كه تا مدينة السلام كمتر از دو روز راه است و نامه پيش الراضى فرستاد كه غلامان سرائى و غلامان اطاقى بر او چيره بودند و از بيم آنكه مبادا بجكم بر دولت تسلط يابد نگذاشتند سوى پايتخت رود و چون بجكم از رفتن پايتخت ممنوع شد سوى واسط پيش محمد ابن رائق رفت كه در آنجا مقيم بود . ابن رائق او را تقرب داد و احترام كرد ، كار بجكم نيرو گرفت و مردان فراهم آورد و ابن رائق زبون او شد و كارش چنان شد كه معروف است و در كتابهاى سابق خود ياد كرده‌ايم از نهان شدن او و رفتن بجكم با الراضى سوى موصل و ديار بنى حمدان و ديار ربيعه كه على بن خلف بن طياب نيز با آنها بود و قيام محمد بن رائق در بغداد و همدلى غلام با او و رفتنش بخانهء سلطان و كشتن ابن بدر سيرافى و برون شدنش از پايتخت با گيلان و قرمطيانى كه طرفدارانش بودند چون رافع و عماره و ديگران و رفتنش بديار مصر و اقامتش در رقه و با آنچه ميان او و نهيره گذشت و پيوستن يانس مونسى بجمع او و رفتنش سوى سپاه قنسرين و عواصم و برون راندن طريف سكرى از آنجا و تسلط او بر دربند شام .\r\nو در كتاب اوسط ( كه اين كتاب دنبال آنست و اوسط دنبال كتاب « اخبار - الزمان و من أباده الحدثان من الامم الماضية و الاجيال الخالية و الممالك الداثرة » است ) كارهاى او را و پيكارى كه با محمد بن طغج اخشيد در عريش از قلمرو مصر داشت و شكستى كه خورد و بازگشتنش سوى دمشق و اينكه برادر محمد بن طغج اخشيد را در لجون از قلمرو اردن بكشت و آنچه پيش از جنگ عريش ميان او و عبد الله بن طغج بود و سردارانى كه همراه ابن طغج بودند و از او جدا شدند و كسانى\r\n\r\n","description":"","footnote":"","page_name":" 752 ","page_number":760},
  {"content":"\r\n\r\nاز آنها كه امان خواستند چون محمد بن تكين خاصه و تكين خاقانى غلام خاقان مفلحى و ديگران و جز اين از اخبار او و اخبار كسان ديگر همه را آورده‌ايم و خبر كشته شدن طريف سكرى را پدر طرسوس كه بسال سيصد و بيست و هشت بود و حكايت او را با ثميليان كه غلامان ثميل خادم بودند ياد كرده‌ايم و حاجت بتكرار مفصل آن در اين كتاب نيست .\r\nو اين تفصيل كه از اخبار ديلم و گيل و كار اسفار بن شيرويه و مرداويج آورديم بمناسبت سخن از خاندان ابى طالب و كار حسن بن قاسم حسنى داعى صاحب طبرستان و كشته شدن او و خبر حسن بن على حسنى اطروش بود .\r\nمسعودى گويد ديگر حوادث و اتفاقات روزگار خليفگان و شاهان مذكور را در دو كتاب خودمان اخبار الزمان و اوسط آورده‌ايم و در اين كتاب شمه‌اى آورديم كه خواننده را كفايت كند .\r\nتأليف اين كتاب در اين هنگام كه جمادى الاولى سيصد و سى و شش است بسر رسيد و ما به فسطاط مصريم و ابو الحسن احمد بن بويهء ديلمى ملقب به معز الدوله بر كار دولت و پايتخت تسلط دارد و برادرش حسن بن بويه فرمانرواى ولايت اصفهان و ناحيهء اهواز و ولايتهاى ديگر است و لقب ركن الدوله دارد و برادر بزرگشان على بن بويه ملقب به عميد الدوله كه سالار و بزرگ آنهاست بسر زمين فارس مقيم است و آنكه كار المطيع را بدست دارد احمد بن بويه معز الدوله است كه بسرزمين بصره با بريديان پيكار دارد ، و چنان كه خبر ميرسد مطيع نيز با اوست .\r\nدر اين كتاب اندكى بنشانه بسيار آورديم ، و خبر كم را نمونهء خبرهاى مهم نهاديم و در هر يك از كتابها چيزها آورديم كه در ديگرى نياورديم مگر آنچه نميشد نگفت و نقل آن به حكم ضرورت بود و اخبار مردم هر روزگار را با حادثه ها كه بوده است و اتفاقاتى كه شده است تا اين روزگار ياد كرده‌ايم ، بعلاوهء آنچه در همين كتاب در بارهء خشكى و دريا و آباد و باير آن و سرگذشت شاهان و اخبار\r\n\r\n","description":"","footnote":"","page_name":" 753 ","page_number":761},
  {"content":"\r\n\r\nاقوام آورده‌ايم .\r\nهمهء آنچه در اين كتاب آورده‌ايم دانستن آن براى اهل درايت بايسته است كه از ندانستن آن معذور نباشند . هر كه بابهاى اين كتاب را بشمارد اما هر باب را بدقت نخواند حقيقت آنچه را گفتيم نداند و قدر علم را نشناسد كه آنچه را در اين كتاب هست بسالهاى دراز با كوشش و رنج بسيار و سفرهاى مكرر و گردش ولايتهاى شرق و غرب و بسيارى ممالك غير مسلمان فراهم آورده‌ايم . پس هر كه اين كتاب ما را بخواند بديدهء محبت در آن نگرد و بزرگى كند و خطاهائى را كه از تغيير ناسخ و تحريف نويسنده در آن آمده اصلاح كند در بارهء من نسبت علم و حرمت ادب و لوازم درايت را رعايت كند كه كار من در نظم و تأليف اين كتاب چون كسى بوده كه گوهرهاى پراكندهء گونه‌گون يافته و آن را برشته‌اى كشيده و جويندگان را عقدى گرانبها فراهم آورده است .\r\nو هر كه بر اين كتاب بنگرد بداند كه در ضمن آن مذهبى را يارى ندادم و از گفته‌اى طرفدارى نكردم و در بارهء مردم جز اخبار نكو نياوردم و چيزهاى ديگر را ياد نكردم .\r\nاكنون باب دوم مختصر تاريخ را كه در آغاز اين كتاب وعده داده‌ايم ياد ميكنيم و از خدا كمك ميخواهيم و تكيه بر او ميكنيم . 291\r\n\r\n","description":"","footnote":"","page_name":" 754 ","page_number":762},
  {"content":"\r\n\r\n292\r\n\r\nذكر دومين مختصر تاريخ از هجرت تا اين روزگار\r\nيعنى جمادى الاولى سال سيصد و سى و شش كه در اثناى آن كتاب حاضر را سر برده‌ايم .\r\nدر قسمت گذشتهء اين كتاب بابى بتاريخ جهان و پيمبران و شاهان تا مولد پيمبر ما محمد ( ص ) و مبعث تا هجرت او اختصاص داديم . پس از آن هجرت تا وفات او را با روزگار خليفگان و شاهان تا وقت حاضر طبق حساب و مندرجات كتب سرگذشت و تاريخ كه از علاقه‌مندان اخبار خليفگان و شاهان بجاست ياد كرديم و در اين زمينه از گفتهء منجمان كه در كتابهاى زيج دربارهء تاريخ هست چيزى نگفتيم اكنون در اين باب مطالبى را كه در كتب زيج ستارگان مربوط به اين دوران يعنى از هجرت تا اين روزگار هست ياد ميكنيم كه فايدهء كتاب بيشتر شود و اختلاف مورخان را از اخبارى و منجم با موارد اتفاقشان بهتر توان دانست .\r\nآنچه در كتابهاى زيج در اين مورد يافته‌ايم اينست كه آغاز تاريخ از روز جمعه اول محرم سال اول ترويه بود و اين بروز شانزدهم تموز سال نهصد و سى و سوم ذو القرنين بود و هجرت پيمبر صلى الله عليه و سلم از مكه بمدينه دو ماه و هشت\r\n\r\n","description":"","footnote":"","page_name":" 755 ","page_number":763},
  {"content":"\r\n\r\nروز از اين سال رفته بود و تا هنگام وفات او صلى الله عليه و سلم نه سال و يازده ماه و بيست و دو روز در آنجا مقيم بود كه مجموع آن مىشود ده سال و دو ماه .\r\nخلافت ابو بكر صديق رضى الله عنه دو سال و سه ماه و هشت روز بود كه مىشود دوازده سال و پنج ماه و هشت روز .\r\nخلافت عمر بن خطاب رضى الله عنه ده سال و شش ماه و نوزده روز بود كه مىشود بيست و دو سال و يازده ماه و بيست و پنج روز .\r\nشورى پس از عمر سه روز بود كه مىشود بيست و دو سال و يازده ماه و هيجده روز .\r\nخلافت عثمان بن عفان رضى الله عنه يازده سال و يازده ماه و نوزده روز بود كه مىشود سى و چهار سال و يازده ماه و هفده روز .\r\nخلافت على بن ابى طالب رضى الله عنه چهار سال و هفت ماه بود كه مىشود سى و نه سال و هشت ماه و هفده روز .\r\nتا بيعت معاوية بن ابى سفيان شش ماه و سه روز بود كه مىشود چهل سال و دو ماه و بيست روز .\r\nمعاوية بن ابى سفيان نوزده سال و سه ماه و بيست و پنج روز بود كه مىشود پنجاه و نه سال و شش ماه و بيست و پنج روز .\r\nخلافت يزيد بن معاويه سه سال و هشت ماه بود كه مىشود شصت و سه سال و دو ماه و پانزده روز .\r\nخلافت معاوية بن يزيد بن معاويه سه ماه و بيست و دو روز بود كه مىشود شصت و سه سال و شش ماه و هفت روز .\r\nخلافت مروان بن حكم چهار ماه بود كه مىشود شصت و سه سال و ده ماه و هفت روز .\r\nعبد الله بن زبير هشت سال و پنج ماه بود كه مىشود هفتاد و دو سال و سه ماه و\r\n\r\n","description":"","footnote":"","page_name":" 756 ","page_number":764},
  {"content":"\r\n\r\nهفت روز .\r\nعبد الملك مروان تا وقتى ابن زبير كشته شد يك سال و دو ماه و شش روز بود كه مىشود هفتاد و سه سال و پنج ماه و ده روز .\r\n293 294\r\n\r\nذكر روزگار بنى مروان بن حكم\r\nعبد الملك مروان بن حكم ده سال و چهار ماه و پنج روز .\r\nوليد بن عبد الملك نه سال و نه ماه و بيست روز .\r\nسليمان بن عبد الملك دو سال و هفت ماه و بيست روز .\r\nعمر بن عبد العزيز بن مروان دو سال و پنج ماه و سيزده روز .\r\nيزيد بن عبد الملك چهار سال و يك روز .\r\nهشام بن عبد الملك نوزده سال و هشت ماه و هفت روز كه مىشود صد سال و چهارده سال و سه ماه و شش روز .\r\nوليد بن يزيد بن عبد الملك تا وقتى كشته شد يك سال و دو ماه و بيست روز كه مىشود يكصد سال و بيست و پنج سال و پنج ماه و بيست و هفت روز و پس از كشته شدن او دو ماه و بيست و پنج روز آشوب بود كه مىشود يكصد سال و بيست و پنج سال و هشت ماه و بيست و دو روز .\r\nيزيد بن عبد الملك دو ماه و هفت روز كه مىشود يكصد و بيست و پنج سال و يازده ماه و يك روز .\r\nابراهيم بن وليد بن عبد الملك تا وقتى خلع شد دو ماه و يازده روز كه مىشود يكصد و بيست و شش سال و يك ماه و دوازده روز .\r\nمروان بن محمد تا وقتى كشته شد پنج سال و دو ماه كه مىشود يكصد سال و سى و يك سال و سه ماه و دوازده روز . 295\r\n\r\n","description":"","footnote":"","page_name":" 757 ","page_number":765},
  {"content":"\r\n\r\n\r\nذكر خليفگان بنى عباس [ 1 
  ]\r\nابو العباس عبد الله بن محمد . چهار سال و هشت ماه و دو روز كه مىشود يكصد و سى و پنج سال و يازده ماه و چهارده روز ، و تا انجام بيعت منصور چهارده روز كه مىشود يكصد و سى و پنج سال و يازده ماه و بيست و هشت روز .\r\nابو جعفر عبد الله بن محمد بن منصور يازده سال و يازده ماه و هشت روز كه مىشود يكصد و پنجاه و هفت سال و يازده ماه و شش روز ، و تا وقتى خبر به مهدى رسيد دوازده روز كه مىشود يكصد و پنجاه و هفت سال و يازده ماه و هجده روز .\r\nمهدى ده سال و يك ماه و پنج روز كه مىشود يكصد و هشتاد و شش سال و سيزده روز و تا وقتى خبر به هادى رسيد هشت روز كه مىشود يكصد و شصت و هشت سال و يك ماه و يك روز .\r\nهادى يك سال و يك ماه و پانزده روز كه مىشود يكصد و شصت و نه سال و دو ماه و شانزده روز .\r\nرشيد بيست و سه سال و دو ماه و شانزده روز كه مىشود يكصد و نود و دو سال و پنج ماه و سه روز . و تا وقتى خبر به پسرش امين رسيد دوازده روز كه مىشود يكصد و نود و دو سال و پنج ماه و پانزده روز .\r\nامين تا وقتى خلع و حبس شد سه سال و بيست و پنج روز كه مىشود يكصد و نود و پنج سال و شش ماه و ده روز ، و دو روز محبوس ماند كه مىشود يكصد و نود 296 و پنج سال و شش ماه و دوازده روز ، و از وقتى كه از حبس درآمد و با او بيعت كردند تا وقتى كه جنگ كرد و محاصره شد و كشته شد يك سال و شش ماه و سيزده روز .\r\nمأمون بيست سال و پنج ماه و بيست و دو روز كه مىشود دويست و هفده سال و شش ماه و نوزده روز .\r\n\r\n\r\n","description":"","footnote":"\r\n[ 1 
  ] در اصل بنى هاشم است .\r\n","page_name":" 758 ","page_number":766},
  {"content":"\r\n\r\nمعتصم هشت سال و هشت ماه و دو روز كه مىشود دويست و بيست و شش سال و دو ماه و نوزده روز .\r\nواثق پنج سال و نه ماه و پنج روز كه مىشود دويست و سى و يك سال و يازده ماه و بيست و چهار روز .\r\nمتوكل چهارده سال و نه ماه و هفت روز كه مىشود دويست و چهل و شش سال و نه ماه و يك روز .\r\nمنتصر شش ماه كه مىشود دويست و چهل و هفت سال و سه ماه و يك روز ، و تا وقتى مستعين بمدينة السلام در آمد دو سال و نه ماه و سه روز كه مىشود دويست و پنجاه سال و چهار روز و تا وقتى در سامره با معتز بيعت كردند ده روز كه مىشود دويست و پنجاه سال و چهار روز و تا وقتى بنام معتز خطبه خوانده شد يازده ماه و بيست روز كه مىشود دويست و پنجاه و يك سال و چهار روز و تا وقت خلع معتز سه سال و شش ماه و بيت و سه روز كه مىشود دويست و پنجاه و چهار سال و شش ماه و بيست و هفت روز و تا وقت بيعت مهتدى دو روز كه مىشود دويست و پنجاه و چهار سال و هفت ماه .\r\nمهتدى يازده ماه و هيجده روز كه مىشود دويست و پنجاه و پنج سال و شش ماه و هفده روز .\r\nمعتمد نه سال و نه ماه و دو روز كه مىشود دويست و هشتاد و هشت سال و سه ماه و بيست و دو روز .\r\nمكتفى شش سال و شش ماه و بيست روز كه مىشود دويست و هفتاد و چهار سال و ده ماه و دوازده روز .\r\nمقتدر تا به وقت خلع بيست و يك سال و دو ماه و پنج روز كه مىشود سيصد و شانزده سال و نوزده روز .\r\nابن معتز تا به وقت خلع دو روز كه مىشود سيصد سال و شانزده ماه و بيست و يك روز .\r\n\r\n","description":"","footnote":"","page_name":" 759 ","page_number":767},
  {"content":"\r\n\r\nمقتدر تا وقتى كشته شد سه سال و نه ماه و هشت روز كه مىشود سيصد و نوزده سال و نه ماه و نه روز .\r\nقاهر تا وقتى خلع شد يك سال و شش ماه و ده روز كه مىشود سيصد و بيست و يك سال و چهار ماه و نه روز .\r\nراضى شش سال و يازده ماه و هشت روز كه مىشود سيصد و هيجده سال و سه ماه و هفده روز .\r\nمتقى سه سال و نه ماه و هفده روز كه مىشود سيصد و سى و دو سال و يك ماه و سه روز .\r\nمستكفى يك سال و سه ماه و اين مىشود سيصد و سى و سه سال و چهار ماه و سه روز .\r\nالمطيع الله تا اول جمادى الاولى سال سيصد و سى و شش دو سال و هشت ماه و پانزده روز كه مىشود سيصد و سى و پنج سال و چهار ماه سه شب كم .\r\nمسعودى گويد : سالها هجرى قمرى است . تقويم قمرى با تقويم مورخان و سرگذشت نويسان از لحاظ ايام و ماهها تفاوت دارد و بناى ما در اين قسمت كه از تاريخ هجرت تاكنون ياد كرديم بر مندرجات كتابهاى زيج است كه اهل اين فن وقتها را چنين تنظيم كرده‌اند و بر آن تكيه دارند . آنچه در اينجا نقل كرديم از زيج ابو عبد الله محمد بن جابر بنانى و ديگر زيجهاى اين روزگار است . اكنون آنچه را دربارهء تاريخ از هجرت تا وقت حاضر در اين كتاب آورده‌ايم بتفصيل در اين باب نقل ميكنيم كه طالبان آسان بدان دسترس توانند يافت و از مطالب زيجها كه نقل كرديم دور نباشد .\r\nبنزد اهل سيرت و خبر و محدثان محقق است كه پيمبر صلى الله عليه و سلم چهل ساله بود كه مبعوث شد و سيزده سال در مكه اقامت داشت و بسال دهم هجرت فرمود و شصت و سه سال داشت كه وفات يافت .\r\n\r\n","description":"","footnote":"","page_name":" 760 ","page_number":768},
  {"content":"\r\n\r\n\r\nتاريخ سالهاى خلافت\r\nابو بكر دو سال و سه ماه و ده روز .\r\nعمر بن خطاب ده سال و شش ماه و چهار شب .\r\nعثمان بن عفان دوازده سال و هشت روز كم .\r\nعلى بن ابى طالب چهار سال و نه ماه و هشت شب .\r\nحسن بن على شش ماه و نه روز .\r\nمعاوية بن ابى سفيان نوزده سال و هشت ماه و بيست و پنج روز .\r\nيزيد بن معاويه سه سال و شش ماه و هشت روز كم .\r\nمعاوية بن يزيد يك ماه و يازده روز .\r\nمروان بن حكم هشت ماه و پنج روز .\r\nعبد الملك بن مروان بيست و يك سال و يك ماه و نيم .\r\nوليد بن عبد الملك نه سال و هشت ماه و دو روز .\r\nسليمان بن عبد الملك دو سال و هشت ماه و پنج روز .\r\nعمر بن عبد العزيز دو سال و پنج ماه و پنج روز .\r\nيزيد بن عبد الملك چهار سال و دو ماه و دو روز .\r\nهشام بن عبد الملك نوزده سال و هفت ماه و يازده شب .\r\nوليد بن يزيد يك سال و دو ماه و بيست و دو روز .\r\nيزيد بن وليد پنج ماه و دو شب .\r\nمروان بن محمد پنج سال و ده روز .\r\nعبد الله بن محمد سفاح چهار سال و نه ماه .\r\nمنصور بيست و دو سال ، نه شب كم .\r\nمهدى ده سال و يك ماه و پانزده روز .\r\n\r\n","description":"","footnote":"","page_name":" 761 ","page_number":769},
  {"content":"\r\n\r\nهادى يك سال و سه ماه .\r\nرشيد بيست و سه سال و شش ماه .\r\nامين چهار سال و شش ماه .\r\nمأمون بيست و يك سال تمام .\r\nمعتصم هشت سال و هشت ماه .\r\nواثق پنج سال و نه ماه و بيست و سه روز .\r\nمتوكل چهارده سال و نه ماه و نه شب .\r\nمنتصر شش ماه .\r\nمستعين سه سال و هشت ماه .\r\nمعتز چهار سال و شش ماه .\r\nمهتدى يازده ماه .\r\nمعتمد بيست و سه سال .\r\nمعتضد نه سال و نه ماه و دو روز .\r\nمكتفى شش سال و هفت ماه و بيست و دو روز .\r\nمقتدر بيست و چهار سال و يازده ماه و شانزده روز .\r\nقاهر يك سال و شش ماه و شش روز .\r\nراضى شش سال و يازده ماه و هشت روز .\r\nمتقى سه سال و يازده ماه و بيست و سه روز .\r\nمستكفى يك سال و سه ماه .\r\nمطيع تا اول جمادى الاولى سال سيصد و سى و شش يك سال و هشت ماه و پانزده روز .\r\nو ما از خداوند تعالى اميدواريم كه ما را عمر و زندگى بخشد تا حوادثى را كه بروزگار آنها رخ ميدهد و در آينده دولت آنها هست بر اين كتاب بيفزاييم .\r\n\r\n","description":"","footnote":"","page_name":" 762 ","page_number":770},
  {"content":"\r\n\r\nاين مختصر تاريخ از هجرت تا وقت حاضر يعنى جمادى الاولى سال سيصد و سى و شش است و در اين كتاب هر چه را دو گروه گفته‌اند بياورديم تا فهم آن براى علاقمندان دشوار نباشد ان شاء الله تعالى .\r\nتاريخ از مولد پيمبر تا كنون معلوم است و هم از مبعث تا وفات معين است و صاحبان درايت از اين كتاب توانند دانست . قرار مردم بر اينست كه آغاز تاريخ از هجرت است ، چنان كه در كتابهاى سابق خود حكايت مشورت عمر را با كسان هنگامى كه حوادثى رخ داده بود و ميبايد مضبوط بماند آورده‌ايم با آنچه هر گروه از مردم گفتند ، و اينكه او بگفتار على بن ابى طالب رضى الله عنه كار كرد كه هجرت پيمبر آن وقت كه سرزمين شرك را ترك فرمود آغاز تاريخ باشد و اين بسال هفده يا هيجده بود بر حسب اختلافى كه هست و خدا بهتر داند . 300\r\n301\r\n\r\nذكر نام كسانى كه از آغاز اسلام تا بسال سيصد و سى و پنجم امارت حج داشته‌اند\r\nمسعودى گويد : پيغمبر خدا ( ص ) مكه را در ماه رمضان سال هشتم هجرت بگشود و به مدينه بازگشت و عتاب بن اسيد بن ابى العيص بن اميه را بر مكه گماشت و او بسال هشتم با مردم حج كرد و بقولى آن سال مردم دسته دسته حج كردند و اميرى نداشتند .\r\nپس از آن بسال نهم ابو بكر صديق رضى الله عنه با مردم به حج رفت و از مدينه با سيصد كس برون شد و پيغمبر خدا ( ص ) بيست قربانى با وى بفرستاد .\r\nپس از آن على بن ابى طالب رضى الله عنه را بدنبال او فرستاد كه در عرج به دو رسيد و سورهء برائت را همراه داشت و روز قربان بنزديك عقبه آن را بخواند و ابو بكر حج كرد و يك روز پيش از ترويه در مكه خطبه خواند و در روز عرفه نيز در عرفات و روز قربان در منى خطبه خواند . پس از آن بسال دهم سيد پيمبران رسول خدا\r\n\r\n","description":"","footnote":"","page_name":" 763 ","page_number":771},
  {"content":"\r\n\r\n( ص ) با مردم حج كرد و در همان سال وفات يافت .\r\nپس از آن بسال يازدهم عمر بن خطاب و بسال دوازدهم ابو بكر صديق و بسال سيزدهم عبد الرحمن بن عوف و بسال‌هاى چهاردهم و پانزدهم و شانزدهم و هفدهم و هيجدهم و نوزدهم و بيستم و بيست و يكم و بيست و دوم و بيست و سوم باز عمر بن خطاب با مردم حج كرد پس از آن وى در آخر ذى حجه كشته شد . و پس از آن بسال بيست و چهارم عبد الرحمن بن عوف و بسال بيست و پنجم عثمان عفان تا سال سى و چهارم با مردم حج كرد پس از آن بسال سى و پنجم عبد الله بن عباس بفرمان عثمان كه محصور بود با مردم حج كرد پس از آن بسال سى و ششم باز عبد الله بن عباس با مردم حج كرد و بسال سى و هفتم على بن ابى طالب ، عبد الله بن عباس را به حج فرستاد و معاوية بن ابى سفيان نيز يزيد بن شجره رهاوى را فرستاد كه در مكه با هم بودند و بر سر امارت اختلاف كردند و هيچيك به ديگرى سلام نداد و سازش كردند كه شيبة بن عثمان بن ابى طلحة بن عبد الله بن عبد العزى بن عثمان بن عبد الدار جمحى پرده‌دار خانه با مردم نماز كند و او بكرد . پس از آن بسال سى و هشتم قثم بن عباس حاكم و بسال سى و نهم شيبة بن عثمان با مردم حج كرد . پس از آن بسال چهلم كه ميان معاويه و حسن بن على در بارهء خلافت نزاع بود ، مغيرة بن شعبه به حكم نامه‌اى كه از معاويه داشت با مردم حج كرد و گويند نامه را جعل كرده بود .\r\nپس از آن بسال چهل و يكم عتبة بن ابى سفيان و بسال چهل و دوم باز عتبة بن ابى - سفيان و بسال چهل و سوم مروان بن حكم و بسال چهل و چهارم معاوية بن ابى سفيان و بسال چهل و پنجم مروان بن حكم و بسال چهل و ششم عتبة بن ابى سفيان و بسال چهل و هفتم باز عتبة بن ابى سفيان و بسال چهل و هشتم مروان بن حكم و بسال چهل و نهم سعيد بن عاص و بسال پنجاهم يزيد بن معاويه و بسال پنجاه و يكم معاوية بن ابى سفيان با مردم حج كردند . و بسال پنجاه و دوم و پنجاه سوم سعيد بن عاص دو بار با مردم حج كرد پس از آن بسال پنجاه و چهارم مروان بن حكم و بسال\r\n\r\n","description":"","footnote":"","page_name":" 764 ","page_number":772},
  {"content":"\r\n\r\nپنجاه و پنجم باز مروان بن حكم و بسال پنجاه و ششم عتبة بن ابى سفيان با مردم حج كردند و بسال پنجاه و هفتم و پنجاه و هشتم وليد بن عتبه دو بار با مردم حج كردند .\r\nپس از آن بسال پنجاه و نهم عثمان بن محمد بن ابى سفيان و بسال شصتم و شصت و يكم و شصت و دوم وليد بن عتبة بن ابى سفيان با مردم حج كرد پس از آن بسال شصت و سوم تا سال هفتاد و يكم عبد الله بن زبير با مردم حج كرد پس از آن بسال هفتاد و دوم حجاج بن يوسف با مردم حج كرد كه بمنى آمدند اما طواف كعبه نكردند پس از آن بسال هفتاد و سوم باز حجاج بن يوسف با مردم حج كرد پس از آن بسال هفتاد و پنجم عبد الملك بن مروان با مردم حج كرد پس از آن بسال هفتاد و ششم تا سال هشتادم ابان بن عثمان بن عفان و بسال هشتاد و يكم سليمان بن عبد الملك بن مروان و به سال هشتاد و دوم باز ابان بن عثمان بن عفان با مردم حج كردند و پس از آن بسال هشتاد و سوم تا سال هشتاد و پنجم اسماعيل ابن هشام بن وليد بن مغيره مخزومى با مردم حج كرد پس از آن بسال هشتاد و ششم عباس بن وليد بن عبد الملك و بسال هشتاد و هفتم عمر بن عبد العزيز بن مروان و بسال هشتاد و هشتم وليد بن عبد الملك و بسال هشتاد و نهم عمر بن عبد العزيز و بسال نودم باز عمر بن عبد العزيز و پس از آن بسال نود و يكم وليد بن عبد الملك و بسال نود و دوم عمر بن عبد العزيز و بسال نود و سوم عثمان بن عبد الملك و بقولى عبد العزيز بن وليد بن عبد الملك و بسال نود و چهارم مسلمة بن عبد الملك با مردم حج كرد و بسال نود و پنجم بشر بن وليد بن عبد الملك با مردم حج كردند . پس از آن بسال نود و ششم ابو بكر محمد بن عمرو بن حزم با مردم نماز كرد . پس از آن بسال نود و هفتم سليمان بن عبد الملك و بسال نود و هشتم عبد العزيز بن عبد الله بن خالد بن اسيد بن ابى العيص بن اميه و بسال نود و نهم ابو بكر محمد بن عمرو بن حزم و بسال صد باز ابو بكر و بسال صد و يكم عبد العزيز بن عبد الله امير مكه و\r\n\r\n","description":"","footnote":"","page_name":" 765 ","page_number":773},
  {"content":"\r\n\r\nبسال صد و دوم عبد الرحمن بن ضحاك فهرى و بسال صد و سوم و صد و چهارم عبد الله بن كعب بن عمير بن سبع بن عوف بن نصر بن معاويهء نصرى و بسال صد و پنجم ابراهيم بن هشام بن اسماعيل مخزومى و بسال صد و ششم هشام بن عبد الملك و بسال صد و هفتم تا سال صد و دوازدهم ابراهيم بن هشام مخزومى و بسال و صد و سيزدهم سليمان ابن هشام بن عبد الملك و بسال صد و چهاردهم خالد بن عبد الملك بن حارث بن حكم بن عاص بن اميه و بسال صد و پانزدهم محمد بن هشام بن اسماعيل بن وليد بن مغيره و بسال صد و شانزدهم وليد بن يزيد بن عبد الملك كه وليعهد بود و بسال صد و هفدهم خالد بن عبد الملك بن حارث بن حكم بن ابى العاص و بقولى مسلمة بن عبد الملك و بسال صد و هيجدهم محمد بن هشام بن اسماعيل و بسال صد و نوزدهم ابو شاكر مسلمة بن هشام بن عبد الملك و بقولى مسلمة بن عبد الملك و بسال صد و بيستم محمد ابن هشام بن اسماعيل و بسال صد و بيست و يكم تا سال صد و بيست و چهارم محمد بن اسماعيل و بسال صد و بيست و پنجم يوسف برادرزادهء حجاج بن يوسف و بسال صد و بيست و ششم عمر بن عبد الله بن عبد الملك و بسال صد و بيست و هفتم عبد العزيز بن عمر بن عبد العزيز و بسال صد و بيست و هشتم باز عبد العزيز بن عمر بن عبد العزيز و بسال صد و بيست و نهم عبد الواحد بن سليمان بن عبد الملك بن مروان با مردم حج كردند . در اين سال ابو حمزه مختار بن عوف خارجى از قوم ازد كه بلقب طالب الحق معروف بود خروج كرده و در مراسم ايستاده بود و مردم با او سخن گفتند تا عبد الواحد بيامد و با مردم نماز كرد و به منزل خويش رفت . پس از آن بسال صد و سىام محمد بن عبد الملك بن مروان با مردم حج كرد ، پس از آن بسال صد و سى و يكم وليد بن عروة بن محمد بن عطيهء سعدى به حكم نامه‌اى كه از زبان عموى خود عبد الملك بن محمد جعل كرده بود با مردم حج كرد . عبد الملك والى حجاز بود و مروان بن محمد والى يمن بود .\r\nمسعودى گويد : اين آخرين حج بنى اميه بود .\r\nپس از آن بسال صد و سى و دوم ، داود بن على بن عبد الله بن عباس بن عبد المطلب\r\n\r\n","description":"","footnote":"","page_name":" 766 ","page_number":774},
  {"content":"\r\n\r\nو بسال صد و سى و سوم ، زياد بن عبيد الله بن عبد الله بن عبد مدان حارثى و بسال صد و سى و چهارم عيسى بن موسى بن محمد بن على بن عبد الله بن عباس و بسال صد و سى و پنجم سليمان بن على بن عبد الله بن عباس و بسال صد و سى و ششم ابو جعفر منصور با مردم حج كردند و در همين سال با ابو جعفر منصور بيعت كردند پس از آن بسال صد و سى و هفتم اسماعيل بن على بن عبد الله بن عباس و بسال صد و سى و هشتم فضل بن صالح ابن على و بسال صد و سى و نهم عباس بن محمد بن على و بسال صد و چهلم باز ابو جعفر منصور و بسال صد و چهل و يكم صالح بن على و بسال صد و چهل و دوم اسماعيل بن على و بسال صد و چهل و سوم عيسى بن موسى بن محمد بن على و بسال صد و چهل و چهارم باز ابو جعفر منصور و بسال صد و چهل و پنجم سرى بن عبد الله بن حارث بن عباس ابن عبد المطلب و بسال صد و چهل و ششم عبد الوهاب بن محمد بن ابراهيم بن محمد بن على بن عبد الله بن عباس و بسال صد و چهل و هفتم باز ابو جعفر منصور و بسال صد و چهل و هشتم جعفر بن ابى جعفر منصور و بقولى محمد بن ابراهيم امام و بقول ديگر خود منصور با مردم حج كردند . پس از آن بسال صد و چهل و نهم عبد الوهاب بن محمد ابن ابراهيم بن على و بسال صد و پنجاهم عبد الصمد بن على و بسال صد و پنجاه و يكم محمد بن ابراهيم بن محمد بن على و بسال صد و پنجاه و دوم باز ابو جعفر منصور و بسال صد و پنجاه و سوم مهدى محمد بن عبد الله منصور و بسال صد و پنجاه و چهارم محمد بن ابراهيم بن محمد بن على و بسال صد و پنجاه و پنجم عبد الصمد بن على و بسال صد و پنجاه و ششم عباس بن محمد بن على و بسال صد و پنجاه و هفتم ابراهيم بن يحيى بن محمد بن على و بسال صد و پنجاه و هشتم باز ابراهيم بن يحيى و بسال صد و پنجاه و نهم يزيد بن منصور ابن عبد الله بن شهير بن يزيد بن مثوب حميرى و بسال صد و شصتم مهدى محمد بن منصور و بسال صد و شصت و يكم هادى موسى بن مهدى كه وليعهد بود با مردم حج كردند .\r\nپس از آن بسال صد و شصت و دوم ابراهيم بن جعفر بن ابى جعفر و بسال صد و شصت و سوم على بن محمد بن مهدى و بسال صد و شصت و چهارم و شصت و پنجم صالح بن ابى\r\n\r\n","description":"","footnote":"","page_name":" 767 ","page_number":775},
  {"content":"\r\n\r\nجعفر و بسال صد و شصت و ششم محمد بن ابراهيم بن محمد بن على و بسال صد و شصت و هفتم ابراهيم بن يحيى بن محمد بن على و بسال صد و شصت و هشتم على بن محمد مهدى و بسال صد و شصت و نهم سليمان بن ابى جعفر منصور و بسال صد و هفتادم هارون الرشيد و بسال صد و هفتاد و يكم يعقوب بن منصور و بسال صد و هفتاد و دوم عبد الصمد بن على و بسال صد و هفتاد و سوم هارون الرشيد با مردم حج كردند ، وى از سپاهگاه خود با احرام سوى مكه رفت . پس از آن بسال صد و هفتاد و چهارم تا سال هفتاد و نهم باز هارون الرشيد و بسال صد و هشتادم موسى بن عيسى بن محمد بن على و بسال صد و هشتاد يكم باز هارون الرشيد و بسال صد و هشتاد و دوم موسى بن عيسى و بسال صد و هشتاد و سوم عباس بن موسى مهدى و بسال صد و هشتاد و چهارم ابراهيم بن مهدى و بسال صد و هشتاد و پنجم منصور بن مهدى و بسال صد و هشتاد و ششم هارون الرشيد و بسال صد و هشتاد و هفتم عبد الله بن عباس بن محمد بن على و بقولى منصور بن مهدى و بسال صد و هشتاد و هشتم باز هارون الرشيد و بسال صد و هشتاد و نهم عباس بن موسى بن عيسى بن محمد بن على و بسال صد و نودم عيسى بن موسى ابن محمد و بسال صد و نود و يكم عباس بن عبد الله بن جعفر بن ابى جعفر منصور و بسال صد و نود و دوم باز عباس بن عبد الله و بسال صد و نود و سوم داود بن عيسى بن محمد ابن على و بسال صد و نود و چهارم على بن رشيد و بسال صد و نود و پنجم داود بن عيسى بن موسى و بسال صد و نود و نهم محمد بن داود بن عيسى بن موسى بن محمد بن على با مردم حج كردند و ابن افطس علوى به مكه هجوم برد و آنجا را بگرفت و محمد بن داود از آنجا بگريخت و مردم برون شدند و بدون امام به انجام مراسم قيام كردند و در مزدلفه ابن امطس بيامد و باقى مراسم حج را بسر برد . پس از آن بسال دويستم ابو اسحاق معتصم و بسال دويست و يكم اسحاق بن موسى بن عيسى بن محمد بن على و بسال دويست و دوم ابراهيم بن موسى بن جعفر بن محمد بن على بن حسين بن على بن ابى طالب رضى الله عنه با مردم حج كردند و ابراهيم نخستين طالبى بود كه در اسلام با مردم حج كرد\r\n\r\n","description":"","footnote":"","page_name":" 768 ","page_number":776},
  {"content":"\r\n\r\nولى اين را با غلبه انجام داد نه آنكه از طرف خليفه‌اى بدان منصوب شده باشد .\r\nوى تباهى بسيار كرد . ابراهيم بن عبيد الله جمحى و كسان ديگر را در مسجد الحرام بكشت و يزيد و محمد بن حنظلهء مخزومى و كسان ديگر از اهل عبادت را نيز بكشت .\r\nپس از آن بسال دويست و سوم عبد الله بن جعفر بن سليمان بن على و بسال دويست و چهارم عبيد الله بن عبد الله بن عباس بن على بن ابى طالب كه از جانب مأمون حكومت حرمين داشت با مردم حج كرد .\r\nپس از آن بسال دويست و پنجم باز عبيد الله بن حسن و بسال دويست و ششم و دويست و هفتم ابو عيسى بن رشيد با مردم حج كردند . و بسال دويست و هشتم تا سال دويست و هفتم ابو عيسى بن رشيد با مردم حج كردند . و بسال دويست و هشتم تا سال دويست و دهم صالح بن رشيد با مردم حج كرد و زبيده نيز همراه او بود پس از آن بسال دويست و يازدهم اسحاق بن عباس بن محمد بن على و بسال دويست و دوازدهم مأمون و بسال دويست و سيزدهم احمد بن عباس و بسال دويست و چهاردهم اسحاق ابن عباس بن محمد بن على و بسال دويست و پانزدهم عبد الله بن عبيد الله و بسال دويست و شانزدهم باز عبد الله بن عبيد الله و بسال دويست و هفدهم سليمان بن عبد الله بن سليمان ابن على و بسال دويست و هيجدهم باز سليمان و بسال دويست و نوزدهم و بيستم و بيست و يكم صالح بن عباس بن محمد و بسال دويست و بيست و دوم محمد بن داود ابن عيسى بن محمد بن على بن عبد الله بن عباس بن عبد المطلب با مردم حج كردند و تا بسال دويست و بيست و ششم همچنين بود . پس از آن بسال دويست و بيست و هفتم جعفر متوكل بن معتصم بن رشيد و بسال دويست و بيست و هشتم تا سال دويست و سى و پنجم محمد بن داود بن عيسى با مردم حج كردند . پس از آن بسال دويست و سى و ششم محمد منتصر بن متوكل با مردم حج كرد و مادر بزرگش شجاع نيز با او بود .\r\nپس از آن بسال دويست و سى و هفتم على بن موسى بن جعفر بن منصور و بسال دويست و سى و هشتم تا سال دويست و چهل و يكم عبد الله بن محمد بن داود بن عيسى بن موسى بن على بن عبد الله بن عباس با مردم حج كردند .\r\n\r\n","description":"","footnote":"","page_name":" 769 ","page_number":777},
  {"content":"\r\n\r\nپس از آن بسال دويست و چهل و دوم عبد الصمد بن موسى بن محمد بن ابراهيم امام بن محمد بن على بن عبد الله بن عباس و بسال دويست و چهل و پنجم تا سال دويست و چهل و هشتم محمد بن سليمان بن عبد الله بن محمد بن ابراهيم امام با مردم حج كردند .\r\nپس از آن بسال دويست و چهل و نهم عبد الصمد بن موسى بن محمد بن ابراهيم ابن محمد بن على بن عبد الله و بسال دويست و پنجاهم جعفر بن فضل بن موسى بن عيسى ابن موسى ملقب به شاشات با مردم حج كردند و پس از آن بسال دويست و پنجاه و يكم اسماعيل بن يوسف علوى كه از پيش ياد كرديم متعرض مردم شد و حج جز اندكى متوقف ماند زيرا اسماعيل در عرفات با گروه خود به حاجيان حمله برد و از مسلمانان بسيار كس بكشت تا آنجا كه پنداشتند كه شبانگاه بانگ لبيك كشتگان شنيده ميشد و تباهى او بزرگ بود . پس از آن بسال دويست و پنجاه و دوم كعب البقر محمد بن احمد ابن عيسى بن جعفر بن منصور و بسال دويست و پنجاه و سوم عبد الله بن محمد بن سليمان ابن عبد الله رسى و بسال دويست و پنجاه و چهارم على بن حسن بن اسماعيل بن عباس بن محمد بن على و بسال دويست و پنجاه و پنجم باز على بن حسن و بسال دويست و پنجاه و ششم باز كعب البقر محمد بن احمد بن عيسى بن جعفر بن منصور و بسال دويست و پنجاه و هفتم و پنجاه و هشتم فضل بن عباس بن حسن بن اسماعيل بن عباس بن محمد بن على و بسال دويست و پنجاه و نهم و شصتم ابراهيم بن محمد بن اسماعيل بن جعفر بن سليمان بن على بن بريه و بسال دويست و شصت و يكم و شصت و دوم و شصت و سوم فضل بن عباس بن حسن بن اسماعيل بن عباس بن محمد بن على با مردم حج كردند .\r\nپس از آن از سال دويست و شصت و چهارم تا سال دويست و هفتاد و هشتم پانزده سال پياپى هارون بن محمد بن اسحاق بن موسى بن عيسى بن موسى بن محمد بن على بن عبد الله بن عباس با مردم حج ميكرد . پس از آن از سال دويست و هفتاد و نهم تا سال دويست و هشتاد و هفتم نه سال پياپى ابو عبد الله محمد بن عبد الله بن داود\r\n\r\n","description":"","footnote":"","page_name":" 770 ","page_number":778},
  {"content":"\r\n\r\nابن عيسى بن موسى با مردم حج ميكرد . پس از آن بسال دويست و هشتاد و نهم فضل ابن عبد الملك بن عبد الله بن عباس بن محمد بن على با مردم حج كرد و همچنان هر سال تا سال سيصد و پنجم با مردم حج ميكرد . پس از آن بسال سيصد و ششم احمد ابن عباس بن محمد بن عيسى بن سليمان بن محمد بن ابراهيم امام كه برادر ام موسى هاشمى پيشكار شعب مادر المقتدر بالله بود با مردم حج كرد پس از آن بسال سيصد و هشتم تا سال سيصد و يازدهم اسحاق بن عبد الملك بن عبد الله بن عبيد الله بن عباس ابن محمد و بسال سيصد و دوازدهم حسن بن عبد العزيز بن عبد الله بن عبيد الله بن عباس ابن محمد بن على بن عبد الله بن عباس و بسال سيصد و سيزدهم و چهاردهم ابو طالب عبد السميع بن ايوب بن عبد العزيز بن عبد الله بن عبيد الله بن عباس بن محمد به نيابت عمويش حسن با مردم حج كردند پس از آن بسال سيصد و پانزدهم عبد الله بن سليمان ابن محمد اكبر عبد الله بن عبيد الله بن محمد معروف به ابى احمد ازرق به نيابت حسن بن عبد العزيز عباسى و بسال سيصد و شانزدهم باز ابو احمد ازرق با مردم حج كردند .\r\nپس از آن بسال سيصد و هفدهم سليمان بن حسن فرمانرواى بحرين به مكه درآمد . عمرو بن حسن بن عبد العزيز كه از پيش نسب پدر او را در همين كتاب گفته‌ايم آمده بود كه به نيابت پدرش با مردم حج كند و كار مردم چنان شد كه در قسمت گذشتهء همين كتاب گفته‌ايم و در موسم سال سيصد و هفدهم به علت حادثهء قرمطيان - كه خدايشان لعنت كند - حج انجام نشد مگر براى گروه كمى كه بجنگيدند و حجشان بىامام انجام شد و پياده بودند . پس از آن بسال سيصد و و هيجدهم عمر بن حسن بن عبد العزيز هاشمى به نيابت پدرش حسن بن عبد العزيز و بسال سيصد و نوزدهم جعفر بن على بن سليمان به نيابت حسن بن عبد العزيز و بسال سيصد و بيستم عمر بن حسن بن عبد العزيز باز به نيابت پدرش با مردم حج كردند و همچنان تا سال سيصد و سى و پنجم عمر بن حسن با مردم حج ميكرد و هم\r\n\r\n","description":"","footnote":"","page_name":" 771 ","page_number":779},
  {"content":"\r\n\r\nاكنون كه جمادى الاخرى سال سيصد و سى و ششم است عهده‌دار قضاى مكه است و قضاى مصر و ولايتهاى ديگر نيز با اوست .\r\nابو الحسن على بن حسين بن على مسعودى كه خدايش بيامرزد گويد : در قسمتهاى گذشتهء اين كتاب اخبار گونه‌گون و فنون دانستنى از اخبار پيمبران ( ص ) و سرگذشت شاهان و اخبار اقوام و اخبار زمين و درياها و شگفتيهاى آن و چيزها كه بدان پيوسته است ، آورده‌ايم تا نمونهء كتابهاى گذشته و مدخل تصنيفات سابق ما باشد كه در اقسام دانستنيهاست ، و از پيش ياد آن كرده‌ايم . از اقسام علوم و اخبار گونه‌گون و قصه‌هاى ظريف از اخبار عرب و عجم و حوادث و اتفاقات اقوام ديگر هر چه توانستيم در اين كتاب بتفصيل يا اجمال آورديم يا بدان اشاره كرديم و هر كه چيزى از معانى آن را تحريف كند يا قسمتى از آن را تغيير دهد يا نكته‌اى از آن را محو كند يا چيزى از توضيحات آن را مشتبه يا دگرگون يا واژگون يا تباه يا مختصر كند يا به ديگرى نسبت دهد يا بيفزايد از هر ملت و فرقه باشد غضب و انتقام و بلاياى سخت خدا چنان بر او فرود آيد كه صبرش ناچيز و فكرش حيران شود و خدايش انگشت نماى جهانيان و عبرت بينندگان و ضرب المثل اهل نظر كند و عطاى خويش را از او بگيرد و خالق آسمانها و زمين كه به همه چيز تواناست فرصتش ندهد تا از قوت و نعمتى كه به دو داده بهره‌مند شود . اين تهديد را در آغاز و انجام كتاب خويش نهادم تا مانع مردم هوسناك و شقاوت پيشه شود كه خدا را به ياد آرند و از سرانجام خويش بيم كنند كه عمر كوتاه است و راه دراز نيست و همه به پيشگاه حساب خدا ميروند .\r\nاگر در مطالب اين كتاب خطايى شده يا تحريفى از كاتب رخ داده عذر ميخواهيم كه پيوسته در سفر و حركت بوده‌ايم ، گاهى سوى شرق و زمانى سوى غرب رفته‌ايم ، گاهى به سمت چپ و زمانى سمت راست بوده‌ايم و از خطاى انسانى\r\n\r\n","description":"","footnote":"","page_name":" 772 ","page_number":780},
  {"content":"\r\n\r\nو ناتوانى بشرى بر كنار نبوده‌ايم و از وصول بكمال وا مانده‌ايم . اگر بنا بود هر كس كه همهء علوم را نداند كتاب تأليف نكند هيچكس كتابى تأليف نميكرد ، زيرا خداى عز و جل فرمايد كه بالاى هر داننده دانائى هست .\r\nخدا ما را از آنها كند كه طاعت او را برميگزينند و توفيق هدايت دارند و از او ميخواهيم كه بدى را به نيكى و هزل را بجد بزدايد و ما را از بخشش و فضل خويش بهره‌ور كند كه بخشنده و صاحب منت است . خدايى جز او نيست كه پروردگار عرش بزرگ است و درود خدا بر سرور آدميان محمد و بر خاندان او باد . 314 پايان\r\n\r\n","description":"","footnote":"","page_name":" 773 ","page_number":781},
  {"content":"\r\n . \r\n","description":"","footnote":"","page_name":" 774 ","page_number":782},
  {"content":"\r\n . \r\n","description":"","footnote":"","page_name":" 775 ","page_number":783},
  {"content":"\r\n . \r\n","description":"","footnote":"","page_name":" 776 ","page_number":784},
  {"content":"\r\n . \r\n","description":"","footnote":"","page_name":" 777 ","page_number":785},
  {"content":"\r\n . \r\n","description":"","footnote":"","page_name":" 778 ","page_number":786},
  {"content":"\r\n . \r\n","description":"","footnote":"","page_name":" 779 ","page_number":787},
  {"content":"\r\n . \r\n","description":"","footnote":"","page_name":" 780 ","page_number":788},
  {"content":"\r\n . \r\n","description":"","footnote":"","page_name":" 781 ","page_number":789},
  {"content":"\r\n . \r\n","description":"","footnote":"","page_name":" 782 ","page_number":790},
  {"content":"\r\n . \r\n","description":"","footnote":"","page_name":" 783 ","page_number":791},
  {"content":"\r\n . \r\n","description":"","footnote":"","page_name":" 784 ","page_number":792},
  {"content":"\r\n . \r\n","description":"","footnote":"","page_name":" 785 ","page_number":793},
  {"content":"\r\n . \r\n","description":"","footnote":"","page_name":" 786 ","page_number":794},
  {"content":"\r\n . \r\n","description":"","footnote":"","page_name":" 787 ","page_number":795},
  {"content":"\r\n . \r\n","description":"","footnote":"","page_name":" 788 ","page_number":796},
  {"content":"\r\n . \r\n","description":"","footnote":"","page_name":" 789 ","page_number":797},
  {"content":"\r\n . \r\n","description":"","footnote":"","page_name":" 790 ","page_number":798},
  {"content":"\r\n . \r\n","description":"","footnote":"","page_name":" 791 ","page_number":799},
  {"content":"\r\n . \r\n","description":"","footnote":"","page_name":" 792 ","page_number":800},
  {"content":"\r\n . \r\n","description":"","footnote":"","page_name":" 793 ","page_number":801},
  {"content":"\r\n . \r\n","description":"","footnote":"","page_name":" 794 ","page_number":802},
  {"content":"\r\n . \r\n","description":"","footnote":"","page_name":" 795 ","page_number":803},
  {"content":"\r\n . \r\n","description":"","footnote":"","page_name":" 796 ","page_number":804},
  {"content":"\r\n . \r\n","description":"","footnote":"","page_name":" 797 ","page_number":805},
  {"content":"\r\n . \r\n","description":"","footnote":"","page_name":" 798 ","page_number":806},
  {"content":"\r\n . \r\n","description":"","footnote":"","page_name":" 799 ","page_number":807},
  {"content":"\r\n . \r\n","description":"","footnote":"","page_name":" 800 ","page_number":808},
  {"content":"\r\n . \r\n","description":"","footnote":"","page_name":" 801 ","page_number":809},
  {"content":"\r\n . \r\n","description":"","footnote":"","page_name":" 802 ","page_number":810},
  {"content":"\r\n . \r\n","description":"","footnote":"","page_name":" 803 ","page_number":811},
  {"content":"\r\n . \r\n","description":"","footnote":"","page_name":" 804 ","page_number":812},
  {"content":"\r\n . \r\n","description":"","footnote":"","page_name":" 805 ","page_number":813},
  {"content":"\r\n . \r\n","description":"","footnote":"","page_name":" 806 ","page_number":814},
  {"content":"\r\n . \r\n","description":"","footnote":"","page_name":" 807 ","page_number":815},
  {"content":"\r\n . \r\n","description":"","footnote":"","page_name":" 808 ","page_number":816},
  {"content":"\r\n . \r\n","description":"","footnote":"","page_name":" 809 ","page_number":817},
  {"content":"\r\n . \r\n","description":"","footnote":"","page_name":" 810 ","page_number":818},
  {"content":"\r\n . \r\n","description":"","footnote":"","page_name":" 811 ","page_number":819},
  {"content":"\r\n . \r\n","description":"","footnote":"","page_name":" 812 ","page_number":820},
  {"content":"\r\n . \r\n","description":"","footnote":"","page_name":" 813 ","page_number":821},
  {"content":"\r\n . \r\n","description":"","footnote":"","page_name":" 814 ","page_number":822},
  {"content":"\r\n . \r\n","description":"","footnote":"","page_name":" 815 ","page_number":823},
  {"content":"\r\n . \r\n","description":"","footnote":"","page_name":" 816 ","page_number":824},
  {"content":"\r\n . \r\n","description":"","footnote":"","page_name":" 817 ","page_number":825},
  {"content":"\r\n . \r\n","description":"","footnote":"","page_name":" 818 ","page_number":826},
  {"content":"\r\n . \r\n","description":"","footnote":"","page_name":" 819 ","page_number":827},
  {"content":"\r\n . \r\n","description":"","footnote":"","page_name":" 820 ","page_number":828},
  {"content":"\r\n . \r\n","description":"","footnote":"","page_name":" 821 ","page_number":829},
  {"content":"\r\n . \r\n","description":"","footnote":"","page_name":" 822 ","page_number":830},
  {"content":"\r\n . \r\n","description":"","footnote":"","page_name":" 823 ","page_number":831},
  {"content":"\r\n . \r\n","description":"","footnote":"","page_name":" 824 ","page_number":832},
  {"content":"\r\n . \r\n","description":"","footnote":"","page_name":" 825 ","page_number":833},
  {"content":"\r\n . \r\n","description":"","footnote":"","page_name":" 826 ","page_number":834},
  {"content":"\r\n . \r\n","description":"","footnote":"","page_name":" 827 ","page_number":835},
  {"content":"\r\n . \r\n","description":"","footnote":"","page_name":" 828 ","page_number":836},
  {"content":"\r\n . \r\n","description":"","footnote":"","page_name":" 829 ","page_number":837},
  {"content":"\r\n . \r\n","description":"","footnote":"","page_name":" 830 ","page_number":838},
  {"content":"\r\n . \r\n","description":"","footnote":"","page_name":" 831 ","page_number":839},
  {"content":"\r\n . \r\n","description":"","footnote":"","page_name":" 832 ","page_number":840},
  {"content":"\r\n . \r\n","description":"","footnote":"","page_name":" 833 ","page_number":841},
  {"content":"\r\n . \r\n","description":"","footnote":"","page_name":" 834 ","page_number":842},
  {"content":"\r\n . \r\n","description":"","footnote":"","page_name":" 835 ","page_number":843},
  {"content":"\r\n . \r\n","description":"","footnote":"","page_name":" 836 ","page_number":844},
  {"content":"\r\n . \r\n","description":"","footnote":"","page_name":" 837 ","page_number":845},
  {"content":"\r\n . \r\n","description":"","footnote":"","page_name":" 838 ","page_number":846},
  {"content":"\r\n . \r\n","description":"","footnote":"","page_name":" 839 ","page_number":847},
  {"content":"\r\n . \r\n","description":"","footnote":"","page_name":" 840 ","page_number":848},
  {"content":"\r\n . \r\n","description":"","footnote":"","page_name":" 841 ","page_number":849},
  {"content":"\r\n . \r\n","description":"","footnote":"","page_name":" 842 ","page_number":850},
  {"content":"\r\n . \r\n","description":"","footnote":"","page_name":" 843 ","page_number":851},
  {"content":"\r\n . \r\n","description":"","footnote":"","page_name":" 844 ","page_number":852},
  {"content":"\r\n . \r\n","description":"","footnote":"","page_name":" 845 ","page_number":853},
  {"content":"\r\n . \r\n","description":"","footnote":"","page_name":" 846 ","page_number":854},
  {"content":"\r\n . \r\n","description":"","footnote":"","page_name":" 847 ","page_number":855},
  {"content":"\r\n . \r\n","description":"","footnote":"","page_name":" 848 ","page_number":856},
  {"content":"\r\n . \r\n","description":"","footnote":"","page_name":" 849 ","page_number":857},
  {"content":"\r\n . \r\n","description":"","footnote":"","page_name":" 850 ","page_number":858},
  {"content":"\r\n . \r\n","description":"","footnote":"","page_name":" 851 ","page_number":859},
  {"content":"\r\n . \r\n","description":"","footnote":"","page_name":" 852 ","page_number":860},
  {"content":"\r\n . \r\n","description":"","footnote":"","page_name":" 853 ","page_number":861},
  {"content":"\r\n . \r\n","description":"","footnote":"","page_name":" 854 ","page_number":862},
  {"content":"\r\n . \r\n","description":"","footnote":"","page_name":" 855 ","page_number":863},
  {"content":"\r\n . \r\n","description":"","footnote":"","page_name":" 856 ","page_number":864},
  {"content":"\r\n . \r\n","description":"","footnote":"","page_name":" 857 ","page_number":865},
  {"content":"\r\n . \r\n","description":"","footnote":"","page_name":" 858 ","page_number":866},
  {"content":"\r\n . \r\n","description":"","footnote":"","page_name":" 859 ","page_number":867},
  {"content":"\r\n . \r\n","description":"","footnote":"","page_name":" 860 ","page_number":868},
  {"content":"\r\n . \r\n","description":"","footnote":"","page_name":" 861 ","page_number":869},
  {"content":"\r\n . \r\n","description":"","footnote":"","page_name":" 862 ","page_number":870},
  {"content":"\r\n . \r\n","description":"","footnote":"","page_name":" 863 ","page_number":871},
  {"content":"\r\n . \r\n","description":"","footnote":"","page_name":" 864 ","page_number":872},
  {"content":"\r\n . \r\n","description":"","footnote":"","page_name":" 865 ","page_number":873},
  {"content":"\r\n . \r\n","description":"","footnote":"","page_name":" 866 ","page_number":874},
  {"content":"\r\n . \r\n","description":"","footnote":"","page_name":" 867 ","page_number":875},
  {"content":"\r\n . \r\n","description":"","footnote":"","page_name":" 868 ","page_number":876},
  {"content":"\r\n . \r\n","description":"","footnote":"","page_name":" 869 ","page_number":877},
  {"content":"\r\n . \r\n","description":"","footnote":"","page_name":" 870 ","page_number":878},
  {"content":"\r\n . \r\n","description":"","footnote":"","page_name":" 871 ","page_number":879},
  {"content":"\r\n . \r\n","description":"","footnote":"","page_name":" 872 ","page_number":880},
  {"content":"\r\n . \r\n","description":"","footnote":"","page_name":" 873 ","page_number":881},
  {"content":"\r\n . \r\n","description":"","footnote":"","page_name":" 874 ","page_number":882},
  {"content":"\r\n . \r\n","description":"","footnote":"","page_name":" 875 ","page_number":883},
  {"content":"\r\n . \r\n","description":"","footnote":"","page_name":" 876 ","page_number":884},
  {"content":"\r\n . \r\n","description":"","footnote":"","page_name":" 877 ","page_number":885},
  {"content":"\r\n . \r\n","description":"","footnote":"","page_name":" 878 ","page_number":886},
  {"content":"\r\n . \r\n","description":"","footnote":"","page_name":" 879 ","page_number":887},
  {"content":"\r\n . \r\n","description":"","footnote":"","page_name":" 880 ","page_number":888},
  {"content":"\r\n . \r\n","description":"","footnote":"","page_name":" 881 ","page_number":889},
  {"content":"\r\n . \r\n","description":"","footnote":"","page_name":" 882 ","page_number":890},
  {"content":"\r\n . \r\n","description":"","footnote":"","page_name":" 883 ","page_number":891},
  {"content":"\r\n . \r\n","description":"","footnote":"","page_name":" 884 ","page_number":892},
  {"content":"\r\n . \r\n","description":"","footnote":"","page_name":" 885 ","page_number":893},
  {"content":"\r\n . \r\n","description":"","footnote":"","page_name":" 886 ","page_number":894},
  {"content":"\r\n . \r\n","description":"","footnote":"","page_name":" 887 ","page_number":895},
  {"content":"\r\n . \r\n","description":"","footnote":"","page_name":" 888 ","page_number":896},
  {"content":"\r\n . \r\n","description":"","footnote":"","page_name":" 889 ","page_number":897},
  {"content":"\r\n . \r\n","description":"","footnote":"","page_name":" 890 ","page_number":898},
  {"content":"\r\n . \r\n","description":"","footnote":"","page_name":" 891 ","page_number":899},
  {"content":"\r\n . \r\n","description":"","footnote":"","page_name":" 892 ","page_number":900},
  {"content":"\r\n . \r\n","description":"","footnote":"","page_name":" 893 ","page_number":901},
  {"content":"\r\n . \r\n","description":"","footnote":"","page_name":" 894 ","page_number":902},
  {"content":"\r\n . \r\n","description":"","footnote":"","page_name":" 895 ","page_number":903},
  {"content":"\r\n . \r\n","description":"","footnote":"","page_name":" 896 ","page_number":904},
  {"content":"\r\n . \r\n","description":"","footnote":"","page_name":" 897 ","page_number":905},
  {"content":"\r\n . \r\n","description":"","footnote":"","page_name":" 898 ","page_number":906},
  {"content":"\r\n . \r\n","description":"","footnote":"","page_name":" 899 ","page_number":907},
  {"content":"\r\n . \r\n","description":"","footnote":"","page_name":" 900 ","page_number":908},
  {"content":"\r\n . \r\n","description":"","footnote":"","page_name":" 901 ","page_number":909},
  {"content":"\r\n . \r\n","description":"","footnote":"","page_name":" 902 ","page_number":910},
  {"content":"\r\n . \r\n","description":"","footnote":"","page_name":" 903 ","page_number":911},
  {"content":"\r\n . \r\n","description":"","footnote":"","page_name":" 904 ","page_number":912},
  {"content":"\r\n . \r\n","description":"","footnote":"","page_name":" 905 ","page_number":913},
  {"content":"\r\n . \r\n","description":"","footnote":"","page_name":" 906 ","page_number":914},
  {"content":"\r\n . \r\n","description":"","footnote":"","page_name":" 907 ","page_number":915},
  {"content":"\r\n . \r\n","description":"","footnote":"","page_name":" 908 ","page_number":916},
  {"content":"\r\n . \r\n","description":"","footnote":"","page_name":" 909 ","page_number":917},
  {"content":"\r\n . \r\n","description":"","footnote":"","page_name":" 910 ","page_number":918},
  {"content":"\r\n . \r\n","description":"","footnote":"","page_name":" 911 ","page_number":919},
  {"content":"\r\n . \r\n","description":"","footnote":"","page_name":" 912 ","page_number":920},
  {"content":"\r\n . \r\n","description":"","footnote":"","page_name":" 913 ","page_number":921},
  {"content":"\r\n . \r\n","description":"","footnote":"","page_name":" 914 ","page_number":922},
  {"content":"\r\n . \r\n","description":"","footnote":"","page_name":" 915 ","page_number":923},
  {"content":"\r\n . \r\n","description":"","footnote":"","page_name":" 916 ","page_number":924},
  {"content":"\r\n . \r\n","description":"","footnote":"","page_name":" 917 ","page_number":925},
  {"content":"\r\n . \r\n","description":"","footnote":"","page_name":" 918 ","page_number":926},
  {"content":"\r\n . \r\n","description":"","footnote":"","page_name":" 919 ","page_number":927},
  {"content":"\r\n . \r\n","description":"","footnote":"","page_name":" 920 ","page_number":928},
  {"content":"\r\n . \r\n","description":"","footnote":"","page_name":" 921 ","page_number":929},
  {"content":"\r\n . \r\n","description":"","footnote":"","page_name":" 922 ","page_number":930},
  {"content":"\r\n . \r\n","description":"","footnote":"","page_name":" 923 ","page_number":931},
  {"content":"\r\n . \r\n\r\n","description":"","footnote":"","page_name":" 924 ","page_number":932}
  ]