[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nبررسى ريشه هاى تاريخى\r\nتشيع در ايران\r\nاستاد : محمد على حاجيلو\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمجمع جهانى شيعه شناسى\r\nنام كتاب : ريشه هاى تاريخى تشيع در ايران\r\nمؤلف : محمد على حاجيلو\r\nناشر : مجمع جهانى شيعه شناسى\r\nنوبت چاپ : اول\r\nشمارگان : 3000\r\nسال چاپ : 1386\r\nچاپخانه : اسوه\r\nشابك : 8 - 4 - 94976 - 964 - 978\r\nقم : 45 مترى عمار ياسر ، صندوق پستى 644 - 37185\r\n* ( كليه حقوق متعلق به مجمع جهانى شيعه شناسى است ) *\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nمجمع جهانى شيعه شناسى\r\nالمجمع العالمى لمعرفة الشيعه والتشيع\r\nمجمع جهانى شيعه شناسى\r\nthe world center for shiite studies\r\nالمجمع العالمى لمعرفة الشيعة والتشيع\r\nwww . shiastudies . com\r\ninfo @ shiastudies . com\r\nقم - 45 مترى عمار ياسر - پلاك 90 / ص . ب 644 - 37185\r\nتلفن : 7713773 - 7756092 / دورنگار : 7713774\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب\r\nمقدمه 11\r\nديباچه 23\r\nپيشگفتار 31\r\nكليات طرح تحقيق 32\r\nبخش اول خاستگاه تشيع\r\nفصل اول\r\nتشيع و پيشينه آن 41\r\nبررسى و نقد آراى نويسندگان و مورخين دربارهء علل پيدايش تشيع 44\r\nفصل دوم\r\nتشيع در ايرانيان در قرن اول هجرى 53\r\nتشيع در بين ايرانيان در قرن اول هجرى 55\r\nكوفه و مدائن پايگاه موالى و تشيع 59\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nموالى و نهضت‌هاى سياسى ، اجتماعى و مذهبى 61\r\nمهاجرت اعراب شيعه به ايران 62\r\nتشيع در ايران در قرون دوم و سوم هجرى 64\r\nعباسيان و تشيع 66\r\nتشيع در ايران در قرن سوم هجرى 70\r\nبخش دوم نقش حكومت‌هاى شيعه مذهب در رواج تشيع در ايران\r\nفصل اول\r\nنهضت علويان طبرستان 77\r\nورود علويان به طبرستان و نضج‌گيرى تشيع در اين ناحيه 82\r\nشكل‌گيرى نهضت علويان طبرستان 87\r\nنهضت دوم علويان در طبرستان 91\r\nفروپاشى و زوال علويان 94\r\nفصل دوم\r\nچگونگى شكل‌گيرى دولت آل بويه 99\r\nمناسبات آل بويه با خلافت عباسى 102\r\nسياست مذهبى آل بويه 107\r\nفصل سوم\r\nاسماعيليه از نگاه منابع تاريخى 115\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nحسن صباح سازمان‌دهنده نهضت اسماعيليان نزارى در ايران 116\r\nآغاز كار حسن صباح 117\r\nاولين جرقه‌هاى انحراف فكرى حسن صباح 117\r\nجانشينان حسن صباح 123\r\nفصل چهارم\r\nتشيع در دوره ايلخانان 127\r\nرشد تشيع در دوره غازان‌خان 128\r\nاولجايتو و تشيع 131\r\nشهرهاى شيعه‌نشين عهد ايلخانان در ايران 134\r\nنهضت سربداران خراسان و گرايشات شيعى آنان 135\r\nفصل پنجم\r\nسربداران و مذهب تشيع 141\r\nظهور سربداران 144\r\nبخش سوم رسميت بخشيدن به تشيع دوازده امامى در ايران\r\nفصل اول\r\nصفويان و رسميت بخشيدن به تشيع دوازده امامى در ايران 153\r\nاز طريقت تا سياست 154\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nسياست مذهبى صفويان 163\r\nفصل دوم 175\r\nگرايش تصوف به تشيع در ايران 175\r\nتصوف و تلاقى آن با تشيع در ايران 177\r\nسرزمين آناتولى نقطه تلاقى تشيع و تصوف 183\r\nنتيجه‌گيرى و پيشنهادات\r\nنتيجه‌گيرى 189\r\nپيشنهادات 192\r\nچكيده 193\r\nفهرست منابع 195\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nمقدمه\r\nدر بررسى تاريخ و پديده‌هاى تاريخى ، پرداختن به ويژگىهايى كه ما را به حقيقت و واقعيت رهنمون سازد ، از اهميت فوق العاده‌اى برخوردار است . علاوه بر جنبه‌هاى عبرت‌آموزى ، تحقيق و پژوهش در كشف و اثبات حقايق عينى تاريخ ، با روش صحيح و واقع‌بينانه از ضرورياتى است كه هدفدار ، روشنگر و حركت‌آفرين خواهد شد .\r\nتاريخ صحيح ، امين‌ترين منبع و گوياى تجربه‌هاى تلخ و شيرين امم گذشته و جوامع مختلف است . اگر از چنين تاريخى دقيق بهره‌بردارى گردد ، گويا انسان در بين گذشتگان نيز بوده و به درازاى تاريخ عمر كرده است .\r\nبزرگترين مورخ تاريخ بشر ، حضرت على عليه السّلام مىفرمايد :\r\n« أى بنيّ ، إنّي و إن لم أكن عمّرت من كان قبلي ، فقد نظرت في أعمالهم ، و فكّرت في أخبارهم ، و سرت في آثارهم ؛ حتّى عدت كأحدهم ، بل كأنّي بما انتهى إليّ من أمورهم قد عمّرت مع أوّلهم إلى آخرهم ، فعرفت صفو ذلك من كدره ، و نفعه من ضرره » « 1 »\r\n\r\n\r\n","description":"","footnote":"\r\n( 1 ) . نهج البلاغه ، نامه 31 ، ص 393 .\r\n","page_name":" 11 ","page_number":11},
  {"content":"\r\n\r\nترجمه : « پسرم ! اگرچه من به اندازهء همه كسانى كه پيش از من بوده‌اند نزيسته‌ام ، اما در كردار آنان به دقت كردم و در احوال و اعمالشان نگريستم ، در اخبارشان تفكر نمودم ، در آثار آنها به سير و سياحت پرداختم تا همچون يكى از آنها شدم ؛ بلكه گويا در اثر آن چه از تاريخ آنها به من رسيده با همه آنان از اول تا آخر بوده‌ام . من قسمت زلال زندگى آنان را از قسمت تاريك و آلوده باز شناختم و سود و زيانش را دانستم » .\r\nاين كلام با عظمت ، كه قطره‌اى از درياى هميشه مواج علوم علوى بود ، زنگار از چهرهء تاريخ مىزدايد ، ركود ، سكون ، آلودگيها ، كج‌فهمى و خام‌انديشى در مورد تاريخ را به تحرك پاك ، بيدارى ، احياء فرد و قلب جامعه و وجدان عمومى فرا مىخواند .\r\nمؤيد تاريخى است كه با عرضه صحيح اخبار گذشتگان راه درست را به آيندگان نشان مىدهد .\r\nدر اين ميان وظيفه سترگ مورخ ، تلاش و كوشش براى بدست آوردن حق در جلوه‌گاه تاريخ است . « 1 »\r\nدر اهميت پژوهش و بررسى تاريخ بزرگ علمدار معاصر عالم تشيع حضرت امام خمينى « ره » فرمودند : « مطالعه و تحقيق در تاريخ اسلام راهگشاى ملت در پيشبرد انقلاب است . . . اگر ملتى بخواهد مقاومت كند براى يك حرف حقى ، بايد از تاريخ استفاده كند . . . ببينيد كه در تاريخ اسلام چه گذشته و اينكه گذشته سرمشق است\r\n\r\n\r\n","description":"","footnote":"\r\n( 1 ) . قال على عليه السّلام : « لا يدرك الحق الا بالجدّ » ؛ نهج البلاغه ، خطبه 29 .\r\n","page_name":" 12 ","page_number":12},
  {"content":"\r\n\r\nبراى ما » « 1 » .\r\nتاريخ‌نگارى در اسلام پيشينه‌اى دراز دارد . حوادث و رويدادهاى اسلامى نگارش تواريخ متعددى را به دنبال داشته است . در اين ميان بررسى ريشه‌هاى تاريخى حوادث و رويدادها از اهميت فوق العاده‌اى برخوردار است . به خصوص ريشه‌هاى تاريخى گسترش تشيع كه مبانى اعتقادى آن برگرفته از قرآن كريم و سنت رسول اللّه صلّى اللّه عليه و إله است .\r\nدر اين مجال چگونگى پديدارى ريشه‌هاى تاريخى تشيع در ايران مورد بررسى قرار گرفته است . البته ناچار بايد پيش‌زمينه‌هاى اين ريشه‌هاى تاريخى را در صدر اسلام و بلاد اوليه اسلامى جستجو نمود . پيامبر اكرم بارها و بارها با نداى ملكوتى ، خليفه بلافصل و جانشين حقيقى خود را معرفى فرموده بودند . حضرتش با الهام از آيات متعدد ولايت در قرآن و در احاديث متعدد نبوى بر اين امر اصرار ورزيدند . اما با رخدادهاى غير منطقى كه در صدر اسلام و پس از رحلت وجود مبارك پيامبر اعظم صلّى اللّه عليه و إله پديد آمد ، توصيه‌هاى آن ابرمرد عالم بشريت عملى نگرديد و در اسلام شكاف و انحرافى عظيم بوجود آمد . و امامت و خلافت واقعى مورد ظلم‌ها ، ستم‌ها و دشمنىها واقع گرديد .\r\nاما در اين ميان بودند اسلام‌شناسان متشرع و عقل‌گرايان آزادمنشى كه بدون كمترين تبديل و انحرافى توصيه‌هاى بزرگ پيامبر اسلام خويش را به جان و دل خريدند ؛ آنان با همه وجود به حمايت از امامت و ولايت به پا خاستند ، از اهل بيت\r\n\r\n\r\n","description":"","footnote":"\r\n( 1 ) . امام خمينى « ره » صحيفهء نور ، ج 4 ، ص 13 .\r\n","page_name":" 13 ","page_number":13},
  {"content":"\r\n\r\nپيامبر صلّى اللّه عليه و إله حمايت نمودند و در طول تاريخ از هدايت و امامت آنان بهره بردند و به شيعه و تشيع وفادار ماندند .\r\nالبته رويش ريشه‌هاى تاريخى و گسترش تشيع در ايران علل و عوامل متعددى داشته است كه كتاب وزين « بررسى ريشه‌هاى تاريخى تشيع در ايران » به آن پرداخته است . ما در اين مقدمه به‌عنوان فتح باب و تكمله ، مطالبى مختصر را عنوان مىنماييم .\r\nبرخى از مؤثرترين موارد ريشه‌هاى تاريخى تشيع در ايران به شرح ذيل است :\r\n1 - برترى ، افضليت ، اعلميت و مقام فوق العاده امامت و رهبرى شيعه كه قرآن كريم با آيات متعدد « 1 » ، و پيامبر اعظم صلّى اللّه عليه و إله با احاديث متواتر فراوانى آن را تأييد\r\n\r\n\r\n","description":"","footnote":"\r\n( 1 ) . مهمترين آياتى كه در ارتباط با ولايت و رهبرى مورد بحث و بررسى و استناد واقع شده به شرح ذيل مىباشد .\r\nالف ) آيه ولايت :  إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ  مائده / 55 .\r\nب ) آيه اطاعت :  يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا  نساء / 59 .\r\nج ) آيه تبليغ :  يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرِينَ  مائده / 67 .\r\nد ) آيه اكمال :  الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  مائده / 3 .\r\nه ) آيه تطهير :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  احزاب / 33 .\r\nهريك از آيات ولايت به صورت جداگانه مورد بررسى قرار گرفته و در يك مجلد مستقل تدوين و به شبهات مربوطه نيز پاسخ داده شده است . اين مهم توسط اعضاء هيت علمى و محققين مجمع جهانى شيعه‌شناسى تأليف و تدوين گرديده است .\r\n","page_name":" 14 ","page_number":14},
  {"content":"\r\n\r\nنموده‌اند « 1 » . بر خلاف رفتار تبعيض‌آميز و قوم‌گرايانه خلفا با موالى و ايرانيان ، اهل بيت عليهم السّلام رفتارى متعالى ، عطوفت‌آميز و انسانى با آنان داشتند . و اين اعمال و رفتار\r\n\r\n\r\n","description":"","footnote":"\r\nالبته آيات بسيارى بر اين مسئله و فضيلت حضرت على بن ابى طالب عليه السّلام و فرزندان آن حضرت معصوم دلالت مىكند كه در كتب مفصل توضيح آنها داده شده است . در اين ارتباط مىتوانيد به كتابهاى احقاق الحق و الغدير و فضائل الخمسه فى صحاح السته و . . . مراجعه كنيد .\r\n( 1 ) . مهمترين رواياتى كه مورد اتفاق مسلمين و متواتر بيان شده به شرح ذيل است .\r\nالف ) حديث غدير اين روايت زمان برگشتن پيامبر اكرم صلّى اللّه عليه و إله در حجة الوداع بطور مفصل در ميان جمع كثيرى از مسلمانان بيان شده كه معمولا به بعضى از فرازهاى آن اشاره مىشود كه يكى از فرازهاى آن اين روايت است : « من كنت مولاه فعلى مولاه »\r\nب ) حديث منزلت : « انت منّى بمنزلة هارون من موسى الّا انّه لا نبى بعدى » و به صورت ديگر نيز نقل كرده‌اند كه پيامبر اكرم صلّى اللّه عليه و إله به حضرت على عليه السّلام فرمودند : « اما ترضى أن تكون منّى بمنزلة هارون من موسى » .\r\nج ) حديث ثقلين : « انّى تارك فيكم الثقلين كتاب اللّه و عترتى ما ان تمسكتم بهما لن تضلّوا ابدا » مضمون اين روايت به صورتهاى ديگر نيز در كتب مسلمين اشاره شده كه به بعضى از آنها اشاره مىكنيم :\r\n« انّى تارك فيكم الثقلين ما ان تمسكتم بهما ان تضلوا ، كتاب اللّه و عترتى اهل بيت انهما لن يفترقا حتى يردا على الحوض فانظروا كيف تخلفونى فيهما »\r\n« انّى قد تركت فيكم ما ان اخذتم به لن تضلوا بعدى الثقلين احدهما اكبر من الآخر كتاب اللّه حبل ممدود من السماء إلى الارض و عترتى الا و انهما لن يفترقا حتى يردا على الحوض » . مسند احمد ، ج 3 ، ص 59 ، باب مسند ابى سعيد خدرى .\r\nد ) حديث سفينه : « مثل اهل بيتى فيكم كسفينة نوح من ركبها نجى و من تخلف عنها غرق »\r\nه ) حديث كساء : كه در شأن نزول آيه تطهير در كتب شيعه و سنى بيان شده است و در آن به‌طور كامل مشخص شده مكه منظور از اهل بيت رسول اكرم صلّى اللّه عليه و إله و حضرت فاطمه زهرا و حضرت على و امام حسن و امام حسين عليهم السّلام هستند و زنان پيامبر اكرم صلّى اللّه عليه و إله را شامل نمىشود . چون وقتى بعضى از زنان پيامبر كه در آنجا حضور داشته‌اند خواستند زير كساء بيايند تا شامل اين آيه شوند ولى پيامبر اكرم صلّى اللّه عليه و إله اين اجازه را ندادند و اهل بيت را در 5 تن ذكر شده ، منحصر كردند .\r\n","page_name":" 15 ","page_number":15},
  {"content":"\r\n\r\nخداپسندانه پيشوايان تشيع ، در جذب ايرانيان به سوى خود تأثير به سزايى داشته است .\r\n2 - مسافرت‌هاى متعدد اهل بيت پيامبر اسلام صلّى اللّه عليه و إله به نقاط مختلف ايران به هردو طريق رسمى و غيررسمى و آگاهى ايرانيان از عظمت و بزرگى آنان علت ديگر گسترش تشيع در ايران است . در كنار همين عامل ، مهاجرت و پراكنده شدن سادات علوى ، شيعيان و از همه مهم‌تر ، عزيمت و سكونت عالمان مكتب تشيع در بلاد مختلف ايران و سكونت در مناطق مختلف از جمله ، خراسان ، قم ، اصفهان و . . . كه اين هجرت‌ها بدليل ظلم و ستم به شيعيان در مناطق حجاز و عراق ، شكست نهضت‌هاى علويان در آن مناطق ، فشار عوامل حكومتى و در نهايت مساعد بودن زمينه مهاجرت آنان به مناطق مختلف ايران بوده است .\r\nنقش مسافرت و هجرت اهل بيت عليهم السّلام و امامزادگان در پديدارى ريشه‌هاى تاريخى تشيع در ايران حايز اهميت فراوان است .\r\nاهل بيت عليهم السّلام و پيشوايان تشيع مسافرت‌هاى رسمى و غيررسمى متعددى به ايران داشته‌اند ؛ از بارزترين اين سفرها جريان عبور و مسافرت امام رضا عليه السّلام ، حضرت فاطمه معصومه عليها السّلام و ديگر برادران و خواهران آن حضرت ، از مناطق مختلف ايران است .\r\nگرچه اكثر تواريخ تنها سفر امام رضا عليه السّلام به خراسان - كه به دعوت مأمون خليفه عباسى انجام شد - را نقل كرده‌اند كه در اين سفر مسير عبور با اجبار و به دستور مأمون از راه بصره ، اهواز و فارس تعيين گرديده و تأكيد كرده بود كه آن حضرت را از جبال و قم\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nعبور ندهند ؛ « 1 » و « 2 » اما به تحقيق آن حضرت سفر ديگرى نيز به ايران داشته‌اند كه مسير حركت آن حضرت از راه بغداد به قم بوده است « 3 » . برخى آثار تاريخى اين سفر در رضويه قم ثبت و ضبط است .\r\n3 - انتخاب ديدگاه برتر :\r\nديگر دلايل عمده و ريشه‌اى در استقبال ايرانيان از مكتب تشيع ، آرمان‌خواهى و انتخاب ديدگاه صحيح‌تر بوده است . عقل‌گرايان و آزادگان در بررسى تضارب آراء و انديشه‌ها ، به نظريه‌هاى برتر و صحيح‌تر گرايش پيدا مىكند .\r\nاهل بيت پيامبر اعظم صلّى اللّه عليه و إله ( پيشوايان تشيع ) هنگام بيان مواضع و ديدگاه خويش ، با استفاده از مبانى قوى عقلى و شرعى ، به روش صحيح ، علمى ، مستند ، و با رعايت اصول منطقى منطبق با فهم و درك عمومى به بيان موضوعات مىپرداختند . در چند قرن اول از صدر اسلام مكاتب و مذاهب متعدد و گوناگونى مطرح بودند . هركدام از اين مذاهب خود نيز داراى فرقه‌هاى متعددى بودند كه با روش‌هاى مخصوص به خود عمل مىكردند . برخى از اين مكاتب به روش فقهى ، بعضى كلامى و گاهى نيز به صورت فلسفى و برخى بر مبناى اخبارىگرى اظهار وجود مىكردند ؛ اما عالمان و دانشمندان مكتب تشيع با الهام از مكتب اهل بيت عليهم السّلام به صورت دقيق و جامع\r\n\r\n\r\n","description":"","footnote":"\r\n( 1 ) . شيخ صدوق علت اين تأكيد را حضور تعداد زيادى از شيعيان در اين دو شهر مىداند كه ممكن بود مانع شوند . عيون اخبار الرضا ، ج 2 ، ص 218 .\r\n( 2 ) . الكافى ، ج 1 ، ص 555 .\r\n( 3 ) . تاريخ يعقوبى ، ج 2 ، ص 468 ؛ ابن طاووس حسنى ، عبد الكريم ، فرحة الغرى ، ص 131 .\r\n","page_name":" 17 ","page_number":17},
  {"content":"\r\n\r\nالاطراف به معرفى اسلام مىپرداختند . به چنين دليل شيعيان با استدلال‌هاى علمى و مستندات دقيق شرعى مذهب خود را معرفى مىنمودند . همين ويژگى عاملى مهم در گرايش ايرانيان به اسلام اصيل و بىانحراف شد .\r\n4 - نقش عالمان و دانشمندان تشيع دانشمندان و عالمان بزرگ شيعى - كه خود نيز در علوم عقلى و نقلى سرآمد بودند - با تحقيق و تبيين دقيق معارف انسان‌ساز و حيات‌بخش مكتب بزرگ اسلام در ابعاد و زواياى مختلف فردى و اجتماعى به خصوص معرفى صحيح جانشينان بر حق پيامبر صلّى اللّه عليه و إله سهم عمده‌اى در گرايش ايرانيان به تشيع داشته‌اند .\r\nامام دوازدهم عليه السّلام در پاسخ اسحاق بن يعقوب از طريق سفير دوم خود ، توقيعى به شرح زير صادر فرمودند :\r\n« در رويدادهاى روزگار به راويان احاديث ما مراجعه كنيد ؛ زيرا آنان حجت من بر شمايند و من حجت خدا بر ايشانم » « 1 » .\r\n« پس از غيبت قائم ما ، گروهى از علما مردم را به اعتقاد به امامت او فرا مىخوانند و با استفاده از حجت‌هاى ربانى از دين او دفاع مىكنند تا بدين‌وسيله مؤمنان ضعيف النفس را از وسوسه‌هاى شيطانى و پيروى از ابليس و يا فريب‌كاريهاى ضد علوى بازدارند . اگر اين علما نباشند همه از دين خدا منحرف خواهند شد » « 2 » .\r\n\r\n\r\n","description":"","footnote":"\r\n( 1 ) . مجلسى ، علامه محمد باقر ، بحار الانوار ، ج 53 عربى ، ص 181 ؛ دار الاحياء التراث العربى ، بيروت ، 1403 هق .\r\n( 2 ) . طبرسى ، علامه ابن منصور ، الاحتجاج ، ج 2 ، ص 502 .\r\n","page_name":" 18 ","page_number":18},
  {"content":"\r\n\r\nبا تلاش عالمان شيعه ! ايرانيان به اين حقيقت بزرگ پى بردند كه جانشينان پيامبر بايد رئيس اعلى براى مسلمين در جميع شئون دينى و دنيوى باشد ، آنان پل ارتباطى خالق و مخلوق و تنها مرجع و امامى هستند كه افضل و اعلم و اصلح و مقتدرتر از آنان براى امامت و رهبرى يافت نمىشود .\r\nدرك اين نكته كه پيشوايان تشيع ، مشروعيت و مقام امامت آنان ، به امر خداوند و به وسيله پيامبر اسلام صلّى اللّه عليه و إله منصوب و اعلام گرديد ، براى ايرانيان ويژگى فوق العاده ، منحصر به فرد ، جذابيت خاص و قابل ستايشى داشته است .\r\nآنان به دنبال تبليغ صحيح معارف اصيل اسلامى و آموزش و تفسير درست قرآن توسط عالمان و دانشمندان شيعه به خوبى دريافتند :\r\n« الامارة هى قيادة الشرعية بعد النبى و اقرب لله و لرسول فهم الذين اذهب اللّه عنهم الرجس ، كما هو ثابت من آية التطهير « 1 » و هم كنفس النبى كما هو ثابت من آية المباهله » . « 2 »\r\nفرض اللّه مودتهم كما هو ثابت من آيه المودة . « 3 »\r\nلهم خصائص اصل الولاية كما هم ثابت من آية الولاية . « 4 »\r\nو هم اعدال الكتاب كما هو ثابت من حديث الثقلين .\r\nو هم ولى المؤمنين بعد النبى كما هو ثابت من حديث الغدير .\r\n\r\n\r\n","description":"","footnote":"\r\n( 1 ) .  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  احزاب / 33 .\r\n( 2 ) .  فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ  آل عمران / 61 .\r\n( 3 ) .  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  شورى / 23 .\r\n( 4 ) . مائده / 55 .\r\n","page_name":" 19 ","page_number":19},
  {"content":"\r\n\r\nو بهم كمال الدين و اتمام النعمة كما هو ثابت من آية الاكمال و . . . « 1 »\r\nايرانيان كه معارف اصيل اسلام را برترين معارف يافته بودند به دنبال امامى بودند كه امين خداوند در زمين ، حجت الهى بر بندگان ، دعوت كننده به دين خداوند با حكمت و موعظهء حسنه و حجت بالغه باشد . لذا با آموزش دانشمندان و عالمان شيعه آنان به خوبى دريافتند كه اعلم در علم ، افهم و افقه در دين ، اقرب به خدا و رسول و افضل فرزندان از جنس بشرى و اصلح براى ادارهء جامعهء بشرى تنها ائمه معصومين از اهل بيت پيامبر عليهم السّلام هستند ؛ امامت آنان اصلى از اصول دين و ركنى از اركان نظام الهى است و زمين هيچ‌گاه خالى از حجت و امام نخواهد بود .\r\nخط امامت بعد از پيامبر در معصومان از فرزندان او ادامه مىيابد .\r\nامام ؛ حافظ و نگهبان دين و شريعت و مبلغ آن است ، امام آگاه‌ترين مردم به اسلام است ، امام حجت بالغهء الهى و استمرار دهندهء حركت انبياء است .\r\nقدرت امام به اذن خداوند و داراى كرامات و امور خارق العاده است كه از بشر معمولى ساخته نيست .\r\nايرانيان نيز مذهبى را مىخواستند كه چنين امامانى داشته باشد كه جز در مكتب تشيع ، يافت نمىشوند .\r\n5 - از ديگر عوامل پديدارى ريشه‌هاى تاريخى تشيع در ايران نقش تأثيرگذار جنبش‌ها و نهضت‌ها بوده است . تأثير جنبش‌هاى استقلال‌طلبانه اقوام و مللى كه بدون\r\n\r\n\r\n","description":"","footnote":"\r\n( 1 ) . مائده / 3 .\r\n","page_name":" 20 ","page_number":20},
  {"content":"\r\n\r\nپذيرش حاكميت عربى خلفا ، اسلام را پذيرفته بودند و همچنين نهضت‌هاى اعتقادى مذهبى و تا قيامهايى همچون « شريك بنى شيخ مهرى » ، « نفس زكيه » ، « ابراهيم با خمرا » ، « يحيى و ادريس فرزندان عبد اللّه حسنى » ، « حسين بن على ( شهيد فخ ) » و تأسيس دولتهايى مانند ادريسيان ، علويان طبرستان ، قرمطيان ، بويهيان ، اسماعيليان و . . . و خاندان‌هاى بزرگ شيعه را نمىتوان ناديده گرفت .\r\nشيعيان در پرتو زمينه‌هاى بوجود آمده و حمايت و پشتيبانى اين جريان‌هاى خاص ، توانستند مبانى اعتقادى خود را در قلمرو ممالك اسلامى به‌ويژه ايران گسترش دهند .\r\nاين جريان‌هاى تاريخى به‌طور مستقيم و يا غيرمستقيم زمينه‌ساز تثبيت حقانيت و پذيرش تشيع از طرف ايرانيان گرديد .\r\nامّا بعد ؛ خلق اثر علمى آن هم در موضوع تاريخ مكتب برگ اسلامى تشيع ، از توفيقات خداوند متعال و عنايات خاص ائمه معصوم عليهم السّلام است . اين موهبت خداپسندانه به خصوص شامل كسانى است كه با اخلاص كامل ، به قصد اعتلاى كلمة اللّه و گسترش فرهنگ حيات‌بخش اهل بيت عليهم السّلام تأليف خود را به رشته تحرير درآورده باشد . درياى مواج علوم اسلامى صادق آل محمد صلّى اللّه عليه و إله فرمود : درنگى كن مفضل ! از نعمت‌هاى الهى براى آدمى نوشتن است . نوشتنى كه رخدادهاى گذشتگان براى بازماندگان و رويدادهاى زندگان براى آيندگان را به رشته تحرير درآورده و با آن نوشته‌هاى علمى ، اخلاقى و . . . را جاودانه مىكند . « 1 »\r\n\r\n\r\n","description":"","footnote":"\r\n( 1 ) . مستدرك الوسايل ، ج 13 ، ص 258 ؛ قال الصادق عليه السّلام : تأمل يا مفضل ! ما انعم اللّه [ به على الانسان 
  ]\r\n","page_name":" 21 ","page_number":21},
  {"content":"\r\n\r\nكتاب وزين ، ريشه‌هاى تاريخى تشيع در ايران ، حاصل تراوش خامهء قلم استاد انديشمند و مورخ جناب آقاى محمد على حاجيلو است . اهتمام و جديت ايشان در بررسى تحقيق در چنين موضوع مهمى به دور از تعصب و با رعايت و امانت‌دارى و از نعمت‌هاى الهى براى مؤلف ارجمند است .\r\nادام اللّه توفيقاته و السلام عليكم و رحمة اللّه و بركاته\r\nمدير مسئول مجمع جهانى شيعه‌شناسى\r\nانصارى بوير احمدى\r\n\r\n\r\n","description":"","footnote":"\r\n. . . الكتابة التى بها تقيد أخبار الماضين للباقين و اخبار الباقين للاتين و بها تخلد الكتب فى العلوم و الادب و غيرها . . . .\r\n","page_name":" 22 ","page_number":22},
  {"content":"\r\n\r\n\r\nديباچه\r\nبا نگاهى به آيات قرآن مجيد ، احاديث و سيره پيامبر گرامى اسلام صلّى اللّه عليه و إله در مىيابيم كه با ختم نبوت ، از جانب خداوند بزرگ مقرر گرديد تا هدايت جامعه بشرى با امامت اهل بيت پاك پيامبر صلّى اللّه عليه و إله ادامه يابد . شخص رسول گرامى اسلام صلّى اللّه عليه و إله نيز بارها و در مناسبتهاى مختلف و از جمله : واقعه غدير به اين مهم تصريح فرموده و حتى نام جانشينان بلافصل خود از حضرت على عليه السّلام تا حضرت مهدى عليه السّلام را اعلام نمودند .\r\nامامت بعد از پيامبر صلّى اللّه عليه و إله نيز مانند نبوت مورد توطئه‌ها و دشمنىهاى بسيارى قرار گرفت ، و اين دشمنىها از همان ساعات نخستين بعد از رحلت پيامبر صلّى اللّه عليه و إله آغاز شد .\r\nمهم‌ترين مسئله ناگوارى كه بعد از عروج روح پاك پيامبر صلّى اللّه عليه و إله اتفاق افتاد اين بود كه با قدرت‌طلبى و عهدشكنى بخشى از جامعه ، مسير خلافت بعد از پيامبر از مسير امامت جدا شد ، به اين صورت كه عده‌اى با ناديده گرفتن عهد و بيعت غدير و ديگر دستورات لازم الاجراى پيامبر صلّى اللّه عليه و إله مبنى بر جانشينى حضرت على عليه السّلام ، دور خليفه اول\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nرا گرفته و با او به‌عنوان حاكم و فرمانرواى بعد از پيامبر بيعت كردند . بخش ديگرى از جامعه كه در آنها صحابه بزرگى همچون سلمان ، مقداد و ابو ذر و قبايلى همچون قبيله « مالك بن نويره » به چشم مىخوردند ، بر عهد غدير و ولايت ، خلافت و امامت حضرت على عليه السّلام باقى ماندند ، و اين نقطه آغازين تقسيم جامعه تازه مسلمان بعد از پيامبر صلّى اللّه عليه و إله به دو بخش هواداران خلفا و هواداران امامان از اهل بيت پيامبر صلّى اللّه عليه و إله بود ، اما مسئله به همين‌جا ختم نشد ؛ چراكه مكتب خلفا كه قدرت و حكومت را در اختيار گرفته بودند به امامان و هواداران مكتب آنها به ديده دشمن نگريستند و به قتل ، حبس و تبعيد آنها اقدام مىنمودند ، بطورى كه از يازده امام از اهل بيت پيامبر صلّى اللّه عليه و إله تنها حضرت على عليه السّلام نزديك به پنج سال و امام حسن مجتبى عليه السّلام نزديك به شش ماه حكومت كردند ، و هر يازده امام معصوم عليهم السّلام از اهل بيت پيامبر صلّى اللّه عليه و إله به دست خلفا يا به تحريك آنها به شهادت رسيدند تا امام دوازدهم كه در پشت پرده غيبت قرار گرفت ، علاوه بر آن هواداران أئمه نيز كه بعدها اماميه ، شيعه و . . . خوانده شدند ، به بدترين شكل سركوب و قتل‌عام مىشدند ، ولى نكته حايز اهميت اين است كه امامت به رغم تمام اين تضييقات ، زنده و پويا به راه خود در هدايت بخش مهمى از جامعه ادامه داد و در هردوره از تاريخ جامعه اسلامى نه تنها حقيقت‌جويان و تشنگان اسلام ناب را در زير چتر خود گرفت ، بلكه در شعاعهاى بعدى به انحاء مختلف ، هواداران مكتب خلفا و حتى شخص خلفا از نورافشانى علمى و گره‌گشايى آنها در حد ظرفيت خود بهره‌مند شدند ، و امامان و پيروان آنها بزرگوارانه در اين باب كوتاهى نكردند ، به‌طورى كه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمشكلات غامض و پيچيده جامعه اسلامى در سه قرن سرنوشت‌ساز صدر اسلام بوسيله امامان و شاگردان آنها حل مىشد و پايه‌گذار و گسترش‌دهنده علوم مختلف در جامعه آن روز امامان از اهل بيت عليهم السّلام و شيعيان آنها بودند .\r\nجمع‌آورى قرآن مجيد اولين بار توسط حضرت على عليه السّلام امام اول شيعيان انجام شد ، و قرآنى كه امروز در دست مسلمانان است ، توسط شاگرد مبرز ايشان « . . عاصم بن ابى النجود كوفى » تدوين گرديد ، و نقطه‌گذارى آن بوسيله « ابو الأسود دوئلى » شاگرد ديگر ايشان انجام شد ، علم نحو براى قرائت بهتر كلام مجيد توسط خليل بن احمد فراهيدى شيعى و اولين كتاب درباره نحو توسط سيبويه شيعه به نام « الكتاب » نوشته شد ، اولين اثر مكتوب در تاريخ و سيره اسلامى را « سليم بن قيس هلالى » شيعى نوشت و . . .\r\nاز آنجا كه جامع‌نگرى ، عدم تعصب و عقل‌گرايى از ويژگيهاى برجسته پيروان اهل بيت عليهم السّلام بود ، آنها موفق شدند در علوم ديگر نيز سرآمد باشند ، به‌طور مثال جابر بن حيان شاگرد امام ششم شيعيان پايه‌گذار علم شيمى در جامعه اسلامى آن روز گرديد ، و انبوهى از ديگر شاگردان امامان شيعه اثر شگرف و بىبديلى را در تمدن اسلامى داشتند ، به‌طورىكه به جرأت مىتوان ادعا نمود موتور محركه تمدن اسلامى و درخشش آن اهل بيت عليهم السّلام و شيعيان آنها بوده‌اند .\r\nعلاوه بر آن دانشمندان شيعه با الهام از تعاليم اهل بيت عليهم السّلام و با نگرش صحيح به عقل از اين نعمت خدادادى در جهت پيشرفت علوم بهره بردند ، و اين در حالى بود كه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبسيارى از خلفا عقل‌گرايى را ويژگى خاص شيعيان و احيانا معتزله مىدانستند و در مقابل از متعصبان اهل حديث ( اشاعره ) حمايت كردند . به‌طور مثال متوكل عباسى با سركوب شديد شيعيان و عقل‌گرايان غيرشيعى مكتب كلامى اشاعره كه خود را اهل حديث ( اهل سنت ) مىناميدند را مذهب رسمى اعلام كرد و از آن به بعد هواداران مكتب خلفا تماما خود را « اهل سنت » خواندند .\r\nتشيّع در به دست گرفتن حكومت نيز به پويايى خود ادامه داد و به رغم سركوبهاى شديد توسط خلفا ، حكومتهاى شيعى مستقل يكى پس از ديگرى تشكيل شدند ؛ ادريسيان در مغرب ، زيديان در يمن و علويان در شمال ايران موفق شدند قلمرو خود را به مأمنى براى سادات و پيروان مكتب اهل بيت عليهم السّلام تبديل كنند . همه اينها مقدمه‌اى شد براى قرن چهارم و پنجم هجرى كه دو حكومت مقتدر شيعى يعنى آل بويه در شرق عالم اسلامى آن روز و فاطميان در غرب حاكميت را در دست گرفتند . اوج شكوفايى تمدن اسلامى نيز در همين دو قرن به چشم مىخورد .\r\nنكته قابل‌توجه اينجاست كه شيعيان بعد از به دست گرفتن قدرت با سنّيان به احترام برخورد مىكردند و همانند خلفاى اموى و عباسى در صدد تحميل عقايد خود با زور و اجبار بر نيامدند ؛ آنان روش امام اول خود مولاى متقيان حضرت على عليه السّلام را در پيش گرفتند كه آن حضرت به رغم روش خلفاى قبل از خود از هيچ‌كس به زور بيعت نگرفت اين نوع عملكرد آزادمنشانه حكومتهاى شيعى نظير آل بويه ، حمدانيان و فاطميان اگرچه موجب سوءاستفاده سنىها و تسلّط زورمدارانه مجدد آنها گرديد ، ولى\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nحكايت از « نجابت و انسانيت تاريخى شيعه » مىكند كه وقتى به قدرت مىرسد نيز سعى مىكند مطابق اسلام ناب و راستين و اصول انسانى با مخالفان خود رفتار نمايد .\r\nبه‌هرحال حكومتهاى شيعى بوييان و فاطميان با دسيسه خلفاى عباسى و با هجوم تركان متعصّب سلجوقى و ايوبيان شام سقوط كرد ، ولى اين به‌معناى پايان راه نبود و تشيع به رشد خود ادامه داد . اگرچه با هجوم مغول و تاتار مجموع جامعه مسلمانان آن روز از جمله شيعيان آسيب فراوانى ديدند ، ولى عنصر ايرانى و تشيع بود كه در نهايت ايلخانان مغول را در برابر فرهنگ درخشان خود خاضع نمود و زمينه گرايش آنان به اسلام و مكتب اهل بيت عليهم السّلام را فراهم نمود . بعد از پايان حكومت ايلخانان ، روح پر جوش و خروش شيعى و علوى همراه با روحيه فتوت و جوانمردى منتسب به حضرت على در بين بخشى از مردم شمال و غرب ايران باعث شد كه گرداگرد نوادگان شيخ صفى الدين اردبيلى را بگيرند و به رغم سركوب توسط حكمرانان سنىمذهب ، حكومت شيعى ديگرى را در تبريز بنام « صفويه » اعلام كنند .\r\nصفويان از همان ابتدا با علم به گرايش اكثر جامعه ايران و مناطق مجاور آن نظير عراق عرب ، آناتولى و . . . به مكتب اهل بيت عليهم السّلام ، تشيّع دوازده امامى را به‌عنوان مذهب رسمى اعلام كردند . اگرچه بلافاصله مورد هجوم لشكريان متعصب و خونخوار شيبك خان ازبك از شمال و سلطان سليم عثمانى ملقب به مهيب از غرب قرار گرفتند ولى دلاورى و روحيه دفاع از مكتب تشيّع و ميهن خود باعث شد كه هيچگاه ايران قديم همانند مصر ، سوريه و حجاز به تسلّط عثمانيان در نيايد . صفويان موفق شدند\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآرزوى مسلمانان شيعه مبنى بر ايجاد فضايى دائمى كه بتوانند بدون ترس از قتل عام حاكمان سنى متعصب به زندگى خود ادامه دهند را برآورده كنند . به همين دليل با تشكيل سلسله صفويه عده زيادى ، از علما و بزرگان شيعه عرب و قبايل شيعى ترك آناتولى به محدوده سرزمين ايران مهاجرت نمودند ، علاوه بر آن عظمت صفويان موجب شد تا حكمرانان ديگر نظير سلاطين هند در احترام به شيعيان و تعظيم نام أئمه خصوصا حضرت على عليه السّلام بكوشند ، صفويان نه تنها سدّى در مقابل اقوام چادرنشين بازمانده از مغول نظير ازبكان به مناطق معمور و آباد خاورميانه گرديدند ؛ بلكه از تسلّط عثمانىهاى سنى و پرتغالىها مسيحى بر محدوده ايران قديم جلوگير كردند و آنان همچنين موفق شدند جلوه‌هايى از تمدن اسلامى را احيا كنند كه آثار آن در اصفهان ، پايتخت آنان به چشم مىخورد ، و باز نجابت تاريخى شيعه بود كه باعث شد ، بجز دوره ابتداى صفويه در دوره‌هاى بعدى آنها به دنبال تسلّط تشيّع با اجبار بر رعاياى ايالت‌هاى خود نظير قندهار ، مرو و . . . برنيايند ولى برعكس ، قبايل سنى يكى از ايالت‌هاى آنها به نام افاغنه قندهارى با سوءاستفاده از تساهل مذهبى صفويه و با فتواى علماى سنى متعصب در حجاز و عثمانى ، به پايتخت صفويان ريختند و موجبات نابودى آن را فراهم كردند . افاغنه قندهارى توسط نادر سركوب شدند و نادر شاه سعى در ايجاد تساهل مذهبى به نفع سنىها نمود ، ولى بسيارى از سنىها از آن استقبال ننموده و نگاهى حذفى به تشيع داشتند ، غافل از اينكه تشيع در محدوده ايران قديم امرى ريشه‌دار بود كه به آمدن و رفتن صفويه منحصر و وابسته نبوده است .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاز دوران صفويه به بعد هر حكومتى كه در ايران بر سر كار مىآمد ، ناچار به رعايت مبانى مذهب اكثريت جامعه ايرانى يعنى مكتب اهل بيت عليهم السّلام مىشد ، تشيّع در ايران در اواخر حكومت قاجار و دوره پهلوى با هجوم استعمار غرب خصوصا انگليس و آمريكا روبرو شد كه هدفى جز نابودى آن نداشتند ولى جامعه شيعى ايران با رهبرى مرجعيت دينى نه تنها موفق شد با انقلاب شكوهمند اسلامى حكومتى دينى براساس مبانى اسلام ناب در ايران را بنا نهد ، بلكه موج بيدارى مسلمانان جهان اعم‌از شيعه و سنى را ايجاد نمود .\r\nكتابى كه در دست شما است با نام « بررسى ريشه‌هاى تاريخى تشيّع در ايران » چگونگى گرايش جامعه ايرانى به مكتب اهل بيت عليهم السّلام را مورد پژوهش و تحقيق قرار داده است . نويسنده كتاب ، استاد محمد على حاجيلو ، با بررسى عالمانه نظرات موجود در اين باره به نقد آنها پرداخته است . علاوه بر ارائه اجمالى مباحث نظرى در مورد خاستگاه تشيّع ، سعى كرده است ، حقيقت موضوع را از لابه‌لاى مستندات تاريخى آشكار نمايد . نويسنده كتاب تقريبا عمده عوامل گرايش ايرانيان به مكتب اهل بيت عليهم السّلام را به صورت مختصر بررسى نموده و هركدام را در سير تاريخى آن ارائه كرده است كه اثرى ارجمند در زمينه ريشه‌يابى تاريخ تشيّع در ايران به شمار مىرود . اگرچه لازم است در زمينه نقش ائمه معصوم عليهم السّلام و علماى اسلام در گرايش ايرانيان به مكتب اهل بيت عليهم السّلام پژوهشهاى گسترده و مستقلى به عمل آيد .\r\nمجمع جهانى شيعه‌شناسى باتوجه به رسالت دينى و جهانى خود در اثبات\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nحقّانيت مكتب اهل بيت عليهم السّلام اثر حاضر را به جامعه علمى تقديم مىكند . اميد است اساتيد معظّم حوزه و دانشگاه علاوه بر نقد اثر حاضر ، بررسى ريشه‌هاى تاريخى تشيّع در ساير كشورها نظير عراق ، بحرين و . . . را مورد تحقيق و پژوهش قرار دهند . طبعا مجمع جهانى شيعه‌شناسى از آثار علمى در اين‌باره استقبال و حمايت خواهد كرد .\r\nو السلام عليكم و رحمه الله و بركاته\r\nقم : مجمع جهانى شيعه‌شناسى\r\nمحمد رضا زارع\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nپيشگفتار\r\nورود و پذيرش تشيع در ايران ، فرايندى كند و طولانى مدت بوده است . طى چندين قرن متوالى عوامل متعددى در گرايش ايرانيان به تشيع مؤثر بوده است . رفتار تبعيض‌آميز و قوم‌گرايانه خلفا و كارگزاران آنان با مسلمانان غيرعرب ( موالى ) در قرون اوليه ، ايرانيان را متوجه خاندان اهل بيت عليهم السّلام ساخت كه رفتارى عطوفت‌آميز و انسانى با آنان داشتند . در قرن دوم و سوم نيز اعراب شيعه و علويان كه از فشار و سخت‌گيرى حكام اموى و عباسى به تنگ آمده بودند ، به ايران مهاجرت كردند و اين امر افكار ايرانيان را براى پذيرش تشيع ، آماده‌تر كرد . در قرن سوم ، حضور على بن موسى الرضا عليه السّلام به‌عنوان سرآمد علويان زمان و تمايل علويان براى مهاجرت به ايران به خاطر حضور ايشان ، از عوامل رونق تشيع به شمار مىآيد . علاوه بر اين ، تشكيل دولت علويان طبرستان در سال 250 ه ق و روى كارآمدن صفاريان كه به نوعى متمايل به تشيع بودند ، در گسترش تشيع در ايران عامل مؤثر به حساب مىآيد . در قرن چهارم و پنجم ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nتشكيل حكومت شيعه به دست آل بويه در ايران و تسلط آنان بر مركز تسنن ( بغداد ) و ميل آنان به ترويج شعائر شيعه از يك سو ، و قدرت يافتن اسماعيليان به‌عنوان يكى از فرق تشيع ، به گسترش تشيع كمك كرد . در قرن ششم و اوايل قرن هفتم با روى كارآمدن خوارزمشاهيان و گرايش آنان به علويان و نيز منازعات آخرين فرمانرواى اين سلسله با خلفاى عباسى فرصتى به شيعيان داد تا خود را نشان دهند . در نيمهء دوم قرن هفتم با سقوط سلسله عباسى به‌عنوان مدعيان خلافت اسلامى و حاميان تسنن ، و نيز گرايش برخى از ايلخانان مغول به تشيع ، فرصتى را براى شيعيان فراهم كرد تا آزادانه به ترويج عقايد خود بپردازند . قرن هشتم نيز با ظهور حكومت شيعى سربداران در ايران و نهضت‌هاى ديگر مرتبط به سربداران كه نزديكى خاصى با تشيع داشتند همراه است .\r\nدر واقع ظهور تسنن آميخته با محبت اهل بيت عليهم السّلام در اكثر فرقه‌هاى صوفيانه در اين زمان باعث شد تا در قرون بعدى صفويان با بهره‌گيرى از اين نوع تفكر ، مذهب شيعه را آسانتر به‌عنوان مذهب رسمى ايران قرار دهند .\r\nكليات طرح تحقيق\r\nالف ) تعريف مسئله و بيان سؤالهاى تحقيق يكى از مباحث مهم و اساسى در مطالعه تاريخ ايران ، فرايند و چگونگى حضور و ظهور تشيع در ايران است . علىرغم اينكه فتوحات دوره اسلامى ، در زمان خلفاى و\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nامويان انجام گرفت و در سرزمينهاى فتح شده ، مذهب سنى به‌عنوان كيش رسمى تبليغ گرديد ، چه عاملى باعث شد كه ايرانيان ، از تسنن روىگردان شده و به تشيع بگروند ؟\r\nمسئله ديگر در اين مبحث مراحل تكامل و رشد تشيع در ايران است .\r\nسؤالهاى تحقيق 1 . تشيع از چه زمانى شكل گرفت ؟\r\n2 . عوامل نفوذ تشيع در ايران چه بوده است ؟\r\n3 . نقش حكومتهاى شيعه مذهب يا متمايل به تشيع در فرايند نفوذ و حضور تشيع در ايران چه بوده است ؟\r\n4 . فرايند نفوذ و حضور تشيع در ايران ، كند بوده است يا تند ؟\r\nب ) سابقه و ضرورت تحقيق دربارهء سابقه تحقيق بايد گفت كه تاكنون كتابهاى زيادى به‌عنوان تاريخ تشيع به صورت عمومى نوشته شده است ، اما مهم‌ترين كتاب درباره تاريخ تشيع در ايران ، كتاب تاريخ تشيع از آغاز تا قرن دهم ، نوشتهء رسول جعفريان است كه علىرغم نگاه همه‌جانبه و فراگير وى به موضوع ، مطالب آن از انسجام كافى برخوردار نيست به دليل اينكه تاريخ تشيع را به صورت قرن به قرن مورد مطالعه قرار داده است . در كتاب تاريخ تشيع ، نوشتهء كاظم خواجوى به صورت سطحى بعضى از عوامل نفوذ تشيع در ايران تا قرن پنجم مورد مطالعه و بررسى قرار گرفته است . تحقيق حاضر به دليل نگاه خاص به\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nعوامل و سير تدريجى نفوذ تشيع در ايران ، بدون توجه به مباحث ديگر مىتواند مفيد و لازم تلقى شود .\r\nج ) مطالب كتاب در محورهاى زير مورد بررسى و پژوهش قرار مىگيرد .\r\n1 . تشيع به‌عنوان يك تفكر از همان زمان پيامبر و از روزهاى نخستين دعوت علنى آن حضرت صلّى اللّه عليه و إله ( يوم الانذار ) مطرح شده است ، اما شكل‌گيرى عملى آن بعد از وفات پيامبر صلّى اللّه عليه و إله و در واكنش به انحراف خلافت از طرف انجمن سقيفه صورت پذيرفته است .\r\n2 . عوامل نفوذ تشيع در ايران در قرون متمادى ( 9 قرن ) متعدد است . در قرون اوليه رفتار تبعيض‌آميز و قوم‌گرايانه خلفا با مسلمانان غير عرب ( موالى ) و بعدها مهاجرت علويان به ايران و نيز تشكيل حكومتهاى ايرانى شيعه مذهب و همچنين‌گرايش تصوف ايرانى به تشيع و از همه مهمتر شناخت عظمت وجود اهل بيت پيامبر صلّى اللّه عليه و إله كه داراى امتيازات و ويژگىهاى منحصر به فردى بودند ، از عوامل مهم نفوذ تشيع در ايران است .\r\n3 . حكومتهاى شيعه مذهب به دليل ايجاد فضاى مناسب براى ترويج شعائر شيعه نقش مهمى در فرايند تكاملى نفوذ و حضور تشيع در ايران داشتند .\r\n4 . فرايند گرايش ايرانيان به تشيع ، يك دورهء طولانى مدت ، نزديك به هزار ساله را طى كرده است و جريانى كند بوده است ، كه از طريق علماء شيعه هدايت مىشده است .\r\nهدفهايى كه نگارنده در اين تحقيق آنها را تعقيب مىكند ، عبارتند از :\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nنشان دادن بخشى از حيات مذهبى و دينى تاريخ ايران\r\nنشان دادن ماهيت تشيع در ايران\r\nبررسى وضعيت نفوذ تشيع در ايران در طى ده قرن تا دوران صفويه .\r\n\r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n\r\n\r\nبخش اول خاستگاه تشيع\r\nفصل اول : تشيع و پيشينه آن\r\nفصل دوم : تشيع در بين ايرانيان در قرن اول هجرى\r\n\r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\nفصل اول تشيع و پيشينه آن\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\nتشيع و پيشينه آن كلمه شيعه در لغت به‌معناى پيرو و تابع بودن است « 1 » و از نظر اصطلاح ، اكثر مورخين و نويسندگان معتقدند كه اين كلمه دربارهء پيروان حضرت على عليه السّلام به كار رفته است . ابو الحسن اشعرى در تعريف شيعه مىنويسد :\r\nبه پيروان حضرت على عليه السّلام از آن جهت شيعه گفته‌اند كه آنان از حضرت على عليه السّلام پيروى مىكردند و او را بر ساير اصحاب پيامبر صلّى اللّه عليه و إله مقدم مىداشتند . « 2 »\r\nاشعرى نيز مشابه همين نظر را دارد . « 3 » ابن خلدون نيز شيعه را پيروان حضرت\r\n\r\n\r\n","description":"","footnote":"\r\n( 1 ) . السيد محمد مرتضى الزبيدى ، تاج العروس من الجّد اهدا القاموس ، دراسته و تحقيق على بشرى ، بيروت ، دار الفكر ، 1414 ق ، ج 11 ، ص 257 .\r\n( 2 ) . ابو الحسن الاشعرى ، مقالات اسلاميين و اختلاف المصلين ، ترجمه دكتر محسن مؤيدى ، تهران ، امير كبير ، 1362 ، ص 13 .\r\n( 3 ) . سعد بن عبد الله الاشعرى قمى ، المقالات و الفرق ، تصحيح محمد جواد شكور ، طهران ، مطبعة الحيدرى ، 1963 م ، ص 16 - 15 .\r\n","page_name":" 41 ","page_number":41},
  {"content":"\r\n\r\nعلى عليه السّلام معنا كرده است . « 1 »\r\nدرباره زمان پيدايش اين اصطلاح نيز بين مورخين و نويسندگان اختلاف‌نظر وجود دارد . به نظر مىرسد اكثر مورخين شيعه به قدمت اين كلمه و كاربرد آن در زمان حضرت رسول صلّى اللّه عليه و إله اعتقاد دارند ، چنان‌كه كاشف الغطاء مىنويسد : از اخبار و تواريخ بر مىآيد كه در زمان پيامبر اكرم صلّى اللّه عليه و إله عدهء قابل توجهى از صحابه ، جزء خواص حضرت على عليه السّلام و ملازم او بودند و او را پيشواى خود به‌عنوان مبلّغ پيامبر صلّى اللّه عليه و إله و مفسّر تعليمات و احكام مىدانستند و از همان زمان به نام شيعه شناخته شدند . « 2 »\r\nشيخ محمد حسين مظفر مىنويسد :\r\nاين نام با خود اسلام و از روز نخست آمده است ، روزى كه نهال اسلام كاشته مىشد . « 3 » اگرچه علامه طباطبائى رحمه اللّه معتقد است كه تشيع به هنگام وفات حضرت رسول اكرم صلّى اللّه عليه و إله و در اعتراض به ماجراى سقيفه شكل گرفته است ، « 4 » اما كاربرد اين اصطلاح از زمان خود حضرت رسول صلّى اللّه عليه و إله رواج داشته است ، اگرچه در آغاز ، مفهوم كلامى و عقيدتى نداشته است و تنها به ياران صميمى و نزديك حضرت على عليه السّلام\r\n\r\n\r\n","description":"","footnote":"\r\n( 1 ) . عبد الرحمن بن خلدون ، مقدمه ابن خلدون ، ترجمه محمد پروين گنابادى ، تهران 1359 ، بنگاه ترجمه و نشر كتاب ، ج اول ، ص 376 .\r\n( 2 ) . كاشف الغطاء ، اصل شيعه و اصولها ، ترجمه عليرضا خسروانى ، بىجا ، شركت سهامى چاپ ، بى تا ، ص 47 .\r\n( 3 ) . محمد حسين مظفر ، تاريخ الشيعه ، بيروت ، دار الزهراء 1408 ه ، ص 18 .\r\n( 4 ) . محمد حسين طباطبائى ، شيعه ( مجموعه مذاكرات با هانرى كوربن ) ، قم ، انتشارات رسالت ، بىتا ، ص 21 .\r\n","page_name":" 42 ","page_number":42},
  {"content":"\r\n\r\nاطلاق مىشده است .\r\nاز جابر بن عبد الله انصارى روايت شده است : خدمت پيامبر خدا صلّى اللّه عليه و إله بوديم كه على بن ابى طالب عليه السّلام وارد شد ، آنگاه پيامبر صلّى اللّه عليه و إله فرمود :\r\n« و الّذى نفسى بيده أن هذا و شيعته هم الفائزون يوم القيامه » ؛ سوگند به كسى كه جانم در قبضه قدرت او است ، همانا اين مرد و پيروانش در روز قيامت نجات يافتگانند » . « 1 »\r\nدر جاى ديگرى پيامبر صلّى اللّه عليه و إله خطاب به حضرت على عليه السّلام فرمود : همانا تو و شيعيانت بر خدا وارد خواهيد شد ، در حالىكه خشنوديد و خدا از شما راضى است . « 2 »\r\nهمچنين برخى از نويسندگان شيعه و اكثريت نويسندگان اهل سنت معتقدند اين اصطلاح بعد از وفات حضرت رسول صلّى اللّه عليه و إله به وجود آمده است .\r\nدكتر محمد جواد مشكور مىنويسد : اين اصطلاح پس از جنگ صفين ، روز خروج خوارج به وجود آمد و كسانى كه با حضرت على عليه السّلام پس از جنگ ، در دوستى استوار ماندند ، شيعه خوانده شدند . « 3 »\r\nابن نديم نيز معتقد است كه شيعه لقبى است كه حضرت على عليه السّلام هنگام خروجش براى جنگ با طلحه و زبير به ياران خود داده است . « 4 » ابن حزم اندلسى ، آغاز پيدايش اين\r\n\r\n\r\n","description":"","footnote":"\r\n( 1 ) - جلال الدين عبد الرحمن ، سيوطى ، الدر المنثور فى التفسير بالماثور ، تهران ، مكتبة الاسلاميه ، 1314 ، ج 6 ، ص 379\r\n( 2 ) . ابو بكر الهيثمى ، مجمع الزوايد و منبع الفوايد ، القاهره ، 1353 ه ق ، ج 9 ، ص 131 .\r\n( 3 ) . محمد جواد شكور ، تاريخ شيعه و فرقه‌هاى اسلامى تا قرن چهارم ، تهران ، انتشارات اشراقى ، 1362 شمسى ، ص 40 .\r\n( 4 ) . ابن النديم ، الفهرست ، قاهره ، العربى لنشر و التوزيع ، 1991 م ، جلد اول ، ص 364 .\r\n","page_name":" 43 ","page_number":43},
  {"content":"\r\n\r\nاصطلاح را سال 35 ه ق و به هنگام كشته شدن عثمان مىداند . « 1 »\r\nباوجود اختلاف‌نظر نويسندگان و محققين درباره زمان شكل‌گيرى تشيع ، اين نكته بديهى است كه صرف‌نظر از تطور معناى كلمه شيعه در طول زمان ، اين اصطلاح كه مفهوم واقعى آن قائلين به امامت على بن ابى طالب عليه السّلام مىباشد ، از زمان ظهور دعوت علنى حضرت رسول صلّى اللّه عليه و إله ( يوم الانذار ) كه در آنجا امام حضرت على عليه السّلام به دعوت پيامبر صلّى اللّه عليه و إله پاسخ مثبت داد و از طرف آن حضرت به‌عنوان جانشين وى معرفى شد ، وجود داشته است و اگرچه در زمان حيات رسول اكرم صلّى اللّه عليه و إله به دليل عدم بروز اختلاف بين مسلمانان دربارهء جانشينى پيامبر اكرم صلّى اللّه عليه و إله ، اين واژه معمول و مرسوم نبود ، اما اصحاب نزديك پيامبر صلّى اللّه عليه و إله و پيشگامان تشيع از مفهوم آن آگاه بوده‌اند .\r\n\r\nبررسى و نقد آراى نويسندگان و مورخين دربارهء علل پيدايش تشيع\r\nدربارهء علل پيدايش تشيع ، بعضى از نويسندگان ، جاهلانه يا مغرضانه نظراتى را مطرح كرده‌اند كه باتوجه به بحث پيشين ما دربارهء زمان مصطلح شدن اين كلمه و كاربرد آن توسط پيامبر اكرم صلّى اللّه عليه و إله ، آن نظرات دور از حقيقت است . در چنين ادعاهايى به شكلى غير منطقى و نابخردانه سعى مىشود كه تشيع را مسأله‌اى جدا از اسلام و\r\n\r\n\r\n","description":"","footnote":"\r\n( 1 ) . داود الهامى ، سيرى در تاريخ تشيع ، بىجا انتشارات مكتب اسلام ، 1375 ( به نقل از كتاب الفصل ، ج 2 ، ص 131 ) .\r\n","page_name":" 44 ","page_number":44},
  {"content":"\r\n\r\nساخته‌شده گروهى از مسلمانان نشان دهد ؛ از جملهء آنها نويسندگان غربى هستند كه بيشتر اطلاعات خود را دربارهء مسائل اسلامى از طريق امپراتورى عثمانى و سرزمينهاى شمال آفريقا به دست آورده‌اند و بيشتر اطلاعات آنان از نويسندگان اين مناطق به دست آمده است . برخى از نويسندگان اهل سنت نيز ، پيدايش و به‌ويژه شكل‌گيرى عملى تشيع را به ايرانيان نسبت داده‌اند و از هدفهاى انتقام‌جويانه آنان پس از شكست از اعراب سخن گفته‌اند . « 1 » گروهى ديگر نيز ادعا كرده‌اند كه ايرانيان با ايجاد و تقويت تشيع و تفرقه و تقسيم اسلام به دو فرقه شيعى و سنى درپى از بين بردن وحدت جامعه اسلامى برآمده‌اند ؛ اينان با چنين سخنى مىخواهند اسلام ايرانيان را مبتنى بر اغراض سياسى و نوعى مبارزه براى استقلال و بيرون آمدن از زير نفوذ بيگانه بدانند و تشيع را ناشى از انتقامجويى و اغراض سياسى و به عبارت ديگر ، غيرصادقانه و فرصت‌طلبانه تلقى كنند و آن را وسيله‌اى براى حفظ آداب و رسوم كهن خود تلقى نمايند . « 2 »\r\nنظريهء ديگر اين است كه ياران نخستين امام على عليه السّلام و به عبارت ديگر ، شيعيان نخستين ، بيشتر از اعراب جنوبى يا يمانىاند و با اين تعبير ، اين شبهه مطرح شده است كه اعراب جنوبى ، تشيع را بر مبناى سوابق فرهنگى گذشته خويش بنيان نهاده‌اند .\r\nبر اساس اين نظريه ، اعراب جنوبى اطاعت‌پذيرتر از اعراب شمالىاند كه به صورت قبيله‌اى و آزاد زندگى مىكردند . همين نظريه يادآور شده است كه عربستان جنوبى\r\n\r\n\r\n","description":"","footnote":"\r\n( 1 ) . مذهب تشيع و آرمانهاى ملى ايرانيان ، ص 88 - 90 ( به نقل از الفاظ المقرنه ، ج 3 ، ص 190 ) .\r\n( 2 ) . احمد امين ، فجر الاسلام ، ترجمه عباس خليلى ، تهران ، 1316 ش ، ج دوم ، ص 122 ، 301 و 302 .\r\n","page_name":" 45 ","page_number":45},
  {"content":"\r\n\r\n( يمن ) ، سرزمين تمدنى باستانى بوده و سلطنت دودمانى در آن رواج داشته است . « 1 » بنابراين اعراب يمنى به نظريه امامت شيعه كه در آن امامان دوازده‌گانه از نسل حضرت على عليه السّلام و از يك خاندان بودند ، بيشتر گرايش داشته‌اند ، بر خلاف اعراب شمالى كه حكومت انتصابى و موروثى را نمىپذيرند و خواهان حكومت انتخابى هستند . اتهام ديگرى كه درباره پيدايش تشيع مطرح شده است ، مسئله زناشويى امام حسين عليه السّلام با شهربانو دختر يزدگرد سوم است . به نظر اين دسته از نويسندگان كه گاهى از ملىگرايان ايرانى نيز در بين آنان يافت مىشود ، علت اصلى گرايش ايرانيان به تشيع ، وجود ارتباط خانوادگى بين بازماندهء آخرين پادشاه ساسانى و خاندان پيامبر اكرم صلّى اللّه عليه و إله مىباشد « 2 » و نقش سلمان فارسى را نيز در اين ازدواج مطرح كرده‌اند . « 3 »\r\nاتهام ديگرى كه به تشيع نسبت داده شده ، اين است كه تشيع مولود افكار و اقدامات عبد الله بن وهب معروف به « ابن سبا » است كه يهودى بوده ، او به ظاهر با قبول اسلام ، وارد جامعه اسلامى شده است و با مسافرت به شهرهاى مختلف اسلامى از جمله كوفه ، شام ، مصر و بصره با افكار و عقايد اهل كتاب و ساير فرقه‌هايى كه عقايد خويش را مخفى مىكردند ، آشنا شده است و با هدف از بين بردن اسلام ، آميزه‌اى از افكار و\r\n\r\n\r\n","description":"","footnote":"\r\n( 1 ) - سيد حسين محمد جعفرى ، تشيع در مسير تاريخ ، ترجمه سيد محمد تقى آيت اللهى ، تهران ، دفتر نشر فرهنگ اسلامى 1373 ، ص 27 - 28 .\r\n( 2 ) . دكتر عسكر حقوقى ، مذهب تشيع و آرمانهاى ملى ايرانيان ، تهران ، نقش جهان ، 1353 ش ، ص 91 - 90 .\r\n( 3 ) . ادوارد براون ، تاريخ ادبيات در ايران ، ترجمه على پاشا صالح ، تهران ، امير كبير ، 1335 ش ، ج 1 ، ص 196 - 195 .\r\n","page_name":" 46 ","page_number":46},
  {"content":"\r\n\r\nاعتقادات دينى مانوى ، زرتشتى ، مزدكى ، يهودى ، مسيحى و اسلامى را با مظلوميت اهل بيت عليهم السّلام مطرح كرده است كه موجب شورشهاى عظيمى در عهد عثمان شده و باعث ايجاد اختلافات دينى و فرقه‌اى در بين مسلمانان گرديده است . « 1 » از مستشرقين غربى نيز گابريل دانگيرى ، ريشه اعتقادات شيعى را تعليمات ابن سبا مىداند . « 2 »\r\nدرباره نظريه نخستين كه پيدايش تشيع را به ايرانيان نسبت داده و علت آن را دشمنى ايرانيان با اعراب دانسته است ، اين نكته كاملا روشن است كه تشيع در ابتدا منشأ عربى داشته و نخستين ياران امام على عليه السّلام از اعراب بودند و قبل از قيام مختار كمتر بين غير عرب منتشر شده است . « 3 »\r\nپطروشفسكى ، تحليل بعضى از مورخان غربى كه تشيع را واكنش روح ايرانى در برابر عرب مىدانند ، « 4 » اشتباه دانسته و عنوان مىكند كه علت اشتباه اين دسته از محققين اين است كه آنان معتقدند ، ايدئولوژيهاى بشرى ، طبيعت نژادى دارند و دينهاى نژادى وجود دارد . اينان در عين‌حال مفهوم‌نژاد را از لحاظ مردم‌شناسى با قوم ، يعنى مردمى كه از لحاظ فرهنگ و تربيت اشتراك دارند مخلوط كرده‌اند . بدين سبب در\r\n\r\n\r\n","description":"","footnote":"\r\n( 1 ) - مرتضى عسكرى ، عبد الله بن سبا ، ترجمه احمد فهرى زنجانى ، تهران 1384 هجرى قمرى ، ج 2 ، ص 47 .\r\n( 2 ) . گابريل دانگيرى ، شهسوار اسلام ، ترجمه كاظم عمادى ، تهران ، 1354 ش ، ص 273 .\r\n( 3 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى ، تهران ، امير كبير ، 1364 ش ، ج 1 ، ص 75 .\r\n( 4 ) . ايليا پاولويچ پطروشفسكى ، اسلام در ايران ، ترجمه كريم كشاورز ، تهران ، نشر پيام ، 1354 ، ص 50 .\r\n","page_name":" 47 ","page_number":47},
  {"content":"\r\n\r\nبين ايشان گرايشى پديد آمده است كه اسلام سنى را كيش عرب و اسلام شيعى و صوفى را دين نژاد ايرانى بخوانند . « 1 » وى همچنين به نقل از لهاوزن ، خاطرنشان مىكند كه نخستين شيعيان از موالى ( ايرانى ) نبوده بلكه عرب بوده‌اند . « 2 » از منابع تاريخى و مذهبى نيز چنين برداشت مىشود كه نخستين شيعيان امام على عليه السّلام به جز سلمان ، همگى عرب بودند كه چهار تن از برگزيدگان آنان به نامهاى ، ابو ذر ، مقداد ، عمار و سلمان ، نقبا يا اصفيا خوانده مىشدند . « 3 » و در زمانهاى بعدى آنان را اركان مىگفتند . « 4 » طبق روايتى از امام رضا عليه السّلام اين چهارتن اين‌گونه توصيف شده‌اند :\r\nآنان كسانى بودند كه بر طريق رسول خدا صلّى اللّه عليه و إله بوده و هيچ تغيير و تبديلى پس از پيامبر صلّى اللّه عليه و إله در اسلام ندادند . « 5 »\r\nباتوجه به موارد مطرح شده ، عقيدهء افرادى كه تشيع را به ايرانيان نسبت مىدهند غيرقابل‌قبول است ، اما مىتوان چنين نتيجه گرفت كه هر قدر ستم خلفا و حاكمان اموى بر موالى بيشتر مىشد و تفكر برترىطلبى عربى بر تفكر اسلام محمدى صلّى اللّه عليه و إله غلبه مىكرد ، گرايش ايرانيان به تشيع بيشتر مىشد ، زيرا به نظر ايرانيان ، فرزندان\r\n\r\n\r\n","description":"","footnote":"\r\n( 1 ) . همان ، ص 50 .\r\n( 2 ) . همان ، ص 51 .\r\n( 3 ) . سيد محسن امين عاملى ، اعيان الشيعه ، ترجمه كمال موسوى ، تهران ، 1345 ش ، ج 1 ، ص 27 .\r\n( 4 ) . كامل مصطفى شيبى ، همبستگى ميان تصوف و تشيع ، ترجمه دكتر على اكبر شهابى ، تهران ، دانشگاه تهران ، 1353 ش ، ص 19 .\r\n( 5 ) . محمد معصوم شيرازى ، طرائق الحقايق ، تصحيح محمد جعفر محجوب ، بىجا ، كتابخانه سنايى ، بىتا ، ج 2 ، ص 7 .\r\n","page_name":" 48 ","page_number":48},
  {"content":"\r\n\r\nپيامبر اكرم صلّى اللّه عليه و إله حاميان اسلام راستين بودند . دليل بر اين مدعا ، گرايش عده زيادى از مردم طبرستان به مذهب زيدى است كه در موارد بسيارى ، سنخيت بيشترى با مذهب سنت دارد ، چنان كه زيديان از لحاظ فقهى پيرو ابو حنيفه و از لحاظ كلامى پيرو معتزله مىباشند ، اما اهالى طبرستان از پذيرفتن اسلام سنى كه مذهب حاكمان اموى و عباسى بود ، خوددارى كردند . دربارهء نظريه دوم كه معتقد است بيشتر ياران امام على عليه السّلام از اعراب يمنى بودند ، بايد گفت : اولا به جز اعراب يمنى و به تعبير صحيح‌تر انصار ، تاريخ افرادى را به‌عنوان شيعيان حضرت على عليه السّلام ذكر كرده است كه نه تنها از اعراب يمنى نبودند ، بلكه حتى از تيره اموى اعراب شمالى بودند كه دشمنى و عناد آنان با حضرت على عليه السّلام معروف است . از جمله خالد و سعيد پسران عاص « 1 » ، اما علت اصلى گرايش انصار به حضرت على عليه السّلام را در جاى ديگر بايد جستجو كرد . به روايت تاريخ پس از رحلت پيامبر اكرم صلّى اللّه عليه و إله و روى كارآمدن ابو بكر ، عده‌اى از انصار از بيعت با وى خوددارى كردند و مخالفت با انصار از طرف قريش با بدگويى عمرو عاص دربارهء آنان شروع شد . امام على عليه السّلام در مقابل اين اقدام قريش به حمايت از انصار پرداخت . « 2 » و اين مسئله در گرايش انصار به امام على عليه السّلام بىتأثير نبوده است . از طرف ديگر محروميت همزمان انصار و بنى هاشم از قدرت و مورد بىمهرى قرار گرفتن آنان از طرف قريش نيز\r\n\r\n\r\n","description":"","footnote":"\r\n( 1 ) . محمد بن سعد كاتب واقدى ، طبقات ، ترجمه دكتر محمود مهدوى دامغانى ، تهران ، انتشارات فرهنگ و انديشه ، 1375 ش ، ج 4 ، ص 82 و 88 .\r\n( 2 ) . ابن واضع يعقوبى ، تاريخ يعقوبى ، ترجمه محمد ابراهيم آيتى ، تهران ، انتشارات علمى و فرهنگى ، 1371 ش ، ج ، ص 3 .\r\n","page_name":" 49 ","page_number":49},
  {"content":"\r\n\r\nبه‌عنوان عاملى در پيوند اين دو گروه مؤثر بوده است . قريش به واسطه حمايت انصار از پيامبر اكرم صلّى اللّه عليه و إله و نقش آنان در جنگهاى نخستين صدر اسلام كه موجبات قتل عدهء زيادى از بزرگان قريش و موجب استقرار و ثبات اسلام گرديده بود از انصار كينه به دل داشتند و به نوعى در اين موارد نيز از امام على عليه السّلام ناخرسند بودند و وجود قريش به عنوان دشمن هردو گروه در پيوند آنان مؤثر بود و شايد ترس از برترىجويى آينده قريش بود كه بعضى از انصار را بر آن داشت كه زودتر از مهاجران در سقيفه بنى ساعده حضور يابند و به فكر تعيين جانشينى از بين خود باشند ، اما بعدها انصار در زمره هواخواهان امام على عليه السّلام درآمدند و اين مسئله حاكى از اعتماد آنان به امام على عليه السّلام به عنوان تنها فردى است كه ملاحظات قومى و قبيله‌اى را در اجراى امور مردم مدنظر ندارد و تنها به فكر اجراى صحيح احكام اسلام و اجراى عدالت است .\r\nدربارهء مسئله پيوند زناشويى بين امام حسين عليه السّلام و شهربانو و نقش آن در ترويج تشيع در ايران كه توسط بعضى از نويسندگان مطرح شده است ، پاسخ ما اين است كه اولا اين مسئله و واقعه از ديد تاريخى مشكوك است . در اين‌باره شهيد مطهرى رحمه اللّه در كتاب خدمات متقابل اسلام و ايران مىنويسد :\r\nاگر از زاويهء تاريخ بنگريم ، داستان شهربانو و ازدواج او با امام حسين عليه السّلام و ولادت امام سجاد عليه السّلام از شاهزاده‌اى ايرانى مشكوك است . « 1 »\r\nوى سپس به نقل و نقد روايتى از اصول كافى مىپردازد كه در اين‌باره آمده است و\r\n\r\n\r\n","description":"","footnote":"\r\n( 1 ) . مرتضى مطهرى ، خدمات متقابل اسلام و ايران ، قم ، دفتر انتشارات اسلامى ، 1362 ش ، ص 108 .\r\n","page_name":" 50 ","page_number":50},
  {"content":"\r\n\r\nمىنويسد :\r\nگذشته از عدم انطباق اين روايت با تاريخ ، در سند اين روايت نيز دو نفر با نامهاى ابراهيم بن اسحاق احمدى نهاوندى و عمرو بن شمر كذاب ، قرار دارند كه مورد اعتماد نيستند . « 1 »\r\nدكتر جعفر شهيدى نيز ضمن اينكه اين مسئله را پندار و افسانه مىداند و ضمن نقد و بررسى سندهاى روايتى و تاريخى ، آن را ساخته و پرداخته شعوبيه مىداند . « 2 » از جمله دلايل دكتر شهيدى فاصله تولد امام سجاد با زمان ازدواج شهربانو و امام حسين عليه السّلام است كه يك فاصلهء سى ساله است .\r\nشهيد مطهرى با ذكر دلايلى ديگر ، گرايش ايرانيان به تشيع را به دليل پيوند زناشوئى رد مىكند و مىنويسد :\r\nچگونه است كه ايرانى به يزدگرد سوم آخرين پادشاه ساسانى كه از پايتخت به طرف خراسان و از آنجا به مرو گريخت ، پناه نمىدهد و عاقبت از بىپناهى به دست آسيابانى كشته مىشود ، اما اهل بيت پيامبر عليهم السّلام را به دليل پيوند با يزدگرد محترم و معزز مىشمارند ! همچنين هيچ كدام از ايرانيان به فرض قبول صحت اين ازدواج ، مقامى والاتر براى شهربانو نسبت به ساير مادران ائمه عليهم السّلام قائل نيستند . « 3 » از طرف ديگر روى آوردن ايرانيان به تشيع به خصوص از قرن سوم به بعد شدت گرفته است و اگر شايعه شاهزادگى ائمه اطهار عليهم السّلام امرى قريب به صحت باشد ، اين سؤال مطرح مىشود\r\n\r\n\r\n","description":"","footnote":"\r\n( 1 ) . خدمات متقابل اسلام و ايران ، همان ، ص 109 .\r\n( 2 ) . سيد جعفر شهيدى ، زندگانى على بن الحسين عليه السّلام ، تهران ، 1365 ، ص 27 .\r\n( 3 ) . خدمات متقابل اسلام و ايران ، همان ص 108 .\r\n","page_name":" 51 ","page_number":51},
  {"content":"\r\n\r\nكه چرا در اين فاصله چند ساله ، ايرانيان به تشيع گرايش آنچنانى نداشتند . چگونه مىتوان سخن افرادى كه تشيع ايرانيان را پرده‌اى براى حفظ اعتقادات سنتى خود مىدانند ، پذيرفت ؟ در حالى كه به فرض قبول اين نظريه چرا ايرانيان پس از استقلال سياسى و حتى غلبه بر عباسيان در دوره آل بويه نيز از اعتقادات خود دست برنداشتند و احساسات واقعى خود را آشكار نكردند !\r\nحقيقت اين است آن چيزىكه بيش از هر عامل ديگرى ، روح تشنه ايرانى را به سوى اسلام كشيد ، عدل و مساوات اسلامى بود كه ايرانيان به علت محروميت از آن در دوره ساسانى ، آرزويش را داشتند و بنابراين گرايش آنان به تشيع نيز ناشى از اين موضوع مىباشد . ايرانيان با مقايسه رفتار خلفاى رسول خدا صلّى اللّه عليه و إله ، عمر ، عثمان و بعدها امويان با موالى كه نشان از تبعيض و حقارت داشت ، با رفتار عدالت‌خواهانه و مساوات‌طلبانه و به دور از تحقير و توهين امام على عليه السّلام با موالى ( ايرانيان ) و زندگى ساده و بىآلايش آن بزرگوار ، آرزوهاى خود را در تشيع يافتند و بنابراين به تشيع گرويدند .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nفصل دوم تشيع در ايرانيان در قرن اول هجرى\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\nتشيع در بين ايرانيان در قرن اول هجرى نخستين دژهاى امپراتورى ساسانى در سال سيزدهم ه ق به دست اعراب مسلمان گشوده شد و در زمانى كوتاه به تدريج تمام سرزمين ايران به جز كناره‌هاى درياى خزر به تصرف سپاهيان مسلمان درآمد . رفتار و شيوه برخورد مسلمانان با ايرانيان در جنگهاى نخستين بين دو گروه ، يكسان نبوده است . تماس بين ايرانيان و مسلمانان در زمان خليفه دوم ، صورت پذيرفت . در جنگهاى تيسفون ، شوشتر و اصطخر شاهد همكاريهاى نزديك ايرانيان با سپاهيان مسلمان هستيم . حتى در جنگ نهاوند كه جنگى سرنوشت‌ساز و تعيين‌كننده بود ، گروهى از سپاهيان ايران با سردار خويش ، سياه ديلمى ، از يزدگرد ساسانى روى برگردانده و به اعراب مسلمان پيوستند . فرماندهى اعراب مسلمان در اين زمان با عمار ياسر بود . « 1 » در آستانه نبرد قادسيه نيز چهار هزار نفر\r\n\r\n\r\n","description":"","footnote":"\r\n( 1 ) - احمد بن يحيى بلاذرى ، فتوح البلدان ، ترجمه آذرتاش آذرنوش ، چاپ دوم ، تهران ، 1364 ش ، ص 129 - 131 .\r\n","page_name":" 55 ","page_number":55},
  {"content":"\r\n\r\nايرانى به سپاه اعراب پيوستند با اين شرط كه ، پس از جنگ اجازه داشته باشند به هر كجا كه مىخواهند بروند و با هر قبيله كه خواستند هم‌پيمان شوند و سهمى از غنائم جنگى را نيز بردارند . « 1 » اين افراد بعد از پيوندشان با بعضى از قبائل عرب ، اصطلاحا موالى آن قبايل ناميده شدند و بعدها آنان را الحمراء ( سرخ‌روى ) خواندند . موالى از همان آغاز ورود به سرزمينهاى اسلامى مورد تحقير قرار گرفتند ، چنان كه به نوشته مورخان ، عمر خليفه دوم از ورود عجمان به مدينه - در ظاهر به دليل عدم آميختگى آنان با عربها و نفوذ ايرانيان در مركز اسلام - جلوگيرى مىكرد . « 2 » اين مسئله مىتوانست نوعى حقارت براى ايرانيان به حساب آيد . همچنين نقل شده است كه بنابر سنتى كه خليفه دوم نهاده بود ، عربها اجازه داشتند كه از عجم زن بگيرند ، اما به آنان زن نمىدادند . « 3 » اين نوع تبعيضها و برترى دادن عرب بر موالى ، توسط عمال عمر ، همچون ابو موسى اشعرى نيز اعمال مىشد . « 4 » در دوران خليفهء سوم كه حاكميت اشرافى قريش و بنى اميه آغاز شد ، مقاومتهايى از جانب ايرانيان در مقابل اعراب صورت گرفت و برخى از ايالات شمال ايران از جمله آذربايجان در پنج نوبت گشوده شد و هربار شورش كردند به شدت سركوب شدند .\r\nدر دوران خلافت على بن ابى طالب عليه السّلام به دليل جنگها و شورشهاى داخلى و\r\n\r\n\r\n","description":"","footnote":"\r\n( 1 ) . همان ، ص 279 ( بيروت ، دار الكتب العلميه ، 1987 م ) .\r\n( 2 ) . عبد الرزاق صنعانى ، المصنف ، تصحيح الاعاظمى ، بيروت ، 1970 م ، ج 5 ، ص 474 .\r\n( 3 ) . فضل بن شاذان النيشابورى ، الايضاح ، بيروت ، موسسهء الاعلمى ، 1402 ق ، ص 153 .\r\n( 4 ) - المصنف ، همان ، ج 11 ، ص 439 .\r\n","page_name":" 56 ","page_number":56},
  {"content":"\r\n\r\nسركشىهاى قريش به رهبرى اصحاب جمل و معاويه و همچنين تنگ‌نظريهاى جاهلانه خوارج كه از طرف سران خودخواه قبايل تحريك شده بودند ، در ايران تحريكى نبود . در اين دوران به تدريج بذر دوستى اهل بيت پيامبر صلّى اللّه عليه و إله در دل ايرانيان پاشيده شد و كشش و جاذبه‌اى نسبت به خاندان پيامبر اكرم صلّى اللّه عليه و إله و علويان در ميان موالى ايجاد گرديد .\r\nاز طرف ديگر در دوران خلافت پنج ساله امير المؤمنين عليه السّلام و حتى قبل از آن شاهد مراودات دوستانه و انسانى امام على عليه السّلام با موالى هستيم . يكى از اين قضايا ، واكنش شديد امام در مقابل قتل هرمزان به دست عبيد الله بن عمر فرزند خليفه دوم بود ، زيرا پس از مرگ عمر به دست يك ايرانى به نام فيروز ابو لوءلوء ، عبيد الله بن عمر ، چهار تن از ايرانيان ساكن مدينه از جمله هرمزان را به قتل رساند . زمانى كه خلافت به امام على عليه السّلام رسيد در صدد برآمد ، عبيد الله را به قصاص قتل هرمزان كه به ناحق كشته شده بود ، قصاص كند . عبيد الله به معاويه پناه برد و حتى در جنگ صفين در مقابل حضرت على عليه السّلام قرار گرفت « 1 » ، از موارد ديگر همدردى امام با موالى پس از فتح نهاوند بود كه عده‌اى از بزرگان و شاهزادگان و دختران و زنان خاندان سلطنتى يزدگرد توسط مسلمانان اسير و به مدينه فرستاده شدند ، عمر خواست زنهاى آنان را بفروشد و مردها را بردهء اعراب قرار دهد كه در طواف كعبه افراد عليل و ضعيف و پيرمردان را حمل\r\n\r\n\r\n","description":"","footnote":"\r\n( 1 ) - ابو الحسن على بن حسين مسعودى ، مروج الذهب و معادن الجوهر ، دار الاندلس ، 1385 ق ، ج 2 ، ص 385 .\r\n","page_name":" 57 ","page_number":57},
  {"content":"\r\n\r\nكنند ، اما امام على عليه السّلام مانع از اين كار شد و به حديثى از پيامبر استناد كرد كه فرموده بود : بزرگان هر قومى را گرامى بداريد هرچند مخالف شما باشند . سپس حضرت على عليه السّلام فرمود :\r\nمردم ايران دانا و بزرگ‌منش هستند و خود و بنى هاشم را براى خاطر خدا آزاد كردم .\r\nبه دنبال آن مهاجر و انصار هم گفتند :\r\nاى برادر رسول خدا صلّى اللّه عليه و إله ! ما هم حق خود را به تو بخشيديم ، على بن ابى طالب فرمود :\r\nخدايا تو شاهد باش كه آنها به من هبه كردند و من قبول كردم و آنها را آزاد كردم ، عمر گفت على بن ابى طالب پيش افتاد و تصميم ما را درباره عجم‌ها شكست » . « 1 »\r\nمغيره هميشه در مقايسه ميان حضرت على عليه السّلام و عمر مىگفت : على عليه السّلام تمايل و مهربانىاش نسبت به موالى بيشتر بود . « 2 » در دوره حاكميت امويان كه موالى شاهد رفتار غير اسلامى و غير انسانى خلفاى اموى با خود بوده‌اند ، جذبه و كششى در ايرانيان نسبت به علويان و خاندان پيامبر اكرم صلّى اللّه عليه و إله به وجود آمد ، زيرا هر قدر آنان نسبت به موالى تبعيض بيشترى اعمال مىكردند و موالى را از حقوق اجتماعىشان بيشتر محروم مىكردند و شيوهء تحقيرآميزى را نسبت به خاندان پيامبر اكرم صلّى اللّه عليه و إله و علويان به كار مىبردند ، همبستگى دو گروه مورد ستم امويان ، يعنى موالى و علويان افزون مىشد به‌طورى كه رفتار خشونت‌آميز و غير انسانى امويان با فرزندان پيامبر اكرم صلّى اللّه عليه و إله در واقعه\r\n\r\n\r\n","description":"","footnote":"\r\n( 1 ) . شيخ محمد باقر مجلسى ، بحار الانوار ، بيروت ، موسسه الوفاء ، سال 1403 ق ، ج 45 ، ص 330 .\r\n( 2 ) . شيخ عباس القمى ، سفينة البحار ، موسسه الطبعة و النشر فى آستان مقدس رضويه ، 1416 ق ، ج 2 ، ص 692 .\r\n","page_name":" 58 ","page_number":58},
  {"content":"\r\n\r\nكربلا ، عامل مؤثرى در تقويت تشيع گرديد . موالى همچنين در دوران حاكميت بيست ساله حجّاج در عراق و ايران به شدت مورد تهديد ، آزار و تحقير قرار گرفته و اين خود در تنفر و انزجار موالى از امويان و پيوستن آنان به علويان بىتأثير نبوده است .\r\n\r\nكوفه و مدائن پايگاه موالى و تشيع\r\nكوفه يكى از مراكز اصلى حضور موالى ( ايرانيان ) در قرن اول ه ق است ، اين حضور مىتواند دلايل متعددى داشته باشد از جمله :\r\n1 . اسراى زيادى كه از منطقه فارس به دست مسلمانان عرب افتاده بودند و آنان را به كوفه بردند ، بيشترشان خيلى زود اسلام را از اربابان عرب خود پذيرفتند .\r\n2 . وابستگى جغرافيايى كه بر روى مرز عراق و ايران قرار گرفته و شهر كوفه براى مهاجرت ايرانيانى كه امكانات زندگى خود را در اثر جنگ از دست داده بودند مناسب‌ترين محل بود .\r\n3 . ايرانيانى كه از ظلم و ستم شاهان ساسانى به تنگ آمده بودند و نمىخواستند براى حفظ رژيم ساسانى ، از دل و جان با مسلمانان بجنگند ، به صورت گروهى يا فردى به مسلمانان پناهنده مىشدند ، از جمله چهار هزار تن كه خود را باهم تسليم كرده ، از آغاز تأسيس كوفه در اين شهر اقامت گزيدند ، « 1 » پيش از اين يادآورى شد كه موالى پس از آزادى ، به لحاظ طايفه‌اى به يكى از قبايل عرب وابستگى پيدا مىكردند . در شهر كوفه نيز موالى در ميان قبايل شيعى همچون قبيله حمدان و ربيعه پرورش يافتند و طبعا از\r\n\r\n\r\n","description":"","footnote":"\r\n( 1 ) . فتوح البلدان ، پيشين ، ص 279 ( نقل از متن عربى ، بيروت ، دار الكتب العلمية ، 1987 م ) .\r\n","page_name":" 59 ","page_number":59},
  {"content":"\r\n\r\nتشيع آنان تأثير پذيرفتند .\r\nوجود قبايل شيعى جنوب جزيرة العرب در عراق ، اين منطقه را به مركز تشيع مبدل ساخت ، به‌طورى كه برخى كوفىها را به‌عنوان سبائى ( شيعى جنوبى ) يا حرورى ( خارجى ) مىشناختند . به گزارش نويسندهء تاريخ كوفه ، حمراء ( موالى ) كوفه هم‌پيمانان قبيلهء شيعى عبد القيس بودند « 1 » ، بنابراين مسئله ثابت مىشود كه نخستين كسانى كه تشيع را پذيرفتند ، عربهاى خود عراق بودند كه در پرتو وجود آنان ، موالى ايرانى نيز گرايش شيعى يافتند .\r\nدرباره مدائن نيز چنان‌كه در تاريخ آمده است ، سلمان فارسى كه يكى از اركان اربعه تشيع محسوب مىشد و در فتح قادسيه و تيسفون نقشى اساسى داشت ، پس از پيروزى مسلمانان در فتح تيسفون از طرف خليفه دوم به فرماندارى اين شهر كه اعراب آن را « مداين » مىگفتند ، برگزيده شد .\r\nلويى ماسينيون دربارهء تأثير سلمان در دوران حاكميتش در مدائن در گرايش الحمراء ( ايرانيان مقيم كوفه ) به تشيع چنين مىنويسند :\r\nاز آنچه گذشت ، روشن مىشود كه سلمان به گفته سبيعى ( پسر اسوار ايرانى ) ، با بنى عبد القيس بوده است ، آنان را باهم‌پيمانانشان الحمراء به عقيده خودش مبنى بر حقانيت على عليه السّلام مؤمن كرده است . « 2 »\r\n\r\n\r\n","description":"","footnote":"\r\n( 1 ) . حسين بن سيد احمد البراقى ، تاريخ الكوفة ، بيروت ، دار الاضواء ، 1407 ق ، ص 18 .\r\n( 2 ) - لويى ماسينيون ، سلمان پاك ، ترجمه دكتر على شريعتى ، تهران ، بىتا ، ص 102 .\r\n","page_name":" 60 ","page_number":60},
  {"content":"\r\n\r\nوجود سلمان در دوران حكمرانيش در مداين ، تأثير به سزايى در گرايش موالى به تشيع داشته است ، زيرا از يك طرف وى ايرانى بود و از طرف ديگر روش او با روش پادشاهان و حكمرانان ساسانى و نيز بعدها رفتار واليان عرب و سران قبائل حاكم بر اين شهر ، قابل مقايسه نبوده است ، به‌ويژه آن‌كه در دوران حكمرانيش در مدائن زندگى بسيار زاهدانه‌اى داشته است . « 1 »\r\n\r\nموالى و نهضت‌هاى سياسى ، اجتماعى و مذهبى\r\nشركت موالى در قيام مختار ، نخستين مشاركت فعال سياسى موالى در يك قيام سياسى - مذهبى بود ، اين درست است كه امام على عليه السّلام براساس شيوه اسلامى خود به آنان محبت داشت ، اما در آن زمان موالى هنوز آمادگى مشاركت و پشتيبانى از امام على عليه السّلام را نداشتند و اساس و پايه سپاه امام على عليه السّلام را قبايل عربى تشكيل مىدادند ، در دوران امام حسن عليه السّلام و امام حسين عليه السّلام باوجود گرايشات شيعى موالى ، حضور آنان در وقايع دوران امامت آن دو بزرگوار مشاهده نمىشود . مختار براى نخستين‌بار به جذب آنان پرداخت و امكان استفاده از آنان را در يك قيام مطرح كرد . اين مسئله مىتواند دلايل متعددى داشته باشد :\r\nاول اينكه اين كه بسيارى از اعراب شيعه كوفه ، در يارى رساندن به امام حسين عليه السّلام كوتاهى كرده بودند و بنابراين اعتماد به آنان اشتباه بود . دوم اينكه بسيارى از فرماندهان و رؤساى سپاه يزيد از بزرگان كوفه بودند . سوم اينكه موالى كه در دوران خلافت عمر و\r\n\r\n\r\n","description":"","footnote":"\r\n( 1 ) . مروج الذهب ، پيشين ، ج 2 ، ص 307 - 306 .\r\n","page_name":" 61 ","page_number":61},
  {"content":"\r\n\r\nعثمان و نيز در دوران امويان ، طعم تلخ محروميت و تحقير و توهين را چشيده بودند ، مىتوانستند نيروى قابل توجهى براى مبارزه با اشرافيت عربى تلقى شوند . چهارم اينكه سلوك انسانى و به دور از تبعيض مختار با موالى نيز مىتواند يكى از دلايل همراهى موالى با مختار باشد . موالى افزون بر حمايت از بنى هاشم ، در ساير جريانات نيز كه جنبه ضد امور داشت ، شركت مىكردند . خوارج از جمله كسانى بودند كه از حمايت آنان بهره‌مند شدند ، همان‌طور كه در قيام عبد الرحمن بن محمد بن اشعث بر عليه حجاج نيز موالى و ايرانيان حضور مؤثرى داشتند ، اگرچه اين قيام صبغهء شيعى نداشت ، اما چون قيامى بر عليه امويان تلقى مىشد ، ايرانيان به آن پيوستند .\r\n\r\nمهاجرت اعراب شيعه به ايران\r\nيكى ديگر از دلايل اصلى نفوذ تشيع در ايران در قرن اول ه ق ، اعرابى بودند كه از جزيرة العرب و عراق راهى ايران شدند . در طول قرون اول و دوم شمار اين مهاجرتها بسيار زياد بوده است و به قول برتولد اشپولر ، مركز اصلى تبليغات شيعيان ابتدا در كوفه بود و از آنجا به عناصر عربى موجود در قم سرايت كرد . « 1 » نخستين شهرهاى ايران كه پس از مداين ، كانون طرفداران خاندان پيامبر صلّى اللّه عليه و إله شد ، قم و كاشان بودند . شايد بتوان گفت اولين كسانى كه ساكنان اين دو شهر و بخش‌هاى تابع آن نظير آوه را با تشيع آشنا ساختند ، گروهى از اعراب يمانى و از خاندان اشعرى بودند كه به گفته نويسنده تاريخ\r\n\r\n\r\n","description":"","footnote":"\r\n( 1 ) - برتولد اشپولر ، ايران در قرون نخستين اسلامى ، ترجمه جواد فلاطورى ، تهران ، انتشارات علمى و فرهنگى ، 1373 شمسى ، ج اول ، ص 326 .\r\n","page_name":" 62 ","page_number":62},
  {"content":"\r\n\r\nقم ، فرزندان ملك بن عامر اشعرى بودند كه مذهب تشيع داشتند . « 1 » پيشينه تشيع قم به ربع آخر قرن اول ه ق باز مىگردد ، درست در حالى كه ايران آن زمان هنوز گرفتار كشمكش بين پذيرش اسلام و باقى ماندن بر دين آبا و اجدادى خود بود ، قم با سكونت اعراب ، مشى مذهبى خود را برگزيد .\r\nيعقوبى از وجود قبايل مذجع و اشعرى در قم در قرن اول ه ق خبر مىدهد . « 2 » همراه اشعريان بسيارى از موالى آنان نيز به تشيع گرويده ، احتمالا به قم آمده‌اند .\r\nدر بين فرماندهان سپاه مختار ، محمد بن سائب و برادرش عمر بن سائب ، اشعرى بودند كه در قيام مختار فعالانه شركت داشته و عمر بن سائب از طرف مختار به حكومت رى و همدان منصوب شد . پس از شكست مختار و تسلط عبد الملك مروان به عراق و به‌ويژه پس از انتصاب حجّاج به حكومت كوفه ، فشار بر طرفداران خاندان پيامبر اكرم صلّى اللّه عليه و إله شديدتر شد . حجاج همچنين اعراب يمانى را از خود راند و همين امر موجبات قيام عبد الرحمن بن محمد بن اشعث بر عليه حجاج گرديد . پس از شكست سپاهيان عبد الرحمن ، شدت عمل حجاج نسبت به اعراب يمانى و موالى و شيعيان فزونى گرفت ، بنابراين فرزندان و عموزادگان ملك بن عامر اشعرى براى در امان ماندن از شر حجاج از كوفه به منطقه جبال كوچ كردند و همان‌طور كه گفته شد با ورود آنان ،\r\n\r\n\r\n","description":"","footnote":"\r\n( 1 ) - حسين بن محمد قمى ، تاريخ قم ، ترجمه حسن بن عبد الملك قمى ، تصحيح سيد جلال الدين تهرانى ، تهران ، 1313 ش ، ص 278 - 279 .\r\n( 2 ) . احمد بن ابى يعقوب ، البلدان ، ترجمه محمد ابراهيم آيتى ، تهران ، بنگاه ترجمه و نشر كتاب ، 1356 ش ، ص 49 .\r\n","page_name":" 63 ","page_number":63},
  {"content":"\r\n\r\nتشيع به ناحيه جبال و به‌ويژه قم و كاشان راه يافت و به نوشته مورخان ، ايشان در ناحيه‌اى بين قم و كاشان و اصفهان ساكن شدند و به تدريج بذر تشيع را در اين مكان پاشيدند .\r\nبه جز اشعريها و سادات ، تعدادى از علاقه‌مندان به مذهب تشيع از شهرهاى مختلف به قم مهاجرت كردند ، از جمله تعدادى از افراد طايفه بجيله كه يكى از طوايف شيعى عراق بود ، به قم مهاجرت كردند . از طرفى تشيع قم در بسيارى از شهرهاى اطراف آن هم تأثير گذاشت . آوه يا آوبه يكى از اين شهرها است كه گرايش شيعى شديدى داشتند ، بنابراين با اهالى ساوه كه سنى مذهب بودند هميشه درگيرى داشتند . « 1 » يكى ديگر از اين شهرها ، كاشان است كه تابع شهر قم بوده است . « 2 » مستوفى نيز به شيعه بودن آنان اشاره كرده است . « 3 »\r\n\r\nتشيع در ايران در قرون دوم و سوم هجرى\r\nاز قرن دوم ه ق با ادامه ورود علويان و فرزندزادگان پيامبر اكرم صلّى اللّه عليه و إله به مناطق امن و كوهستانى و دور از مركز خلافت دمشق و بغداد ، طرفدارى از خاندان پيامبر اكرم صلّى اللّه عليه و إله در ديگر نقاط ايران فزونى گرفت . حاكميت هشام بن عبد الملك ( 105 - 125 ) و عامل ستمگرش يوسف بن عمر ثقفى ، كار را بر خاندان پيامبر اكرم صلّى اللّه عليه و إله سخت كرد و زمينه‌هاى قيام زيد بن على عليه السّلام و شهادت وى را فراهم ساخت . پس از شهادت زيد ، فرزندش\r\n\r\n\r\n","description":"","footnote":"\r\n( 1 ) . تاريخ قم ، پيشين ، ص 240 .\r\n( 2 ) . زكريا بن محمد قزوينى ، آثار البلاد و اخبار العباد ، بيروت ، دار صادر ، بىتا ، ص 432 .\r\n( 3 ) . حمد الله مستوفى ، نزهة القلوب ، تحقيق لسترنج ، تهران ، دنياى كتاب ، 1362 ش ، ص 67 - 68 .\r\n","page_name":" 64 ","page_number":64},
  {"content":"\r\n\r\nيحيى در سال 122 ه ق از كوفه به خراسان گريخت . يعقوبى مىنويسد :\r\nپس از شهادت زيد ، حركتى در ميان شيعيان خراسان پديد آمد و آنان مسائل خود را آشكار مىكردند ، بنابراين افراد زيادى نزد آنان آمده و به آنان متمايل شدند . شيعيان نيز ظلم و ستم امويها را در حق آل رسول صلّى اللّه عليه و إله براى مردم بيان مىكردند . « 1 »\r\nاز اين تعبير علت رفتن يحيى بن زيد به خراسان آشكار مىشود . او به اميد استفاده از نيروهايى كه گرايش شيعى داشتند به اين شهر آمده بود . يحيى مدتى در خراسان از شهرى به شهر ديگر مىرفت . مدتى در هرات به سر برد و پس از آن رهسپار جوزجان شد . اهالى اين شهر و نيز گروهى از مردم طالقان و فارياب و بلخ به او ملحق شدند ، اما وى پس از مدتى در جنگ با نصر بن سيار شكست خورد و به شهادت رسيد . « 2 » در فاصله ميان قيام يحيى و روى كارآمدن بنى عباس ، قيام ديگرى توسط عبد الله بن معاويه بن عبد الله بن جعفر بن ابى طالب صورت گرفت . قيامى كه عباسيان نيز قبل از تشكيل حكومت در آن شركت داشتند و از آن به‌عنوان نردبانى براى ترقى خود سود بردند .\r\nنخستين مكان خروج وى ، كوفه پايگاه سنتى شيعه بود ، اما پس از مدتى بر شهرهاى مختلف از جمله فارس ، حلوان ، قومس ، اصفهان ، رى ، همدان ، قم و اصطخر مسلط شد . « 3 » با پيروزى بر مناطق مزبور ، وى در اصفهان مستقر شد ، اما پس از مدت كوتاهى\r\n\r\n\r\n","description":"","footnote":"\r\n( 1 ) . تاريخ يعقوبى ، پيشين ، ج 2 ، ص 299 .\r\n( 2 ) . بلاذرى ، انساب الاشراف ، تحقيق محمود الفردوس العظم ، دمشق ، دار اليقظه العربيه ، 1997 م ، ج 2 ، ص 547 - 544 .\r\n( 3 ) - ابو الفرج اصفهانى ، مقاتل الطالبيين ، ترجمه سيد هاشم رسولى محلاتى ، تهران ، كتابفروشى صدوقى ، بىتا ، ص 171 - 167 .\r\n","page_name":" 65 ","page_number":65},
  {"content":"\r\n\r\nشكست خورد و به سيستان و بعد از آن به خراسان گريخت . زمانى كه به خراسان رسيد ، به دست ابو مسلم خراسانى كشته شد . « 1 » حركت عبد الله بن معاويه تا حدود زيادى توانست به نشر افكار شيعى در ايران كمك كند . آمدن او به ايران نشان از وجود زمينه‌اى مناسب براى نشر افكار شيعى بوده است ، همچنين گفته شده كه موالى نيز از او حمايت كرده‌اند . « 2 »\r\n\r\nعباسيان و تشيع\r\nحكومت امويان در سال 132 هجرى سقوط كرد و به جاى آنان ، عباسيان بر مسند خلافت نشستند . از ابتداى خلافت ابو بكر ، بنى هاشم اعم از عباسيان و علويان يكپارچه عمل مىكردند ، اگرچه كسى از عباسيان در واقعه كربلا حضور نيافت . در جريان منازعه زبيريان با بنى هاشم ، اين يكپارچگى را در مواضع هاشميان مشاهده مىكنيم . گويا فعاليت مستقل عباسيان از اوايل قرن دوم آغاز شده است ، با اين حال سالها در كنار علويان بودند و با استفاده از محبوبيت آنان فعاليت مىكردند . سلاح اساسى هاشميان در برخورد با امويان ، مظلوميت علويان بود . اين مظلوميت با واقعهء كربلا آغاز شد و با شهادت زيد بن على عليه السّلام و فرزندش يحيى ادامه يافت . عباسيان با بهره‌گيرى از اين جو فعاليت رسمى خود را از سال 109 هجرى آغاز كردند . كار آنان بيان مظالم امويان در حق اهل بيت عليهم السّلام بود ، اما از همان آغاز هم از افراد شيعى پرهيز\r\n\r\n\r\n","description":"","footnote":"\r\n( 1 ) - انساب الاشراف ، پيشين ، ج 2 ، ص 266 .\r\n( 2 ) - مقابل الطالبيين ، پيشين ، ص 169 - 168 .\r\n","page_name":" 66 ","page_number":66},
  {"content":"\r\n\r\nمىكردند . از اين نكته معلوم مىشود كه محبت علويان به‌طور خاص در خراسان اگرچه در سطح قليل وجود داشته است . فخرى نيز تأييد مىكند كه خراسان بهترين مكان براى بنى عباس بود ، زيرا شام و مصر در اختيار امويان بود و عراق نيز شيعه على عليه السّلام بودند . « 1 » در خراسان از آن جهت كه درگيرى داخلى بين عرب‌هاى مضر و ربيعه وجود داشت ، مىتوانست بهترين موقعيت را براى تبليغات عباسيان فراهم كند ، آنان براى اينكه امر را بر مردم مشتبه كنند خود با علويان بيعت مىكردند ، در نهايت عباسيان حكومت را به دست گرفته و بعد از آن از تمامى شعارهاى خود دست كشيده و حتى به آزار علويان پرداختند .\r\nمنصور دومين خليفه عباسى ، پايتخت را از كوفه كه مركز طرفداران علويان و تشيع بود به بغداد منتقل كرد و عمر و ابو بكر بهترين افراد پس از پيامبر ، معرفى كرد . « 2 » رفتار عباسيان در جهت استفاده از حيثيت علويان ، تنها به نفع عباسيان تمام نشد ، بلكه باعث ريشه دواندن محبت علويان در قلوب مردم ايران گرديد . با به قدرت رسيدن عباسيان كسانى كه از پيش در شمار هواداران علويان بودند ، دريافتند كه با حمايت از حكومت جديد چه اشتباه بزرگى را مرتكب شده‌اند ، بنابراين به فكر مخالفت با حكومت عباسيان افتاده ، قيامهايى نيز برپا كردند . يكى از اين قيامها در سال 133 ه ق در بخارا صورت گرفت كه شريك بن شيخ المهرى ، رهبرى آن را برعهده داشت . وى\r\n\r\n\r\n","description":"","footnote":"\r\n( 1 ) - ابن طباطبا ، الفخرى فى آداب السلطانيه ، ترجمه محمد وحيد گلپايگانى ، تهران ، انتشارات علمى و فرهنگى ، 1367 ش ، ص 193 .\r\n( 2 ) - ابن زهره ، غاية الاختصار ، تحقيق السيد بحر العلوم ، نجف ، مطبعهة الحيدريه ، 1962 م ، ص 22 .\r\n","page_name":" 67 ","page_number":67},
  {"content":"\r\n\r\nدربارهء انگيزهء قيام خود چنين گفت : حكومت هيچ شخصى جز اهل بيت عليهم السّلام ما را كفايت نمىكند . « 1 » به زودى كار وى بالا گرفت و حكام عرب كه در بخارا و خوارزم بودند ، به او پيوستند ، « 2 » ولى قيام وى نيز در نهايت به دست صالح بن زياد ، عامل ابو مسلم خراسانى سركوب شد . « 3 » اين حركت را مىتوان ، حركتى شيعى در خراسان كه به سرعت متوجه خدعه عباسيان شده بود ، دانست ، حركتى كه به وضوح خواهان روى كارآمدن يكى از علويان بوده است .\r\nدر دهه دوم خلافت عباسيان نيز قيامهايى از سوى علويان عليه آنان صورت گرفت كه از جمله آنان قيام محمد بن عبد الله ( نفس زكيه ) بود كه علاوه بر داشتن زمينه‌هايى در حجاز و عراق ، در ايران نيز طرفدارانى داشت . « 4 » قيام وى را نيز بايد جزء قيام‌هاى زيدى دانست . « 5 » اين قيام نيز در رمضان سال 145 ه ق در نزديكى مدينه به وسيله عباسيان سركوب شد . « 6 » قيام بزرگ نفس زكيه را برادرش ابراهيم كه براى بسيج نيروها در بصره تلاش مىكرد ، دنبال كرد . محافل زيديه و معتزله ، كوفه و بصره ، از ابراهيم پشتيبانى كردند . « 7 » فقهاى كوفه ، ابو حنيفه ، سليمان الثورى ، مسعود بن كدم نامه‌هاى متعددى به\r\n\r\n\r\n","description":"","footnote":"\r\n( 1 ) - ابو بكر نرشخى ، تاريخ بخارا ، ترجمه ابو نصر قبادى ، تصحيح مدرس رضوى ، تهران انتشارات توس ، 1363 ش ، ص 86 .\r\n( 2 ) - همان ، ص 86 .\r\n( 3 ) - تاريخ بخارا ، پيشين ، ص 89 .\r\n( 4 ) . مقاتل الطالبيين ، پيشين ، ص 280 - 221 .\r\n( 5 ) . تشيع در مسير تاريخ ، پيشين ، ص 321 .\r\n( 6 ) . مقاتل الطالبيين ، همان ، ص 280 - 221 .\r\n( 7 ) . همان ، ص 324 - 295 .\r\n","page_name":" 68 ","page_number":68},
  {"content":"\r\n\r\nابراهيم نوشتند و او را به شهرهاى خود دعوت كردند و يا با صدور فتاواى دينى ، از او طرفدارى كردند . « 1 » ابراهيم همراه نيروى پانزده هزار نفرى از مردان خود بصره را به سوى كوفه ترك كرد تا به هواداران خود بپيوندند ، ولى در بين راه در محلى به نام « بخّمره » با ارتش عباسيان برخورد كرد كه به مرگ او انجاميد . « 2 » گفته شده كه از قيام وى عده‌اى از موالى ايرانى و يا ايرانى غير موالى حمايت كرده‌اند . « 3 » از اين زمان تا اواخر قرن دوم ه ق ، گزارش خاصى پيرامون مشاركت ايرانيان در جريانات شيعى نداريم ، جز آنكه ايرانيانى از اصحاب ائمه عليه السّلام با آنان رابطه داشتند و در سفر حج خود ، نه تنها از عراق مىگذشتند ، بلكه در مدينه به‌طور مستقيم با ائمه خويش در تماس بوده‌اند .\r\nدر اين مدت عباسيان با شدت علويان را سركوب كردند و شخصيتهاى برجسته آنان را كشتند يا به زندان انداختند . هنگامى كه حسين بن على معروف به شهيد فخ در زمان هادى عباسى قيام كرد و قيام او در سال 169 ه ق سركوب شد ، « 4 » عباسيان سر او را از مكه به خراسان فرستادند ، زيرا منصور معتقد بود كه در خراسان محبت علويان با عباسيان آميخته به يكديگر است . « 5 » و اين مسئله نشان دهندهء نفوذ تشيع در اين بلاد\r\n\r\n\r\n","description":"","footnote":"\r\n( 1 ) . همان ، ص 353 - 328 .\r\n( 2 ) . همان ، ص 324 .\r\n( 3 ) . رسول جعفريان ، تاريخ تشيع در ايران از آغاز تا قرن دهم ، قم ، انتشارات انصاريان ، 1375 ، ج 1 ، ص 177 .\r\n( 4 ) . تاريخ يعقوبى ، پيشين ، ج 2 ، ص 405 - 404 .\r\n( 5 ) . تاريخ تشيع در ايران از آغاز تا قرن دهم ، همان ج 1 ، ص 178 ( به نقل از العيون و الحدائق ، ص 246 ) .\r\n","page_name":" 69 ","page_number":69},
  {"content":"\r\n\r\nبود ، اين قيام نيز از جمله قيامهاى زيدى بر عليه عباسيان بود . « 1 » برخورد ظالمانه و جنايتكارانه عباسيان با فرزندان رسول خدا صلّى اللّه عليه و إله مىتوانست محبوبيت زيادى براى علويان به وجود آورد . در قرون دوم و سوم اين محبوبيت در حجاز ، عراق و ايران گسترش يافت و اين مسئله باعث وحشت عباسيان از علويان بود . « 2 » در تمام مدت حكومت منصور ، مهدى ، هادى و هارون اين قيامها و مخالفتها ادامه داشت . مأمون اولين كسى است كه باتوجه به اين واقعيت كوشيد تا خلأ موجود ميان علويها و عباسيها را از بين ببرد يا به تعبير ديگر ، علويها را از مردم جدا كرده ، به عباسيان پيوند دهد تا بتواند ريشه اين قيامها را از بيخ و بن بركند . « 3 » بنابراين به اين فكر افتاد كه با انتخاب امام رضا عليه السّلام به وليعهدى ، باعث فروكش كردن اين قيامها شود .\r\n\r\nتشيع در ايران در قرن سوم هجرى\r\nدر ابتداى قرن سوم ه ق بسيارى از علويان به ايران آمدند ، زيرا با انتخاب امام على بن موسى الرضا عليه السّلام به ولايتعهدى از طرف مأمون و ورود ايشان به مرو ، زمينهء آزادى نسبى فرزندان پيامبر اكرم صلّى اللّه عليه و إله و طرفدارانشان فراهم شد . در اين دوران فرزندان موسى بن جعفر عليه السّلام به ايران آمدند و مورد استقبال مردم قرار گرفتند ، ابن خلدون علت انتخاب امام رضا عليه السّلام به وليعهدى از طرف مأمون را فراوانى شيعيان مىداند . « 4 » وجود\r\n\r\n\r\n","description":"","footnote":"\r\n( 1 ) . صاحب بن عباد ، نصرت مذاهب الزيديه ، تحقيق دكتر ناجى حسن ، بىجا ، بىتا ، ص 222 .\r\n( 2 ) . جعفر مرتضى ، الحياة سياسية للامام الرضا عليه السّلام ، بيروت ، دار التبليغ اسلامى ، 1399 ق ، ص 70 - 67 .\r\n( 3 ) . حمد الله مستوفى ، تاريخ گزيده ، به اهتمام عبد الحسين نوايى ، تهران ، امير كبير ، 1344 ش ، ص 312 .\r\n( 4 ) . ابن خلدون ، العبر و ديوان المبتداء و الخبر ، ترجمه عبد المحمد آيتى ، تهران ، موسسه لغات و\r\n","page_name":" 70 ","page_number":70},
  {"content":"\r\n\r\nامام عليه السّلام در خراسان سبب شد تا شخصيت آن حضرت به‌عنوان امام شيعه براى مردم بيشتر شناخته شود ، بنابراين هواداران شيعه هرروز بيشتر مىشدند . « 1 » از طرفى مقام علمى امام رضا عليه السّلام ، مهم‌ترين عامل توسعهء مذهب شيعه بود ، به‌ويژه كه مبانى فكرى شيعه در آن شرايط مشخص شده بود و طبعا جمعيت علمى امام عليه السّلام باعث توسعه فكرى شيعه مىشد . آزادى فراهم آمده در دوره مأمون تا دوران متوكل ادامه يافت ، اما در دوران خلافت متوكل ، خشونت و سختگيرى نسبت به علويان از سر گرفته شد . به همان اندازه كه مأمون در كنار اعتزال ، گرايش شيعى داشت ، متوكل در كنار درگير شدن با معتزله ، بر ضد شيعه بود . در اين زمان مبارزه با شيعه و معتزله براى حكومتى كه تحت سيطره اهل حديث بود به صورت يك اصل درآمد ، با اين تفاوت كه در اين دوره خلافت ضعيف‌تر از آن بود كه بتواند همچون گذشته عمل كند . در اين زمان به واسطه ورود احمد بن موسى بن جعفر عليه السّلام به فارس و حضرت معصومه عليها السّلام به قم ، تشيع در اين شهرها تقويت شد . در دوران خلافت معتصم نيز قيام شيعى عليه خلفاى عباسى اتفاق افتاد كه پرداختن به آن خود نيازمند پژوهش جداگانه است .\r\nبه نظر مىرسد كه امارت و حكمرانى تعداد انگشت شمارى از شيعيان در دوران بنى عباس ، در گسترش شيعه در ايران بىتأثير نبوده است ، زيرا در سايه آزادى ، شيعيان به ترويج و تبليغ مذهب خويش پرداختند كه مىتوان به حكومت خاندان ابى دلف\r\n\r\n\r\n","description":"","footnote":"\r\nتحقيقات فرهنگى ، 1364 ش ، ص 383 - 384 .\r\n( 1 ) . حياة سياسية للامام الرضا ، پيشين ، ص 227 .\r\n","page_name":" 71 ","page_number":71},
  {"content":"\r\n\r\nعجلى در كرج و اصفهان اشاره كرد . « 1 » همچنين در اواخر قرن سوم ه ق حاكم شيعه‌اى از اعراب يمانى در قم و كاشان به حكومت رسيد ، وى ناصر الدين حسين بن حمدان بود كه برادرش « ابو الهيجا » نيز امير الامراى خليفه بود . او بر عليه « مقتدر » خليفهء عباسى ، قيام كرد و پس از جنگهاى خونين با سپاه خليفه ، شكست خورد و دستگير شد و در سال 301 ه ق در زندان خليفه به قتل رسيد . « 2 »\r\n\r\n\r\n","description":"","footnote":"\r\n( 1 ) . رضا مدرس تبريزى ، ريحانة الادب ، تهران ، 1332 ش ، ج 5 ، ص 66 - 65 .\r\n( 2 ) . غياث الدين حسينى ، تاريخ حبيب السير ، تهران ، كتابفروشى خيام ، 1362 شمسى ، ج 2 ، ص 47 .\r\n","page_name":" 72 ","page_number":72},
  {"content":"\r\n\r\n\r\nبخش دوم نقش حكومت‌هاى شيعه‌مذهب در رواج تشيع در ايران\r\nفصل اول : نهضت علويان طبرستان\r\nفصل دوم : چگونگى شكل‌گيرى دولت آل بويه\r\nفصل سوم : اسماعيليه از نگاه منابع تاريخى\r\nفصل چهارم : تشيع در دوره ايلخانان\r\nفصل پنجم : سربداران و مذهب تشيع\r\n\r\n","description":"","footnote":"","page_name":" 73 ","page_number":73},
  {"content":"\r\n . \r\n","description":"","footnote":"","page_name":" 74 ","page_number":74},
  {"content":"\r\n\r\n\r\nفصل اول نهضت علويان طبرستان\r\n\r\n","description":"","footnote":"","page_name":" 75 ","page_number":75},
  {"content":"\r\n . \r\n","description":"","footnote":"","page_name":" 76 ","page_number":76},
  {"content":"\r\n\r\n« نهضت علويان طبرستان » نهضت علويان طبرستان در ميان رويدادهاى تاريخى ايران پس از اسلام سرآغاز يك رشته دگرگونيهاى بسيار مهم در زمينه‌هاى گوناگون فرهنگى ، سياسى و اجتماعى بود . علويان با الگو قرار دادن حماسهء خونين عاشورا ( 61 ه ق ) در برابر بيدادگريها و انحرافات خلفا ، ايستادگى و مجاهدت بسيار كردند و سرانجام در جستجوى كانونهاى مبارزاتى ، دور از تعرض حكام اموى و عباسى ، به طبرستان كه به اقتضاى موقعيت خاص آن ، پناهگاه مبارزين و مجاهدين به شمار مىرفت روى آوردند و با استفاده از زمينهء مساعد فرهنگى ، سياسى و اجتماعى منطقه ، نخستين حكومت مستقل شيعى را در سال 250 ه ق در ايران ، ايجاد كردند . ما در اين قسمت به‌طور خلاصه درباره اوضاع جغرافيايى منطقه طبرستان كه خاستگاه نهضت علويان در ايران است ، مىپردازيم و آن‌گاه به مسائل سياسى و مذهبى اين نهضت باز مىگرديم .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nاوضاع جغرافيايى منطقه طبرستان\r\nتا قرن هفتم نسبتا به قسمتهايى از مازندران و گيلان كنونى كه شامل نواحى جنوبى درياى خزر و ارتفاعات البرز مىشد ، طبرستان مىگفتند . ابن اسفنديار حدود طبرستان را از شرق به غرب ، از دينار جارى تا ملاط دانسته است . « 1 » دينار جارى محلى بود در نزديكى تميشه يا كردكوى كنونى و ملاط نيز در جنوب هوسم يا رودسر كنونى قرار داشت . « 2 » وجود كوههاى صعب العبور ، رودهاى متعدد ، جنگلها و باتلاق‌هاى بسيار در سرزمين طبرستان ، از جمله موانع طبيعى در ايجاد شبكه‌هاى منظم راه بوده است .\r\nطبرستان از دو راه با نقاط خارج از اين منطقه ارتباط داشت . يكى از اين راهها در امتداد راه آمل به تميشه تا استرآباد و گرگان بود و ديگرى كه طبرستان را به نقاط بيرون از آن متصل مىكرد ، راه آمل به رى بود . جاذبه‌هاى طبيعى و جغرافيايى بيشمار اين سامان ، همواره قبايل و جمعيت‌هاى مناطق ديگر را به سوى خويش مىخواند ، بنابراين بافت جمعيتى منطقه دائما دستخوش ، مهاجرتهاى طوايف و قبايل بوده است . پراكندگى جغرافيايى ، غناى اقتصادى و شرايط سياسى اين منطقه موجب شد كه شمار بسيارى از قبايل كه با انگيزه‌ها و دلايل متفاوت به اين سرزمين كوچيده بودند ، بتوانند زندگى به خود در آنجا ادامه دهند . با اين همه طبرستان به لحاظ ارتباط اندكى كه با ساير جوامع\r\n\r\n\r\n","description":"","footnote":"\r\n( 1 ) . محمد بن حسن ، ابن اسفنديار ، تاريخ طبرستان ، تصحيح عباس اقبال ، بىجا ، انتشارات پديده خاور ، 1366 ش ، ص 56 .\r\n( 2 ) . رابينو ، ه ل ، مازندران و استرآباد ، ترجمه غلامعلى وحيد مازندرانى ، تهران ، بنگاه ترجمه و نشر كتاب ، 1343 ش ، ص 22 و 24 .\r\n","page_name":" 78 ","page_number":78},
  {"content":"\r\n\r\nداشت ، وضعيت نسبتا پايدارى داشت .\r\nطبرستان چون با دريا و كوه محصور شده بود ، كمتر از مناطق ديگر مىتوانست در مناقشات سياسى ، نقش داشته باشد و به نوعى در انزواى سياسى به سر مىبرد .\r\nويژگيهاى ياد شده ، موجبات استقلال نسبى طبرستان را از روزگاران بسيار دور فراهم كرده بود و هرگاه حكومت مركزى در ايران ضعيف مىشد ، حكام طبرستان به صورت يك واحد سياسى مستقل عمل مىكردند . البته توان رزمى مردم طبرستان نيز اين امر را تشديد مىكرد ، زيرا اين مردم به دليل رقابت و فزون‌طلبى قبايل متعدد ، معمولا باهم در حال نزاع و جنگ بودند و همين امر روحيه جنگاورى و سلحشورى را در ميان آنان پرورش مىداد ، به همين سبب ، از اعصار دور بخش عمدهء پياده نظام سپاهيان حكومتهاى مختلف از مردم همين منطقه بودند .\r\n\r\nفتح طبرستان به دست مسلمانان\r\nنخستين فرمانرواى عرب طبرستان ، سويد بن مقرن بود كه از سوى برادرش ، سعيد بن مقرن ، در سال 22 ه ق به اين ناحيه آمد . پادشاه طبرستان در اين زمان ، فرخان اسپهبدى بود كه ناچار شد با سويد سازش كند . « 1 » دومين كسى كه به اين منطقه لشكر كشيد ، سعيد بن عاص بود . او در سال 30 ه ق از طرف خليفهء وقت - عثمان - به اين منطقه آمد و به دليل مقاومت لشكريان فرخان ، مجبور به مقابله نظامى شد . « 2 »\r\n\r\n\r\n","description":"","footnote":"\r\n( 1 ) . اسماعيل مهجورى ، تاريخ مازندران ، تهران ، نشر توس ، 1381 شمسى ، ص 66 .\r\n( 2 ) . همان ، ص 67 .\r\n","page_name":" 79 ","page_number":79},
  {"content":"\r\n\r\nصعب العبور بودن شهرهاى طبرستان و قرار داشتن آن در مناطق وسيعى كه مملو از جنگلهاى انبوه بود ، باعث مىشد كه سرداران اسلامى نتوانند ، آن‌گونه كه در ساير مناطق پيشروى مىكنند ، در اينجا موفق شوند . عدم تناسب در موضع‌گيرى سرداران عرب در گفتار و كردارشان نيز از عوامل عدم توفيق مسلمانان در اين منطقه بود . چنان كه از آغاز سال 31 ه ق ، در اثر رفتار نامناسب « سعيد بن عاص » مردم منطقه به طرفدارى از فرخان اسپهبد قيام كردند و موضع او تقويت شد و در همان سال كه مصادف با 653 ميلادى بود ، مدعى استقلال طبرستان شد . « 1 » در زمان خلافت معاوية بن ابى سفيان ، مصقلة بن هبيره و سپس قطرى فجاة از سوى حجاج بن يوسف ، به طبرستان لشكر كشيدند و از فرخان شكست خوردند . « 2 » يزيد بن مهلّب ، پنجمين نفرى بود كه در سال 98 ه ق و در زمان خلافت سليمان بن عبد الملك ، جهت فتح طبرستان به آنجا رفت و در مقابله با اهالى طبرستان شكست خورد . « 3 » عوامل فوق باعث شد كه تا پايان سلسله بنى اميه ، حكام مستقل محلى بر طبرستان حكومت كنند . در اوايل خلافت عباسيان و در زمان حكومت منصور دوانيقى ، حاكم طبرستان اسپهبد خورشيد بود . پس از كشته شدن ابو مسلم خراسانى به دست منصور ، سنباد نيشابورى كه همكار و دوست ابو مسلم بود به خونخواهى وى ، ابو عبيده ( والى رى ) را كه از جانب خليفه منصوب\r\n\r\n\r\n","description":"","footnote":"\r\n( 1 ) . سيد ظهير الدين مرعشى ، تاريخ طبرستان ، رويانن و مازندران ، به كوشش محمد حسين تسبيحى ، تهران ، مؤسسه مطبوعاتى شرقى ، 1361 ش ، ص 11 .\r\n( 2 ) . همان ، ص 11 .\r\n( 3 ) . همان ، ص 11 .\r\n","page_name":" 80 ","page_number":80},
  {"content":"\r\n\r\nشده بود به قتل رساند و سپس عازم طبرستان شد و با اسپهبد خورشيد عليه خلافت عباسى همدست شد . بعد از منصوب شدن مهدى عباسى ، فرزند منصور دوانيقى به حكومت رى ، اولين اقدام وى فرستادن ابو الخصيب مرزوق سمرقندى به همراه عمر بن علاء و خازم بن خزيمه ، با لشكرى كارآزموده ، جهت شكست سنباد نيشابورى و اسپهبد خورشيد بود . لشكريان مهدى عباسى ، پس از نبردى طولانى ، سرانجام پيروز شدند و در سال 141 ه ق حكومت محلى طبرستان ، از بين رفت . « 1 »\r\nبا از ميان رفتن حكومت محلى طبرستان ، حاكمان و فرمانروايانى از جانب خلفاى عباسى در اين مناطق حكمرانى مىكردند . اولين حكمران طبرستان ابو الخصيب و پس از او ابو خزيمه بود ، پس از وى افراد ديگرى همچون ابو العباس طوسى تا 148 ه ق ، سپس حالم بن قصير بن مهلب تا 153 ه ق ، خالد بن برمك تا 157 ه ق ، عمر بن علاء تا 160 ه ق ، سعيد بن دعلج تا 164 ه ق ، مجددا عمر بن علاء تا 165 ه ق ، بر اين منطقه حكومت كردند و در ادامهء خلافت عباسى تا زمان خلافت مأمون ، فضل بن يحيى تا 196 ه ق بر طبرستان مسلط بود . « 2 » با پايان گرفتن قرن دوم ه ق و آغاز قرن سوم ، شاهد رشد و شكل‌گيرى نهضتهاى اصيل دينى كه منجر به تأسيس دولتهايى با اهداف عقيدتى هستند ، مىباشيم . يكى از اين دولتها ، حكومت علويان در طبرستان است .\r\n\r\n\r\n","description":"","footnote":"\r\n( 1 ) . محمد بن جرير طبرى ، تاريخ الرسول و الملوك ، ترجمه ابو القاسم پاينده ، تهران ، انتشارات اساطير 1363 ش ، ج 11 ، ص 8 - 4832 .\r\n( 2 ) . تاريخ مازندران ، پيشين ، ص 91 - 89 .\r\n","page_name":" 81 ","page_number":81},
  {"content":"\r\n\r\nدر بخش بعدى ما به علل ورود علويان به منطقه طبرستان و چگونگى تشكيل دولت علوى در اين منطقه مىپردازيم .\r\n\r\nورود علويان به طبرستان و نضج‌گيرى تشيع در اين ناحيه\r\nدر دوران خلافت امويان و عباسيان ، يكى از جريانهاى معارض و ستيزه‌گر با ايشان علويان بودند . در دوره حكومت ظالمانه حجاج بن يوسف ثقفى ( 95 - 75 ه ق ) بر عراق ، علويان در معرض آماج شكنجه و آزار وى قرار گرفتند . اين امر موجب شد كه علويان به منظور پناه‌جويى ، متوجه سرزمينهاى شرق قلمرو خلافت گردند . با مهاجرت تدريجى علويان به اين مناطق ، زمينه‌هاى گرايش به آل على عليه السّلام رشد كرد و در چنين بسترى بود كه قيام يحيى بن زيد علوى در خراسان در سال 125 ه ق و بلافاصله پس از او قيام عبد الله بن معاوية بن عبد الله بن جعفر بن ابى طالب ، در نواحى مركزى ايران و همچنين قيام شريك بن شيخ المهدى در بخارا ، عده‌اى از مردم اين نواحى را به سوى خويش جلب كرد . همچنين عده ديگرى از علويان ساكن در نقاط ديگر را بدين‌سو متوجه ساخت . علويان كه به‌عنوان جريان معارض مورد ضرب و شتم عمال خلفا قرار مىگرفتند ، براى پناه گرفتن مناسبترين منطقه را مناطق هموار جنوب سلسله كوههاى البرز ، يعنى شهرهايى چون قزوين ، رى ، قم ، ساوه و آوه تشخيص دادند . اين نواحى بيشتر بدين علت مورد توجه بود كه در مواقع خطر ، دستيابى به مناطق كوهستانى مشرف به اين شهرها به سهولت امكانپذير نبود . يحيى بن عبد الله بن حسن بن حسن المجتبى عليه السّلام از علويانى بود كه از زمينه‌هاى فرهنگى و سياسى منطقه ديلم بهره گرفت و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبر ضد هارون الرشيد شوريد . وى در قيام شهيد فخ « 1 » شركت داشت . يحيى در جستجوى كانونى مناسب براى شورش بر ضد دستگاه خلافت ، سرانجام بعد از دو سال و نيم طبرستان را برگزيد . او نخست به نزد شروين بن سرخاب از آل باوند ( از حكام محلى طبرستان ) رفت و چون از طرف وى مورد حمايت قرار نگرفت با صد و هفتاد تن از همراهان خود به منطقه ديلمان روى آورد . « 2 »\r\nاما از همان ابتدا ، بيشتر همراهان يحيى ، تحت‌تأثير افرادى كه اعتقادات زيدى بتريه « 3 » داشتند در رهبرى او تشكيك كردند يحيى بن عبد الله فقط با هفتاد تن از ياران خود به نزد حاكم ديلم از آل جستان رفت و از طرف او مورد حمايت قرار گرفت . « 4 » حمايت حاكم آل جستان ، موجب گرايش بيشتر مردم تحت امر او به يحيى گرديد و در نتيجه عده زيادى با وى بيعت كردند و او را به پيشوايى پذيرفتند . « 5 » هارون الرشيد كه به\r\n\r\n\r\n","description":"","footnote":"\r\n( 1 ) . مطهر بن طاهر مقدسى ، البدء و التاريخ ؛ به اهتمام كلمان هوار ، پاريس ، 1899 م ، ج 6 ، ص 100 .\r\n( 2 ) . ابو العباس حسنى ، مصابيح ، اخبار ائمة الزيديه ، تحقيق ويلفرد مادلونگ ، بيروت ، دار النشر ، 1987 م ، ص 80 .\r\n( 3 ) . شاخه‌اى از زيديان كه پيروان حسن بن صالح بن حسن و كثير النوى معروف به ابتر بودند . آنان حضرت على عليه السّلام را افضل مردم پس از پيامبر اكرم صلّى اللّه عليه و إله مىدانستند و در اصول به رأى معتزله و در فروع به مذهب ابو حنيفه بودند و در برخى مسائل پيرو شافعى و شيعه امامى هستند . ( مقالات اسلاميين ، ص 69 ، الملل و النحل ، جلد اول ، ص 162 - 161 ) .\r\n. مقاتل الطالبيين ، پيشين ، ص 450 - 428 .\r\n( 4 ) . ابو طالب ، الناطق بالحق ( يحيى بن حسين ) ، الافادة فى تاريخ الائمة السادة ( اخبار ائمة زيديه ) تحقيق ويلفرد مادلونگ بيروت ، دار النشر ، 1987 م ، ص 80 .\r\n( 5 ) . محمد بن على بن طباطبا ، ابن طقطقى ، الفخرى فى الآداب السلطانيه و الدول اسلاميه ، ترجمه محمد وحيد گلپايگانى ، تهران ، انتشارات علمى و فرهنگى ، 1367 ش ، ص 266 - 265 .\r\n","page_name":" 83 ","page_number":83},
  {"content":"\r\n\r\nخطر عظيم اين شورش آگاه بود و همچنين مىدانست كه جنگ با يحيى بن عبد الله ، در نواحى ديلمان كارى مشكل و شايد بىنتيجه است ، از خاندان برمكى كمك گرفت و فضل بن يحيى را به حكومت ولايت گرگان و طبرستان و رى منصوب كرد و او را با پنجاه هزار تن از سپاهيان خويش به منطقه فرستاد . فضل بن يحيى برمكى با ارسال هداياى گرانقيمت براى حاكم جستانى ، او را متقاعد كرد كه از حمايت يحيى بن عبد الله دست بردارد و او را وادار به صلح كند . « 1 » به همين دليل ، يحيى بن عبد الله از حمايت حاكم جستانى و مردم تحت‌تأثير او محروم شد و همچنين از حمايت جمعى از همراهانش كه از زيديان بتريه بودند ، نااميد شد ، بنابراين يحيى مقاومت و ايستادگى در برابر سپاهيان خليفه را بىنتيجه ديد و سرانجام به پيشنهادهاى مكرر صلح فضل بن يحيى برمكى پاسخ مثبت داد .\r\nفضل بن يحيى به وى پيشنهاد كرد كه اگر صلح كند از خليفه براى وى امان خواهد گرفت . عاقبت يحيى پس از دريافت امان‌نامه‌اى كه به خط هارون نوشته شده بود و قضات و فقها و بزرگان بنى هاشم نيز بر آن شهادت دادند ، خود را تسليم كرد ، « 2 » اما هارون الرشيد به عهد خود وفا نكرد و با بهانه‌هاى واهى ، يحيى را به شهادت رساند ( 176 ه ق ) . « 3 » در اينكه يحيى بن عبد الله در مدت كوتاه اقامت خويش در منطقه\r\n\r\n\r\n","description":"","footnote":"\r\n( 1 ) . حميد بن احمد محلّى ، حدائق الورديه فى مناقب الزيدية ، اخبار ائمة الزيدية ، تحقيق ويلفرد مادلونگ بيروت ، دار النشر ، 1987 م ، ص 179 و مقاتل الطالبيين ، پيشين ، ص 468 .\r\n( 2 ) . هندو شاه نخجوانى ، تجارب السلف ، تصحيح عباس اقبال ، تهران ، كتابخانه طهورى ، 1357 ، ص 138\r\n( 3 ) . مقاتل الطالبيين ، همان ، ص 479 .\r\n","page_name":" 84 ","page_number":84},
  {"content":"\r\n\r\nديلمان تا چه اندازه توانست از نظر فرهنگى تأثيرگذار باشد ، مطلب روشنى در منابع يافت نمىشود . در برخى از منابع آمده است كه عده‌اى از مردم ديلم به دست يحيى اسلام آوردند و يحيى در آنجا مساجدى نيز بنا كرد . « 1 » به‌هرحال تأثيرات مذهبى يحيى بن عبد الله كه در آغاز چندان به چشم نمىآمد به مرور ايام در فرهنگ آن جامعه رسوخ كرد . بعد از اين واقعه نيز مهاجرت علويان به اين منطقه ادامه يافت و به هنگام طرح مسئله ولايتعهدى حضرت رضا عليه السّلام ، شمارى از علويان به همراه آن حضرت به خراسان آمدند . « 2 » وقتى آوازه اين حركت در جهان اسلام پيچيد ، علويان ديگرى نيز از نقاط مختلف به‌ويژه مدينه عازم خراسان شدند .\r\nحضرت رضا عليه السّلام بيست و يك برادر داشت كه همهء آنان به همراه بنى اعمام خود از سادات حسينى و حسنى به سوى خراسان حركت كردند . آنان وقتى به نواحى رى رسيدند ، خبر شهادت آن حضرت را شنيدند و مورد تهديد و تعقيب مأمون قرار گرفتند .\r\nبرخى از اين سادات در همين نواحى به شهادت رسيدند ، ولى بيشتر آنان به كوههاى طبرستان پناه بردند و در آن ديار سكونت گزيدند . « 3 » عده‌اى از علويان نيز كه به همراه برادر حضرت رضا عليه السّلام مشهور به « سيد جلال الدين اشرف » تا شهر قم آمده بودند ، به محض وصول خبر شهادت آن حضرت عليه السّلام از راه قزوين به ديلمان پناه بردند .\r\n\r\n\r\n","description":"","footnote":"\r\n( 1 ) . حدائق الورديه فى مناقب ائمة زيدية ، پيشين ، ص 197 .\r\n( 2 ) . محمد بن نعمان ، ابن معلم ( شيخ مفيد ) ، الارشاد ؛ ترجمه و شرح محمد باقر ساعد خراسانى تهران ، كتابفروشى اسلاميه ، 1364 ش ، ص 600 .\r\n( 3 ) . اولياء الله آملى ، تاريخ رويان ، تصحيح دكتر منوچهر ستوده ، بىجا ، انتشارات بنياد فرهنگ ايران ، 1348 ش ، ص 84 .\r\n","page_name":" 85 ","page_number":85},
  {"content":"\r\n\r\nجنگهايى كه از سيد جلال الدين در اين ديار گزارش شده ، حاكى از آن است كه دشمنانش فعاليتهاى سياسى و مذهبى او را تحمل نكردند و عاقبت او را به شهادت رساندند . « 1 »\r\nمهاجرتهاى علويان به اين منطقه در دوره‌هاى بعد نيز ادامه يافت . به دليل سخت‌گيريهاى متوكل خليفه عباسى ( 232 - 247 ه ق ) ، مهاجرت علويان به منطقه امن طبرستان شتاب بيشترى گرفت . « 2 » گزارشى وجود دارد كه حضرت عبد العظيم حسنى عليه السّلام تا پيش از نيمه اول قرن سوم هجرى در طبرستان بود و از آنجا به رى مهاجرت كرد . « 3 »\r\nدر سال 249 ه ق بعد از سركوبى قيام يحيى بن عمر حسينى در كوفه توسط خليفه « مستعين » ، بسيارى از ساداتى كه در قيام وى شركت داشتند به دنبال يافتن محلى امن ، به سوى كوههاى شمال عراق عجم گريختند و سرانجام در طبرستان مستقر شدند . « 4 »\r\nحضور روزافزون علويان درپى مهاجرتهاى متوالى كه تا نيمه قرن سوم ه ق ادامه داشت ، به تدريج اذهان و افكار مردم طبرستان را براى تحول عمده در مسائل اجتماعى ، سياسى و فرهنگى منطقه فراهم كرد .\r\n\r\n\r\n","description":"","footnote":"\r\n( 1 ) . جنگ‌نامه سيد جلال الدين اشرف ، تصحيح محمد روشن ، چاپ دوم ، بىجا ، نشر علم ، 1366 ش ، ص 111 به بعد .\r\n( 2 ) . تاريخ رويان ، همان ، ص 84 .\r\n( 3 ) . ابو اسماعيل ابراهيم بن ناصر ، ابن طباطبا ، منقلة الطالبيه ، ترجمه محمد رضا عطائى ، مشهده آستان مقدس ، 1372 ش ، ص 235 .\r\n( 4 ) . تاريخ طبرستان ، پيشين ، ص 288 .\r\n","page_name":" 86 ","page_number":86},
  {"content":"\r\n\r\n\r\nشكل‌گيرى نهضت علويان طبرستان\r\nميان قيام يحيى بن عمر در كوفه ( 249 ه ق ) و نقطه شروع نهضت علويان طبرستان ، ارتباط ملموسى وجود دارد ، به‌گونه‌اى كه مىتوان نهضت علويان در طبرستان را ادامه قيام يحيى بن عمر در كوفه دانست . بدين‌سان كه وقتى قيام يحيى بن عمر را محمد بن عبد الله طاهرى فرونشاند ، مستعين خليفه عباسى به پاس خدمت وى قطعه‌هايى را در سرزمين طبرستان به وى بخشيد ، « 1 » از جمله قطعه‌هايى كه به وى داده شد ، زمينى بود در منطقه‌اى ميان كلاردشت و چالوس كه در مقابل آن زمين بايرى بود كه در مالكيت كسى نبود و مردم از آن زمين هيزم تهيه مىكردند و گوسفندان و چهارپايان خويش را براى چرا در آن محل رها مىكردند . وقتى جابر بن هارون نصرانى ، نماينده و فرستادهء محمد بن عبد الله طاهرى وارد منطقه شد نه تنها زمينهاى باير كنار قطعه‌هاى مزبور را تصرف كرد ، بلكه زمينهاى موات نزديك به آن را هم به زور در اختيار گرفت . « 2 »\r\nاراضى و قطعه‌هايى كه خليفه به محمد بن عبد الله داده بود ، بخشى از قلمرو پادوسپانيان محسوب مىشد و محمد و جعفر پسران رستم از طرف عبد الله بن ونداداميد ، حاكم پادوسپان كه عموى ايشان نيز بود ، كلار و چالوس را تحت حكومت خويش داشتند . ايشان به دليرى و شجاعت معروف بودند و در ميان مردم اين نواحى نفوذ داشتند و از قديم به حفظ آن ناحيه از دست‌اندازى ديلميان و اطعام مردم و دستگيرى از پناهندگان معروف بودند . « 3 » محمد و جعفر به كمك اهالى منطقه كه چراگاه خود را از دست داده بودند ، با جابر به مقابله پرداختند . جابر از ترس به سليمان بن\r\n\r\n\r\n","description":"","footnote":"\r\n( 1 ) . ابراهيم بن هلال صابى ، التاجى فى اخبار الدولة الديلميه ، ( اخبار ائمه زيديه فى طبرستان و ديلميان و جيلان ) ، به كوشش ويلفرد مادلونگ ، بيروت ، دار النشر ، 1987 م ، ص 19 ) .\r\n( 2 ) . همان ، ص 19 .\r\n( 3 ) . تاريخ طبرى ، پيشين ، ج 9 ، ص 272 .\r\n","page_name":" 87 ","page_number":87},
  {"content":"\r\n\r\nعبد الله پناه برد . محمد و جعفر كه توان مقابله با عوامل طاهريان را نداشتند ، به ناچار از مردم ديلم كمك خواستند . آنان به سبب داشتن زمينه‌هاى فرهنگى و سياسى ضد خلافت و در نتيجه ضد طاهريان كه علويان نيز آن را تقويت مىكردند ، با محمد و جعفر هم‌پيمان شدند و در صدد برآمدند كه براى تنظيم امور خويش يكى از بزرگان علوى را به رهبرى برگزينند . « 1 »\r\nتضاد منافع پسران رستم با عواملى كه محمد بن اوس براى چالوس و كلار منصوب كرده بود و همچنين ظل و بيداد عوامل طاهريان و نارضايتى مردم منطقه موجب شد كه محمد و جعفر از فرصت استفاده كنند و چراگاهى را كه مورد استفاده عامه مردم بود ، تصرف كنند و آن را وسيله‌اى براى تحريك مردم منطقه كنند تا به‌طور مستقيم با اين واقعه درگير شوند . توجه به علويان چنان‌كه پيش از اين نيز گفته شد ، به سابقه حضور علويان در منطقه مربوط مىشد . حسن سلوك و تلاش بىوقفه ايشان آنچنان در مردم اثر كرده بود كه مردم مورد ظلم جهت تظلم و دادخواهى پيش ايشان مىرفتند . « 2 »\r\nمقابله مردم با ظلم و ستم از اين پس جهت و هدف ديگرى يافت و سران محلى و فرمانروايان پادوسپانى براى جلب حمايت مردم ناچار به خواستهء ايشان تن مىدادند .\r\nبنابراين جمعى از مردم به همراه محمد و جعفر كه عبد الله بن ونداداميد ، رياست ايشان را بر عهده داشت به نزد محمد بن ابراهيم « 3 » يكى از بزرگان علوى ساكن اين منطقه رفتند و گفتند :\r\nما از دست ظلم اين جماعت به جان آمديم و اسلام و ايمان با شما است ، ما مىخواهيم كه سيدى را از آل محمد صلّى اللّه عليه و إله بر خود حاكم گردانيم كه با ما به عدل و راستى رفتار كند و\r\n\r\n\r\n","description":"","footnote":"\r\n( 1 ) . التاجى فى اخبار الدولة الديلمية ، پيشين ، ص 20 .\r\n( 2 ) . تاريخ رويان ، پيشين ، ص 87 .\r\n( 3 ) . محمد بن ابراهيم بن على بن عبد الرحمن بن قاسم بن حسن بن حسن بن على بن ابيطالب عليه السّلام .\r\n","page_name":" 88 ","page_number":88},
  {"content":"\r\n\r\nبه سيرت محمد و على عليهما السّلام برود ، چه باشد اگر بر تو بيعت كنيم تا به بركات تو ، اين ظلم از ما مندفع گردد . « 1 »\r\nبدين‌سان ، نطفهء قيام را تودهء مردم جهت مبارزه با ظلم و ستم و به منظور ايجاد عدالت اسلامى و احياى سنت پيامبر صلّى اللّه عليه و إله بستند .\r\nبه‌هرحال محمد بن ابراهيم كه منابع ، وى را فردى با تقوا ، زاهد و با ديانت معرفى كرده‌اند ، گفت : « من اهليت خروج ندارم » و داماد خويش را كه در رى اقامت داشت براى تصدى اين امر معرفى كرد . بعد از عهد و ميثاقى كه بين عبد الله بن ونداداميد ، رئيس آن جماعت با محمد بن ابراهيم بسته شد ، نامه‌اى از طرف محمد بن ابراهيم و نامه‌هايى از طرف اعيان نواحى نوشته شد و همراه با قاصدى به رى نزد حسن بن زيد روانه شد . حسن بن زيد به دنبال دعوت آنان به طبرستان آمد . حسن بن زيد « 2 » كه بعدها به داعى كبير ملقب شد ، از دعوت مردم استقبال كرد و بلافاصله بعد از بازگشت ، قاصد خود را به رويان رسانيد . با ورود او طبرستان شكل جديدى به خود گرفت و بنابر گفته ابن اسفنديار اكثر مردم طبرستان با وى بيعت كردند . « 3 »\r\nمردمى كه ساليان دراز از حكومت خلفاى عباسى و عمال آنان در رنج بودند به اين نهضت پيوستند . او از ديلم روانهء شرق مازندران شد و ضمن درگيرى با محمد بن اوس آمل را فتح كرد و از مردم آمل خواست تا فردى را جهت حكومت بر خويش انتخاب كنند . « 4 »\r\nآمل ، سارى و حتى گرگان به ضميمه گيلان و ديلم جزو مناطقى بود كه در مدت 20\r\n\r\n\r\n","description":"","footnote":"\r\n( 1 ) . تاريخ طبرستان ، پيشين ، ص 228 .\r\n( 2 ) . همان ، ص 228 .\r\n( 3 ) . همان ، ص 228 .\r\n( 4 ) . همان ، ص 230 .\r\n","page_name":" 89 ","page_number":89},
  {"content":"\r\n\r\nسال از طرف علويان اداره مىشد ، « 1 » اگرچه در اين مدت گاه طاهريان و گاه يعقوب ليث با آنان درگير شده و شكست خوردند ، اما مجددا اين مناطق به دست علويان هواخواه مردم مىافتاد . شرح حوادث مربوط به اين درگيريها در كتابهاى تاريخى عنوان شده و از حوصله اين بحث خارج مىباشد .\r\nپس از مرگ داعى كبير ، برادرش محمد بن زيد معروف به داعى ، « 2 » پس از درگيرى با ابو الحسين احمد فرزند محمد بن ابراهيم و داماد داعى كبير كه خود را جانشين داعى كبير مىدانست ، توانست حكومت علويان را به دست گيرد .\r\nمورخانى نظير مرعشى و صابى وى را داراى اخلاق حسنه و نيك دانسته ، ستوده‌اند . « 3 » ابن اسفنديار مىنويسد :\r\nوى هر سال سى هزار درهم سرخ به مشاهد حسين بن على و امير المؤمنين على و حسن بن على عليهم السّلام و ساير سادات و اقرباى خويش كمك مىكرد و او نخستين كسى است كه قبور ائمه عليهم السّلام را كه در دوره متوكل تخريب شده بود ، بازسازى كرد . « 4 »\r\nابن خلدون نيز ضمن بيان وقايع دوران جانشينى و امارت داعى به تسلط وى بر تمامى نواحى طبرستان تصريح كرده است . « 5 »\r\nقابل ذكر است كه داعى محمد بن زيد در شوال 287 ه ق در نيم فرسنگى گرگان به دست محمد بن هارون ، فرستاده امير اسماعيل سامانى كه منشور حكومت خراسان ،\r\n\r\n\r\n","description":"","footnote":"\r\n( 1 ) . التاجى فى اخبار الدولة الديلمية ، پيشين ، ص 21 .\r\n( 2 ) . مقاتل الطالبيين ، پيشين ، ص 632 .\r\n( 3 ) . اخبار طبرستان ، رويان و مازندران ، پيشين ، ص 129 و التاجى فى اخبار الدولة الديلميه ، پيشين ، ص 21 .\r\n( 4 ) . تاريخ طبرستان ، پيشين ، ص 95 .\r\n( 5 ) . عبد الرحمن ، ابن خلدون ، العبر و ديوان المبتداء و الخبر ، ترجمه عبد المحمد آيتى ، تهران ، موسسه مطالعات و تحقيقات فرهنگى ، 1364 ش ، ج دوم ، ص 516 .\r\n","page_name":" 90 ","page_number":90},
  {"content":"\r\n\r\nسيستان ، طبرستان ، رى و اصفهان را از خليفه معتضد دريافت كرده بود ، كشته شد .\r\nداعى محمد هيچ‌گاه نتوانست در امر رهبرى سياسى و مذهبى نهضت علويان در طبرستان توفيقى همانند داعى كبير كسب كند ، البته عده‌اى از مردم ديلم توسط وى به دين اسلام مشرّف شدند ، « 1 » اما به‌طور كلى شور مذهبى در زمان وى كاهش يافت و انگيزه دينى براى دفاع از حكومت در ميان مردم روند نزولى به خود گرفت . يكى از علل سقوط داعى محمد را بايد در همين امر جستجو كرد و به همين دليل نمىتوان سهم عمده‌اى در تحولات مذهبى اين خطه براى وى قائل شد .\r\n\r\nنهضت دوم علويان در طبرستان\r\nپس از قتل داعى محمد يكى از علويان بزرگ مشهور به ناصر كبير « 2 » كه سابقه ديرينه‌اى در همكارى با اين نهضت داشت به خونخواهى وى قيام كرد اما مورد حمايت امرا قرار نگرفت و از طريق دامغان به رى گريخت . محمد بن هارون مدت يكسال و نيم بر طبرستان حكومت كرد ، ولى بعد از اين مدت به جستان ديلمى و حتى ناصر كبير براى نجات طبرستان از سلطه سامانيان نزديك شد و در سال 289 ه ق علم استقلال برافراشت و بر اسماعيل سامانى عصيان كرد ، اما نهضتش توسط سامانيان سركوب شد و طبرستان مدت سيزده سال تحت سلطه سامانيان قرار گرفت .\r\nدر طول حكمرانى سامانيان در طبرستان ، ناصر كبير تنها فرد شايسته و قوى از علويان بود كه ضمن تلاش براى ايجاد نهضت ، به فعاليت فرهنگى نيز مىپرداخت .\r\nناصر كبير پايگاههايى براى كانون فعاليت خويش تعيين كرد و به تبليغ اسلام و پرورش شاگردانى در مكتب خويش همت گماشت و مبلغينى نيز به نقاط مختلف اعزام كرد . او\r\n\r\n\r\n","description":"","footnote":"\r\n( 1 ) . التاجى فى اخبار الدولة الديلميه ، پيشين ، ص 22 .\r\n( 2 ) . حسن بن على بن حسن بن على بن عمر الاشرف بن زين العابدين عليه السّلام ، ابو محمد الاطروش ناصر الحق و ناصر الكبير ( عباس قمى ، سفينة البحار و مدينه الحكم و الاثار ، ج 2 ، ص 206 ) .\r\n","page_name":" 91 ","page_number":91},
  {"content":"\r\n\r\nدر مناطق غربى آمل تا سفيدرود از روستايى به روستاى ديگر مىرفت و طوايف مختلف را كه هنوز اسلام نياورده بودند به اسلام دعوت مىكرد و چون اسلام مىآوردند ، براى استمرار فعاليتهاى دينى و تداوم اجتماعات مذهبى در روستاها و محلات ايشان مسجد مىساخت . « 1 »\r\nاين زمينه فرهنگى موجب شد كه در سال 301 ه ق وقتى مردم از حكومت محمد بن صعلوك ، عامل سامانيان اعراض كردند ، متوجه ناصر كبير شوند و او را براى قيام تشويق و ترغيب كنند . « 2 » ناصر كبير نيز موفق شد دست محمد بن صعلوك را از منطقه طبرستان كوتاه كند و مردم نواحى طبرستان نيز با ناصر كبير بيعت كردند . سپس ناصر كبير ، رياست امور لشكرى و كشورى را به يكى از علويان به نام حسن بن قاسم سپرد و خود به عبادت و امور شرعى مشغول شد و در سال 304 ه ق درگذشت .\r\nناصر كبير در ميان علويان طبرستان ، چهرهء شاخصى در فعاليتهاى فرهنگى است و از آنجا كه اهتمام زيادى به امور فرهنگى داشت ، از تجربيات ارزنده خويش در امور علمى و فرهنگى بهره گرفت . بنيادىترين امرى كه براى گسترش و پيشرفت علم و دانش انجام داد ، تأسيس مدارس علميه در نقاط مختلف طبرستان بود كه از ميان آنان ، مدرسه‌اى است كه در شهر آمل ساخته‌شده و از شهرت بسزايى برخوردار است و آن را اولين مدرسه در جهان اسلام دانسته‌اند . « 3 »\r\nكتابخانه‌اى نيز احداث كرد كه در كنار مرقدش قرار گرفته و با مدرسه مجتمع بزرگى\r\n\r\n\r\n","description":"","footnote":"\r\n( 1 ) . عز الدين ابى الحسن ، ابن اثير ، الكامل فى تاريخ ، بيروت ، موسسه التاريخ العربى ، 1414 ه ، ج 5 ، ص 44 .\r\n( 2 ) . تاريخ طبرستان ، پيشين ، ص 268 و تاريخ رويان ، پيشين ، ص 105 .\r\n( 3 ) . جرجى زيدان ، تاريخ تمدن اسلام ، ترجمه على جواهر كلام ، تهران ، امير كبير ، 1356 ش ، ص 626 .\r\n","page_name":" 92 ","page_number":92},
  {"content":"\r\n\r\nشد كه موقوفاتى نيز داشته است . « 1 »\r\nبا وجود اينكه تا اين زمان در طبرستان بسيارى از مردم اسلام آورده بودند ، ولى چون اصلاحات فرهنگى ، اجتماعى صورت نگرفته بود ، مردم بر آداب و رسوم گذشتگان خويش سلوك مىكردند و هميشه اين احتمال وجود داشت كه مذهب ايشان در معرض رجعت به عقايد پيشينيان قرار گيرد . « 2 » ناصر كبير براى جلوگيرى از چنين امرى ، آداب و رسوم برگرفته از تعاليم اسلامى را به جاى آداب و رسوم قديم نشاند . « 3 »\r\nالبته چون مدت حكومت او كوتاه بود و اصلاح اين امور احتياج به زمان طولانى دارد ، توفيق او در اين زمينه اندك بود .\r\nطبرى با وجودى كه نسبت به اين نهضت خوش‌بين نبود ، اجراى عدالت و اقامه حق و حسن سيرت ناصر كبير را بىنظير دانسته است . « 4 »\r\nپس از ناصر كبير مردم به فرزند بزرگتر او ، ابو الحسين احمد روى آوردند ، اما او از پذيرفتن رهبرى ايشان امتناع كرد و از داعى صغير كه در گيلان به سر مىبرد ، خواست كه در آمل حكومت را به دست گيرد . داعى صغير به محض استقرار در آمل ، احمد و جعفر فرزندان ناصر كبير را به حكومت گرگان منصوب كرد . ابو القاسم جعفر با اعتراض نسبت به حكومت داعى صغير به رى رفت و از محمد بن صعلوك حاكم رى تقاضاى سپاهى جهت مقابله با داعى صغير كرد ، به شرط اينكه پس از پيروزى ، خطبه و سكه به نام امير اسماعيل سامانى كند ، اما پس از پيروزى چون پرچم خود را به رنگ سياه در آورد و خود را تابع سامانيان اعلام كرد ، مردم از او روى گردانيدند و به داعى صغير\r\n\r\n\r\n","description":"","footnote":"\r\n( 1 ) . تاريخ طبرستان ، پيشين ، ص 97 .\r\n( 2 ) . مروج الذهب و معادن الجوهر ، پيشين ، ج 4 ، ص 217 .\r\n( 3 ) . ابو ريحان بيرونى ، آثار الباقيه عن القرون الخاليه ، ترجمه اكبر دانا سرشت ، چاپ سوم ، تهران ، امير كبير ، 1363 شمسى ، ص 293 .\r\n( 4 ) . تاريخ طبرى ، پيشين ، ج 10 ، ص 149 .\r\n","page_name":" 93 ","page_number":93},
  {"content":"\r\n\r\nپيوستند . در نهايت داعى صغير مغلوب احمد و جعفر فرزندان ناصر كبير شد و از آمل به سوى رويان گريخت و در آنجا گوشه انزوا برگزيد ( 311 ه ق ) . « 1 »\r\n\r\nفروپاشى و زوال علويان\r\nداعى صغير داراى هوش و فراست كافى براى حكومت بر تمام طبرستان و گرگان بود و در ميان علويان پيدا نمىشد . ابو الحسين احمد كه پس از داعى صغير حكومت را به دست گرفته بود بعد از دو ماه وفات يافت . ابو القاسم جعفر نيز بعد از يكسال به سرنوشت برادرش دچار شد .\r\nپس از جعفر در اواخر سال 312 ه ق مردم با ابو على احمد فرزند ابو الحسين احمد بيعت كردند ، اما ماكان بن كاكى از سرداران محلى طبرستان كه پدرش در نهضت ناصر كبير به شهادت رسيده بود در نهايت حكومت را به داعى صغير بازگرداند و بار ديگر داعى صغير بر طبرستان مسلط شد و حتى با حمله به رى توانست علاوه بر رى ، قزوين ، زنجان ، ابهر و قم را نيز ضميمه قلمرو خويش كند . « 2 »\r\nگسترش حكومت داعى صغير به نواحى جنوبى طبرستان و تصرف منطقه وسيعى از رى تا زنجان موجب نگرانى شديد مقتدر ، خليفه عباسى شد . وى امير نصر سامانى را مأمور دفع علويان اين نواحى كرد . امير سامانى نيز براى نيل به اين مقصود از اسفار بن شيرويه و مرداويج زيارى ، از سرداران ديلمى كه در پناه وى بودند ، سود جست و آنان را به سوى طبرستان اعزام كرد . « 3 » داعى صغير در نبرد با آن دو توسط مرداويج زيارى به قتل رسيد ( 316 ه ق ) . با قتل داعى صغير ديگر علوى شاخصى در طبرستان وجود نداشت كه بتواند در برابر امراى طبرستان قد علم كند و به بسيج مردم بپردازد و\r\n\r\n\r\n","description":"","footnote":"\r\n( 1 ) . تاريخ طبرستان ، پيشين ، ص 285 .\r\n( 2 ) . مروج الذهب و معادن الجوهر ، پيشين ، ج 4 ، ص 279 .\r\n( 3 ) . الكامل فى التاريخ ، پيشين ، ج 5 ص 106 و التاجى فى اخبار الدولة الديلمية ، پيشين ، ص 36 .\r\n","page_name":" 94 ","page_number":94},
  {"content":"\r\n\r\nحكومت را در اين منطقه به دست گيرد . پس از مدتى برخى از ايشان براى ايجاد نهضتى مجدد تلاش كردند و تا مدتى نيز در بخشى از طبرستان حكومتى هرچند محدود تشكيل دادند ، ولى براى حكومت بر تمام طبرستان توفيقى بدست نياوردند .\r\n\r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفصل دوم چگونگى شكل‌گيرى دولت آل بويه\r\n\r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\nچگونگى شكل‌گيرى دولت آل‌بويه در سالهاى ضعف و انحطاط خلافت عباسى كه امراى ترك و ديلم خليفهء بغداد را دست‌نشاندهء قدرت و غلبهء خويش ساخته بودند ، در ايران انديشه ايجاد يك قدرت پايدار همراه با احيا ميراث كهن آن در خاطر بسيارى از داعيه‌داران عصر ، ازگيل و ديلم و سيستان شكفته بود . تحقق اين رويا در يك مدت كوتاه تا حدى فقط براى آل بويه ممكن شد كه آن هم به سبب اختلافات خانوادگى و مسائل ديگر مانند يك رويا پايان يافت .\r\nدر سالهاى جوش‌وخروش گيل و ديلم كه ماكان و اسفار و مرداويج از سرداران ديلمى بين خراسان و گرگان و رى در جستجوى قدرت ، تلاش خود را آغاز كرده بودند ، پسران بويه - ابو الحسن على ( عماد الدوله ) و برادرش ابو على حسن ( ركن الدوله ) - از جمله سرداران سپاه ماكان قرار داشتند . « 1 » بين ماكان و مرداويج همواره مناسبات نيكويى برقرار بود تا آنكه مرداويج ، اسفار پسر شيرويه را كشت و رى و جبال « 2 » را به تصرف خود درآورد و كارش بالا گرفت . از طرف ديگر ماكان ، آمل و طبرستان را به تصرف درآورد و دامنه نفوذ او تا نيشابور كشيده شد . از اين پس اختلاف ميان ماكان و\r\n\r\n\r\n","description":"","footnote":"\r\n( 1 ) . حمد الله مستوفى ، تاريخ گزيده ، به اهتمام عبد الحسين نوائى ، تهران ، امير كبير ، 364 ، ش ، ص 409 .\r\n( 2 ) . مقصود عراق عجم يا قسمتهاى مركزى ايران است كه شهرهاى عمده آن اصفهان ، همدان ، رى ، قم ، قزوين و كرج ( ميان همدان و اراك فعلى ) است .\r\n","page_name":" 99 ","page_number":99},
  {"content":"\r\n\r\nمرداويج آغاز شد و به جنگ بين طرفين انجاميد و در نتيجه مرداويج بر ماكان پيروز شد ، به همين دليل برادران بويه - على و حسن با موافقت ماكان به مرداويج پيوستند .\r\nمرداويج آن دو را به خوبى پذيرفت و فرمانروايى شهر كرج ابو دلف را به على واگذار كرد ، « 1 » اما پس از مدتى مرداويج از اين اقدام خويش پشيمان شد و تصميم گرفت از رفتن على جلوگيرى كند . على كه از قضيه آگاه شده بود ، به سرعت خود را به كرج رساند و با بزرگان و اعيان شهر به نيكى رفتار كرد و چند قلعه از قلعه‌هاى اطراف شهر را كه در دست خرميان ( خرم دينان ) بود به تصرف درآورد و آنچه از اين قلعه‌ها به دست آمد در ميان سپاهيان و اعيان شهر و مردم تقسيم كرد . وى پس از كرج به اصفهان رفت .\r\nحكمران اصفهان ، ابو الفتح بن ياقوت بود ( پدرش ياقوت از طرف خليفه عباسى فرمانرواى فارس بود ) كه از طرف خليفه الراضى بالله ، منصوب گرديده بود . در جنگ بين اين دو عدهء زيادى از سپاهيان ابو الفتح كه ديلمى و گيلى بودند به على پيوستند و به اين شكل وى توانست بر اصفهان غلبه كند . « 2 » على با اطلاع از اين امر اصفهان را ترك كرد و به سوى ارجان - در حدود بهبهان فعلى - حركت كرد . فرمانرواى اين شهر ، ابو بكر پسر ديگر ياقوت بود كه بدون مقاومت به رامهرمز گريخت و على توانست شهر را به تصرف درآورد ، سپس به دعوت يكى از مردان مقتدر و ثروتمند ناحيه فارس به نام ابو طالب زيد بن على نوبندجانى - كه او را به تصرف شيراز دعوت كرده بود - به نوبندجان رفت « 3 » و توانست بر ياقوت ، حاكم منصوب از طرف خليفه الراضى غلبه كند و شيراز را به تصرف درآورد . « 4 »\r\n\r\n\r\n","description":"","footnote":"\r\n( 1 ) . ابو على ، مسكويه ، تجارب الامم و تعاقب الاهمم ، ترجمه علينقى منزوى ، تهران ، انتشارات توس ، 1376 ش ، ج 5 ، ص 273 - 272 .\r\n( 2 ) . همان ، ج 5 ، ص 376 .\r\n( 3 ) . نوبندجان شهرى بوده در 26 شش فرسنگى ارّجان به طرف شيراز ( معجم البلدان )\r\n( 4 ) . تجارب الامم ، همان ، ج 5 ، ص 403 - 395 .\r\n","page_name":" 100 ","page_number":100},
  {"content":"\r\n\r\nوقتى در شيراز مستقر شد از خليفه الراضى بالله خواست كه او را از طرف خود به عنوان والى فارس بشناسد و او هم متعهد مىشود كه سالانه هشت هزار درهم به بغداد بفرستد . در شوال سال 322 ه ق ، خلعت و لواى خليفه به همراه مردى به نام ابو عيسى كاتب براى وى فرستاده شد ، اما على از دادن پولى كه تعهد كرده بود ، خوددارى كرد .\r\nزمانى كه على در فارس و برادرش حسن در اصفهان استقرار يافتند ، تصميم گرفتند كه برادر كوچكتر خود احمد را براى تصرف كرمان بفرستند . احمد نيز بعد از حوادثى موفق شد كرمان را تصرف كند ، پس از اين پيروزى على از برادرش احمد خواست كه به فارس برگردد ، وى نيز بازگشت و در استخر اقامت گزيد . « 1 » از اين پس على و بعد از او برادرزاده‌اش عضد الدوله به‌طور مكرر اقدام به فتح كامل كرمان كردند تا سال 357 ه ق كه عضد الدوله تمام آن ناحيه را به تصرف درآورد . در سال 324 ه ق ، ابو عبد الله بريدى - فرمانرواى اهواز و بصره - كه حكومتش مورد تجاوز ابن رائق و به حكم از عمال خليفه قرار گرفته بود به على پناه آورد و به على وعدهء يارى در فتح عراق داد .\r\nعلى ، برادرش احمد را از استخر طلبيد و او را به يارى ابو عبد الله بريدى فرستاد كه آنان نيز موفق شدند ابن رائق و به حكم را شكست دهند .\r\nبعد از آن احمد چندين بار قصد كرد بغداد را فتح كند ، ولى موفق نشد ، تا اينكه در سال 334 ه ق وارد بغداد شد و از طرف خليفه ، المستكفى بالله به لقب معز الدوله ، ملقب گرديد . همچنين خليفه به برادران احمد ، على لقب عماد الدوله و حسن ، ركن الدوله اعطا كرد و دستور داد نام آنان را بر سكه‌ها ضرب كنند .\r\nاز اين پس معز الدوله صاحب اختيار بغداد شد و هرروز پنج هزار درهم خرجى\r\n\r\n\r\n","description":"","footnote":"\r\n( 1 ) . همان ، ج 5 ، ص 467 - 463 .\r\n. جمال الدين ، ابن تغريبدى النجوم الزاهره فى ملوك مصر القاهره ، مصر ، چاپ دار الكتاب ، 1383 ق ، ج 3 ، ص 272 .\r\n","page_name":" 101 ","page_number":101},
  {"content":"\r\n\r\nبراى خليفه المستكفى قرار داد و خليفه از تمام اختيارات خود محروم شد و تنها در خطبه نامى از خليفه برده مىشد . « 1 »\r\nكار خليفه به واسطه غلبه ديالمه به اندازه‌اى به ضعف گرائيد كه هيچ‌كس به خليفه و دستوراتش اعتنايى نمىكرد . ابن اثير در اين‌باره مىگويد : در زمان معز الدوله هيچ احترامى براى خليفه باقى نماند ، وى از داشتن وزير محروم بود . فقط كاتبى داشت كه به زمينها و مخارج او رسيدگى مىكرد ، اما معز الدوله هركس را كه مىخواست به وزارت خود انتخاب مىكرد . « 2 » همچنين معز الدوله در عزل و نصب قضات و صاحبان مشاغل ديگر اعتنايى به خليفه نمىكرد . « 3 »\r\n\r\nمناسبات آل بويه با خلافت عباسى\r\nروابط و مناسبات آل بويه با خلفاى عباسى وضعى پيچيده داشت . آنان با آنكه شيعه بودند به ساقط كردن خلافت عباسى مبادرت نورزيدند ، زيرا ملاحظاتى ، اتخاذ چنين سياستى را ايجاب مىكرد . جمعيت بغداد و به‌طور كلى عراق بيشتر سنى بودند .\r\nاز طرف ديگر وجود سپاهيان ترك سنى ، آل بويه را ناگزير مىكرد كه ميان گرايشهاى شيعى و فشار اهل سنت موازنه‌اى دقيق برقرار سازند ، زيرا آل بويه از اعتقاد و احترام گسترده مردم نسبت به خليفهء سنىمذهب در عراق و به‌طور كلى در جهان اسلام آگاه بودند ، و از آن به مثابه وسيله‌اى براى مشروعيت بخشيدن به قدرت خويش استفاده مىكردند . آنان اجازه رسمى حكومت خود را از خليفه گرفته بودند و براى برخوردارى از مشروعيتى هرچند ناپايدار ، به هالهء تقدس خليفه سنى نيازمند بودند . دليل ديگرى\r\n\r\n\r\n","description":"","footnote":"\r\n( 1 ) . محمد بن عبد الملك همدانى ، تكملة التاريخ الطبرى ، بيروت ، مطبقه كاتوليكه ، 1961 م ، ج 1 ، ص 211 .\r\n( 2 ) . تاريخ الكامل ، پيشين ، ج 5 ، ص 270 .\r\n( 3 ) . تكملة التاريخ طبرى ، همان ، ج 1 ، ص 179 .\r\n","page_name":" 102 ","page_number":102},
  {"content":"\r\n\r\nنيز براى بر كنار نكردن خليفه عباسى به نفع يك علوى بر حق وجود داشت ، زيرا چنين عملى قدرت خود آل بويه را كاهش مىداد ، چرا كه ناگزير بودند كه از خليفه‌اى علوى تبعيت كنند ، از طرف ديگر شيعيان عراق كه معز الدوله سعى داشت از آنان دلجويى كند ، امامى مذهب بودند و اين بدين معنا است كه منصوب كردن خليفه‌اى زيدى مذهب كه موردنظر معز الدوله بود ، « 1 » از نظر آنان در مقايسه با خليفه عباسى يكسان باشد ، بنابراين معز الدوله دريافت كه باقى ماندن بر خلافت عباسى مناسب‌تر است .\r\nاز طرفى او از اين اصل زيدى « مجاز بودن امامت مفضول باوجود افضل » پيروى كرد و براساس اين اصل زيدى و مصلحت سياسى ، ولايت خليفه سنى را پذيرفت . « 2 »\r\nدر دوره 113 ساله حكومت آل بويه بر بغداد ، پنج خليفه عباسى در بغداد به ظاهر قدرت را در اختيار داشتند ، آنان عبارت بودند از ، المستكفى ( 333 - 334 ه ق ) ، المطيع ( 334 - 363 ه ق ) ، الطائع ( 363 - 381 ه ق ) ، القادر ( 381 - 422 ه ق ) ، و القائم ( 422 - 467 ه ق ) كه خليفه آخر تا زمان ورود سلجوقيان به صحنه سياست بر مسند خلافت باقى بود ، از اين ميان سه خليفه نخستين ، يكى پس از ديگرى از مقام خود خلع شدند .\r\nتنها چهارمين آنان يعنى القادر بالله در حالى كه هنوز مقام خلافت را به عهده داشت درگذشت و پسرش القائم به‌عنوان جانشين وى تعيين شد .\r\nاين نكته مسلم است كه آل بويه شيعه بودند و از نظر مذهبى هيچ‌گونه تعهدى نسبت به خلفاى عباسى نداشتند ، چون آنان ، آل عباس را غاصب مقام خلافت مىشمردند و براى اطاعت از آنان هيچ‌گونه انگيزه مذهبى نداشتند ، اما بركنارى سه خليفه همزمان آل بويه هريك به انگيزه‌اى جداگانه صورت گرفت و مسائل مذهبى در اين قضايا تأثيرى نداشت ، به جز اين مسلم است كه آل بويه علىرغم شيعه بودن\r\n\r\n\r\n","description":"","footnote":"\r\n( 1 ) . الكامل ، پيشين ، ج 5 ، ص 270 .\r\n( 2 ) . همان ، ج 5 ، ص 271 .\r\n","page_name":" 103 ","page_number":103},
  {"content":"\r\n\r\nمذهب را فداى سياست و حكومت دنيوى خود كردند و به تعبير ديگر تنها در صدد حفظ حكومت و منافع سياسى خود بودند ، روايتهاى تاريخى مبنى بر انديشه معز الدوله براى نقل خلافت از عباسيان به علويان نيز نمىتواند دليل بر تفكر مذهبى آنان باشد . چون اگر شخص معز الدوله در تشيع خود راسخ بود و به راستى به انديشه شيعه‌گرى ايمان داشت ، مىبايست حكومت را به علويان منتقل مىكرد و به صرف استدلال وزيرش كه او را از عواقب اين كار و خارج شدن حكومت دنيوى از دست وى بيم مىداد « 1 » از اين كار دست برنمىداشت . نكته ديگر در چگونگى روابط خلفا و آل بويه كه شايسته توجه است ، اين است كه بر سر اصل وجود خلافت اختلافى در ميان نبوده است و اگر ستيز و خلع و نصبى از طرف حاكمان آل بويه صورت مىگرفت ، تنها در راستاى منافع آنان بوده است ، زيرا موقعيت زمانى و اجتماعى و مذهبى ، اين موضوع را به حاكمان آل بويه تفهيم كرده بود كه اگر خواهان ادامه حكومت هستند ناچار بايد بر ابقاى خلافت صحه بگذارند ، زيرا وجود اكثريت سنى مذهب ، در سرزمينهاى اسلامى كه تحت سيطره آل بويه بود و نيز قدمت و مشروعيت نهادينه شده خلافت و وجود حكومتهاى مستقل سنى مذهب كه بر لحاظ ظاهرى هم از خلفاى عباسى تبعيت مىكردند ، اين امكان را از آل بويه سلب كرده بود كه بتوانند خلافت عباسيان را منقرض كنند .\r\nدر هيچ‌يك از سه مورد خلع خلفا كه در زمان حكومت آل بويه اتفاق افتاد ، انگيزه مذهبى دخيل نبود و صحبتى دربارهء اصل وجود خلافت نبوده است و در هر سه مورد ، اقتضاى منابع آل بويه بر اين قرار گرفته بود كه خلفا را تغيير دهند كه ما به مقتضاى بحث هر سه مورد را توضيح مىدهيم .\r\nعلت ظاهرى خلع المستكفى ، توسط معز الدوله بر طبق روايتهاى تاريخى كه شرح\r\n\r\n\r\n","description":"","footnote":"\r\n( 1 ) . الكامل ، پيشين ، ج 5 ، ص 271 - 270 .\r\n","page_name":" 104 ","page_number":104},
  {"content":"\r\n\r\nآن در كتابها آمده است ، اين بود كه وى توسط زنى شيرازى - كه در كتابها از او به‌عنوان علم يا پيشكار خلافت نام برده شده - ، به همراهى توزون از امراى ترك به خلافت رسيده بود . اين دو نفر باهم تبانى كرده بودند كه خليفه را خلع و به جاى او المستكفى را به خلافت نشانند . « 1 » ذهنيتى كه معز الدوله از اين عمل داشت و بعضى از اقدامات اين زن نظير برگزارى مهمانى بزرگى كه وجوه ديلم در آن شركت داشتند ، اين سوءظن را در معز الدوله تقويت كرد كه هدف از اين كار سلب قدرت از وى و بيعت گرفتن براى المستكفى است . « 2 » اين امر و شايد مسائل ديگرى كه بر ما پوشيده است ، باعث شد كه معز الدوله اقدام به خلع المستكفى كند . به‌هرحال مسلم است كه معز الدوله اين اقدام را در جهت تثبيت و نيز افزايش قدرت خود امرى مسلم مىپنداشت . علت خلع المطيع بالله به شهادت تمام منابع تاريخى ظاهرا بيمارى فلج بود كه باعث اشكال در تكلم وى شده بود . اين مسئله سبب شد كه سبكتگين - حاجب معز الدوله - از خليفه خواست كه خود را از خلافت خلع ، و خلافت را به پسرش عبد الكريم ملقب به الطائع واگذار كند . وى نيز قبول كرد و در سال 363 ه ق در حضور چند شاهد از خلافت كناره گرفت « 3 » ، بنابراين مىتوان گفت كه كناره‌گيرى وى امرى مصلحتى بوده و اجبارى در كار نبوده است . « 4 »\r\nدرباره علت خلع الطائع ، به دست بهاء الدوله ، نظرات مختلفى از سوى منابع ابراز گرديده است . به نوشته تاريخ يمينى ، علت خلع الطائع عدم همكارى و مشاوره او با بهاء الدوله در امور مهم حكومتى و انجام اعمالى بر خلاف رضايت بهاء الدوله بود .\r\n\r\n\r\n","description":"","footnote":"\r\n( 1 ) . تجارب الامم ، پيشين ، ج 6 ، ص 75 - 72 .\r\n( 2 ) . الكامل ، پيشين ، ج 5 ، ص 269 .\r\n( 3 ) . همان ، ج 5 ، ص 389 .\r\n( 4 ) . احمد بن على ، خطيب بغدادى ، تاريخ بغداد ، ج 11 ، بيروت دار الكتاب العربيه ، بىتا ، ص 79 .\r\n","page_name":" 105 ","page_number":105},
  {"content":"\r\n\r\nبنابراين بهاء الدوله تصميم گرفت كسى را براى مقام خلافت انتخاب كند كه رعايت مصالح امور را بكند و به اصطلاح در انجام امور مادى و معنوى خلافت از هوا و هوس دور باشد . « 1 » به همين منظور در شعبان سنه 381 ه ق وى را از خلافت خلع و القادر بالله را به خلافت منصوب كرد . اما انگيزه اصلى بهاء الدوله در بركنارى الطائع ، ضعف مالى بهاء الدوله بود . او به طمع زر و سيمى كه در اختيار الطائع بود و به تحريك افرادى چون ابو الحسن بن معلم كه در او نفوذ سختى داشت ، اقدام به خلع الطائع و ضبط اموال او كرد ، « 2 » بنابراين سخن عتبى در اين‌باره توجيهى بيش نيست ، زيرا در زمان تسلط آل بويه بر بغداد خلفاى عباسى از قدرت چندانى برخوردار نبودند و تحت فرمان حاكمان بويهى بودند و تنها انگيزه‌هاى خاصى كه در جهت تثبيت و تحكيم قدرت آل بويه انجام مىگرفت ، مىتوانست مشوقى براى عزل و نصب خلفا باشد . نكته در خور توجه اين است كه چرا حاكمان آل بويه اقدام به براندازى خلافت عباسيان نكردند و آيا اصولا اين كار امكان‌پذير بود ؟\r\nدر جواب بايد گفت كه حاكمان آل بويه نيز همچون بسيارى از پادشاهان مستقل ديگر در جهت حفظ و تحكيم قدرت و در راستاى منافع سياسى خود قدم برمىداشتند ، از طرف ديگر اوضاع حاكم بر سرزمينهاى خلافت اين امكان را به آنان نمىداد كه مقام خلافت را براندازند ، زيرا چند عامل در اين مسئله مؤثر بود ، از جمله :\r\nاولا ، اكثريت مردم بغداد سنىمذهب و وفادار به خليفه عباسى بودند . ثانيا بخش بزرگى از سپاهيان آل بويه را تركان سنىمذهب تشكيل مىدادند كه به شدت پايبند مذهب تسنن بودند و قدرت خليفه اگرچه اسمى و ظاهرى بود ، ولى از طريق اين\r\n\r\n\r\n","description":"","footnote":"\r\n( 1 ) . ابو نصر عتبى ، تاريخ يمينى ، ترجمه دكتر جعفر شعار ، تهران ، بنگاه ترجمه و نشر كتاب ، بىتا ، ص 298 .\r\n( 2 ) . الكامل ، پيشين ، ج 5 ، ص 489 .\r\n","page_name":" 106 ","page_number":106},
  {"content":"\r\n\r\nسپاهيان مىتوانست از قوه به فعل تبديل شود ، بنابراين رنجاندن سپاهيان ترك ، معقول نبود . علاوه بر اين قدمت ديرينه نهاد خلافت و مشروعيت و قانونى بودن آن از سوى اكثريت مردم و به‌ويژه اهل تسنن ، برانداختن آن را كارى مشكل مىكرد و سنيان چنين امرى را تحمل نمىكردند .\r\nعلاوه بر اينكه فرمانبردارى ظاهرى حكومتهاى مستقل و نيمه مستقلى چون سامانيان ، غزنويان و حكومتهاى ديگر از مقام خلافت نيز از عوامل مؤثر در پذيرفتن خلافت عباسى از طرف آل بويه بود ، به‌طورى كه حتى در صورت امكان براندازى ، آل بويه براى كسب مشروعيت مذهبى و سياسى ناچار بايد به فاطميان كه خود را مستحق مقام خلافت و منتسب به خاندان پيامبر صلّى اللّه عليه و إله و سلم مىدانستند ، روى مىآوردند كه باتوجه به قدرت عظيم فاطميان اين عمل معقول نبود . اين مسائل سبب شد كه روابط حاكمان آل بويه با خلفاى عباسى تا جايى پيش رود كه به اصل مشروعيت نهاد خلافت ضربه نزند و چون نيازمند كسب مشروعيت از نهاد خلافت بودند ، ترجيح دادند كه به نوعى به خلافت تضعيف شده و زيردست عباسى راضى شوند و خود را درگير مشكلات نسازند .\r\n\r\nسياست مذهبى آل بويه\r\nقبل از ورود به بحث اصلى كه درباره سياست مذهبى حاكمان آل بويه است ، مقدمه‌اى درباره مذهب حاكمان آل بويه بيان مىكنيم .\r\nباتوجه به اينكه آل بويه از سرزمين ديلم برخاسته بودند و ديلم زادگاه آنان بود ، بنابراين مىتوان گفت كه آنان شيعه‌مذهب بودند ، اما اينكه از كدام فرقه تشيع بودند ، مورد اختلاف است .\r\nعده‌اى فقط عنوان كرده‌اند كه آنان شيعه بودند . بعضى از نويسندگان نيز بر زيدى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبودن آنان تأكيد كرده‌اند . « 1 »\r\nدر هر صورت آل بويه در تاريخ معروف به « رفض » « 2 » شده‌اند كه به‌معناى شيعه دوازده امامى است . رازى عنوان مىكند كه آل بويه ، امامتى بودند . « 3 » فرّاى نيز به تشيع اثنى عشرى آنان تصريح كرده است . « 4 »\r\nاشپولر نيز بر اين اعتقاد است كه آل بويه از ابتدا شيعه دوازده امامى بودند و تا آخر نيز بدان وفادار ماندند . « 5 » اما به نظر مىرسد كه نظر دكتر كامل شيبى كه مىگويد : آل بويه از ابتدا زيدى مذهب بوده و سپس به مذهب اثنى عشرى گرايش پيدا كرده‌اند ، « 6 » به صواب نزديك‌تر است . ظاهرا حاكمان اوليه آل بويه پيرو تشيع زيدى و از شاخه جارودى اين فرقه بودند . به اعتقاد شاخه جاروديه ، حضرت محمد صلّى اللّه عليه و إله و سلم خلافت و امامت على عليه السّلام را به صفت تأكيد فرموده و اسمى نياورده است . و امت كوتاهى كردند و آن صفت را شناسايى نكردند و خلفا را به اختيار خود نصب كردند و با اين نصب كافر شدند . « 7 » بنابراين فقط شاخهء زيدى هستند كه به امامت على عليه السّلام اقرار داشتند ، بنابراين انديشه معز الدوله در سپردن امر خلافت به يك زيدى علوى به نام معز الدين علوى اين\r\n\r\n\r\n","description":"","footnote":"\r\n( 1 ) . ريجاد فراى ، تاريخ ايران از اسلام تا سلاجقه ، ترجمه حسن انوشه ، تهران ، امير كبير ، 1373 ش ، ج 4 ، ص 248 .\r\n( 2 ) . تاريخ گزيده ، پيشين ، ص 426 .\r\n( 3 ) . عبد الجليل قزوينى ، النقض فى رد بعض فضائح الروافض ، تصحيح و تحقيق محدث ارموى ، تهران 1371 ه ق ، ص 42 .\r\n( 4 ) . ر . ن . فراى ، دستاورد قرون وسطى ، ترجمه محمودى ، تهران ، انتشارات علمى و فرهنگى ، 1362 ش ، ص 329 .\r\n( 5 ) . تاريخ ايران در قرون نخستين اسلامى ، پيشين ، ج 1 ، ص 329 .\r\n( 6 ) . مصطفى كامل شيبى ، تشيع و تصوف ، ترجمه قراگوزلو ، تهران ، امير كبير ، 1359 ش ، ص 41 - 42 .\r\n( 7 ) . ابو الفتح شهرستانى ، الملل و النحل ، ترجمه مصطفى خالقداد هاشمى - تصحيح جلالى نائينى ، بىجا ، انتشارات اقبال ، 1361 ش ، ج 1 ، ص 207 .\r\n","page_name":" 108 ","page_number":108},
  {"content":"\r\n\r\nتفكر را تقويت مىكند كه وى زيدىمذهب بوده است ، زيرا اين مسئله روشن است كه شيعيان دوازده امامى ، امامت اهل فرقه‌هاى ديگر را بر خود نمىپذيرند . اما اقدامات بعدى وى اين گمان را تقويت مىكند كه وى از تشيع زيدى به تشيع دوازده امامى گرويده است . از جملهء اين اقدامات برگزيدن ابن جنيد به‌عنوان مرجع فقهى است ، زيرا اين فرد از فقهاى اماميه به حساب مىآمد ، « 1 » از طرف ديگر اقدام احمد معز الدوله در سال 351 قمرى در نوشتن مكتوبى بر در مساجد بغداد و نقاط ديگر كه در آن نسبت به عملكرد خلفاى سه‌گانه و معاويه اظهار بيزارى شده و آنان را مورد لعن قرار داده بود ، اگرچه با عكس العمل شديد اهل سنت و با صلاحديد مهلبى ، وزير معز الدوله به صورت ديگرى اصلاح شد كه در آن فقط نام معاويه آورده شده بود و به قول نويسنده كتاب مجالس المؤمنين ، اقدامى در جهت ترويج مذهب حقهء ائمه اثنى عشرى عليهم السّلام بوده است ، « 2 » زيرا زيديان از چنين اقدامى پرهيز مىكردند و استناد آنان به فعل زيد بن على عليه السّلام بود كه در كوفه و به هنگام قيام عليه امويان ، حاضر نشد از عمر و ابو بكر بيزارى جويد .\r\nاگرچه اقدام وى نوعى تقيه بود ، اما اين عمل نزد زيديه به‌معناى تأييد اجمالى خلافت اين دو نفر بود . از طرفى اقدام احمد معز الدوله در برگزارى مراسم سالانه عيد غدير « 3 » و نيز چگونگى برخورد پادشاهان آل بويه با علماى شيعه « 4 » ، زيارت مشاهد و\r\n\r\n\r\n","description":"","footnote":"\r\n( 1 ) . قاضى نور الله شوشترى ، مجالس المؤمنين ، تهران ، كتابفروشى اسلاميه ، 1354 ش ، ج 1 ، ص 439 .\r\n( 2 ) . همان ، ج 2 ، ص 326 .\r\n( 3 ) . تصوف و تشيع ، پيشين ، ص 41 .\r\n( 4 ) . محمد بن على بن بابويه ، اكمال الدين و اتمام النعمه ، تصحيح على اكبرى ، قم ، موسسه نشر اسلامى ، 1363 ش ، ص 87 .\r\n","page_name":" 109 ","page_number":109},
  {"content":"\r\n\r\nاماكن متبركه امامان معصوم توسط پادشاهان آل بويه نظير عضد الدوله « 1 » نشان از گرايش آل بويه به شيعه اثنى عشرى و سعى آنان در ترويج شعائر اين مذهب بوده است ، اما در مجموع بايد گفت كه اميران آل بويه به رغم اعتقادات شيعىشان با تسامح با مذاهب ديگر برخورد مىكردند . آل بويه در آغاز تسلط خود بر بغداد اگرچه به اظهار اعتقادات شيعى خود و ترويج شعائر شيعه پرداختند ، اما به دنبال استقرار در بغداد جز در مواردى كه رفع فتنه و شورش عام الزام كرده باشد ، در صدد منع شعائر اهل سنت و يا جلوگيرى از مخالفت آنان با عقايد رهبران مذهبى خود برنيامدند و در اين‌باره تعصبى از خود نشان ندادند . به قدرت رسيدن آل بويه ، بىگمان كشمكش‌هاى عقيدتى را كه بيش از اين به وخامت گراييده بود ، شديدتر كرد . نخستين مورد ناآرامى مذهبى ، از جمله غارت محله شيعه‌نشين كرخ ، در تابستان سال 338 ه ق را سنيان آغاز كردند و اين در اثناى غيبت معز الدوله از پايتخت روى داد . « 2 »\r\nخشونت‌هايى حتى شديدتر از اين در سال 340 و 346 ه ق نيز رخ داد . در سال 348 ه ق آشوبها ، تلفاتى فراوان به بار آورد و به محله باب الطاق ( بخشى از ساكنان اين محله شيعه بودند ) نيز سرايت كرد و آتش‌سوزى باعث ويرانى عظيمى شد . در سال 349 ه ق آتش اختلاف به دو سوى دجله نيز سرايت كرد . سال بعد مهلبى وزير با شدت و قاطعيت رفتار كرد و سپاهيان ديلمى را براى اشغال مراكز ناآرامى فرستاد و برخى از بزرگان هاشمى و اعضاى « احداث » - جنگجويان غير نظامى - « 3 » را به\r\n\r\n\r\n","description":"","footnote":"\r\n( 1 ) . عبد الكريم بن احمد بن طاوس ، فرحة الغرى ، چاپ نجف ، مطبعة الحيدريه ، بىتا ، ص 133 .\r\n( 2 ) . عبد الحى بن عماد حنبلى ، شذرات الذهب فى اخبار من ذهب ، بيروت ، دار الاحياء التراث العربى ، بىتا ، ج 2 ، ص 379 - 376 .\r\n( 3 ) . چوئل . ائل . كرامر ، احياى فرهنگى در عهد آل بويه ، ترجمه محمد سعيد حنايى كاشان ، تهران ، مركز نشر دانشگاهى ، 1375 ش ، ص 79 .\r\n","page_name":" 110 ","page_number":110},
  {"content":"\r\n\r\nخوزستان و عمان تبعيد كرد . « 1 »\r\nدر دوران به قدرت رسيدن آل بويه ، اماميه فرقه شيعى مسلط در عراق و ايران بود و اصول اعتقادى آن را مفسران شاخص آن كلينى ( متوفى 321 ه ق ) و ابن بابويه ( متوفى 381 ه ق ) و شيخ مفيد معروف به ابن معلم ( متوفى 413 ه ق ) به طرزى فعال و نمايان تدوين كرده بودند . اعتقاد آل بويه به امامان شيعه و از جمله امام دوازدهم حضرت مهدى عليه السّلام كه در غيبت هستند براى آل بويه بسيار مفيد بود ، زيرا آنان را قادر مىساخت كه در نبود امام زمان ( عج اللّه تعالى فرجه الشريف ) حكومت كنند ، بدون آنكه ناگزير از انتصاب يك مدعى علوى باشند . اعتقاد به امام غايب براى شيعيان اماميه نيز مناسب بود و به آنان اجازه مىداد كه بيعت خود را با امام شيعه حفظ كنند و در عين حال حكومت امراى آل بويه را نيز بپذيرند . « 2 » مراسم عيد غدير و عاشوراى حسينى تا دوره عضد الدوله در عراق برگزار مىشد ، اما عضد الدوله به‌طور موقت دستور متوقف ساختن اين مراسم را صادر كرد تا از حساسيت شديد سنيان كاسته شود ، وى همچنين مانع وعظ و خطابهء واعظان هردو فرقه شد و علويان صاحب نفوذ را به فارس تبعيد كرد . « 3 » در دوران شرف الدوله ، زيديها دوباره تقويت شدند و علويانى كه به فارس تبعيد شده بودند به بغداد برگردانده شدند . « 4 » مهم‌ترين توفيق شيعيان در عهد آل بويه اجازهء تظاهر علنى به عقايدشان بدون نياز به تقيه بود . در اين دوره تشيع دوازده امامى ، بدون آنكه مذهب رسمى حكومت شود ، مرسوم شد و افراد زيادى را به خود جذب كرد .\r\n\r\n\r\n","description":"","footnote":"\r\n( 1 ) . همان ، ص 79 .\r\n( 2 ) . احياى فرهنگى در عهد آل بويه ، پيشين ، ص 79 .\r\n( 3 ) . همان ، ص 81 .\r\n( 4 ) . همان ، ص 82 .\r\n","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\nفصل سوم اسماعيليه از نگاه منابع تاريخى\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\nاسماعيليه از نگاه منابع تاريخى درباره اسماعيليه تاكنون آثار فراوانى منتشر و نظرات مختلفى ابراز شده است .\r\nبررسى منابعى كه درباره پيدايش و خاستگاه اسماعيليه سخن گفته‌اند ، قابل‌توجه است ، زيرا نوشته‌هاى اين منابع باتوجه به پايگاه فكرى هركدام از آنان متفاوت است .\r\nبعضى از آنان با ديدگاه طرفدارى از حاكميت عباسى نسبت به شيعه عموما و نسبت به اسماعيليه خصوصا نگريسته‌اند و بر وفق مراد حاكمان سنىمذهب بغداد سخن گفته‌اند ، به‌ويژه اينكه اسماعيليان در بخشهاى عظيمى از سرزمينهاى اسلامى حكمرانى كردند و با خلفاى عباسى و حكومتهاى وابسته به آنان به مبارزه برخاسته‌اند .\r\nاسماعيليان خلافت فاطمى را در مصر و سوريه و قسمتى از شمال آفريقا بنيان نهادند كه نزديك به سه قرن دوام يافت . همچنين در ايران ، حسن صباح و يارانش مشكل بزرگى را براى سلجوقيان كه طرفدار حكومت عباسيان بودند ، فراهم كردند و در واقع به نوعى با خليفه عباسى در نبرد بودند . به همين دليل نويسندگانى كه خلافت عباسيان را بر حق مىشمردند ، نمىتوانستند نسبت به دشمنان اين خلافت بىغرضانه قضاوت كنند . در هر صورت پيدايش فرقه اسماعيليه به نيمه دوم قرن دوم باز مىگردد . در اكثر منابع اهل سنت حتى اسماعيل كه نام فرقه اسماعيليه از او گرفته شده است به‌گونه‌اى جلوه داده شده كه گويا به شدت مورد طعن و طرد پدرش امام جعفر صادق عليه السّلام قرار داشته است و حتى به شرب خمر نيز متهم شده است . « 1 » اما در منابع شيعى ، اغلب به\r\n\r\n\r\n","description":"","footnote":"\r\n( 1 ) . عطا ملك جوينى ، جهانگشاى جوينى ، به همت محمد رمضانى ، تهران ، انتشارات پديده خاور ،\r\n","page_name":" 115 ","page_number":115},
  {"content":"\r\n\r\nگونه‌اى كه به دور از رد و تقبيح اسماعيل است ، سخن گفته شده است . اين منابع همچنان‌كه باورها و دعاوى زيديه را از شخصيت ، رفتار و اعتقادات زيد بن على عليه السّلام جدا دانسته‌اند ، قضاوت و دعاوى اسماعيليان را نيز به رهبران آن مانند : مبارك ، ميمون قداح و فرزندش عبيد اللّه و ديگر رهبران فكرى و سياسى آنان ارتباط داده‌اند و اسماعيل را از افكار و رفتار رهبران اسماعيليه جدا دانسته‌اند و اسماعيل را فردى مورد احترام پدرش امام صادق عليه السّلام معرفى كرده‌اند . « 1 »\r\n\r\nحسن صباح سازمان‌دهنده نهضت اسماعيليان نزارى در ايران\r\nزمانى كه مذهب تسنن با زور سرنيزه‌هاى تركان سلجوقى براى حفظ نظام دو پشتهء فئودالى و زمين‌دارى به مرتبهء حاكميتى قهرآميز رسيده بود ، از ميان فرق شيعه ، پرچم شعائر مذهب اسماعيلى به دست حسن صباح به حمايت از مردم برافراشته ، وارد عرصه كارزار شد . حسن صباح ، جهان‌بينى سياسى و اجتماعى مذهب « اسماعيلى نو » يا « اسماعيلى نزارى » را بنيان نهاد و اين مذهب را در قالب يكى از عظيم‌ترين نهضتهاى تاريخى طورى سازمان داد كه تا قرنها پايدار ماند . او مىدانست كه ملت ايران تا زمانى كه در يك سازمان باهم اتحاد سياسى نداشته باشند ، كارى از پيش نمىبرند . همان‌طور كه صاحبان قدرت مالى متشكل از فئودالها و زمين‌داران و بازرگانان بزرگ و اشراف و سران لشكر براى دفاع از منافع طبقاتى خود به تشكيلات و سازمان مجهزند ، مردم زحمتكش نيز متقابلا براى دفاع از حقوق خود در برابر اجحافات طبقه حاكم ، نيازمند تشكل در سازمان سياسى مربوط به طبقه خود هستند . با اين طرز فكر بود كه حسن صباح پس از سالها كسب معلومات و كاوش در نهايت مذهب اسماعيلى را كه همخوان\r\n\r\n\r\n","description":"","footnote":"\r\n1337 ش ، ج 3 ، ص 55 .\r\n( 1 ) . شيخ مفيد ، الارشاد ، پيشين ، ص 544 - 533 .\r\n","page_name":" 116 ","page_number":116},
  {"content":"\r\n\r\nبا اهداف وى و گرايشات فكرى او بود را برگزيد ، زيرا اين مذهب به نظر وى داراى درونمايهء خاصى بود كه امكان تأويل و تفسير احكام در آن وجود داشت .\r\n\r\nآغاز كار حسن صباح\r\nحسن صباح از همان دوران كودكى شور مبارزه و شهرت‌جويى در سر داشت . مدتى تحت تعليم چند داعى اسماعيلى بود . سپس براى زيارت امام فاطمى به مصر رفت .\r\nشهرستانى مىنويسد :\r\nاظهار دعوت كرد و بر الزامات سخن او اقتصار يافت و به رجال و اعوان مستظهر گشت و به قلاع و حصون استعانت گزيد و در شعبان سنه ثلث و ثمانين و اربعه مائه ( 483 ه ق ) در قلعه الموت متحصن گشت ، بعد از آنكه به بلاد امام ( مصر ) مهاجرت كرده بود . « 1 »\r\n\r\nاولين جرقه‌هاى انحراف فكرى حسن صباح\r\nمعتبرترين و درست‌ترين خبرها درباره زندگى و كارنامه حسن صباح را رشيد الدين فضل الله و عطا ملك جوينى در كتابهاى خود آورده‌اند . به گفتهء آنان حسن صباح در شهر شيعىنشين قم به دنيا آمد . پدرش پيرو شيعه دوازده امامى بود و به هنگام كودكى در يكى از سفرها با پدرش به رى آمد . رى در قرون سوم و چهارم هجرى از مراكز مهم فعاليت داعيان اسماعيلى بود . حسن كه به تحصيل علم مشغول بود تحت نفوذ اين داعيان قرار گرفت . حسن خود در اين‌باره چنين مىگويد :\r\nدر رى از رفيقان شخصى « اميره ضراب » نام ديدم بر عقيدت خلفاى فاطمى مصر ، احيانا فايده‌هايى فرمودى ( عقايد اسماعيليان را گاهى براى من بيان مىكرد ) ، چنان كه ديگران\r\n\r\n\r\n","description":"","footnote":"\r\n( 1 ) . الملل و النحل ، پيشين ، ج 1 ، ص 264 .\r\n","page_name":" 117 ","page_number":117},
  {"content":"\r\n\r\nپيش از او . « 1 »\r\nحسن كتابهاى اسماعيليان را مطالعه كرد و بعد از مدتى معلمى ديگر از اسماعيليان او را تحت‌تأثير عقايد اسماعيلى قرار داد . اين فرد عبد الملك بن عطاش بود كه سرپرستى داعيان اسماعيلى را در مغرب ايران و عراق به عهده داشت . « 2 » عبد الملك در سال 464 ه ق به رى آمد و با حسن ملاقات كرد و به او دستور داد كه به محضر خليفه فاطمى مصر برود و خود را معرفى كند و يا به عبارت ديگر به ستاد دعوت اسماعيلى گزارش دهد . « 3 » حسن در سال 469 ه ق به نمايندگى از جانب عبد الملك عطاش رى را به قصد مصر ترك كرد و در 18 صفر سال 471 ه ق به قاهره رسيد و در آنجا جماعتى از اعيان خليفهء فاطمى او را استقبال كردند . « 4 » حسن صباح حدود سه سال در مصر ، ابتدا در قاهره و سپس در اسكندريه ماند . بنابر روايات تاريخى ، پس از مرگ امام فاطمى ، المستنصر به جاى مستعلى ، حسن صباح از نزار براى جانشينى امام متوفى جانبدارى كرد و اين مسئله باعث اختلاف ميان او و امير الجيوش مصر شد و به زندان افتاد و سپس از مصر به شمال آفريقا تبعيد شد ، اما كشتى حامل او شكست و حسن توانست خود را به شام برساند و از آنجا به بغداد آمد . حسن در ذى الحجه 473 ه ق به اصفهان رسيد . « 5 »\r\n\r\n\r\n","description":"","footnote":"\r\n( 1 ) . جهانگشاى جوينى ، پيشين ، ج 3 ، ص 69 .\r\n( 2 ) . همان ، ج 3 ، ص 69 .\r\n( 3 ) . همان ، ص 69 .\r\n( 4 ) . غلامرضا انصاف‌پور ، روند نهضت‌هاى ملى و اسلامى در ايران ، تهران ، سازمان انتشارات و آموزش انقلاب اسلامى ، 1359 ش ، ص 517 .\r\n( 5 ) . همان ، ج 3 ، ص 69 .\r\n","page_name":" 118 ","page_number":118},
  {"content":"\r\n\r\nنه سال بعد براى دعوت مردم به يك سلسله مسافرتهاى طولانى در ايران پرداخت و از اصفهان به كرمان و يزد رفت و در آنجا مشغول به دعوت شد . از مركز ايران به اصفهان برگشت و از آنجا به خوزستان رفت و سه ماه در آنجا ماند كه قبلا نيز هنگام بازگشت از مصر مدتى در آنجا اقامت كرده بود . حسن بعد از آن متوجه شمال ايران يعنى ايالات واقع در اطراف خزر - گيلان و مازندران - به خصوص ناحيهء كوهستانى معروف به ديلم شد . در ميان مردم اين منطقه - مردمى كه سابقه تشيع زيدى داشتند - حسن صباح حداكثر تلاش خود را براى دعوت مردم كرد . براى مردم جنگاور و ناراضى ديلم و مازندران كيش سلحشورانه او فريبندگى و جذابيتى شديد داشت . در اين هنگام حسن تمام توجه خود را به قلعه الموت معطوف ساخته بود ، زيرا آن را دژ مناسبى براى شروع جنبش نزارى مىدانست . از شهريار كوه كه در مازندران در جنوب درياى خزر واقع است ، داعيانى براى ارشاد و دعوت محافظان الموت كه در ايالت مجاور مازندران يعنى ديلمان قرار دارد ، مىفرستاد . از قرار معلوم حسين قائنى كسى است كه عملا امر دعوت محافظان الموت را برعهده داشت . هنگامى كه افراد پادگان دعوت اسماعيلى را پذيرفتند ، حسن شخصا رهسپار آنجا شد و پنهانى وارد قلعه گرديد ، « 1 » همچنين منابع از تلاش نظام الملك جهت دستگيرى حسن صباح سخن مىگويند كه اين تلاشها در نهايت ناكام ماند . « 2 »\r\n\r\n\r\n","description":"","footnote":"\r\n( 1 ) . هاجسن ، فرقه اسماعيليه ، ترجمه فريدون بدره‌اى ، تبريز ، كتابفروشى تهران ، 1346 ش ، ص 116 .\r\n( 2 ) . جهانگشاى جوينى ، پيشين ، ج 3 ، ص 70 .\r\n","page_name":" 119 ","page_number":119},
  {"content":"\r\n\r\nتا اين زمان حسن صباح به بسيارى از شهرهاى ايران رفته بود و در برخى از آنها به مدت طولانى زندگى كرده بود . برخى از اين شهرها مانند رى و اصفهان از قديم مركز اسماعيليان بود و در برخى ديگر مانند كرمان ، يزد ، دامغان ، سارى و قزوين حسن صباح اسماعيليه را گسترش داد . « 1 » به جز شهرها ، حسن صباح به بسيارى از ايالات مانند آذربايجان ، خوزستان و مازندران ، گرگان ، استرآباد و ديلم و روستاهاى كشور نظير ، شهرياركوه ، ترز ، سرحد ، چناشك ، دنباوند ، خواررى ، اشكور و اندج رود رفت « 2 » و گسترهء فعاليت وى واقعا گسترده بود ، پس از تسخير الموت به دست حسن صباح ، فعاليت اسماعيليان وارد مرحله‌اى تازه شد و فعاليت آنان به شكل خيزشهايى بر ضد سلجوقيان ، مبارزه مسلحانه با آنان ، تسخير دژها در جايگاههاى پراكنده كشور و گسترش حكومت خويش بر بخشهاى پيرامون آن و برقرارى قوانين اجتماعى و اقتصادى ويژه و نيز ترور دشمنان سرشناس آنان درآمد .\r\nمتأسفانه در منابع ترتيب تسخير دژهاى كهن و ساختن دژهاى نوين به شكلى گسترده آورده نشده است . حسن صباح با پيش‌بينى مبارزهء ناگزير با سلجوقيان در استوار كردن پيرامون الموت شتاب داشت . نخستين حمله عليه اسماعيليان الموت توسط يوريون تاش ، يكى از اميران ملكشاه سلجوقى آغاز شد . وى حمله‌هايى به دره‌هاى اطراف الموت كرد و تا كنار الموت پيش‌آمد و در سر راه همه روستاهايى كه\r\n\r\n\r\n","description":"","footnote":"\r\n( 1 ) . ا . و . م . ديميرونا ، تاريخ اسماعيليان در ايران ، ترجمه پروين منزوى ، تهران ، نشر اشاره ، 1371 ، ش ، ص 86 .\r\n( 2 ) . تاريخ اسماعيليان در ايران ، همان ، ص 86 .\r\n","page_name":" 120 ","page_number":120},
  {"content":"\r\n\r\nمذهب اسماعيلى را پذيرفته بودند ، يا تسليم او شدند و يا به آتش كشيده شدند اما موفق به تسخير الموت نشد .\r\nحسن صباح پس از استقرار در الموت همچنان به تسخير قلعه‌هاى ديگر همت گماشت . به نوشتهء جوينى :\r\nحسن در استخلاص نواحى كه متصل به الموت است و مواضعى كه بدان نزديك بود مبالغت مىنمود و هر موضع كه به تبليس دعوت ميسر شد ، مسلم گرداند و آنچ به تغزير او مغرور نمىشد ، به قتل و هتك و نهب و سفك و حرب مىستد و از قلاع آنچ ميسر مىشد بدست مىآورد و هركجا سنگى مىيافت كه بنا را مىشايست بر آن قلعه‌يى بنياد مىنهاد . « 1 »\r\nاز جمله اين قلعه‌ها كه از لحاظ نظامى و جنگ و دفاع موقعيتى عالى داشت ، قلعه « لمسر » بود كه به فرماندهى بزرگ اميد ، در سال 490 ه ق با جنگ و خونريزى فتح شد . « 2 » از آن پس رفته‌رفته به قلعه‌هاى ديگر دست يافتند ، چنان‌كه اسماعيليان قهستان به سركردگى حسين قاينى ( كه در سال 484 ه ق از طرف حسن صباح به آن سامان رفته بود ) بر ضد دولت سلجوقيان قيام كردند و زمام فرمانروايى تمام قلعه‌ها و شهرهاى قاين ، توس ، طبس ، زوزن و غيره را به دست گرفتند و كارگران سلجوقى را بيرون راندند و مثل الموت و بخش رودبار دولتى مستقل تشكيل دادند . همچنين دو قلعه بسيار مهم را در ارّجان واقع در بخش غربى فارس ، نزديك خوزستان به سركردگى داعى بزرگ ، ابو حمزه كفشگر ارجانى ، تسخير كردند . پراهميت‌تر از همه پس از فتح الموت ، تسخير\r\n\r\n\r\n","description":"","footnote":"\r\n( 1 ) . تاريخ جهانگشاى جوينى ، پيشين ، ج 3 ، ص 72 .\r\n( 2 ) . روند نهضت‌هاى ملى و اسلامى در ايران ، پيشين ، ص 520 .\r\n","page_name":" 121 ","page_number":121},
  {"content":"\r\n\r\nقلعهء بسيار مهم نظامى « شاه دژ » بود كه بر فراز تپه‌اى در نزديكى شهر بزرگ اصفهان ، مقر سلطان سلجوقى قرار داشت . اين قلعه توسط احمد عطاش تصرف شد و تحت فرمانروايى او درآمد . « 1 » حسن صباح ضمن كسب اين پيروزيها ، از فرستادن داعيان مؤمن به اقصى بلاد اسلامى غفلت نمىكرد . از شاهكارهاى حسن جلب بعضى شخصيت‌هاى عالى مقام دربار سلجوقى بود كه از او طرفدارى مىكردند و موانع و دشواريهايى را كه در راه پيشرفت برنامه‌هاى اسماعيليان پيدا مىشد ، از ميان برمىداشتند . زمانى كه گردانندگان نظام دو پشتهء فئودالى و زمين‌دارى خطر قدرت اسماعيليان را نزديك ديدند ، سلطان سلجوقى را به تسخير الموت تحريك كردند . در راه رسيدن به اين مقصود احمد بن نظام الملك كه پدرش خواجه نظام الملك و برادرش فخر الملك به دست فدائيان اسماعيلى كشته شده بودند ، سردارى لشكريان سلطان را به عهده گرفت . لشكريان سلطان قلعه الموت را به محاصره درآوردند . « 2 » حسن با روش جنگ و مقاومت آنان را خسته كرد تا اينكه يكى از داعيان اسماعيلى به نام « ابو على اردستانى » با گروههايى مسلح از قزوين به يارى حسن آمد . « 3 » اسماعيليان الموت قوت گرفتند و نيمه شبى بر لشكريان سلطان شبيخون زدند و آنان را به سختى فرارى دادند ، چنان‌كه تا زمانى كه حسن زنده بود از لشكركشى مجدد به الموت بازماندند و كسى از جانب سلطان سلجوقى در صدد اين امر برنيامد . وقتى هم كه سلطان سنجر به تحريك\r\n\r\n\r\n","description":"","footnote":"\r\n( 1 ) . همان ، ص 520 .\r\n( 2 ) . روند نهضت‌هاى ملى و اسلامى در ايران ، پيشين ، ص 521 - 520 .\r\n( 3 ) . جهانگشاى جوينى ، پيشين ، ج 3 ، ص 73 .\r\n","page_name":" 122 ","page_number":122},
  {"content":"\r\n\r\nاطرافيان ، هواى لشكركشى و جنگ با اسماعيليان به سرش افتاد ، حسن با تهديدى وحشتناك ، فكر او را براى هميشه از اين عمل منصرف كرد . جوينى در اين‌باره آورده است :\r\nحسن صباح از خادمان يكى را به مالى خطير بفريفت و كاردى بفرستاد تا در شبى كه سلطان مست خفته بود ، كارد را در پيش تخت او در زمين نشاندند ، چون سلطان بيدار گشت و كارد بديد از آن انديشناك شد و چون اين تهمت بر كسى نمىبست به اختفاى آن اشارت فرمود ، حسن صباح رسول فرستاد و پيغام داد كه اگر نه به سلطان ارادت خير بودى آن كارد را كى بر زمين درشت مىنشاندند ، در سينه نرم سلطان استوار كردندى ، سلطان ترسيد و بدان سبب به صلح ايشان مايل شد . « 1 »\r\nحسن صباح در ربيع الثانى سال 518 ه ق بيمار شد و چون مرگ را در برابر خود ديد ، جانشين خود را تعيين كرد « 2 » و سرانجام در شب چهارشنبه ، ششم ربيع الثانى از سال 518 ه ق درگذشت .\r\n\r\nجانشينان حسن صباح\r\n1 . بزرگ اميد ، جانشين بلافصل حسن صباح كه از سال 512 ه ق در قلعه لمسر و پس از درگذشت حسن صباح 518 تا سال 533 ه ق از قلعه الموت ، مبارزات اسماعيليان را رهبرى مىكرد . از وقايع دورهء وى حمله سلطان محمد سلجوقى در سال 525 ه ق به قلعه الموت بود كه به شكست و ناكامى سلطان انجاميد . در زمان وى ترورهاى فدائيان اسماعيلى كه در تاريخ مشهور است ، همچنان به شدت ادامه يافت .\r\n\r\n\r\n","description":"","footnote":"\r\n( 1 ) . همان ، ص 77 .\r\n( 2 ) . همان ، ص 77 .\r\n","page_name":" 123 ","page_number":123},
  {"content":"\r\n\r\n2 . محمد بن بزرگ اميد كه 25 سال تمام از سال 533 تا 558 ه ق ، پس از پدر به فرماندهى و رهبرى و امارت مبارزان اسماعيلى مشغول بود . شورشها و ترورها و انواع فعاليتهاى سياسى اسماعيليان در دوره وى نيز دنبال مىشد .\r\n3 . حسن ( على ذكره السلام ، لقبى كه اسماعيليان جهت احترام به وى مىگفتند ) كه از سال 558 تا 562 ه ق بر مسند موروث پدر تكيه داشت و از الموت بر اسماعيليان پيشوايى كرد ، وى با ادعاى قائم بودن ، موجى از بحران فكرى و عقيدتى در اين كيش و مخالفتهاى شديدتر در صف دشمنان به وجود آورد كه منجر به كشته شدن وى گرديد .\r\n4 . محمد دوم كه به مدت 45 سال تمام ، يعنى از سال 562 تا 607 ه ق حكومت كرده بود ، مىكوشيد ادعاهاى افراطى پدرش را رفع ، تعديل و بعضا توجيه كند و با آنكه خود او نيز در بعضى مواقع مثل او عمل مىكرد فرمانروايى بر اسماعيليان را براى خود حفظ كرد .\r\n5 . جلال الدين حسن ، از سال 607 تا 618 ه ق به جاى پدرش رهبرى اسماعيليان را برعهده داشت ، در حالى كه آثار انحطاط در دين و دولت او آشكار بود .\r\n6 . علاء الدين محمد 34 سال تمام ، يعنى از سال 618 تا 652 ه ق در الموت مقام پدران خود را حفظ كرد . در دوران او نيز دولت ، حكومت و دين اسماعيلى كم‌كم خصلت فئودالى و اشرافى به خود گرفت .\r\n7 . خورشاه ، آخرين پيشواى اسماعيليان در الموت بود كه از سال 652 تا 655 ه ق حكومت كرد و در سال 655 ه ق با حمله هلاكوخان مغول و سقوط الموت امارت او در هم شكست و نهضت اسماعيليان برچيده شد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nفصل چهارم تشيع در دوره ايلخانان\r\n\r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n\r\nتشيع در دوره ايلخانان در سال 656 ه ق با تشكيل حكومت ايلخانان در ايران و با صدمات شديدى كه با سقوط سلسله عباسيان به دست هلاكو خان ( 656 ه ق ) بر مكتب خلفا وارد شد « 1 » ، شيعيان به اندازه‌اى فرصت يافتند تا از فشارهايى كه از جانب عباسيان بر آنها وارد مىشود رهايى يابند و براى تعديل و كاستن از ظلم و توحش مغولان به دستگاه حكومتى آنها نزديك شوند و مقام و موقعيتى براى خود دست و پا كنند كه در به ثمر رساندن فتح بغداد و سقوط دستگاه عباسى نقش مهمى داشت . « 2 »\r\nبزرگانى از شيعه نظير خواجه نصير الدين طوسى بعد از رهايى از زندان موفق شدند به دولت ايلخانى مغول وارد شده و تعداد زيادى از علما و آثار علمى را از خطر نابودى نجات دهند و علاوه بر آن ، مغولان خشن و انعطاف‌ناپذير را به اسلام متمايل كنند .\r\n\r\n\r\n","description":"","footnote":"\r\n( 1 ) . اساسا تصميم برچيده شدن خلافت عباسى ، در مركز مغولان بنام قره‌قوم و در جلسهء امراى مغول ( قوريلتاى ) تصويب شد و ادعاى برخى نويسندگان مبنى بر دست داشتن علماى شيعه در آن افسانه‌اى بيش نيست .\r\n( 2 ) . شيرين بيانى ، دين و دولت در ايران عهد مغول ، ج 2 ، ص 3 - 592 .\r\n","page_name":" 127 ","page_number":127},
  {"content":"\r\n\r\nاز آن پس ، اقدامات شيعيان در پيشبرد امور اين فرقه ، در حكومت ايلخانى به طريق چشمگيرى نمايان شد . قيامهاى قدرتمندان اهل تشيع كه حكومت و وابستگان آن را در ايالت و شهرهاى گوناگون تهديد مىكرد ، با نهضتهاى مهديهاى دروغين تفاوت داشت ، و از عمده مسائل اين دوره به شمار مىآمد . « 1 » در دوره زمامدارى ارغون فرصت مناسبى براى شيعيان فراهم شد و اين به خاطر آن بود كه ارغون بيش از هر شاهزادهء ديگر ايلخانى خطر نابودى فرهنگ شمنى ياسايى را به دست ايرانيان صاحب مقام احساس مىكرد . براى تجديد حيات ياسا و نيروى طبقه اشراف فئودال ايلى در برابر طبقه ديوانى ايرانى مىكوشيد و در اين راه به ناچار به مخالفت با اهل سنت مىپرداخت ؛ از اين‌رو ، شيعيان در سايهء چنين وضعيتى آرامش يافتند . از ميان اطرافيان سلطان ارغوان علماى شيعهء معتبر و مشهورى بودند كه در انتظار فرصتى بودند تا به ترويج مكتب اهل بيت عليهم السّلام بپردازند ؛ از جمله آنان مىتوان قوام الدين ابو طاهر احمد الطاوس علوى حسينى را نام برد ، كه در آن دوران امير الحاج بود و شهرت و ثروت فراوانى داشت . « 2 » امير الحاج بودن يك شيعه در آن زمان ، نشانگر قدرت رو به رشد تشيع بود .\r\n\r\nرشد تشيع در دوره غازان خان\r\nدر دوران غازان خان كه بار ديگر تسنن ، مذهب رسمى ايران انتخاب شد و\r\n\r\n\r\n","description":"","footnote":"\r\n( 1 ) . فضل الدين عبد الله شيرازى ، و صاف الحضره ، تجزيه الامصار و تزجية الاعصار ، به اهتمام محمد مهدى اصفهانى ، ج 2 ، ص 1 - 230 .\r\n( 2 ) . كمال الدين ابو الفضل عبد الرزاق ابن الفوطى ، تلخيص مجمع الاداب فى معجم الالقاب ، ص 232 و 757 .\r\n","page_name":" 128 ","page_number":128},
  {"content":"\r\n\r\nدستورات پىدرپى براى تحكيم مبانى آن از جانب سلطان صادر شد ، تشيع نوپا با خطر جديدى روبه‌رو شد ، اما اين خطر هم نتوانست موجوديت تشيع را با تهديد جدى مواجه سازد . با اين توضيح كه در اين دوره بسيارى از شيعيان توانستند در دربار ايلخان مقام و موقعيتى به دست آورند . به جز خواجه نصير الدين طوسى ، سه فرزند او با نامهاى صدر الدين على ، اصيل الدين حسن و فخر الدين احمد نيز در دربار حضور داشتند . جايگاه اصيل الدين ، به‌عنوان منجم و ناظر اوقاف غازان خان از همه بالاتر بود . « 1 » حضور علمى شيعه سبب شد تا غازان خان پس از آنكه به اسلام روى آورد ، به تدريج به مذهب تشيع نيز علاقه‌مند شود . او علىرغم اينكه هيچ گاه به‌طور رسمى به مذهب تشيع نگرويد ، اما در جهت پيشبرد امور اين فرقه اقدامات فراوانى انجام داد .\r\nغازان خان مىكوشيد تا حسن نيت خود را نسبت به شيعيان ثابت كند ، به همين سبب به زيارت مرقد حضرت على عليه السّلام و امام حسين عليه السّلام رفت . « 2 » او علاوه بر توجه به مقابر اهل بيت عليهم السّلام نسبت به شيعيان نيز توجه خاصى داشت ، غازان خان ، در بالاى شهر شيعه‌نشين حله نهرى ايجاد كرد كه به نهر غازانى شهرت يافت .\r\nهمچنين روايت شده است كه به دستور غازان خان ، سكه‌هايى با عبارت مذهبى شيعيان زده شد . « 3 » اگرچه هنوز اثرى از اين سكه‌ها به دست نيامده است .\r\nيكى از دلايل توجه غازان خان به شيعيان ، خوابى بود كه به نوشته مورخان ، در\r\n\r\n\r\n","description":"","footnote":"\r\n( 1 ) . رسول جعفريان ، از يورش مغولان تا زوال تركمانان ، ص 97 .\r\n( 2 ) . برتولد اشپولر ، تاريخ مغول در ايران ، ص 5 - 194 .\r\n( 3 ) . همان ، 5 - 194 .\r\n","page_name":" 129 ","page_number":129},
  {"content":"\r\n\r\nاوايل سلطنتش ديده بود . در اين خواب غازان خان پيامبر اكرم صلّى اللّه عليه و إله ، امام على عليه السّلام ، امام حسن عليه السّلام و امام حسين عليه السّلام را در خواب مىبيند ، در اين خواب غازان خان به فتوحات و گشايش مهمى در امور مىرسد . « 1 » و از آن پس ارادت غازان خان به اهل بيت نبوت عليهم السّلام افزايش مىيابد . همچنين در منابع واقعه‌اى ذكر شده است ، كه پس از آن غازان خان براى مساعدت شيعيان گامهاى بلندى برداشت و آن واقعه عبارت از كشته شدن يك فرد شيعه به دست عده‌اى از سنيهاى افراطى ، به دليل پيروى نكردن فرد شيعه از امام سنى آنان در نماز جمعه بوده است . « 2 » اين واقعه باعث شد كه روحانيون شيعه فرصتى به دست آورند و غازان خان را به تفحص بيشترى دربارهء اهل تسنن وادار كنند و طالب بازپس گرفتن حقوق از دست‌رفته خود شوند . سلطان در چگونگى تأسيسات و تشكيلات فرق اسلامى مداقه به عمل آورد و دريافت كه سادات و روحانيون شيعه مقررى و محل معينى ندارند و اين در حالى بود كه روحانيون ساير فرقه‌ها داراى تشكيلات و مقرريهاى منظم و مختلفى بودند . « 3 » از آن پس دربار غازان خان محل رفت و آمد روحانيون اين فرقه شد ، و با جو مساعدى كه پيش‌آمده بود ، آنان هرروز امتياز بيشترى كسب مىكردند و فرماندهان و بزرگان مغول را به سمت خود جلب مىكردند .\r\nغازان خان حتى دستور داد تا در متن خطبه‌اى كه بر منبرها خوانده مىشد و در آن از\r\n\r\n\r\n","description":"","footnote":"\r\n( 1 ) . خواجه رشيد الدين فضل الله ، جامع التواريخ رشيدى ، ص 984 .\r\n( 2 ) . دين و دولت در ايران عهد مغول ، ج 2 ، ص 9 - 598 .\r\n( 3 ) . جامع التواريخ رشيدى ، ج 2 ، ص 985 .\r\n","page_name":" 130 ","page_number":130},
  {"content":"\r\n\r\nخلفاى پيشين ياد مىشد تغييراتى ايجاد شود . « 1 » گرايش سريع و روزافزون غازان خان به سمت فرقه تشيع ، روحانيون و بزرگان سنىمذهب را سخت به وحشت انداخت . از جمله آنان خواجه رشيد الدين فضل الله بود ، كه با به زبان آوردن نام حضرت على عليه السّلام و آل او در خطبه ، به شدت به مخالفت پرداخت و سلطان را چنين نصيحت كرد كه چون اكثريت مردم ايران سنى هستند و در حدود هفتصد سال و اندى ، نسل به نسل سنى بوده‌اند ، اگر بدانند كه سلطان شيعه است ، با او از در مخالفت در خواهند آمد و شورش خواهد شد ، پس صلاح در اين است كه عجالتا اين كار صورت نگيرد . غازان‌خان با اكراه اين استدلال سياسى را پذيرفت . حافظ ابرو به صراحت مىنويسد :\r\nپادشاه غازان را ميلى تمام بدان طايفه بودى ، اما هرگز از غايت كفايت اظهار نكردى و رعايت مصلحت عام فرمودى . « 2 »\r\nدر هر صورت مرگ زود هنگام غازان خان اجازه نداد كه او كار به رسميت شناختن تشيع را به انجام برساند .\r\n\r\nاولجايتو و تشيع\r\nپس از غازان خان اولجايتو به قدرت رسيد . در زمان او به علت جنگ و جدالى كه ميان شافعيها و حنفيها در دربار درگرفت ، اسلام نوپا بار ديگر با خطر جدى مواجه شد .\r\nشيعيان كه مانند گذشته در دربار رفت و آمد مىكردند و دست‌اندركار امور سياسى و اجتماعى بودند ، وارد ميدان عمل شدند و نظر سلطان سرگشته را به مكتب\r\n\r\n\r\n","description":"","footnote":"\r\n( 1 ) . دين و دولت در ايران عهد مغول ، ج 2 ، ص 600 .\r\n( 2 ) . همان ، ج 2 ، ص 2 - 601 .\r\n","page_name":" 131 ","page_number":131},
  {"content":"\r\n\r\nاهل بيت عليهم السّلام جلب كردند ، كسى كه براى اين منظور به كار گرفته شد ، امير طرمطاز از امراى قدرتمند مغول بود . او با يادآورى خوبيهاى تشيع ، به خان چنين تفهيم كرد كه روى آوردن خاندان چنگيزى به تشيع ، علاوه بر اجر اخروى ، به صلاح سياسى هم نزديك‌تر است . او چنين نتيجه گرفت كه غازان خان يكى از عاقل‌ترين و كامل‌ترين حاكمان ، به سبب اعتقاداتش ، به مذهب شيعه تمايل پيدا كرده است . « 1 »\r\nگذشته از مسائل داخلى دربار ، عامل ديگرى كه باعث رونق كار تشيع شد ، تماس مستقيم دستگاه مغول با ايالت گيلان بود ، كه به دنبال فتح اين ايالت در سال 706 ه ق آغاز شد . همچنان‌كه پيش از اين مطرح شد ، گيلان از اماكن فرقه زيديه بوده است .\r\nمسئله ديگر ، انتخاب سلطانيه به پايتختى بود كه بر سر راه گيلان و عراق عجم قرار داشت و عراق عجم بيشتر شيعيان ايران را در خود جاى داده بود .\r\nزمان اقدام جدى از جانب فرقه شيعه در نزد اولجايتو آن هنگام فرا رسيد كه او از دين حنفى برگشت و از شافعيها روىگردان شد و مدت سه ماه در ناراحتى شديد روحى به سر مىبرد . در اين زمان سيد تاج الدين آوجى از بزرگان تشيع به ميدان آمد و با كمك جمعى از پيشوايان شيعهء مستقر در دربار ، شروع به تحريك اولجايتو در اين‌باره كرد . « 2 » سرانجام در زمستان سال 709 ه ق ، كه سلطان به علت سرما به بغداد رفت ، شيعيان بيش از بيش مجال جولان يافتند و او را به زيارت حرمهاى ائمه عليهم السّلام آن خطه\r\n\r\n\r\n","description":"","footnote":"\r\n( 1 ) . همان ، ج 2 ، ص 601 .\r\n( 2 ) . ابو القاسم عبد الله قاشانى ، تاريخ اولجايتو ، ص 99 .\r\n","page_name":" 132 ","page_number":132},
  {"content":"\r\n\r\nدعوت كردند . شيخ جمال الدين حسن بن مطهر حلى ، بزرگ‌ترين دانشمند شيعهء زمان ، را به حضورش بردند و بدين‌ترتيب اولجايتو به تشيع گرايش پيدا كرد و به نام دوازده امام خطبه خواند و نام آنان را بر سكه زد . « 1 » و از آن پس در مدارس علوم دينى ، فقه شيعى تدريس شد . در گرايش پيدا كردن سلطان به مذهب تشيع ، احتمالا حضور خواجه اصيل الدين طوسى ، فرزند خواجه نصير الدين طوسى بىتأثير نبوده است . او عالمى بزرگ و شخصيتى و الا بود . « 2 » با اين حال كار گرايش سلطان به مذهب شيعه طولى نكشيد و روحانيون سنى مذهب به شدت عكس العمل نشان دادند و نارضايتى خود را برملا ساختند و به تحريك مردم پرداختند . گذشته از قزوينيها كه دستورات سلطان را مبنى بر مراعات احكام شيعى نپذيرفتند ، درپى آن ، اهالى بغداد ، شيراز و اصفهان نيز دست به شورش زدند . جماعتى از امراى طراز اول مغول نيز كه دست از تسنن نكشيده بودند ، پيوسته عواقب وخيم كار را به سلطان گوشزد مىكردند . بدين ترتيب عاقبت اولجايتو از رسميت دادن تشيع روىگردان شد و دستور داد تا طريقه اهل سنت همچنان محفوظ بماند . « 3 » در همين زمان خواجه سعد الدين محمد ساوجى ، وزير اولجايتو نيز كه از پشتيبانان واقعى شيعيان در دستگاه اولجايتو بود ، در حال رقابت با خواجه رشيد الدين فضل الله به اتهام اختلاس از خزانهء ديوان به اتفاق جمعى از همدستانش به امر سلطان به قتل رسيد ، و از آن پس كار تشيع از رونق افتاد و بار ديگر\r\n\r\n\r\n","description":"","footnote":"\r\n( 1 ) . حبيب السير ، ج 3 ، ص 191 .\r\n( 2 ) . تاريخ اولجايتو ، همان ، ص 198 .\r\n( 3 ) . ابن بطوطه ، سفرنامه ، ج 1 ، ص 434 .\r\n","page_name":" 133 ","page_number":133},
  {"content":"\r\n\r\nاهل تسنن زمام امور را در دست گرفتند . سيد تاج الدين آوجى نماينده تشيع در دستگاه مغول ، همراه پسرش و گروهى ديگر نيز ، به سبب دوستى و متحد شدن با خواجه سعد الدين ، همچنين به علت به پا كردن شورشهاى سياسى در شهرها به قتل رسيدند . « 1 »\r\nبدين‌ترتيب واقعه‌اى كه نزديك بود حكومت ايلخانى را به خطر بيندازد به پايان رسيد و مدتى نه چندان دور دوباره سربرآورد . پس از اولجايتو فرزندش ابو سعيد نيز رسما به تسنن گرايش پيدا كرد و اميد شيعيان براى ايجاد يك حكومت رسمى شيعه مذهب در آن زمان هرگز تحقق نيافت .\r\n\r\nشهرهاى شيعه‌نشين عهد ايلخانان در ايران\r\nشيعيان به‌عنوان يك مكتب بزرگ در عهد ايلخانان نه تنها در اغلب شهرهاى ايران پراكنده شده بودند ، بلكه اكثريت ساكنان بعضى از شهرها را نيز تشكيل مىدادند . به جرئت مىتوان گفت كه ايالت عراق عجم سراسر شيعه‌نشين بود و پس از آن خراسان بيشترين شيعيان را در خود جاى داده بود . در همين ايالت بود كه اولين حكومت رسمى شيعه به نام « سربداران » تشكيل شد .\r\nابن بطوطه درباره پراكندگى سربداران در سراسر ايالات ايران مىنويسد : « نجف ، كربلا ، حله ، بحرين ، قم ، كاشان ، ساوه ، آوه و طوس شيعه‌مذهب و از غلات مىباشند » . « 2 »\r\n\r\n\r\n","description":"","footnote":"\r\n( 1 ) . تاريخ گزيده ، ص 9 - 608 .\r\n( 2 ) . سفرنامه ابن بطوطه ، ص 177 .\r\n","page_name":" 134 ","page_number":134},
  {"content":"\r\n\r\nپيش از حملهء مغول نيز شهرهاى ذكر شده مهم‌ترين پايگاههاى شيعيان محسوب مىشدند ، نصير الدين رازى اين شهرها را چنين برمىشمارد : « قم ، كاشان ، آوه ، سارى ، رى ، ورامين ، ارم ، استرآباد ، سبزوار ، دهستان ، جربايقان ، بخشى از ديار طبرستان ، قسمتى از قزوين و نواحى آن ، بخشى از ديار خرقان ، حران ، حلّه ، بحرين ، كوفه ، بغداد و مشهد الرضا . » در ادامه مىافزايد : همهء شيعيان اصولى امامى هستند و در قم ، كاشان ، آوه و مازندران به جز شيعه فرقه ديگرى نيست . « 1 »\r\n\r\nنهضت سربداران خراسان و گرايشات شيعى آنان\r\nمذهب تشيع علوى كه آيين مورد قبول عامه مردم ايران به‌ويژه طبقات پايين جامعهء ايرانى بود . « 2 » به علت اينكه مذهب حاكمان زمان نبود ، علاوه بر آن‌كه از آن حمايتى به عمل نمىآمد ، بلكه پس از حاكميت خلفاى سنى به‌ويژه در دوران حكومت امويان و عباسيان نيز به‌طور قاطع سركوب مىشد و طرفداران آن همواره مورد تعقيب و آزار قرار مىگرفتند . در ايران نيز عباسيان به علت سلطه و نفوذى كه داشتند ، همچنين فرمانروايان دست‌نشاندهء كوچك و بزرگ كه بعضى از اينها ايرانى هم نبودند ، به پيروى از دستور خليفه بغداد ، به تعقيب و آزار شيعيان تحت عناوين قرمطى ، باطنى و اسماعيلى مىپرداختند . در قرنهاى چهارم ، پنجم و ششم ه ق ، فرمانروايان غزنوى و سلجوقى ، به علت نفرتى كه از اسماعيليان داشتند ، تحت عناوين مختلف به مبارزه با\r\n\r\n\r\n","description":"","footnote":"\r\n( 1 ) . نصير الدين رازى ، ص 43 و 68 .\r\n( 2 ) . اى . پ . پطرو شفسكى ، نهضت سربداران خراسان ، ص 15 - 13 .\r\n","page_name":" 135 ","page_number":135},
  {"content":"\r\n\r\nتشيع در ايران مىپرداختند و در امور شيعيان دوازده امامى كارشكنى مىكردند .\r\nمركز تبليغات شيعيان دوازده امامى ابتدا در كوفه بود و پس از آن به قم منتقل شد ، مركز مستقل ديگر براى فعاليتهاى تبليغاتى شيعيان كه به مركز اصلى اول بستگى نداشت ، خراسان ( بيهق كه بعدها سبزوار ناميده شد ) و ماوراء النهر بود . علاوه بر مراكز مذكور ، علويان نيز از ابتدا در طبرستان حضور و نفوذ داشتند . با اين حال ، اين واقعيت كه مراكز شيعه مذهب سرانجام توانستند خود را از زير فشار پىدرپى قرنها نجات دهند و به نطفه‌اى براى انتشار پيروزمندانه اين عقيده در سراسر ايران تبديل شوند ، استحكام پيوند شيعيان با عقايد مذهبى آنان را نشان مىدهد . در طول چند قرن فرمانروايان محلى ايران به منظور حفظ موقعيت سياسى و اقتصادى خود به مخالفت با تشيع برخاستند و از مذهب خلفاى عباسى كه در بغداد مستقر بودند حمايت و جانبدارى كردند و به آن تظاهر كرده بودند ، بدين‌سبب تا سقوط دولت عباسيان در سال 656 ه ق به دست هلاكوخان مغول ، شيعيان با تشكيلات و سازمان مخفى خود در اقصى نقاط ايران به فعاليت مشغول بودند . در دوره مغول ( ايلخانان ) باتوجه به اينكه حكومت عباسيان ، دشمن بزرگ شيعيان منقرض شده بود ، دامنه فعاليت مذهب تشيع به‌طور آشكار در ايران ادامه يافت ، اما با در نظر گرفتن توجه و يا بىتوجهى دوره‌اى ايلخانان نسبت به تمامى مذاهب ، خصوصا نسبت به مذهب تشيع اين نكته آشكار مىشود كه همزمان با سركوب شيعيان توسط مقامات دولتى آنها دست به فعاليتهاى نيمه پنهانى مىزدند ، به همين سبب هيچ‌گونه اطلاعات دقيقى از چگونگى فعاليت آنها در دست\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنيست . در دوران غازان خان و اولجايتو كه مدتى شيعيان مورد لطف حكومت قرار گرفته بودند ، قيام گسترده‌اى از شيعيان بر عليه حكومت ايلخانان گزارش نشده است ، اما در دوره فرمانروايى ابو سعيد در سال 716 ه ق كه دوباره فرمانروايى سنى زمام امور را به دست گرفت . حكومت او در نتيجه هماهنگى شيعيان و همچنين دخالت مستقيم آنها در كارها پايان يافت ، فعاليتهاى فكرى و سياسى شيعيان دوازده امامى نيز در اين دوره شدت يافت ، در نتيجه اين عامل باعث تأسيس دولت سربداران در خراسان شد .\r\n\r\n","description":"","footnote":"","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nفصل پنجم سربداران و مذهب تشيع\r\n\r\n","description":"","footnote":"","page_name":" 139 ","page_number":139},
  {"content":"\r\n . \r\n","description":"","footnote":"","page_name":" 140 ","page_number":140},
  {"content":"\r\n\r\nسربداران و مذهب تشيع ابن بطوطه در بيان دوره پيشين تاريخ سربداران ، آنها را رافضى « 1 » مىخواند .\r\nعلى مويد ، آخرين حكمران سربدارى نيز شيعه مذهب بود . « 2 »\r\nنفوذ مذهب تشيع ميان سربداران خراسان ، در خلال آخرين دوره حكمرانى ايلخانان مغول ، توسط دو نفر از علماى پرشور شيعه به نامهاى شيخ خليفه و شيخ حسن جورى صورت گرفت ، طبرستان و ديلم كه از آغاز پناهگاه علويان و خاستگاه تشيع در ايران بود ، محلى است كه شيخ خليفه مازندرانى ، رهبر جنبش سربداران در آنجا پرورش يافت . شيخ خليفه كه انسانى پر جنب‌وجوش و خروشان بود و بر خلاف اكثر صوفيان زمانش توجه خاصى به مسائل اجتماعى و سياسى نشان مىداد ، با ديدن اوضاع اجتماعى ، اقتصادى و سياسى و ستم‌هاى بىاندازهء فرمانروايان زمان و فقر عمومى ، مايل به جستجو و يافتن علت اين عوامل از متفكران زمان خود شد ، او در\r\n\r\n\r\n","description":"","footnote":"\r\n( 1 ) . ابن بطوطه ، سفرنامه ، ج 1 ، ص 434 .\r\n( 2 ) . عبد الرفيع حقيقت ، تاريخ جنبش سربداران ، ص 3 - 221 .\r\n","page_name":" 141 ","page_number":141},
  {"content":"\r\n\r\nابتدا به آمل ، نزد شيخ بالوى زاهد آملى كه يكى از مشايخ معروف آن عصر بود رفت و در زمره مريدان او قرار گرفت . « 1 » اما پس از مدتى متوجه شد كه شيخ بالوى زاهد آملى از دادن پاسخ به مسائل اجتماعى زمان خود عاجز است ، بنابراين سرخورده و مأيوس به سمنان نزد عارف نامى آن عصر ، شيخ ركن الدين علاء الدوله سمنانى رفت .\r\nدر سمنان نيز شيخ خليفه پس از مدتى كسب علم و دانش ، به خاطر مطلع بودن شيخ ركن الدين از اعتقادات مذهبى او كه برگرفته از هيچ‌يك از مذاهب چهارگانه اهل سنت نبود ، مورد بىمهرى شيخ ركن الدين قرار گرفت ، سمنان را ترك كرد و به قريهء بحرآباد ، از قراء جوين شتافت و در محضر خواجه غياث الدين هبة الله حموى حضور يافت ، اما در آنجا نيز روح جست‌وجوگر شيخ خليفه آرام نگرفت ، بنابراين به سبزوار ، شهرى كه بيشتر مردم آن شهر و روستاييان اطراف آن از شيعيان بودند رهسپار شد . « 2 »\r\nسبزوار براى تعاليم و اقدامات شيخ خليفه مكان بسيار مناسبى به شمار مىرفت ، شيخ خليفه در مسجد جامع سبزوار به موعظه و ارشاد مردم پرداخت و آنچنان كارش بالا گرفت كه موجبات ترس و كينهء علماى سنى مذهب آن ديار را فراهم كرد ، بنابراين علماى آن ديار ، هنگامى كه رفتار و گفتار شيخ خليفه را مخالف دستگاه قدرت خود ديدند ، به نام آنكه رفتار شيخ خليفه خلاف دين است و شيخ در مسجد حديث دنيا مىگويد ، فتواى قتل او را دادند و آن را پيش ابو سعيد ، ايلخان مغول فرستادند .\r\n\r\n\r\n","description":"","footnote":"\r\n( 1 ) . تاريخ طبرستان و رويان مازندران ، ص 172 .\r\n( 2 ) . حمد الله مستوفى ، نزهة القلوب ، ص 150 .\r\n","page_name":" 142 ","page_number":142},
  {"content":"\r\n\r\nابو سعيد در جواب پيغام داد كه او هيچ‌گاه متعرض طايفه درويشان نمىشود . « 1 »\r\nهنگامى كه علماى كينه‌توز سنى از اقدامات ابو سعيد بر عليه شيخ خليفه نااميد شدند ، در سال 736 ه ق نيم‌شب شيخ خليفه را در مسجد به قتل رساندند . و چنين وانمود كردند كه شيخ خودكشى كرده است . « 2 » در بين شاگردان معتقد و علاقه‌مند به شيخ خليفه مازندرانى ، شيخ حسن جورى از ديگران فعال‌تر و شايسته‌تر بود ، بنابراين با نظر مثبت و پنهانى شيخ خليفه ، او به جانشينى شيخ انتخاب شده بود ، پس از شهادت شيخ خليفه هنگامى كه شيخ حسن اقامت خود را در سبزوار به مصلحت نديد از روى ناچارى به نيشابور عزيمت كرد و از آنجا نيز به اطراف خراسان سفر كرد . در آنجا مردم را به روش شيخ خليفه دعوت مىكرد و هركس كه دعوت او را مىپذيرفت نامش را در دفترى مىنوشت و مىگفت : « حالا وقت اختفاست ، آلت كارزار را ترتيب دهيد و منتظر اشارهء من باشيد ، « 3 » و فعلا به كسب و كار خود مشغول باشيد . » « 4 » به نظر مىرسد برخى از مفاهيم به كار رفته توسط شيخ حسن برگرفته از اعتقادات شيعيان امامى باشد نظير « وقت اخفا » و « وقت ظهور » ، باتوجه به اينكه شيخ حسن ياران خود را به كسب معاش توصيه مىكند ، اما چنين به نظر مىرسد كه بيشتر ياران شيخ حسن جورى از تجار شهرى و پيشه‌وران بوده‌اند . سمرقندى نيز اين نظريه را تأييد مىكند . از طرف\r\n\r\n\r\n","description":"","footnote":"\r\n( 1 ) . حبيب السير ، ج 3 ، ص 359 .\r\n( 2 ) . مير خواند ، روضة الصفا ، ج 5 ، ص 605 .\r\n( 3 ) . حبيب السير ، ج 3 ، ص 359 .\r\n( 4 ) . عبد الرزاق سمرقندى ، مطلع سعدين ، ص 146 .\r\n","page_name":" 143 ","page_number":143},
  {"content":"\r\n\r\nديگر دهقانان كه در سرتاسر خراسان پراكنده شده بودند نمىتوانستند اعضاى مؤثر اين سازمان به شمار آيند و در موضع دهقانى خودكفا باشند . تبليغ به شورش زير لفافه صوفيگرى صورت مىگرفت و رنگ تشيع داشت ، با اين حال يك طريقت مثبت و فعال درويشى كه بعدها طريقت شيخيان جورى خوانده شد و مورد انزجار حكام خراسان و زمين‌داران بزرگ بود ، پديد آمد . شيخ حسن جورى فعاليت فرهنگى و مذهبى خود را با يك نوع ويژگى سياسى دنبال مىكرد و با اتخاذ نوعى ايدئولوژى كه هسته مركزى و اعتقادى آن ظهور قريب الوقوع امام زمان ( عج ) بود ، افراد را براى يك قيام عمومى آماده ساخت . « 1 »\r\n\r\nظهور سربداران\r\nهمزمان با اقدامات شيخ حسن جورى براى يكپارچگى مردم و آماده كردن آنها براى قيام بر عليه ظلم و ستم مغولان و عوامل آنها در سال 737 يا 738 ه ق ، مريدان او در ولايت بيهق ( سبزوار ) شورش كردند و انگيزه قيام آنان نيز ظاهرا جسارت كردن چند ايلچى مغول نسبت به حسن و حسين ، فرزندان حمزه از اهالى باشتين بود . اگرچه مورخان در مورد علت و انگيزه قيام مردم هم‌عقيده نيستند اما در مورد محل وقوع قيام هم‌عقيده‌اند .\r\nآنچه كه صحيح‌تر به نظر مىرسد اين است كه چند تن از ايلچيان و مأموران صاحب ديوان ، وزير خراسان علاء الدين محمد هندو ، در سال 736 ه ق به منظور اخذ\r\n\r\n\r\n","description":"","footnote":"\r\n( 1 ) . جان ماسن اسميت ، خروج و عروج سربداران ، ص 7 - 56 .\r\n","page_name":" 144 ","page_number":144},
  {"content":"\r\n\r\nمالياتهاى جنسى به قريه باشتين كه مركز يكى از دوازده بلوك بيهق بود رفتند و وارد منزل فرزندان حمزه شدند و از آنها شراب طلبيدند ، پس از خوردن شراب يك زن زيبارو را طلب كردند و به اين كار اصرار ورزيدند و رسوايى را به جايى رساندند كه عورات ( زنان ) آنان را خواستند ، دو برادر گفتند ديگر تحمل اين ننگ را نداريم ، بگذار سر ما بالاى دار برود . پس شمشيرشان را كشيدند و هر پنج تن مغول را به قتل رساندند ، آنگاه از خانه بيرون رفتند و گفتند : ما سر به دار مىدهيم اما تن به ذلت نمىدهيم « 1 » و قيام بدين طريق آغاز شد ، از طرف ديگر خواجه علاء الدين تعدادى از افراد خود را براى بازداشت حسن و حسين حمزه به قريه باشتين ، كه همگى مريد شيخ حسن جورى بودند فرستاد ، اما عبد الرزاق باشتينى كه از فرزندان مالكان منطقه و كدخداى روستا بود از تسليم آنها خوددارى كرد و به فرستادگان خواجه علاء الدين گفت : به خواجه بگو ايلچيان بر سر رسوايى كشته شدند . « 2 » اين مسئله باعث فرستادن سپاهى صد نفره از سوى خواجه علاء الدين هند به قريه باشتين شد ، در نتيجه به درگيرى بين اهالى باشتين و سپاه خواجه علاء الدين و شورش مردم باشتين بر عليه مغولان منجر شد . « 3 » شرح حوادث بعدى قيام مردم منطقه تا تشكيل دولت سربداران از حوزه پژوهش ما خارج است ، اما پس از مدتى سربداران موفق شدند قراء ديگر خراسان از جمله جوين ، اسفراين ، جاجرم و بيارجند را به تصرف خود درآورند و عبد الرزاق خود\r\n\r\n\r\n","description":"","footnote":"\r\n( 1 ) . مير خواند ، روضة الصفا ، ج 5 ، ص 602 .\r\n( 2 ) . پطروشفسكى ، كشاورزى و مناسبات ارضى در ايران عهد مغول ، ص 840 .\r\n( 3 ) . روضة الصفا ، همان ، ج 5 ، ص 602 .\r\n","page_name":" 145 ","page_number":145},
  {"content":"\r\n\r\nرا امير خواند و به قول خواندمير بر تخت حكومت نشست و خطبه خواند و دستور داد تا به نامش سكه بزنند . « 1 » پس از مدتى ، عبد الرزاق به خاطر فساد اخلاقىاش به دست برادرش امير وجيه الدين مسعود به قتل رسيد و وجيه الدين حكومت سربداران را به دست گرفت و بر آن شد كه رسما از نيروى عظيم و فراگير مادى و معنوى شيخ حسن جورى استفاده كند و با كمك او شر بيگانه را از سر ايران كم كند و با برخوردارى از اين نيروى مردمى گسترده حقانيت حكومت خود را بيش از پيش ثابت كند . همه سلسله‌هايى كه تا آن زمان به حكومت رسيده بودند يا خود را از اعقاب سلسله‌هاى ديگر مىدانستند و يا خود را به بزرگان دين نسبت مىدادند . امير وجيه الدين مسعود نيز به قول حافظ ابرو به دنبال يافتن سندى بود تا حكومت خود را توسط آن استحكام ببخشد . « 2 » پس چه سندى از خلافت حسن جورى در قلبها محبوب‌تر و كارىتر ، به خصوص كه خاندان او به امامان شيعه نيز منتسب بودند . وحيد الدين مسعود با اين طرز انديشه ، شيخ حسن جورى را كه به دست امير ارغون شاه ، فرمانرواى نيشابور زندانى شده بود از زندان رهاند و با خود همراه كرد .\r\nشيخ حسن پس از آگاهى از درخواست امير سربدارى ابتدا ممانعت كرد ، اما مسعود اين‌گونه به او تفهيم كرد كه حكومت قصد از بين بردن هر دوى آنها را دارد ، بنابراين اتحاد آنها امرى اجتناب‌ناپذير است ، شيخ حسن كه نيروى يكپارچه سربدارى را به\r\n\r\n\r\n","description":"","footnote":"\r\n( 1 ) . همان ، ج 5 ، ص 601 - 600 .\r\n( 2 ) . مطلع سعدين ، ص 148 .\r\n","page_name":" 146 ","page_number":146},
  {"content":"\r\n\r\nاندازهء كافى مىديد اين اتحاد را پذيرفت و بدين ترتيب در حالى كه امير وجيه الدين مسعود شيخ حسن را به‌عنوان پيشوا انتخاب كرده بود ، دعوت به پذيرفتن مذهب خود كرد و سرانجام دو جريان خروشان و بنيان‌كن يعنى شيخيان ( مريدان شيخ حسن جورى ) و سربداران ( طرفداران امير مسعود ) در يك بستر واحد همديگر را پيدا كردند .\r\nابن بطوطه در اين‌باره چنين مىگويد : در مشهد طوس شيخى رافضى بود به نام حسن ، كه از صلحاى شيعيان به شمار مىرفت ، او اعمال اين دسته ( سربداران ) را تأييد كرد و آنان او را به خلافت برگزيدند . « 1 » ما از ذكر حوادث بعدى دوران سربداران به خاطر خارج بودن از حوزه پژوهش ، همچنين به علت فراوانى مطلب خوددارى مىكنيم ، تنها ذكر اين نكته باقى مىماند كه سربداران بدون اينكه به آرمان فتح جهانى اسلام شيعى دست پيدا كنند ، توانستند تا ساليان متمادى به حكومت خود ادامه دهند ، با اين حال حكومت آنان را مىتوان مقدمهء حكومت شيعى مذهب صفوى دانست ، سكه‌هاى موجود از اين دوران بر وسعت قلمرو سربداران گواهى مىدهد . اولين سكه كه در سال 748 تا 750 ه ق در دوران اوج قدرت سربداران در سبزوار و اسفراين ضرب شده است ، نشان از اعتقادات شيعى آنان دارد ، زيرا بر روى همهء آنها « على ولى الله » و اسامى دوازده امام نقره‌كوب شده است . « 2 » اين نهضت يا به قول شيخ حسن جورى اين خروج ، بايد بزرگترين نهضت شيعى قبل از رسميت يافتن اين مذهب در ايران به\r\n\r\n\r\n","description":"","footnote":"\r\n( 1 ) . ابن بطوطه ، ج 1 ، ص 434 .\r\n( 2 ) . عروج و مروج سربداران ، ص 83 .\r\n","page_name":" 147 ","page_number":147},
  {"content":"\r\n\r\nحساب آيد ، قيام سربداران كه سبب شكل گرفتن حكومت شيعه‌مذهب در اين سرزمين گرديد و با عنصر بيگانه به شدت به مبارزه پرداخت بر جنبشهاى ديگر شيعى مانند نهضت سادات مازندران در سال 750 ه ق ، نهضت سادات گيلان در سال 772 ه ق ، نهضت كرمان در سال 755 ه ق و سرانجام نهضت سربداران سمرقند و حوزه رود زرافشان در سال 767 ه ق اثر گذاشت .\r\nدر بخش بعدى ما به علل ورود علويان به منطقه طبرستان و چگونگى تشكيل دولت علوى در اين منطقه مىپردازيم .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nبخش سوم رسميت بخشيدن به تشيع دوازده امامى در ايران\r\nفصل اول : صفويان و رسميت بخشيدن به تشيع دوازده امامى در ايران\r\nفصل دوم : گرايش تصوف به تشيع در ايران\r\n\r\n","description":"","footnote":"","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nفصل اول صفويان و رسميت بخشيدن به تشيع دوازده امامى در ايران\r\n\r\n","description":"","footnote":"","page_name":" 151 ","page_number":151},
  {"content":"\r\n . \r\n","description":"","footnote":"","page_name":" 152 ","page_number":152},
  {"content":"\r\n\r\nصفويان و رسميت بخشيدن به تشيع دوازده امامى در ايران پس از سقوط خلافت عباسيان در سال 656 ه ق جنبشهاى شيعى در جهان اسلام به دلايل متعددى اوج گرفت . اين اوج‌گيرى در شكلهاى مختلفى خود را نشان داد .\r\nاختلاط تشيع و تصوف يكى از مهم‌ترين جلوه‌هاى اوج‌گيرى تشيع در تمامى بلاد اسلامى بود ، علاوه بر آن جنبشى گسترده از تشيع غالى از شمال سوريه تا سرزمين‌هاى گستردهء آناتولى و از آنجا تا شمال عراق و غرب ايران در حال شكل‌گيرى بود . اين جنبش براى قرنها به‌طور محدود در اين بلاد از دسترس دستگاه خلافت به دور مانده بود . بسيارى از وابستگان به اين فرقه پس از قرن هشتم در صف مريدان خاندان شيخ صفى درآمدند . گستردگى اين موج تا آن اندازه بود كه براساس گفته‌ها ، در اوايل قرن دهم بيش از 5 / 4 مردم آناتولى بر عقايد شيعى از نوع غالى آن بوده‌اند . عثمانيها كه در قرن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nنهم هجرى در بخشى از سرزمينهاى اسلامى قدرت را به دست گرفته بودند ، داعيه خلافت اسلامى را داشتند ، در كنار آنها مالكان نيز داعيه دفاع از مذهب سنت را داشتند ، مشكل عمده در برابر اين گروه فرقه‌هاى صوفى بودند كه اگرچه به ظاهر در لباس تصوف زندگى مىكردند ، اما از نيروى بالايى براى سازماندهى يك جنبش سياسى برخوردار بودند . در اواخر قرن نهم يكى از جريانهاى تصوف « جريان وابسته به خاندان شيخ صفى » خرقه صوفيانه را كنار گذاشت ، لباس رزم پوشيد و با هواداران فراوانش براى كسب قدرت سياسى به جدال با قدرتهاى پراكنده آن روزگار ايران پرداخت ، مهم‌ترين مشخصهء اين جنبش رها كردن پوستهء تسنن و مطرح كردن عقيده‌اى مختلط از تصوف و تشيع بود كه به مرور زمان و پس از رسميت يافتن تشيع در ايران به علت حضور نيرومند و پرقدرت علماى شيعه در دربار صفوى به آيينى جدا از تصوف و حتى مخالف با آن تبديل شد .\r\n\r\nاز طريقت تا سياست\r\nنسب صفويان به شيخ صفى الدين اردبيلى ، صوفى مشهور قرن هفتم و هشتم هجرى مىرسد . در دوره ايلخانى كه تصوف در ايران به اوج خود مىرسد شيخ صفى از نفوذ و اعتبار فراوان برخوردار بود ، خانقاه او در اردبيل ميعادگاه هزاران تن از مريدانش بود كه هر ساله از نقاط مختلف به آن سو مىشتافتند . « 1 » علاوه بر مردم ، پادشاهان مغول و سردمداران حكومت وقت نيز به او احترام زيادى مىگذاشتند .\r\n\r\n\r\n","description":"","footnote":"\r\n( 1 ) . قاضى احمد بن شرف الدين الحسين الحسينى القمى ، خلاصة التواريخ ، ص 19 .\r\n","page_name":" 154 ","page_number":154},
  {"content":"\r\n\r\nرشيد الدين فضل اللّه تمدانى ، از وزرا و صاحب‌منصبان دوره ايلخانى خود از مريدان شيخ بود و به او ارادت مىورزيد . « 1 »\r\nاهميت طريقت شيخ صفى رد آن بود كه او بر خلاف برخى از طريقتهاى موجود ، طرفداران خود را به اجراى فرايض مذهبى دعوت مىكرد ، به همين علت علما هرگز به مخالفت با او برنخاستند . « 2 »\r\nمحبوبيت و نفوذ فراوان شيخ صفى ، زمينه مناسبى را براى فعاليتهاى بعدى فرزندانش فراهم آورد ، پس از صفى رهبرى خانقاه صفوى به پسرش صدر الدين منتقل شد . شبكه تبليغاتى صفويان در زمان او از آسياى صغير تا ماوراء النهر گسترده شده بود . « 3 » رابطهايى به نام خليفه بين مريدان و مرشد ارتباط برقرار مىكردند ، با اين حال هيچ‌گونه تلاش علنى براى به‌دست گرفتن قدرت سياسى تا زمان شيخ جنيد صورت نگرفت و ظاهرا شيوخ صفوى به همان نفوذ گسترده معنوى خود قانع بودند . واقعه مهمى كه از زمان شيخ صفى تا زمان جنيد رخ داد گرايش شيوخ صفى به تشيع بود ، اگرچه در كتاب صفوة الصفا بر شيعى بودن شيخ صفى اشاره شده است . « 4 » اما به نظر مىرسد كه تا قبل از جنيد مذهب آنها همان تسنن آميخته با تصوف بود كه در آن جايگاه والايى براى اهل بيت عليهم السّلام قائل بودند . جانشين شيخ صدر الدين ، فرزندش\r\n\r\n\r\n","description":"","footnote":"\r\n( 1 ) . والتر هينتس ، تشكيل دولت ملى در ايران ، ص 21 .\r\n( 2 ) . منوچهر پارسادوست ، شاه اسماعيل اول ، ص 121 .\r\n( 3 ) . تشكيل دولت ملى در ايران ، همان ، ص 5 .\r\n( 4 ) . ابن بزاز اردبيلى ، صفوة الصفا ، ص 1231 .\r\n","page_name":" 155 ","page_number":155},
  {"content":"\r\n\r\nخواجه على معروف به على سياه‌پوش بود . بنابر بعضى از نوشته‌ها او نخستين مرد خاندان صفويه است كه آشكارا از مذهب تشيع جانبدارى كرده است . « 1 » در دوره پيشوايى خواجه على دامنه قدرت سلسله قراقونلو كه شيعه‌مذهب بودند گسترش يافت و هواخواهان صفويه رو به ازدياد نهادند . « 2 » هنگام لشكركشى تيمور به آسياى صغير و در جنگ با بايزيد عثمانى عده زيادى به اسارت تيمور درآمدند كه با شفاعت خواجه على آزاد شدند و به جمع مريدان او پيوستند و به روملو معروف شدند . « 3 »\r\nپس از مرگ شيخ على در سال 832 ه ق در بيت المقدس ، ابراهيم معروف به شيخ شاه جانشين پدر شد ، اما او قدرت و توانايى معنوى پدرش را نداشت ، از زمان ابراهيم و پسرش جنيد دعوت خواجه على اندك‌اندك به انديشه‌اى براى ايجاد يك نهضت انقلابى تبديل شد . « 4 » كوشش جدى شيخ ابراهيم در راستاى افزايش مريدان صفوى و انتشار دعوت صفويه در مدت 21 سال مرشدى خانقاه اردبيل ، از راه فرستان نماينده و مبلغ بر اساس برنامه دقيق و منظم دنبال شد . « 5 »\r\nبا درگذشت ابراهيم در سال 851 ه ق شيخ جنيد بر تخت حكومت پدر نشست و با درك قدرت نفوذ و تشكيلات به جاى مانده از اجدادش براى به دست گرفتن قدرت سياسى تمايل نشان داد و به قول قزوينى ؛ چون نوبت ارشاد به حضرت سلطان جنيد\r\n\r\n\r\n","description":"","footnote":"\r\n( 1 ) . ابو القاسم طاهرى ، تاريخ سياسى و اجتماعى ايران ، ص 135 .\r\n( 2 ) . دايرة المعارف اسلامى ، ج 2 ، ص 1571 .\r\n( 3 ) . عالم‌آراى صفوى ، به كوشش يد الله شكرى ، ص 25 - 20 .\r\n( 4 ) . عبد الحسين زرين كوب ، دنباله جست‌وجو در تصوف ايران ، ص 69 .\r\n( 5 ) . همان ، ص 72 .\r\n","page_name":" 156 ","page_number":156},
  {"content":"\r\n\r\nرسيد آن حضرت داعيه سلطنت صورى نمودند . « 1 » دوران مرشدى شيخ جنيد همزمان با آشفتگى تيموريان پس از مرگ شاهرخ در سال 850 ه ق ، نهضت مذهبى مشعشعيان ( نهضتى با رنگ‌وبوى شيعى در جنوب غربى ايران ) و حكومت ميرزا جهانشاه ، يكى از امراى مشهور سلسله قراقويونلو بود . جنيد به بهانه مبارزه با كفار سپاهى از پيروان خود را گرد آورد و لباس مخصوصى براى آنها تهيه كرد . اقدامات جنيد جهانشاه را به هراس انداخت ، جهانشاه او را چنين تهديد كرد كه اگر از قلمرو او خارج نشود به اردبيل لشكركشى خواهد كرد و قتل عام به راه خواهد انداخت . « 2 » جنيد ناچار از اردبيل خارج شد و به آناتولى جايى كه پيروان زيادى داشت پناه برد . « 3 » جنيد نيز مدتها در آناتولى و سوريه سرگردان بود و به علت نپذيرفتن او توسط حكام محلى و مخالفت علما با اعتقاداتش نمىتوانست در جايى مستقر شود . اين سرگردانى و دربه‌درى عزم او را در به دست گرفتن قدرت جزم‌تر كرد ، در اين دوران تلاشهاى تبليغاتى جنيد به دليل ويژگيهاى خاص فرهنگى قبيله‌هاى منطقه با استقبال آنها روبه‌رو شد و در مراحل بعد به نفع صفويان تمام شد . شايد جنيد به علت درك ويژگيهاى اعتقادى مردم اين منطقه كه با نوعى تشيع ابتدايى آميخته با غلو مشخص مىشد تشيع غاليانه خود را در اين منطقه بروز داده است . اين قبايل كه همگى در جهل و ناآگاهى به سر مىبردند در اثر جاذبه شخصيت شيخ جنيد و سخنان او چنان خودباختهء او شدند كه خود را بنده و او\r\n\r\n\r\n","description":"","footnote":"\r\n( 1 ) . يحيى بن عبد اللطيف قزوينى ، لب التواريخ ، ص 387 .\r\n( 2 ) . عالم‌آراى صفوى ، ص 28 .\r\n( 3 ) . همان ، ص 28 .\r\n","page_name":" 157 ","page_number":157},
  {"content":"\r\n\r\nرا پروردگار خود دانستند . مريدان شيخ جنيد شرط صوفيگرى را اطاعت كوركورانه از او و جان باختن در راه مرشد كامل خود تلقى مىكردند . آنها او را تجسم خدا در وجود انسان و خداى زنده مىپنداشتند . « 1 » همين اعتقادات علما را تحريك كرد كه هم جنيد و هم كسانى كه به او گرايش پيدا كنند را كافر بخوانند . در همين احوال اوزون حسن ، پادشاه آق قويونلو « 2 » براى استفاده از قدرت پيروان و نفوذ معنوى جنيد در مقابل باقره قويونلوها از او دعوت كرد تا به مقر حكومتش در ديار بكر رهسپار شود .\r\nجنيد در ديار بكر با خواهر اوزون حسن ازدواج كرد ، پس از اقامتى چهارساله در ديار بكر به اردبيل بازگشت و در آنجا براى جذب پيروان جديد به فعاليتهاى خود ادامه داد . دربار جهانشاه دوباره او را از اردبيل اخراج كرد ، جنيد در سال 863 ه ق به همراه تعدادى از پيروانش ظاهرا براى جهاد با كفار و احتمالا براى جنگ با شيروانيان به قفقاز رفت و در جنگ با آنان كشته شد . پس از جنيد فرزندش حيدر كه خواهرزاده اوزون حسن بود همراه اوزون حسن به اردبيل رفت و در حالى كه نه ساله بود بر مسند رهبرى خانقاه تكيه زد ، حيدر در اواخر عمر اوزون حسن با دختر او مارتا ازدواج كرد و ثمره اين ازدواج اسماعيل بود كه بعدها به‌عنوان اولين پادشاه صفوى تاج‌گذارى كرد . به هر حال حيدر در جمع‌آورى و تشكيل سپاه به سرعت راه پدر را دنبال كرد . تاج قزلباش كه\r\n\r\n\r\n","description":"","footnote":"\r\n( 1 ) . روزبهان خنجى ، تاريخ عالم‌آراى امينى ، ص 272 .\r\n( 2 ) . آق قويونلو ، اتحاديه قبايل تركان در منطقه ديار بكر كه پس از دوره مغول پديد آمد و تا حدود سال 908 ه ق دوام آورد ، دانشنامه ايران و اسلام ، ج 1 ، ص 128 .\r\n","page_name":" 158 ","page_number":158},
  {"content":"\r\n\r\nكلاهى قرمز داراى دوازده ترك « 1 » بود ، در همين دوره رواج يافت و پيروان صفويه از اين به بعد با اين كلاه شناخته مىشدند و عثمانيها به تمسخر به آنها قزلباش ( سرخ سر ) مىگفتند . هسته اوليه قزلباشها در اين دوره شكل گرفت ، سپاه قزلباش متشكل از پيروان صفويه از چند قبيله تركمن بودند كه مهم‌ترين آنها عبارت بودند از : روملو ، شاملو ، استاجلو ، قاجار ، قره مانلو ، ذو القدر ، افشار و تكلو ، اين سپاه از عوامل اصلى قدرت صفويان محسوب مىشدند . مرگ اوزون حسن و كشمكشهاى جانشينان او ( خليل و يعقوب ) باعث شد كه شيخ حيدر به بهانهء خونخواهى پدرش با عنوان جهاد بر ضد چركسهاى مسيحى ، در صدد عبور از شيروان و تسخير گرجستان برآيد . در سال 892 ه ق شاه شيروان از سلطان يعقوب آق قريونلو ، كه داماد او بود ، درخواست كمك كرد .\r\nسپاه متحد شيروان و تركمن سپاه كوچك صوفيان را شكست داد و حيدر نيز به قتل رسيد . حيدر در حيات خود از نظر اعتقادى و نظامى تغيير عمده‌اى را در فرقه صوفيه ايجاد كرد و عقايد افراطى و تعصب مذهبى را در ميان پيروان صفويه شدت بخشيد . در زمان او در برخى از ولايتهاى آسياى صغير دسته‌اى از شيعيان غالى ظهور كردند كه از نظر مذهبى فوق العاده متعصب بودند ، تا آنجا كه قتل سنيها را نيز جايز مىدانستند . « 2 » اين عقايد افراطى بعدها در سياست مذهبى شاه اسماعيل نقش عمده‌اى ايفا كرد و عامل برخى سختگيريهاى مذهبى شد . پس از كشته شدن شيخ حيدر در جنگ با\r\n\r\n\r\n","description":"","footnote":"\r\n( 1 ) . اين كلاه مخصوص دوازده تركى ، نشانه اعتقاد مذهبى به دوازده تن امام معصوم عليهم السّلام بود . ( ثابتيان ، اسناد و نامه‌هاى تاريخى و اجتماعى دوره صفويه ، تهران ، كتابخانه ابن سينا ، 1342 ش ، ص 154 .\r\n( 2 ) . عبد الحسين نوايى ، ايران و جهان از مغول تا قاجاريه ، ج 2 ، ص 144 .\r\n","page_name":" 159 ","page_number":159},
  {"content":"\r\n\r\nيعقوب بيك آق قويونلو و شروانشاه ، اسماعيل كه كودكى يك ساله بود همراه دو برادر و مادرش در قلعه اصطخر فارس زندانى شد . پس از مرگ يعقوب بيك و بروز اختلاف در بين بازماندگان او و در نهايت پيروزى رستم بيك ( نوه اوزون حسن ) او براى استفاده از نيروى صفويان در مقابل رقباى خود فرزندان شيخ حيدر را آزاد كرد و آنان را به تبريز فراخواند ، اما در تبريز كار سلطان على برادر بزرگتر اسماعيل بالا گرفت . « 1 » بنابراين رستم بيك از وجود سلطان على احساس خطر كرد و قصد دستگيرى آنها را داشت كه سلطان على به همراه عده‌اى از طرفداران خود به سوى اردبيل فرار كرد . « 2 » اما سپاه رستم بيك او را تعقيب كرد و در نزديكى اردبيل جنگ سختى بين طرفين درگرفت كه منجر به قتل سلطان على شد . او قبل از مرگ گروه اندكى از هواداران خاص خود را ، كه بعدها « اهل اختصاص » ناميده شدند و نقش مهمى در به قدرت رساندن اسماعيل داشتند ، انتخاب كرد و برادرانش را به آنها سپرد . « 3 »\r\nتلاش مأموران حكومتى براى دستگيرى اسماعيل به جايى نرسيد و اسماعيل با كمك فدائيان و دوستدارانش به لاهيجان كه مقر حكومتى كاركيا ميرزا على ، از حكمرانان شيعه گيلان بود رفت ، كاركيا ميرزا على براى اسماعيل احترام زيادى قائل شد و شمس الدين لاهيجى كه از علماى شيعهء گيلان بود را به تعليم او گماشت . « 4 »\r\n\r\n\r\n","description":"","footnote":"\r\n( 1 ) . غياث الدين خواند مير ، حبيب السير ، ج 4 ، ص 437 .\r\n( 2 ) . عالم‌آراى صفوى ، ص 35 .\r\n( 3 ) . همان ، ص 37 .\r\n( 4 ) . حسن بيك روملو ، احسن التواريخ ، ص 20 .\r\n","page_name":" 160 ","page_number":160},
  {"content":"\r\n\r\nدر مدتى كه اسماعيل مخفى بود همچنان ارتباط او با مريدانش برقرار بود . ياران اهل اختصاص در كنار او حضور داشتند و مريدان او نيز مخفيانه به ديدارش مىشتافتند و هدايايى براى او مىبردند . در اين زمان تشكيلات خانقاه صفوى چنان منظم و استوار شده بود كه مرگ شيوخ و مخفى شدن شاه اسماعيل خدشه‌اى به آن وارد نمىساخت . در مدتى كه اسماعيل در گيلان بود حوادثى اتفاق افتاد كه زمينه را براى خروج او فراهم كرد .\r\nدر سال 902 ه ق رستم پادشاه آق قويونلو كه هنوز هم درپى جست‌وجوى فرزندان حيدر بود درگير منازعات داخلى شد . در اين زمان بايزيد ، سلطان وقت عثمانى سپاهى به سركردگى احمد ميرزا فرزند سلطان يعقوب و داماد خود روانه ايران كرد . « 1 » احمد ميرزا با كمك سپاه بايزيد ، رستم را شكست داد و بر تخت سلطنت نشست ، اما حكومت احمد ميرزا نيز ديرى نپاييد و او با گرفتار شدن در چنگال رقباى ديگر جان باخت . پس از قتل احمد ميرزا ( در سال 903 ه ق ) حكومت آق قويونلو دچار سقوط شد و درگيرى رقبا قدرت حكومت مركزى را به شدت كاهش داد . در سال 906 ه ق پس از مدتها درگيرى قرار بر اين شد كه عراق و فارس را به سلطان مراد و آذربايجان و ديار بكر را به الوند بيك بدهند ، اين تدبير نيز كارساز نشد و اختلافات ادامه يافت . از سوى ديگر در شرق ايران نيز سلطان حسين بايقرا وارث امپراطورى تيمورى گرفتار درگيريهاى داخلى و حملات ازبكها شده بود و قدرتش رو به كاهش بود .\r\n\r\n\r\n","description":"","footnote":"\r\n( 1 ) . همان ، ص 25 .\r\n","page_name":" 161 ","page_number":161},
  {"content":"\r\n\r\nبا توجه به آنچه گفته شد روشن مىشود كه در اين زمان قلمرو ايران دچار هرج و مرج و ناامنى شده بود و در نتيجهء فقدان حكومت مركزى ، حكام محلى به تدريج به استقلال نسبى دست مىيافتند و براى خود حكومت مستقلى تشكيل مىدادند .\r\nدر چنين شرايطى اسماعيل ميرزا به طرف اردبيل حركت كرد . در بين راه به تدريج به سپاهيان اسماعيل اضافه مىشد . « 1 » در سال 906 ه ق اردوى اسماعيل به سوى زنجان كوچ كرد ، انتخاب اين محل بدان سبب بود كه قبايل هوادار اسماعيل كه بيشتر در اين نواحى ساكن بودند مىتوانستند به اردوى اسماعيل ملحق شوند . در اين محل هفت هزار نفر از هوادارانش از طوايف قزلباش به او پيوستند . « 2 » اسماعيل ، شيروان را به عنوان اولين هدف نظامى خود برگزيد . انتخاب شيروان مىتوانست چند دليل داشته باشد ، يكى آنكه دو تن از اجداد اسماعيل در اين منطقه كشته شده بودند ، ديگر آنكه اين منطقه داراى ثروت بسيار زيادى بود و حكومت شيروان هم چندان مقتدر نبود و درگيرى داخلى ميان آق قويونلوها امكان كمك‌رسانى فورى به شيروان را منتفى مىكرد . به‌هرحال سپاه اسماعيل حكومت شيروان را در هم شكست و فرخ يسار نيز به قتل رسيد .\r\nدر اين زمان الوند آق قويونلو خود را براى سركوبى اسماعيل آماده مىكرد . در شرور كه ناحيه‌اى نزديك نخجوان بود ميان دو طرف جنگ سختى به وقوع پيوست كه با\r\n\r\n\r\n","description":"","footnote":"\r\n( 1 ) . خلاصة التواريخ ، ص 51 - 45 .\r\n( 2 ) . احسن التواريخ ، همان ، ص 61 .\r\n","page_name":" 162 ","page_number":162},
  {"content":"\r\n\r\nپيروزى كامل اسماعيل پايان پذيرفت . در سال 907 ه ق سپاه صفويان پس از اين پيروزى وارد تبريز شد و آن را تصرف كرد و اسماعيل خود را شاهنشاه ايران خواند و علىرغم ترس و واهمهء اطرافيان از عكس العمل سنيها دستور داد كه خطبه به نام ائمه عليهم السّلام بخوانند ، سپس شيعه را مذهب رسمى اعلام كرد . « 1 »\r\n\r\nسياست مذهبى صفويان\r\nدر بخش پيشين همواره به دو جنبه معنوى و سياسى خاندان صفويه كه تا زمان اسماعيل اول تقريبا به موازات يكديگر وند تكاملى خود را طى مىكردند اشاره شد .\r\nدر زمان اسماعيل اول بعد سياسى شيوخ صفوى بر ابعاد معنوى و عقيدتى صوفيانه آنها غلبه پيدا كرد . علامه مجلسى دعوت از محقق كركى براى اقامت در ايران را در رديف اقدامات صوفىزدايى شاه اسماعيل مىداند . « 2 » با آنكه هدف شاه اسماعيل و يا شاه طهماسب از دعوت علماى شيعه عرب به ايران چيز ديگرى بود اما در عمل چنين نتيجه‌اى حاصل شد . از آن پس در طول عصر صفوى اين دو بعد گاه به موازات يكديگر و زمانى با برترى يكى بر ديگرى سياست دولت صفوى را تعيين مىكردند .\r\nسلسله‌وار بودن تاريخى هردو جنبه معنوى و سياسى عصر صفوى از اهميت خاصى برخوردار است .\r\nپيروى از عقيده نيابت حضرت مهدى ( عج اللّه تعالى فرجه الشريف ) از جانب حكمرانان\r\n\r\n\r\n","description":"","footnote":"\r\n( 1 ) . جهانگشاى خاقان ، به كوشش الله داد مظنطر ، راولپندى ، ص 147 .\r\n( 2 ) . رسول جعفريان ، صفويه در عرصه دين ، فرهنگ و سياست ، ج 2 ، ص 517 .\r\n","page_name":" 163 ","page_number":163},
  {"content":"\r\n\r\nصفوى و تكيه بر تشيع در حقيقت اعم سياست مذهبى اين سلسله در طول سالهاى حكومت را تشكيل مىداد .\r\nباتوجه به نوسانات طى شده در طول عصر صفوى سياست مذهبى صفويان را مىتوان به سه دوره تقسيم كرد : « 1 »\r\n1 . دوره آغاز : دوره‌اى كه با سياست خاص مذهبى شاه اسماعيل يكم آغاز مىشود و برخى از نوآوريها و تغييرات توسط او ايجاد مىشود ، همچنين اين دوره با غلبهء تفكر ايجاد يك حكومت مذهبى و تحكيم آن همراه است كه به كمك قزلباشها و در رأس آن مقام مذهبى آنان ( شاه اسماعيل يكم ) برقرار شد .\r\n2 . دوره اوج : دوره‌اى كه مذهب و روحانيون از اقتدار خاصى كه شاه اسماعيل يكم بدعتگذار آن بود برخوردار مىشوند و اين اقتدار در طول سلطنت شاه طهماسب اول نيز ادامه پيدا مىكند ، همچنين سالها از عصر شاه عباس اول را در برمىگيرد .\r\n3 . دوره افول : دوره‌اى كه از اواسط سلطنت شاه عباس اول آغاز مىشود و بركنارى بسيارى از روحانيون و حذف مقام آنان را درپى دارد ، به‌طورى كه در عهد شاه سليمان صوفيان و روحانيون به جز يك دوره كوتاه ، به كارهاى مهم و سطح بالا گماشته نمىشدند و مذهبىها از مقام كمترى برخوردار بودند ، حتى مشاغلى مانند نسقچىگرى و مهترى « 2 » به آنان واگذار نمىشد .\r\n\r\n\r\n","description":"","footnote":"\r\n( 1 ) . مريم مير احمدى ، دين و دولت در عصر صفوى ، ص 50 - 49 .\r\n( 2 ) . همان ، ص 50 .\r\n","page_name":" 164 ","page_number":164},
  {"content":"\r\n\r\nشاه اسماعيل اول با برخوردارى از عقايد خاص صوفيان و مقام مذهبى خود حركت تاريخىاش را آغاز كرد و به اعتبار چنين پشتوانه‌اى بود كه اسماعيل پس از ورود به تبريز و تاج‌گذارى در سال 907 ه ق شيعه امامى را به‌عنوان مذهب رسمى اعلام كرد . « 1 » به همين منظور به دستور شاه اسماعيل خطبه‌اى به نام دوازده امام خوانده شد و اذان و اقامهء راستين نماز با عبارتهاى « اشهد ان عليا ولى اللّه » و « حى على خير العمل » مرسوم شد . شاه اسماعيل به خاطر ابراز ارادت خود به خاندان پيامبر اكرم صلّى اللّه عليه و إله دستور داد تا عبارت‌هاى « لا إله الا اللّه » ، « محمد صلّى اللّه عليه و إله رسول اللّه » و « على عليه السّلام ولى اللّه » را روى يك طرف سكه‌ها ضرب كنند . « 2 » شاه اسماعيل تنها به دوستى امامان عليهم السّلام و ترويج شيعه اكتفا نكرد بلكه او همپاى تولى فرهنگ تبرى را نيز ترويج كرد و چنين مقرر كرد كه پس از اتمام اذان ، تبرى و لعن بر دشمنان دين حضرت محمد صلّى اللّه عليه و إله و تولى بر آل او كنند . « 3 » بدين ترتيب در آغاز سلطنت شاه اسماعيل اول مذهب تابع سياست بود و در برخى از تشكيلات دولتى و مقامات سعى مىكردند از روحانيون استفاده كنند . به اين صورت تلفيق يا مشاركتى از هردو پديد آمد .\r\nعالم‌آراى صفوى از دو نفر به نام شيخ‌زاده لاهيچى و شيخ على عرب كركى به‌عنوان مشاوران مذهبى شاه اسماعيل ياد مىكند . « 4 » محقق كركى كه در سال 940 ه ق وفات\r\n\r\n\r\n","description":"","footnote":"\r\n( 1 ) . عالم‌آراى صفوى ، ص 64 .\r\n( 2 ) . اسكندر بيك تركمان ، عالم‌آراى عباسى ، ج 1 ، ص 47 .\r\n( 3 ) . جهانگشاى خاقان ، ص 149 .\r\n( 4 ) . عالم‌آراى صفوى ، پيشين ، ص 518 .\r\n","page_name":" 165 ","page_number":165},
  {"content":"\r\n\r\nيافت يكى از نخستين علماى شيعهء عرب زبان بود كه در دههء دوم قرن دهم هجرى قمرى به دعوت شاه اسماعيل به ايران آمد ، او مدتى در ايران ماند سپس به عراق بازگشت و بار ديگر در عصر طهماسب به ايران آمد . « 1 » با اين وجود اگر قرار بود تشيع مذهب رسمى دولت صفويه باشد ، در مساجد و منابر تبليغ شود ، در مدارس تدريس صورت گيرد و اين مسائل در سيستم قضايى ، اقتصادى و سياسى جامعه مبناى عمل قرار گيرد ، براى تبليغ اين مذهب و تبيين احكام حتما بايست علما و فقهايى وجود مىداشتند . در اين دوره تعداد اين علما در ايران بسيار محدود بود ، به نحوى كه حتى يافتن كتب فقهى شيعه نيز چندان آسان نبود . « 2 » در تحليلى ديگر اين دعوت به‌عنوان تلاش شاه اسماعيل براى كاهش قدرت قزلباشها ارزيابى شده است . البته اين موضوع دربارهء شاه طهماسب به واقعيت نزديك‌تر است ، همچنين نبايد از تسلط علماى عرب‌تبار بر مبانى فقهى و كلامى اهل سنت و جدلهاى نظرى آنان با اهل سنت غافل شد . مطمئنا اين تواناييها مىتوانست دولت صفوى را در رويارويى نظرى با اهل سنت يارى كند . « 3 » مهم‌ترين كار كركى در ايران تقويت پايه‌هاى نظرى تشيع نوپاى صفوى ، همچنين ايجاد حوزه‌هاى علمى به خصوص در شهرهاى اصفهان ، قزوين و كاشان و در پى آن تربيت شاگردانى بود كه علوم دينى را در ميان مردم ايران گسترش مىدادند . « 4 »\r\n\r\n\r\n","description":"","footnote":"\r\n( 1 ) . محمد باقر خوانسارى ، روضات الجنات فى احوال العلماء و السادات ، ج 4 ، ص 360 .\r\n( 2 ) . احسن التواريخ ، ص 86 .\r\n( 3 ) . عالم‌آراى صفوى ، ص 2 - 480 .\r\n( 4 ) . سيد محمد على حسينىزاده ، علما و مشروعيت دولت صفوى ، ص 117 .\r\n","page_name":" 166 ","page_number":166},
  {"content":"\r\n\r\nبنيانگذار صفويه در زمان حكومت خود كه از سال 907 تا 930 ه ق بود به طول انجاميد همچنين موفق شد تا با بهره‌گيرى از يك ايدئولوژى ضد سنىگرى تشيع را در ايران نهادينه كند تا به اين شكل سدى در مقابل دولت عثمانى و ازبكها ايجاد كند . « 1 » در عهد طهماسب يكم ، يعنى از سال 930 تا 982 ه ق سعى بر آن بود كه سياست اسماعيل اول دنبال شود . طهماسب به محض اينكه بر تخت قدرت نشست و بر مناطق بيشترى تسلط يافت فتح‌نامه صادر كرد و خود را بندهء شاه ولايت ناميد . « 2 » سياست مذهبى او نيز همانند گذشته مبنى بر احترام خاص به سادات و علماى دين بود . « 3 »\r\nطهماسب اول نه تنها مقامات بالا مانند نقابت را از ميان سادات انتخاب كرد بلكه دختر و خواهرش را نيز به عقد سادات درآورد . در دورهء او مقام صدر كه بالاترين مقام دربار بود به علما واگذار شد ، « 4 » همچنين طهماسب اول در يك اقدام تبليغى در سال 939 ه ق رسما از گناهان گذشته خود توبه كرد . « 5 » پديده‌اى كه در اين عصر ظهور كرد و بعدها نيز ادامه يافت صدور دستورات عمومى براى اجرا كردن امر به معروف و نهى از منكر بود . « 6 » صدور اين قبيل دستورات سابقهء ديرينه داشت و در دوره غازان خان با صدور اين دستورات در بعضى از زمينه‌ها از جمله نهى شرابخوار و فساد جنسى به\r\n\r\n\r\n","description":"","footnote":"\r\n( 1 ) . عبد الهادى حائرى ، ديباچه‌اى بر پيشينه تاريخى جنبشهاى پان اسلاميسم ، ص 12 .\r\n( 2 ) . عالم‌آراى عباسى ، ج 1 ، ص 76 .\r\n( 3 ) . همان ، ج 1 ، ص 244 - 229 .\r\n( 4 ) . دين و دولت در عصر صفوى ، ص 54 .\r\n( 5 ) . خلاصة التواريخ ، ج 1 ، ص 225 .\r\n( 6 ) . صفويه در عرصه دين ، فرهنگ و سياست ، ج 1 ، ص 374 .\r\n","page_name":" 167 ","page_number":167},
  {"content":"\r\n\r\nصورت يك سنت سياسى درآمده بود .\r\nاسماعيل دوم از سال 984 تا 985 ه ق سعى كرد از لحاظ مبارزات و فعاليتهاى مذهبى ، همچنين از نقطه‌نظر اجتماعى در نظام ادارات و اجتماعات مانند قضاوت و وضع مالياتها تعادل به وجود آورد و از اختلافات مذهبى جلوگيرى كند ؟ قتل عام برادران خود و تعداد زيادى از خاندان صفوى و ظلم و ستم فراوان به رعايا و بى اعتنايى به اعتقادات شيعى باعث شد . تا او را متمايل به تسنن و اهل جماعت بدانند . « 1 » وى اقدام او به براندازى رسم تبرايى از دشمنان اهل بيت عليهم السّلام در قزوين ، همچنين كمك به رشد سنيهاى باقىمانده و كمك كردن به آنها كه توسط ميرمخدوم از علماى مورد توجه اسماعيل انجام گرفت ، گمان تسنن را دربارهء او تقويت كرد . باتوجه به اينكه ميرمخدوم در دورهء طهماسب به علت متهم بودن به تسنن مورد توجه شاه نبود اما در دورهء شاه اسماعيل دوم از نزديكان او به حساب مىآمد . « 2 » بنابراين اين تصور در ذهن به وجود مىآيد كه اسماعيل به خلاف اعقاب خود گرايش به سنىگرايى داشته است ؟ ! از طرفى اسماعيل دوم از حضور مقتدرانه عالمان شيعه ناخشنود بود و با آنان رفتار مناسبى نداشت ، علما نيز در مقابل اقدامات او براى محو كردن مظاهر شيعى ، به اهل تسنن بودن او رأى دادند و از او روى برگرداندند . « 3 » شاه اسماعيل نيز تحت فشار روحانيون و اطرافيانش براى رفع تهمت سنىگرى از خود و جلب رضايت شيعيان و\r\n\r\n\r\n","description":"","footnote":"\r\n( 1 ) . عالم‌آراى عباسى ، ج 1 ، ص 329 .\r\n( 2 ) . عالم‌آراى عباسى ، ج 1 ، ص 329 .\r\n( 3 ) . خلاصة التواريخ ، ج 2 ، ص 648 .\r\n","page_name":" 168 ","page_number":168},
  {"content":"\r\n\r\nعلماء دستور داد تا بر روى سكه‌ها شعرى نوشته شود كه نشان از ارادت ايرانيان به اهل بيت عليهم السّلام داشت ، مضمون شعر چنين بود :\r\n ز مشرق تا به مغرب گر امام است * على و آل او ما را تمام است \r\n« 1 »\r\nاز سال 985 تا 989 ه ق در دورهء سلطنت محمد خدابنده ، برادر اسماعيل دوم سياست مذهبى خاصى مشاهده نشد ، او بيشتر وقت خود را صرف همكارى با قزلباشهايى كرد كه در دورهء او فوق العاده قدرت يافته بودند . از سال 989 تا 1038 ه ق سياست شاه عباس اول در زمينه مذهب تا حدى متعادل‌تر از گذشتگانش بود . و به‌طور كلى تعصب كمترى نسبت به مذاهب از خود نشان مىداد ، اما با علاقهء كافى به ترويج دين اسلام « 2 » و تقويت تشيع مىپرداخت . « 3 » رفتار ملايمت‌آميز او نسبت به پيروان ساير مذاهب از نظر سياست خارجى وجههء ويژه‌اى به دربار شاه عباسى بخشيده بود . او به اقليتهاى مذهبى توجه بسيارى داشت و در دورهء او براى بهبود اوضاع اجتماعى آنان دستوراتى صادر شد . يكى از اقدامات او به دست گرفتن امورى بود كه سابقا توسط روحانيون اداره مىشد ، اين عامل باعث كاهش نفوذ روحانيون در دربار صفوى شد ، با اين حال شاه عباس اول شخصى پايبند به مذهب بود . به دستور او و به علت ارادتش به خاندان ائمه عليهم السّلام روى مهر دستورات رسمى عبارت « كلب آسان على » و « كلب آستان\r\n\r\n\r\n","description":"","footnote":"\r\n( 1 ) . البته قبل از اين شعر ، اسامى ائمه معصوم عليهم السّلام بر روى سكه‌ها ضرب مىگرديد كه به دستور وى حذف گرديده بودند .\r\n( 2 ) . رسول جعفريان ، صفويه از ظهور تا زوال ، ص 231 .\r\n( 3 ) . عالم‌آراى عباسى ، همان ، ج 2 ، ص 974 .\r\n","page_name":" 169 ","page_number":169},
  {"content":"\r\n\r\nولايت » حك شده بود . « 1 » همچنين در سالگشت شهادت امير المؤمنين على عليه السّلام از روز 19 تا 27 رمضان هر سال مجالس روضه‌خوانى دوره شاه عباس برگزار مىشد . « 2 » مراسم بزرگداشت عاشورا نيز با حضور شخص شاه عباس انجام مىشد . « 3 » از جمله ديگر اقدامات شاه عباس در تقويت تشيع ترميم بارگاه امامان معصوم عليهم السّلام بود . « 4 »\r\nاز طرف ديگر علىرغم پايبند بودن شاه عباس به تشيع ، او در انتخاب كردن راه مذهبى خود ، ساير مسائل را نيز در نظر مىگرفت ، همچنان‌كه براى تقويت بعد اقتصادى كشور و جلوگيرى از خروج پول ايران از كشور از خروج مسافران و زوار اماكن متبركه خارج از كشور جلوگيرى مىكرد . « 5 » با اين حال اگر به كسى اجازه چنين كارى داده مىشد در عوض مىبايستى مبلغ زيادى به شاه مىپرداخت . همچنين شاه براى مبارزه با نفوذ بيش از اندازهء صوفيان به بهانه نزاع حيدرى و نعمتى در سال 1003 ه ق ، تعداد بسيارى از آنان را كشت . « 6 » در دوره او باوجود مقاماتى چون روحانيون ، نهادهاى مذهبى تابع نهادهاى سياسى بودند و مقام صدر به نيابت از طرف شاه در رتق و فتق امور كوشش مىكرد . « 7 » اگرچه در دورهء شاه صفى اول يعنى از سال 1038 تا 1052 ه ق\r\n\r\n\r\n","description":"","footnote":"\r\n( 1 ) . دين و دولت در عصر صفوى ، ص 57 .\r\n( 2 ) . پيترو دلاواله ، سفرنامه ، ص 6 - 85 .\r\n( 3 ) . عالم‌آراى عباسى ، ج 2 ، ص 1061 .\r\n( 4 ) . همان ، ج 3 ، ص 1668 .\r\n( 5 ) . دين و دولت در عصر صفوى ، ص 58 .\r\n( 6 ) . محمد باقر پورامينى ، صفويان نماد اقتدار ايران ، ج 2 ، ص 210 .\r\n( 7 ) . عالم‌آراى عباسى ، همان ، ج 2 ، ص 761 .\r\n","page_name":" 170 ","page_number":170},
  {"content":"\r\n\r\nطبق موازين اسلامى از سوى شاه دستوراتى مانند منع مسكرات صادر شد ، اما در مجموع دورهء حكومت او با موفقيتهاى سياسى - مذهبى چندانى همراه نبود ، او نيز مانند جد خود نظر مساعدى نسبت به اقليتهاى مذهبى داشت و با عيسويان به ملايمت رفتار مىكرد . « 1 » حذف چهره‌هاى شاخص علمى شيعه در دوران سلطنت او كاملا محسوس است . اين حضور نيافتن واقعى علمى و مسئولانه كه به نوعى مرهون خواست شاه صفى بود وضعيت علمى ، فرهنگى و سياسى كشور را به ركود و خمودى كشاند . شيخ على نقى كمره‌اى ، از علماى برجستهء شيعه در اين زمان از همنشينى با علما نسبت به دورهء شاه صفى اظهار نگرانى كرده است و با نوشتن كتابى مطالبى را براى جذب او به سوى علما مرقوم داشت . « 2 » در دورهء عباس دوم گزارشهايى از اقدامات شاه عباس براى ترويج تشيع به چشم مىخورد ، همچنان‌كه او در زيارت امام رضا عليه السّلام روش شاه عباس اول را زنده مىكرد و همانند جدش در نزديكى مشهد پياده مىشد و روى نياز به خاك خالق مىستود . « 3 » و باقى راه را تا بارگاه امام رضا عليه السّلام پياده مىرفت .\r\nهمچنين به گفتهء فيض كاشانى شاه عباس درپى ترويج مذهب تشيع بوده است . « 4 » از طرف ديگر باوجود اينكه در دورهء شاه عباس يهوديان مورد تعقيب قرار مىگرفتند « 5 » اما او در مقايسه با گذشتگانش از تعصب مذهبى به دور بود . بنا به درخواست شاه عباس\r\n\r\n\r\n","description":"","footnote":"\r\n( 1 ) . دين و دولت در عصر صفوى ، همان ، ص 58 .\r\n( 2 ) . صفويه در عرصه دين ، فرهنگ و سياست ، ج 3 ، ص 1175 .\r\n( 3 ) . صفويه نماد اقتدار ايران ، ج 2 ، ص 280 .\r\n( 4 ) . همان ، ص 280 .\r\n( 5 ) . دين و دولت در عصر صفوى ، ص 59 .\r\n","page_name":" 171 ","page_number":171},
  {"content":"\r\n\r\nدوم دو كتاب مرجع شيعه ( اصول كافى و من لا يحضره الفقيه ) توسط يكى از علما به نام دونقى به فارسى برگردانده شد و شرحى هم بر آن نوشته شد . « 1 » در زمان سليمان ( صفى دوم ) شاه در رأس نهادهاى سياسى و مذهبى قرار داشت . امور مذهبى ابتدا در دست مقام صدر بود كه سليمان آن را به دو قسمت مقام صدر خاصه و صدر عامه تقسيم كرد . « 2 »\r\nاما در عمل وظايف مقام صدر را مقام بعدى روحانى يعنى صدر الممالك برعهده نداشت ، بلكه محمد باقر مجلسى ، شيخ الاسلام وقت ، كه از سال 1037 تا 1111 ه ق مقام روحانى قدرتمند آن دوره بود ، آن را برعهده داشت . باوجود نداشتن تعصب مذهبى شاه ، تعقيب اقليتهاى مذهبى نيز در اين دوره گزارش شده است . تعقيب اقليتها در اواخر عهد صفوى به حدى شدت يافت كه حتى رؤساى مذهبى ارامنه نيز به زندان افتادند و كليساى جلفا مجبور شد ساليانه مبلغى به دولت پرداخت كند . « 3 » همچنين طبق دستورى كه سليمان در حال مستى امضا كرده بود ، رؤساى مذهبى يهوديان در اصفهان به قتل رسيدند و برخى نيز با پرداخت مبالغ زيادى پول از اعدام رهايى پيدا كردند . « 4 » شاه سليمان به ظاهر خود را دين‌دار نشان مىداد و مىكوشيد تا كشور را براساس سنتهاى دينى و مذهبى اداره كند ، او همچنين به دانشمندان و علماى شيعه را\r\n\r\n\r\n","description":"","footnote":"\r\n( 1 ) . محمد يوسف إله قزوين اصفهانى ، ايران در زمان شاه صفى و شاه عباس ، ص 537 .\r\n( 2 ) . دين و دولت در عصر صفوى ، همان ، ص 59 .\r\n( 3 ) . همان ، ص 60 .\r\n( 4 ) . همان ، ص 60 .\r\n","page_name":" 172 ","page_number":172},
  {"content":"\r\n\r\nبه ديدهء احترام مىنگريست و جايگاه واقعى آنان را پاس مىداشت .\r\nشاه سلطان حسين نيز از سال 1105 تا 1135 ه ق قبل از رسيدن به حكومت مانند پدرش تحت‌تأثير علامه محمد باقر مجلسى ، مجتهد بانفوذ وقت قرار گرفته بود ، نفوذ مجلسى در آغاز سلطنت او تا اندازه‌اى بود كه بر خلاف سنت معمول مراسم تاجگذارى را او انجام داد و از طرف شاه لقب جديد ملاباشى را كه بالاترين مقام روحانى عهد او بود ، دريافت كرد . « 1 » بر روى سكه‌هاى دوره سلطان حسين لقب دين‌پرور زده بودند كه براى نخستين بار در ميان شاهان صفوى مشاهده مىشد . « 2 » از جملهء ديگر اقدامات شاه حسين مقابله او با صوفيان بود . « 3 » همچنين در دورهء سلطنت او وقف كردن روندى روبه‌رشد داشت و شاه به دليل علاقه‌مندى به اين سنت پسنديده موقوفات بسيارى از خود برجاى گذاشت . اين موقوفات در موارد مناسبى مصرف مىشد كه از آن جمله مىتوان به برپايى مراسى روضه‌خوانى و تعزيه‌خوانى حضرت سيد الشهداء عليه السّلام و زائران كربلا اشاره كرد . « 4 »\r\nبه‌هرحال سياست مذهبى در عهد صفوى ادوار مختلفى داشت و با روى كارآمدن هريك از شاهان سياست مذهبى اين عصر نيز رنگ خاصى به خود مىگرفت . اما به طور كلى مىتوان چنين گفت : دولت صفوى گذشته از دلايل ديگر سياسى سعى\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ( تذكرة الملوك ) ، ص 201 .\r\n( 2 ) . صفويان نماد اقتدار ايران ، ج 2 ، ص 355 .\r\n( 3 ) . ابو الحسن قزوينى ، فوايد الصفويه ، ص 87 .\r\n( 4 ) . صفويه در عرصه دين ، فرهنگ و سياست ، ج 2 ، ص 911 .\r\n","page_name":" 173 ","page_number":173},
  {"content":"\r\n\r\nمىكرد كه از تمايل پيدا كردن سنيها به دولتهاى دشمن مانند عثمانيها و ازبكها جلوگيرى كند و در هر زمانى كه با دولتهاى مذبور قرارداد صلح منعقد مىشد تعقيب اهل تسنن نيز متوقف مىشد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nفصل دوم گرايش تصوف به تشيع در ايران\r\n\r\n","description":"","footnote":"","page_name":" 175 ","page_number":175},
  {"content":"\r\n . \r\n","description":"","footnote":"","page_name":" 176 ","page_number":176},
  {"content":"\r\n\r\n\r\nتصوف و تلاقى آن با تشيع در ايران\r\nدر فاصلهء قرن پنجم تا قرن نهم هجرى ايران در معرض يورشهاى پىدرپى بيگانگان قرار داشت . هجوم سلجوقيان در قرن پنجم ، غزان بلخ در قرن ششم ، مغولان در سدهء هفتم و تيمور در پايان سدهء هشتم و آغاز قرن نهم كشور ايران را به ويرانه‌اى تبديل كرد و مردم را به فقر و فلاكت كشاند . هجوم مغولان نقطه اوج اين يورشها بود . آنان تمام شهرهاى ايران را با خاك يكسان كردند و انسانها بيشمارى را از دم تيغ خود گذراندند و شهر و فرهنگ شهرى را نابود كردند . « 1 »\r\nتاريخ‌نگاران مىنويسند : تنها در شهر نيشابور نزديك به 748000 نفر كشته شدند . « 2 » يورش مغول ظلم و بىعدالتى و بدبختى را براى جامعه ايرانى به همراه آورد و اين جامعه را دچار سقوط روحى و اخلاقى كرد ، در چنين شرايطى روحيهء دنياگريزى و\r\n\r\n\r\n","description":"","footnote":"\r\n( 1 ) . جهانگشاى جوينى ، ج 1 ، ص 72 - 42 .\r\n( 2 ) . محمد رضا فشاهى ، مقدمه‌اى بر سير تفكر در قرون وسطى ، ص 436 .\r\n","page_name":" 177 ","page_number":177},
  {"content":"\r\n\r\nديدگاههاى بدبينانه نسبت به زندگى دنيا رواج يافت و تصوف كه از قبل در ايران ريشه و نفوذ داشت نفوذ خود را بيش از گذشته گسترش داد و آن را استقرار بخشيد . « 1 »\r\nدر دوره بين يورش مغول تا استقرار دودمان صفوى ، خانقاهها و زاويه‌ها گسترش يافت و سلسله‌هاى صوفى بسيارى پديد آمد . اين دوره شاهد ظهور افراد بزرگى چون مولانا جلال الدين محمد بلخى ، نجم الدين كبرى ، صدر الدين قونوى و ديگر بزرگان بود .\r\nتصوف در اين دوره به صورت پلى ميان تسنن و تشيع درآمد و به دلايل بسيارى زمينه را براى گسترش تشيع آماده ساخت .\r\nدر اين مسئله كه تصوف از تسنن آغاز شد و سرانجام بخش عمدهء آن به دلايل درونى به تشيع روى آورد ترديدى وجود ندارد ، اين سير در گرايشهاى صوفيانهء دورهء مورد بحث ما در بيشتر سرزمينهاى اسلامى اعم از سوريه ، آسياى صغير و به‌ويژه ايران و هند قابل مشاهده است ، حتى فرقه‌هايى كه كوشيدند رنگ تسنن خود را حفظ كنند در بسيارى از ديدگاهها ، تسليم الگوهاى فكرى و شخصيتى شيعه شدند . در نفوذ روز افزون تشيع ميان تصوف ايرانى « مكتب كبرويه » « 2 » اهميت ويژه‌اى داشت . شيخ نجم الدين كبرى ، پير بزرگ صوفيهء خوارزم اگرچه سنىمذهب بود ، اما به شيعه نيز تمايل داشت . اولين نسل از مريدان او ظاهرا همگى سنى بودند و گرايشهاى ناشناخته را تنها\r\n\r\n\r\n","description":"","footnote":"\r\n( 1 ) . رينولد نيكلسون ، پيدايش و سير تصوف ، ص 27 .\r\n( 2 ) . اين طريقت توسط نجم الدين كبرى خوارزمى در ايران و آسياى ميانه شكل گرفت .\r\n","page_name":" 178 ","page_number":178},
  {"content":"\r\n\r\nدر آثار سعد الدين حمويه مىتوان يافت . دربارهء او چنين گفته‌اند كه آموزش مىداده كه اولياى امت اسلامى دوازده تن مىباشند و دوازدهمين آنها صاحب الزمان ( عج اللّه تعالى فرجه الشريف ) است كه براى برپا كردن عدل و داد به سراسر جهان باز خواهد گشت . اين موضوع آموزهء مشترك صوفيان و شيعيان دوازده امامى است . « 1 » بعدها در بررسى شخصيت علاء الدوله سمنانى از مشايخ طريق كبرويه كه در سال 756 ه ق وفات يافت با نويسنده‌اى روبه‌رو مىشويم كه داراى نومايگى فوق العاده است . او به رغم جانبدارى از مذهب سنت و جماعت از مشاجره‌هاى مكاتب فقهى مختلف بيزار بود و از مكتب خاصى پيروى نمىكرد . او در پذيرفتن اينكه از ميان خلفا تنها على عليه السّلام در هر سه جنبه امامت ، خلافت و ولايت به كمال رسيده بود و در بعضى جهات ديگر به مذهب شيعه بيش از سنى نزديك شد . تصور او از تصوف و نقش آن موجب شد چيزى بنا كند كه بيشتر به تشيع سنىگرا شبيه است . بنايى كه او بنيان نهاد اگرچه مخالف نظر شيعيان بود اما نقش اهل بيت عليهم السّلام و به‌ويژه نقش حضرت على عليه السّلام را مىستود . « 2 » حلقه‌هاى باقيماندهء سلسله كبرويه كه رنگى از تشيع داشت ما را به دورهء پس از ايلخانان مغول برمىگرداند . پس از تصوف سنى نجم الدين كبرى كه در آن به برترى حضرت على عليه السّلام بر ساير خلفا اعتراف مىكند ، همچنين پس از تسنن ساده و مداراآميز علاء الدوله سمنانى ، آثار و نوشته‌هاى على همدانى قرار دارد كه در سال 786 ه ق\r\n\r\n\r\n","description":"","footnote":"\r\n( 1 ) . آ . باسانى ، تاريخ ايران از آمدن سلجوقيان تا فروپاشى ايلخانان ( دين در عهد مغول ) ، ج 5 ، ص 517 .\r\n( 2 ) . همان ، ص 518 - 517 .\r\n","page_name":" 179 ","page_number":179},
  {"content":"\r\n\r\nوفات يافت . در اين نوشته‌ها تسنن در كنار انديشه‌هاى شيعى غالى در طريقت در دين راسخ و استوار ظاهر مىشود و درپى آن تشيع اقرارى محمد نوربخش كه در سال 869 ه ق وفات يافت به تحرير در مىآيد . گذر تدريجى و غيرمحسوس از تسنن به تشيع كه نخستين بار در طريقهء كبرويه ظاهر شد ، تأثير عميقى بر اسلام در ايران گذاشت و زمينهء رسيدن به تشيع آشكار عصر صفوى را فراهم كرد . « 1 » از نظر گرايشهاى شيعى طريقه كبرويه تنها نمونه شيعى نوظهور نبود كه در آن زمان در ايران آغاز شد ، يك طريقه ديگر نيز به نام شيخيه جوريه ، در خراسان پديد آمد و به خاطر آنكه با جنبش سربداران كه پيشتر به آن اشاره كرديم در ارتباط بود اهميت فراوانى داشت . شيخيه خراسان پيروان شيخ خليفه ، كه در سال 736 ه ق به قتل رسيد ، بودند . او فردى اصالتا مازندرانى و از شاگردان علاء الدوله سمنانى بود كه ظاهرا با او اختلافاتى نيز داشت . شيخ خليفه در سبزوار شهرى كه از روزگاران دور يكى از مراكز شيخ بود طريقه‌اى بنيان نهاد كه بسيارى از ساكنان آن شهر به آن روى آوردند .\r\nدرباره آموزشهاى شيخ خليفه اطلاعات چندانى در دست نيست . شيخ به اتهام آنكه در مسجد حديث دنيا مىگويد ، « 2 » به دست فقهاى سنى وابسته به دربار كشته شد .\r\nبلافاصله پس از او يكى از شاگردانش به نام شيخ حسن جورى جانشين او شد و به جنبش چهرهء تازه‌اى بخشيد كه كاملا رنگ شيعى داشت و بعدها منجر به قيام سربداران\r\n\r\n\r\n","description":"","footnote":"\r\n( 1 ) . همان ، ص 518 .\r\n( 2 ) . مطلع سعدين و مجمع البحرين ، ص 5 - 144 .\r\n","page_name":" 180 ","page_number":180},
  {"content":"\r\n\r\nدر ناحيه سبزوار شد .\r\nالبته بعضى از متصوفه باتوجه به شخصيت فوق العاده حضرت على عليه السّلام و رويه‌اى كه آن حضرت در مدت خلافت آن را نشان دادند سعى كردند كه از آن استفاده كرده و خود را منتسب به آن حضرت نمايند تا از وجاهت آن حضرت به نفع خود بهره‌بردارى كرده و عملكرد خود را مورد تأييد آن حضرت بدانند ، تا مردمى را كه به آن حضرت توجه قلبى داشته‌اند را با خود همراه كنند .\r\nالبته يكى از افراد در زمان آن حضرت رفتارى شبيه به متصوفه از خود نشان داد امّا آن حضرت او را از آن عمل به شدت نهى كردند .\r\nجريان آن از اين قرار است :\r\n« حضرت على عليه السّلام در بصره به عيادت علاء الدين زياد حارثى كه از دوستان و ارادتمندانش بود رفت ، در ضمن گفتگوها علاء الدين زياد عرض كرد : اى امير المؤمنين شكايت برادرم عاصم بن زياد را به شما عرض مىكنم .\r\nفرمود : مگر چه شده ؟\r\nعرض كرد : عبائى بر خود پيچيده و از دنيا كناره‌گيرى كرد .\r\nفرمود : فورا او را بياوريد .\r\nهمين‌كه عاصم بن زياد آمد ، حضرت رو به او كرده و فرمود : « اى دشمن جان خود ! شيطان عقلت را ربوده ، توجه به زن و فرزند خود چرا رحم نكردى ؟ گمان مىكنى خداوند نعمتهاى پاكيزه را بر تو حرام كرده است ؟ تو در پيشگاه خدا كوچكتر از اين\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nهستى » ؟\r\nعاصم عرض كرد : اى امير المؤمنين ! شما خودتان اين لباس خشن و آن غذاى ناگوار را داريد ( و به من اينطور مىفرماييد ) ؟\r\nحضرت فرمود : بس كن ! من مثل تو نيستم ، خداوند به زمامداران عادل دستور داده مانند ضعيف‌ترين مردم زندگى كنند تا با فقرا همدردى كرده و درد فقر و پريشانى آنها را از پاى در نياورد ! » . « 1 »\r\nبهاء الدين حيدر بن على عبيدى آملى كه در سال 794 ه ق وفات يافت ، شيعه ديگرى بود كه مىخواست ميان تصوف و تشيع ارتباط برقرار كند و در اين مسير از فرصت آزادى و بىتوجهى حكومتها به اين مسائل سود برد . حيدر آملى به دنبال آن بود كه وحدت صوفيان و شيعيان را در يك فرقه گرد آورد . شيوهء گستاخانهء او در ادغام كردن تصوف و تشيع عاقبت به واكنش سنيها انجاميد . تشكيل طريقهء سنى نقشبنديه توسط بهاء الدين نقشبند كه در سال 792 ه ق وفات يافت و سلسلهء خرقهء خود را به ابو بكر رساند ، يكى از اين واكنشها بود . « 2 »\r\nنزديكى تشيع و تصوف به يكديگر تنها در سطح نظرى نبود ، بلكه جنبشهاى مذهبى - اجتماعى كه از جوهره و درونمايهء تصوف و تشيع برخوردار بودند زنجيرى را ايجاد كردند كه حلقهء نخستين آن سلسله سربدارى و حلقهء واپسين آن قيام مشعشعيان\r\n\r\n\r\n","description":"","footnote":"\r\n( 1 ) . نهج البلاغه ، خطبه 207 ، ( برگرفته از كتاب جلوه حق ، ص 186 - 184 ) .\r\n( 2 ) . همان ، ص 3 - 122 .\r\n","page_name":" 182 ","page_number":182},
  {"content":"\r\n\r\nبود .\r\n\r\nسرزمين آناتولى نقطه تلاقى تشيع و تصوف\r\nاكنون بايد به حوزه جغرافيايى توجه كنيم ، حوزه‌اى كه نقطهء اوج هم‌گرايى عملى تشيع و تصوف در نهضتهاى اجتماعى بود و در نهضت صفوى نقش شايان توجهى ايفا كرد . حركتهاى مردمى آسياى صغير و آناتولى كانون ذوب عناصر مختلف مذهبى در قرن نهم بود .\r\nآناتولى كه از سال 407 تا 707 ه ق حكومت كرد ، از زمان سلجوقيان روم تا زمان مغول و شايد پس از آن پذيراى گروههاى عظيمى از قبايل ترك مغول بود كه از برابر فاتحانى كه از شرق مىآمدند به غرب گريخته بودند . اين گروهها كه زندگى خانه‌به‌دوشى داشتند ساختار اعتقادى يكسانى نداشتند ، تعدادى از اين گروهها به سوى غرب رفتند و غازيان دولت رو به رشد عثمانى شدند و بقيه تا جايى كه مىتوانستند در دوره‌هاى فلات آناتولى ساكن شدند .\r\nدر ميان همين گروههاى سركش بود كه عقايد اسلام مردمى شكوفا شد و در برابر عقايد بسيار ملايم مراكز شهرى آناتولى قرار گرفت . « 1 »\r\nگوناگون بودن ساخت اجتماعى اين گروهها و نبودن هيچ‌گونه مرز سياسى قطعى در حوزهء جغرافياى مورد بحث زمينه را براى فعاليت انواع گروههاى تبليغاتى آماده كرد .\r\nكوچ عشاير ، كوچ رهبران صفوى و پيروان آنها در مرزهاى منطقه قابل كنترل نبود . اين\r\n\r\n\r\n","description":"","footnote":"\r\n( 1 ) . ميشل . م . مزاوى ، پيدايش دولت صفوى ، ص 135 .\r\n","page_name":" 183 ","page_number":183},
  {"content":"\r\n\r\nمسئله شايد مهم‌ترين عامل اشاعه عقايد مذهبى در اين حوزه بوده است . در اين شرايط مىتوان نوعى جامعه باز و انتقال و مراودهء آزادانه را مشاهده كرد . « 1 » از آغاز قرن هفتم تا پايان قرن دهم هجرى ، نهضتهاى مذهبى گوناگونى در آسياى صغير به وجود آمد كه از جمله آنان مىتوان به نهضت باباييها ، ابداليها ، بكتاشها ، حروفيان ، قلندران ، قزلباشها و حيدريها اشاره كرد . در اين شرايط صوفيگرى مورد حمايت قرار گرفت و به آسانى اشاعه پيدا كرد . « 2 » از آن پس بسيارى از گروه‌هاى شيعه غالى نيز در آناتولى رشد كردند و بسيارى از اين گروهها با پناه گرفتن در زير چتر فراگير و بلندنظر تشكيلات بكتاشى از آزار عثمانيان به جرم شيعه بودن ( 680 - 1342 هجرى ) رهايى پيدا كردند . « 3 »\r\nآناتولى در اصل به صورت بوتهء آزمايش آرا و عقايد مذهبى درآمده بود و در اين ميان دو بخش اصلى اين عقايد تشيع و تصوف بودند كه در قرن هشتم براى هميشه در هم آميخته شدند . « 4 » تنشهاى مذهبى آناتولى نظير نهضت باباييها و نهضت قاضى بدر الدين نتيجهء نارضايتى و ناآرامى توده‌هاى خانه‌به‌دوش روستايى از ثروتمند بودن افراد سنىمذهب دولت سلجوقيان روم و حكومت عثمانى و نهادهاى مذهبى آن محسوب مىشد . در واقع چنين مىتوان گفت كه اين پديده در گرايش شيعيان اين منطقه ب دولت نوظهور صفوى و قتل عام وحشتناك آنان در سالهاى آغازين سلطنت\r\n\r\n\r\n","description":"","footnote":"\r\n( 1 ) . همان ، ص 53 .\r\n( 2 ) . همان ، ص 3 - 132 .\r\n( 3 ) . راجر سيورى ، ايران عصر صفوى ، ص 21 .\r\n( 4 ) . پيدايش دولت صفوى ، همان ، ص 137 .\r\n","page_name":" 184 ","page_number":184},
  {"content":"\r\n\r\nسلطان سليم به اوج خود رسيد . « 1 » صفويان مسئله ظلم و ستم‌هاى حاكمان و نهادهاى مذهبى سنى را زمينهء مساعدى براى فعاليتهاى تبليغاتى دانستند و از آن به نفع نهضت خود سود بردند . فعاليت داعيان صوفى از راه آشنا كردن مردم با عقايد شيعه در قرنهاى هشتم و نهم انتشار دعوت شاه صفوى را در آناتولى آسان كرد . از زمان سفر جنيد به آسياى صغير شمار زيادى از تركمنهاى آن ناحيه با شيوخ صفويه اظهار اتحاد كردند . در مدت پنج سالى كه اسماعيل در لاهيجان بود ، يعنى از سال 900 تا 905 ه ق با مريدانش در آناتولى تماس دايمى داشت . « 2 » و خلفايى كه حلقه ارتباط شيوخ صفوى با مريدان اين خاندان بودند در سراسر آسياى صغير و سواحل رود فرات تا حلب آتش اعتقاد و ارادت مردم را به خاندان صفوى برپا مىكردند . در نتيجه صفويان با بهره‌گيرى از اين زمينه معنوى و قدرت قبايل سرانجام توانستند دولت صفويه را در ايران پايه‌گذارى كنند .\r\n\r\n\r\n","description":"","footnote":"\r\n( 1 ) . همان ، ص 137 .\r\n( 2 ) . راجر سيورى ، در باب صفويان ، ص 23 .\r\n","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nنتيجه‌گيرى و پيشنهادات\r\nنتيجه‌گيرى پيشنهادات چكيده\r\n\r\n","description":"","footnote":"","page_name":" 187 ","page_number":187},
  {"content":"\r\n . \r\n","description":"","footnote":"","page_name":" 188 ","page_number":188},
  {"content":"\r\n\r\n\r\nنتيجه‌گيرى\r\nفرايند شكل‌گيرى تشيع در ايران بر خلاف تصور عده‌اى كه آن را به دورهء صفويه نسبت مىدهند ، يك فرايند طولانىمدت و تكاملى است و در طول ساليان متمادى عوامل متعددى موجب رونق و رشد تشيع در ايران شده است . از ميان آنها سهم بعضى از عوامل پررنگ‌تر است . رفتار عطوفت‌آميز و انسانى امام على عليه السّلام با ايرانيان ساكن در سرزمينهاى خلافت ( موالى ) نقش مهمى در گرايش ايرانيان به تشيع داشته است ، زيرا به همان ميزانى كه رفتار اهل بيت عليهم السّلام با مسلمانان عجم ، انسانى و الهام گرفته از شريعت اسلامى بوده است رفتار خلفاى به اصطلاح اسلامى نيز مانند امويان با آنان تبعيض‌آميز و آلوده به تعصبهاى غير اسلامى و غير انسانى بوده است ، به جز اين مهاجرت علويان به سرزمين ايران ، كه تحت تعقيب و ستم حكام جور اموى و عباسى بودند نيز سهم عمده‌اى در آشنايى ايرانيان با تشيع داشته است ، همچنين حضور پربركت حضرت على بن موسى الرضا عليه السّلام در ايران و قيامهاى علويان در ناحيه خراسان\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمانند قيام يحيى بن زيد در ترويج تشيع در اين ناحيه تأثير بسزايى داشته است . از طرفى حضور اعراب شيعه در ايران و مهاجرت آنها به اين سرزمين نيز در رشد تشيع در بعضى از نواحى نظير قم و كاشان مؤثر بوده است . ظهور دولت شيعه‌مذهب علوى در قرن سوم در منطق طبرستان به دست حسن بن زيد ، همچنين تشكيل حكومت متمايل به تشيع صفاريان در منطقه سيستان به دست يعقوب ليث در رشد و شكوفايى تشيع در اين مناطق مؤثر واقع شد . در قرون چهارم و پنجم همزمان با تشكيل حكومتهاى شيعه‌مذهب آل بويه كه علاوه بر ايران تا مدتها بر مركز اهل تسنن يعنى بغداد نيز مسلط بودند ، همچنين اقدام آنها در ترويج شعائر شيعه و حمايت از علماى بزرگ شيعه مانند شيخ مفيد و شيخ صدوق در اين دوره باعث شد كه تشيع جانى دوباره بگيرد . اقدام اين علما در تدوين متون فقهى و حديثى باعث نضج گرفتن فرهنگ تشيع در اين زمان گرديد ، حضور پررنگ اسماعيليان نزارى در دوره سلجوقى به رياست حسن صباح نيز نقش مهمى در جلوگيرى از افراطىگرى اهل تسنن در اين دوره داشته است . اين روند تكاملى در قرون بعد نيز ادامه پيدا كرد و در اواخر قرن ششم و اوايل قرن هفتم روى كار آمدن سلطان محمد خوارزمشاه كه حاضر به پذيرش سيادت عباسيان نبود ، همچنين گرايش او به علويان در زمان وى فرصت مناسبى را براى شيعيان فراهم كرد . در ادامه قرن هفتم حملات مغولان به ايران فجايع زيادى را به بار آورد كه شيعه و سنى يكسان در آتش آن سوختند . ولى تسلط آنها بر بغداد و در نتيجه سقوط حكومت متعصب عباسى ، مانع مهمى را در روند تكاملى تشيع در ايران ، از ميان برداشت . علاوه بر آن\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nگرايش بعضى از ايلخانان مغول نظير غازان خان و الجايتوبه به تشيع و حمايت آنها از علويان و شيعيان و احيانا ترويج تشيع از طرف آنها نيز كمك ارزشمندى براى تشيع به حساب مىآمد . در قرن هشتم شكل‌گيرى سلسله طريقت شيخيه در خراسان و ظهور سربداران در اين ناحيه رونق بسزايى به تشيع بخشيد . در همين قرن و قرون نهم و دهم شكل‌گيرى طريقتهاى صوفيانه كه رنگ و لعاب شيعى داشتند و امامان دوازده‌گانه شيعه را به‌عنوان قطبهاى اصلى و مرشدان كامل شريعت پذيرفته بودند كمك مهمى به نزديكى دو فرقه تسنن و تشيع حتى به غلبه تشيع بر تسنن به لحاظ فكرى مىكرد .\r\nصفويان كه پس از مرگ شيخ صفى الدين اردبيلى ، رهبر طريقت صفويه ، فعاليتهاى خود را براى به دست گرفتن قدرت سياسى آغاز كرده بودند با بهره‌گيرى از اين زمينه مناسب براى به رسميت شناختن تشيع در ايران به تلاش پرداختند ، اقدامى كه زمينه‌هاى آن طى ساليان متمادى و در نتيجهء تأثيرات عوامل متعددى به وجود آمد . بنابراين شكل‌گيرى تشيع در ايران به گفته بعضى از افراد برخاسته از روحيهء ملىگرايانهء مردم ايران و مخالفت آنها با اعراب نبود ، چرا كه اركان تشيع و بزرگان آن همگى جزو اعراب بودند و تنها ايرانيان بودند كه به سبب نزديكىاى كه بين خود و اين تفكر احساس مىكردند دست به گزينش آن زدند ، همچنين بر خلاف گمان عده‌اى كه صفويان را عامل ترويج تشيع در ايران مىدانند خود صفويه نيز تحت‌تأثير فضاى فكرى زمان خود كه ميل شديدى به تشيع داشت دست به اين انتخاب زدند و تنها اقدام آنها رسميت بخشيدن به مكتب اهل بيت عليهم السّلام در ايران بوده است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nپيشنهادات\r\nدر چند زمينه امر تحقيق ضرورى به نظر مىرسد از جمله :\r\n- بررسى نقش علماى شيعه در ترويج تشيع در ايران .\r\n- آنچه كه باعث اهميت پژوهش و نقل تاريخ به اين وسيله است اين است كه منابع تاريخى اغلب به دست نويسندگان غربى و مسيحى و يا سنى بوده است و ثبت وقايع تاريخى از ناحيه آنها بدون اعمال تعصبات مذهبى نبوده است .\r\nاين مسئله باعث شده كه آنها تعهد و التزام كافى نسبت به صداقت در تاريخ نداشته باشند يا مسائل را آنطور كه فكر خودشان است نقل يا تفسير كنند كه در بسيارى از موارد تاريخى به اين مسئله برخورد مىكنيم .\r\nاز طرف ديگر چون علماى شيعه در متن جريانات تاريخى بوده‌اند حقيقت اتفاقات براى آنها ملموس بوده است و آگاهى آنها نسبت به آن جريانها بيشتر بوده در حالى كه اين مسائل براى نويسنده‌اى كه از خارج به رويدادهاى تاريخى نگاه مىكند به خوبى قابل درك نخواهد بود .\r\n- بررسى چگونگى تنظيم و تدوين فرهنگ فقهى و حديثى شيعه و نيز تكامل آن .\r\n- بررسى نقش اهل بيت عليهم السّلام در ترويج تشيع در ايران .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nچكيده\r\nيكى از مباحث مهم و اساسى در تاريخ مذهبى ايران ، چگونگى و علل گرايش ايرانيان به تشيع است . سؤالى كه در اينجا مطرح است اين است كه با اينكه مسئله فتوحات در دورهء خليفه دوم و سوم و پس از آن در دورهء امويان در ايران دنبال شد و آنها نيز مبلغان تسنن بودند ، چه تغيير و تحولاتى در ايران اتفاق افتاد كه ايرانيان را از مكتب خلفا به مكتب اهل بيت عليهم السّلام كشاند ؟ در بررسى اين موضوع به علل و عوامل متعددى بر مىخوريم . در قرون اوليهء اسلامى عملكرد تبعيض‌آميز و قوم‌گرايانه خلفا و عاملين آنها با مسلمانان عجم ( موالى ) كه ايرانيان هم جزئى از آنها بودند ، ايرانيان را به سوى مكتب اهل بيت عليهم السّلام كه اسلام راستين و عارى از هرگونه تعصب غير اسلامى و غير انسانى بود كشاند . در قرون بعدى نيز سيل مهاجرت علويانى كه مورد تعرض حكام اموى و عباسى قرار گرفته بودند به ايران نقش مهمى در گرايش ايرانيان به تشيع داشت ، همچنين تشكيل حكومتهاى شيعى مذهب در محدودهء سرزمين ايران نيز از عوامل مؤثر در ترويج افكار اين فرقه در ايران بود . علاوه بر آن مىتوان به نقش تصوف در ترويج اعتقاداتى نزديك به اعتقادات شيعه اشاره كرد . پس از هجوم مغولان به ايران و بروز ويرانى و ادبارى كه مردم ايران به آن گرفتار شدند ، گرايش به تصوف و دورى از دنيا در ايران رونق بسزايى گرفت . فرقه‌هاى صوفيانه كه مذهب رسمى آنان تسنن بود در قرون بعدى رنگ‌وبوى شيعى به خود گرفتند و با پذيرش ولايت امامان دوازده‌گانه به تشيع\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nنزديك شدند . صفويان به‌عنوان كسانى كه مذهب تشيع را در ايران به رسميت شناختند خود از ميان يكى از همين فرقه‌هاى صوفيانه ظهور كرده بودند كه آرام‌آرام از طريقت به سياست گرايش پيدا كردند ، بلكه با مهاجرت علماى شيعه عرب به ايران تشيع متمايل به تصوف آن‌ها به رنگ تشيع علمى و مبتنى بر تعاليم اهل بيت تبديل شد . باتوجه به فضاى فكرى مناسبى كه در قرون نهم و دهم ه ق براى تشيع در ايران به وجود آمده بود مذهب تشيع را در ايران رسميت بخشيدند و از آن زمان به بعد به جز چند دوره كوتاه مدت نظير دوران نادر ، تشيع به‌عنوان مكتب اكثريت قريب به اتفاق جامعه ايران قديم قرار گرفته كه علاوه بر ايران كنونى شامل مناطقى نظير آذربايجان ، بحرين ، بخشهايى از عراق ، پاكستان و افغانستان مىشد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nفهرست منابع\r\nآثار الباقيه عن القرون الخاليه ، ابو ريحان بيرونى ، ترجمه اكبر داناسرشت ، چاپ سوم ، تهران ، امير كبير .\r\nآثار البلاد و اخبار العباد ، زكريا بن محمد قزوينى ، بيروت ، دار صادر ، بىتا .\r\nاحسن التواريخ ، حسن بيك روملو .\r\nاحياى فرهنگى در عهد آل بويه ، چوئل . ائل . كرامر ، ترجمه محمد سعيد حنايى كاشان ، تهران ، مركز نشر .\r\nاز يورش مغولان تا زوال تركمانان ، رسول جعفريان .\r\nاسلام در ايران ، ايليا پاولويچ پطرو شفسكى ، ترجمه كريم كشاورز ، تهران ، نشر پيام ، 1354 .\r\nاسناد و نامه‌هاى تاريخى و اجتماعى دوره صفويه ، تهران ، كتابخانه ابن سينا ، 1342 ش .\r\nاصل شيعه و اصولها ، كاشف الغطاء ، ترجمه عليرضا خسروانى ، بىجا ، شركت سهامى چاپ ، بىتا .\r\nاعيان الشيعه ، سيد محسن امين عاملى ، ترجمه كمال موسوى ، تهران ، 1345 ش .\r\nاكمال الدين و اتمام النعمه ، محمد بن على بن بابويه ، تصحيح على اكبرى ، قم ، موسسه نشر اسلامى .\r\nالاحتجاج ، طبرسى ، علامه ابن منصور .\r\nالارشاد ، محمد بن نعمان ، ابن معلم ( شيخ مفيد ) ، ترجمه و شرح محمد باقر ساعد خراسانى تهران .\r\nالافادة فى تاريخ الائمة السادة ( اخبار ائمة زيديه ) .\r\nالايضاح ، فضل بن شاذان النيشابورى ، بيروت ، موسسهء الاعلمى ، 1402 ق .\r\nالبدء و التاريخ ، مطهر بن طاهر مقدسى ، به اهتمام كلمان هوار ، پاريس ، 1899 م ، ج 6 ، ص 100 .\r\nالبلدان ، احمد بن ابى يعقوب ، ترجمه محمد ابراهيم آيتى ، تهران ، بنگاه ترجمه و نشر كتاب ، 1356 .\r\nالتاجى فى اخبار الدولة الديلميه ، ابراهيم بن هلال صابى ، ( اخبار ائمه زيديه فى طبرستان و ديلمان و جيلان ) .\r\nالحياة سياسية للامام الرضا عليه السّلام ، جعفر مرتضى ، بيروت ، دار التبليغ اسلامى ، 1399 ق .\r\nالدرر المنثور فى التفسير بالماثور ، جلال الدين عبد الرحمن ، سيوطى ، تهران ، مكتبة الاسلاميه .\r\nالعبر و ديوان المبتداء و الخبر ، ابن خلدون ، ترجمه عبد المحمد آيتى ، تهران ، موسسه لغات و تحقيقات .\r\nالفخرى فى آداب السلطانيه و الدول اسلاميه ، ابن طباطبا ، ترجمه محمد وحيد گلپايگانى ، تهران .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nالفهرست ، ابن النديم ، قاهره ، العربى لنشر و التوزيع ، 1991 م ، جلد اول .\r\nالكامل فى تاريخ ، عز الدين ابى الحسن ، ابن اثير ، بيروت ، موسسه التاريخ العربى ، 1414 هق .\r\nالمصنف ، عبد الرزاق صنعانى ، تصحيح الاعاظمى ، بيروت ، 1970 م .\r\nالمقالات و الفرق ، سعد بن عبد الله الاشعرى قمى ، تصحيح محمد جواد شكور ، طهران ، مطبعة .\r\nالملل و النحل ، ترجمه مصطفى خالقداد هاشمى - تصحيح جلالى نائينى ، بىجا .\r\nالناطق بالحق ، ابو طالب ، ( يحيى بن حسين ) .\r\nالنجوم الزاهره فى ملوك مصر القاهره ، ابن تغريبدى ، جمال الدين ، مصر ، چاپ دار الكتاب ، 1383 ق .\r\nالنقض فى رد بعض فضائح الروافض ، عبد الجليل قزوينى ، تصحيح و تحقيق محدث ارموى ، تهران .\r\nانساب الاشراف ، بلاذرى ، تحقيق محمود الفردوس العظم ، دمشق ، دار اليقظه العربيه ، 1997 م .\r\nايران در زمان شاه صفى و شاه عباس ، محمد يوسف إله قزوين اصفهانى .\r\nايران در قرون نخستين اسلامى ، برتولد اشپولر ، ترجمه جواد فلاطورى ، تهران ، انتشارات علمى .\r\nايران عصر صفوى ، راجر سيورى .\r\nايران و جهان از مغول تا قاجاريه ، عبد الحسين نوايى .\r\nبحار الانوار ، شيخ محمد باقر مجلسى ، بيروت ، موسسه الوفاء ، سال 1403 ق .\r\nپيدايش دولت صفوى ، ميشل . م . مزاوى .\r\nپيدايش و سير تصوف ، رينولد نيكلسون .\r\nتاج العروس من الجّد اهدا القاموس ، مرتضى الزبيدى ، دراسته و تحقيق على بشرى ، بيروت .\r\nتاريخ ادبيات در ايران ، ادوارد براون ، ترجمه على پاشا صالح ، تهران ، امير كبير ، 1335 ش .\r\nتاريخ اسماعيليان در ايران ، ا . و . م . ديميرونا ، ترجمه پروين منزوى ، تهران ، نشر اشاره ، 1371 ش .\r\nتاريخ الرسول و الملوك ، محمد بن جرير طبرى ، ترجمه ابو القاسم پاينده ، تهران ، انتشارات اساطير .\r\nتاريخ الشيعه ، محمد حسين مظفر ، بيروت ، دار الزهراء 1408 ه .\r\nتاريخ الكوفة ، حسين بن سيد احمد البراقى ، بيروت ، دار الاضواء ، 1407 ق .\r\nتاريخ اولجايتو ، ابو القاسم عبد الله قاشانى .\r\nتاريخ ايران از آمدن سلجوقيان تا فروپاشى ايلخانان ( دين در عهد مغول ) ، باسانى .\r\nتاريخ ايران از اسلام تا سلاجقه ، ريجادفراى ، ترجمه حسن انوشه ، تهران ، امير كبير ، 1373 ش .\r\nتاريخ ايران در قرون نخستين اسلامى .\r\nتاريخ بخارا ، ابو بكر نرشخى ، ترجمه ابو نصر قبادى ، تصحيح مدرس رضوى ، تهران انتشارات توس .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nتاريخ بغداد ، احمد بن على ، خطيب بغدادى ، ج 11 ، بيروت دار الكتاب العربيه ، بىتا .\r\nتاريخ تشيع در ايران از آغاز تا قرن دهم ، رسول جعفريان ، قم ، انتشارات انصاريان ، 375 .\r\nتاريخ تمدن اسلام ، جرجى زيدان ، ترجمه على جواهر كلام ، تهران ، امير كبير ، 1356 ش .\r\nتاريخ جنبش سربداران ، عبد الرفيع حقيقت .\r\nتاريخ جهانگشاى جوينى .\r\nتاريخ حبيب السير ، غياث الدين حسينى ، تهران ، كتابفروشى خيام ، 1362 شمسى ، ج 2 ، ص 47 .\r\nتاريخ رويان ، اولياء الله آملى ، تصحيح دكتر منوچهر ستوده ، بىجا ، انتشارات بنياد فرهنگ ايران .\r\nتاريخ سياسى و اجتماعى ايران ، ابو القاسم طاهرى .\r\nتاريخ شيعه و فرقه‌هاى اسلامى تا قرن چهارم ، محمد جواد شكور ، تهران ، انتشارات اشراقى ، 1362 .\r\nتاريخ طبرستان ، سيد ظهير الدين مرعشى ، رويانن و مازندران ، به كوشش محمد حسين تسبيحى .\r\nتاريخ طبرستان ، محمد بن حسن ، ابن اسفنديار ، تصحيح عباس اقبال ، بىجا ، انتشارات پديده خاور .\r\nتاريخ عالم‌آراى امينى ، روزبهان خنجى .\r\nتاريخ قم ، حسين بن محمد قمى ، ترجمه حسن بن عبد الملك قمى ، تصحيح سيد جلال الدين تهرانى .\r\nتاريخ گزيده ، حمد الله مستوفى ، به اهتمام عبد الحسين نوايى ، تهران ، امير كبير ، 1344 ش .\r\nتاريخ مازندران ، اسماعيل مهجورى ، تهران ، نشر توس ، 1381 شمسى .\r\nتاريخ مغول در ايران ، برتولد اشپولر .\r\nتاريخ يعقوبى ، ابن واضع يعقوبى ، ترجمه محمد ابراهيم آيتى ، تهران ، انتشارات علمى و فرهنگى و نشر كتاب ، ج اول .\r\nتجارب الامم و تعاقب الاهمم ، ابو على ، مسكويه ، ترجمه علينقى منزوى ، تهران ، انتشارات توس ، 1376 .\r\nتجارب السلف ، هندو شاه نخجوانى ، تصحيح عباس اقبال ، تهران ، كتابخانه طهورى ، 1357 .\r\nتشكيل دولت ملى در ايران ، والتر هينتس .\r\nتشيع در مسير تاريخ ، سيد حسين محمد جعفرى ، ترجمه سيد محمد تقى آيت اللهى ، تهران ، دفتر نشر .\r\nتشيع و تصوف ، مصطفى كامل شيبى ، ترجمه قراگوزلو ، تهران ، امير كبير ، 1359 ش .\r\nتكملة التاريخ الطبرى ، محمد بن عبد الملك همدانى ، بيروت ، مطبقه كاتوليكه ، 1961 م .\r\nتلخيص مجمع الاداب فى معجم الالقاب ، كمال الدين ابو الفضل عبد الرزاق ابن الفوطى .\r\nتمدن اسلامى در قرن چهارم هجرى ، آدام متز ، ترجمه عليرضا ذكاوتى ، تهران ، امير كبير ، 1364 ش .\r\nجامع التواريخ رشيدى ، خواجه رشيد الدين فضل الله .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nجنگ‌نامه سيد جلال الدين اشرف ، تصحيح محمد روشن ، چاپ دوم ، بىجا ، نشر علم ، 1366 ش .\r\nجهانگشاى جوينى ، عطا ملك جوينى ، به همت محمد رمضانى ، تهران ، انتشارات پديده خاور ، 1337 .\r\nجهانگشاى خاقان ، به كوشش الله داد مظنطر ، راولپندى .\r\nحبيب السير ، غياث الدين خواندمير .\r\nحدائق الورديه فى مناقب الزيدية ، حميد بن احمد محلّى ، اخبار ائمة الزيدية ، تحقيق ويلفرد مادلونگ .\r\nحياة سياسية للامام الرضا .\r\nخدمات متقابل اسلام و ايران ، مرتضى مطهرى ، قم ، دفتر انتشارات اسلامى ، 1362 ش .\r\nخروج و عروج سربداران ، جان ماسن اسميت .\r\nخلاصة التواريخ ، قاضى احمد بن شرف الدين الحسين الحسينى القمى .\r\nدانشنامه ايران و اسلام .\r\nدايرة المعارف اسلامى .\r\nدستاورد قرون وسطى ، ر . ن . فراى ، ترجمه محمودى ، تهران ، انتشارات علمى و فرهنگى ، 1362 .\r\nدنباله جست‌وجو در تصوف ايران ، عبد الحسين زرين‌كوب .\r\nديباچه‌اى بر پيشينه تاريخى جنبشهاى پان اسلاميسم ، عبد الهادى حائرى .\r\nدين و دولت در ايران عهد مغول .\r\nدين و دولت در عصر صفوى ، مريم ميراحمدى .\r\nروضات الجنات فى احوال العلماء و السادات ، محمد باقر خوانسارى .\r\nروضة الصفا ، ميرخواند .\r\nروند نهضت‌هاى ملى و اسلامى در ايران ، غلامرضا انصاف‌پور ، تهران ، سازمان انتشارات و آموزش .\r\nريحانة الادب ، رضا مدرس تبريزى ، تهران ، 1332 ش .\r\nزندگانى على بن الحسين عليه السّلام ، سيد جعفر شهيدى ، تهران ، 1365 .\r\nسازمان ادارى حكومت صفوى ( تذكرة الملوك ) .\r\nسفرنامه ابن بطوطه .\r\nسفرنامه ، پيترو دلاواله .\r\nسفينة البحار ، شيخ عباس القمى ، موسسه الطبعة و النشر فى آستان مقدس رضويه ، 1416 ق .\r\nسلمان پاك ، ماسينيون ، ترجمه دكتر على شريعتى ، تهران ، بىتا .\r\nسيرى در تاريخ تشيع ، داود الهامى ، بىجا انتشارات مكتب اسلام ، 1375 .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nشاه اسماعيل اول ، منوچهر پارسا دوست .\r\nشذرات الذهب فى اخبار من ذهب ، عبد الحى بن عماد حنبلى ، بيروت ، دار الاحياء التراث العربى ، بىتا .\r\nشهسوار اسلام ، گابريل دانگيرى ، ترجمه كاظم عمادى ، تهران ، 1354 ش ، ص 273 .\r\nشيعه ( مجموعه مذاكرات با هانرى كوربن ) ، محمد حسين طباطبائى ، قم ، انتشارات رسالت ، بىتا .\r\nصحيفهء نور ، امام خمينى « ره » .\r\nصفوة الصفا ، ابن بزاز اردبيلى .\r\nصفويان نماد اقتدار ايران .\r\nصفويه از ظهور تا زوال ، رسول جعفريان .\r\nصفويه در عرصه دين ، فرهنگ و سياست ، رسول جعفريان .\r\nصفويه نماد اقتدار ايران .\r\nطبقات ، محمد بن سعد كاتب واقدى ، ترجمه دكتر محمود مهدوى دامغانى ، تهران ، انتشارات فرهنگ .\r\nطرائق الحقايق ، محمد معصوم شيرازى ، تصحيح محمد جعفر محجوب ، بىجا ، كتابخانه سنايى .\r\nعالم‌آراى صفوى ، به كوشش يد الله شكرى .\r\nعالم‌آراى عباسى ، اسكندر بيك تركمان .\r\nعبد الله بن سبا ، مرتضى عسكرى ، ترجمه احمد فهرى زنجانى ، تهران 1384 هجرى قمرى .\r\nعروج و مروج سربداران .\r\nعلما و مشروعيت دولت صفوى ، سيد محمد على حسينىزاده .\r\nعيون اخبار الرضا .\r\nغاية الاختصار ، ابن زهره ، تحقيق السيد بحر العلوم ، نجف ، مطبعهة الحيدريه ، 1962 م .\r\nفتوح البلدان ، حمد بن يحيى بلاذرى ، ترجمه آذرتاش آذرنوش ، چاپ دوم ، تهران ، 1364 ش .\r\nفجر الاسلام ، احمد امين ، ترجمه عباس خليلى ، تهران ، 1316 ش ، ج دوم ، ص 122 ، 301 و 302 .\r\nفرحة الغرى ، عبد الكريم بن احمد بن طاوس ، چاپ نجف ، مطبعة الحيدريه ، بىتا .\r\nفرقه اسماعيليه ، هاجسن ، ترجمه فريدون بدره‌اى ، تبريز ، كتابفروشى تهران ، 1346 ش .\r\nفوايد الصفويه ، ابو الحسن قزوينى .\r\nكشاورزى و مناسبات ارضى در ايران عهد مغول ، پطروشفسكى .\r\nلب التواريخ ، يحيى بن عبد اللطيف قزوينى .\r\nمازندران و استرآباد ، رابينو ، ه ل ، ترجمه غلامعلى وحيد مازندرانى ، تهران ، بنگاه ترجمه و نشر كتاب .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمجالس المؤمنين ، قاضى نور الله شوشترى ، تهران ، كتابفروشى اسلاميه ، 1354 ش .\r\nمجمع الزوايد و منبع الفوايد ، ابو بكر الهيثمى ، القاهره ، 1353 ه ق .\r\nمدينه الحكم و الاثار ، شيخ عباس قمى .\r\nمذهب تشيع و آرمانهاى ملى ايرانيان ، دكتر عسكر حقوقى ، تهران ، نقش جهان ، 1353 ش .\r\nمروج الذهب و معادن الجوهر ، ابو الحسن على بن حسين مسعودى ، دار الاندلس ، 1385 ق .\r\nمستدرك الوسايل .\r\nمسند احمد ، احمد بن حنبل .\r\nمصابيح ، ابو العباس حسنى ، اخبار ائمة الزيديه ، تحقيق ويلفرد مادلونگ ، بيروت ، دار النشر ، 1987 م .\r\nمطالعات و تحقيقات فرهنگى ، 1364 ش ، ج دوم ، ص 516 .\r\nمطلع سعدين و مجمع البحرين ، عبد الرزاق سمرقندى .\r\nمقاتل الطالبيين ، ابو الفرج اصفهانى ، ترجمه سيد هاشم رسولى محلاتى ، تهران ، كتابفروشى صدوقى .\r\nمقالات اسلاميين و اختلاف المصلين ، دار الفكر ، 1414 ق ، ج 11 ، ص 257 . ابو الحسن الاشعرى ، ترجمه دكتر محسن مؤيدى ، تهران ، امير كبير .\r\nمقدمه ابن خلدون ، عبد الرحمن بن خلدون ، ترجمه محمد پروين گنابادى ، تهران 1359 .\r\nمقدمه‌اى بر سير تفكر در قرون وسطى ، محمد رضا فشاهى .\r\nمنقلة الطالبيه ، ابو اسماعيل ابراهيم بن ناصر ، ابن طباطبا ، ترجمه محمد رضا عطائى ، مشهد آستانه .\r\nنزهة القلوب ، حمد الله مستوفى ، تحقيق لسترنج ، تهران ، دنياى كتاب ، 1362 ش .\r\nنساب الاشراف .\r\nنصرت مذاهب الزيديه ، صاحب بن عباد ، تحقيق دكتر ناجى حسن ، بىجا ، بىتا ، ص 222 .\r\nنصير الدين رازى .\r\nنهج البلاغه .\r\nنهضت سربداران خراسان ، اى . پ . پطروشفسكى .\r\nوصاف الحضره ، تجزيه الامصار و تزجية الاعصار ، فضل الدين عبد الله شيرازى ، به اهتمام محمد مهدى .\r\nهمبستگى ميان تصوف و تشيع ، كامل مصطفى شيبى ، ترجمه دكتر على اكبر شهابى ، تهران ، دانشگاه .\r\n\r\n\r\n","description":"","footnote":"","page_name":" 200 ","page_number":200}
  ]