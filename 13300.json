[
  {"content":"\r\n\r\nتربت پاكان قم\r\nشرح حال مدفونين در سرزمين قم\r\nجلد اول\r\nتأليف : عبد الحسين جواهر كلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nجواهر كلام ، عبد الحسين\r\nتربت پاكان قم : شرح حال مدفونين در سرزمين قم تأليف عبد الحسين جواهر كلام . - قم : انصاريان ، 1424 - 1382 .\r\n4 ج . ( 2576 ص ) : مصور ، عكس .\r\nIsbn vol . 1 : 964 - 438 - 550 - 0\r\nكتابنامه .\r\n1 . مجتهدان و علماء - قم - سرگذشتنامنه . 2 . آرامگاهها - ايران - قم ( استان ) .\r\n3 . زيارتگاههاى اسلامى - قم . الف . عنوان .\r\n4 ت 9 ج / 2 / bp 55\r\n996 / 297\r\n1382\r\nتربت پاكان قم\r\nجلد اول\r\n\" شرح حال مدفونين در سرزمين قم \"\r\nمؤلف : عبد السحين جواهر كلام\r\nناشر : انتشارات انصاريان - قم\r\nچاپ اول 1382 - 2004 - 1424\r\nچاپخانه : نگين - قم\r\nشمارگان : 2000 جلد\r\nتعداد صفحات ج 1 : 680 ص .\r\nقطع : وزيرى\r\nشابك ج 1 : 0 - 550 - 438 - 964\r\nشابك دوره : 2 - 546 - 438 - 964\r\nكلية حقوق براى ناشر محفوظ است\r\nانتشارات انصاريان\r\nقم - جمهورى اسلامى ايران\r\nخيابان شهدا - كوچه 22\r\nص . پ 187\r\nتلفن : 7741744 ( 251 ) ( 98 ) دورنما : 7742647\r\nپست الكترونيك : ansarian @ noornet . ner\r\nwww . ansariyan . org \u0026 www . ansariyan . net\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ]\r\nاهداء به ساحت اطهر و انور دخت پيامبر اسلام دخت على و فاطمه آن مظهر عفت و نجابت آن مظهر تقوا و عبادت كريمهء اهل بيت حضرت معصومه عليها السّلام اين اثر را تقديم مىنمايم .\r\nكمترين غلام عبد الحسين\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست\r\nسخن ناشر 23\r\nمعرفى انتشارات انصاريان و مدير محترم آن 25\r\nپيشگفتار 27\r\nتراجم‌نگارى 29\r\nنخستين تراجم‌نگار 30\r\nشيوه‌هاى مختلف تراجم‌نگارى 33\r\nمقدمهء مؤلّف 73\r\nشرح حال نويسندهء كتاب 77\r\nخاندان علمى 77\r\nولادت و آغاز تحصيل 78\r\nهجرت به ايران 78\r\nاقامت در حوزهء علميهء قم 79\r\nفعاليت‌هاى فرهنگى 79\r\nهجرت به لبنان 80\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nتأليفات و آثار قلمى او 80\r\nبخش اول :\r\nدر حريم كريمهء اهل بيت حضرت معصومه سلام اللّه عليها / 83\r\nورود حضرت فاطمه معصومه سلام اللّه عليها به قم 85\r\nپادشاهان مدفون در قم 109\r\nبخش دوم :\r\nامامزادگان مدفون در سرزمين قم / 131\r\nامامزاده موسى مبرقع 133\r\nامامزاده شاه حمزه 135\r\nشاهزاده احمد 136\r\nعلى بن جعفر 137\r\nامامزاده ابراهيم 139\r\nامامزاده على 139\r\nامامزاده اسماعيل 140\r\nچهل اختران 141\r\nامامزاده زيد 142\r\nامامزاده سلطان محمّد شريف 143\r\nامامزاده شاه احمد 144\r\nشاهزاده ناصر الدّين 145\r\nامامزاده خاك فرج 146\r\nشاه ابراهيم و شاه محمد 147\r\nشاه جعفر 148\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nسيد معصوم 149\r\nامامزاده شاهزاده عبد اللّه 149\r\nشيخ ابا صلت 149\r\nشاه سيد على 150\r\nشاه سيد ابو احمد 150\r\nچهار امامزاده 150\r\nامامزاده هادى و مهدى 151\r\nشاه جعفر غريب 152\r\nشاه جمال 152\r\nامامزاده شاه جمال 153\r\nامامزاده على موسى رضا 153\r\nامامزاده على رضا 153\r\nامامزاده شاه طيب و طاهر 154\r\nبابا مسافر 154\r\nقبور باغ گنبد سبز 155\r\nامامزاده شاه اسماعيل 156\r\nامامزاده در قبرستان كهك 158\r\nشاهزاده ابراهيم 158\r\nامامزاده شاهزاده اسحاق 159\r\nامامزاده فاضل 159\r\nامامزاده محسن 160\r\nامامزاده سكينه خاتون 160\r\nشاهزاده هادى 160\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبخش سوم :\r\nفرزانگان مدفون در سرزمين قم / 163\r\nآ - الف\r\nميرزا آقا باغميشه‌اى تبريزى « مدرّس وحيد » 165\r\nآقا برار معتضدى كرمانشاهى 167\r\nشيخ آقا بزرگ ساوه‌اى 168\r\nسيّد آقا بزرگ موسوى شوشترى 174\r\nشيخ آقا بزرگ نصيرى محلاتى 175\r\nميرزا آقا ترابى دامغانى 177\r\nسيّد آقا حسينى هيدجى 178\r\nميرزا آقا فراهانى اراكى 179\r\nسيّد ابراهيم آل طعمه حائرى 183\r\nشيخ ابراهيم امامزاده زيدى « تهرانى » 184\r\nسيّد ابراهيم تهرانى « لاله‌زارى » 186\r\nسيّد ابراهيم خراسانى 187\r\nميرزا ابراهيم خلعتبرى تنكابنى « آقا نجفى » 188\r\nشيخ ابراهيم خوشنويس مراغه‌اى 189\r\nسيّد ابراهيم دروازه‌اى تبريزى 192\r\nسيّد ابراهيم سرّى موسوى « اصفهانى » 197\r\nسيّد ابراهيم كاظمى هيدجى 198\r\nابراهيم محقق 200\r\nشيخ ابراهيم مروّت عاملى 200\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nابراهيم مستوفى آشتيانى « معتمد السلطنه » 202\r\nسيّد ابراهيم ميلانى 204\r\nشيخ ابراهيم نورى تهرانى 204\r\nشيخ ابراهيم نورى همدانى 205\r\nشيخ ابراهيم وحدت تبريزى 207\r\nشيخ ابراهيم همايونى زنجانى « نحوى » 210\r\nشيخ ابو تراب آل آقا كرمانشاهى 211\r\nسيّد ابو تراب جزائرى 213\r\nميرزا ابو الحسن اجتهادى گلپايگانى 214\r\nسيّد ابو الحسن تنكابنى « زاهدى » 215\r\nسيّد ابو الحسن رفيعى قزوينى 217\r\nشيخ ابو الحسن روحانى شيرازى 221\r\nسيّد ابو الحسن شفتى اصفهانى 222\r\nسيّد ابو الحسن فاضل بهسودى 223\r\nشيخ ابو الحسن فقيهى قمى 226\r\nشيخ ابو الحسن فقيهى گيلانى 229\r\nميرزا ابو الحسن قمى « صادقى » 231\r\nميرزا ابو طالب قمى 232\r\nسيّد ابو طالب محمودى گلپايگانى 233\r\nسيّد ابو طالب مدرسى يزدى 234\r\nسيّد ابو طالب مرعشى شهرستانى 235\r\nابو الفتح ميرزا قاجار « مؤيد الدوله » 237\r\nسيّد ابو الفضل توليت قمى 239\r\nميرزا ابو الفضل حلال‌زاده اردبيلى 242\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nميرزا ابو الفضل زاهدى قمى 243\r\nميرزا ابو الفضل طهماسبى قمى 246\r\nسيّد ابو الفضل مجاهدى بروجردى 246\r\nسيّد ابو الفضل نبوى قمى 247\r\nشيخ ابو الفضل نجفى اصفهانى « قدسى » 252\r\nشيخ ابو الفضل نجفى « مسجد شاهى » 253\r\nميرزا ابو الفضل نجم‌آبادى 254\r\nشيخ ابو القاسم اصفهانى 256\r\nسيّد ابو القاسم جواهرى تهرانى 257\r\nشيخ ابو القاسم حجتى گيلانى 259\r\nسيّد ابو القاسم روحانى قمى 261\r\nابو القاسم سحاب تفرشى 262\r\nشيخ ابو القاسم شاهنجرينى « ربّانى » 267\r\nسيّد ابو القاسم طباطبائى قمى 269\r\nميرزا ابو القاسم طهورى همدانى « عمادزاده » 270\r\nميرزا ابو القاسم على مدد كنى 270\r\nشيخ ابو القاسم قمى « صغير » 271\r\nشيخ ابو القاسم قمى « كبير » 272\r\nشيخ ابو القاسم گلپايگانى « آقازاده » 280\r\nميرزا ابو القاسم مجتهدى تبريزى 280\r\nشيخ ابو القاسم محمّدى گلپايگانى 282\r\nسيّد ابو القاسم مدرس يزدى 284\r\nسيّد ابو القاسم مرعشى تبريزى 285\r\nسيّد ابو القاسم ميرعارفين قمى « عارفى » 285\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nشيخ ابو القاسم نحوى قمى 286\r\nشيخ ابو القاسم نراقى كاشانى 287\r\nشيخ ابو المجد شيخ الاسلامى بروجردى 289\r\nشيخ احمد آذرى قمى 290\r\nشيخ احمد آل آقا كرمانشاهى 292\r\nشيخ احمد آل آقا نهاوندى 293\r\nميرزا احمد آيت اللهى زنجانى 294\r\nميرزا احمد ابو طالبى اراكى 297\r\nاحمد اتابكى « مشير اعظم » 299\r\nميرزا احمد اجتهادى اهرى 300\r\nميرزا احمد احسن الحكماء قزوينى 301\r\nشيخ احمد امينى تبريزى 302\r\nميرزا احمد امينى مراغه‌اى 303\r\nشيخ احمد اهرى تبريزى 304\r\nاحمد بهاور 311\r\nشيخ احمد پايانى اردبيلى 312\r\nميرزا احمد حائرى همدانى 319\r\nسيّد احمد حسينى قمى 320\r\nسيّد احمد خلخالى 321\r\nسيّد احمد خوانسارى 322\r\nاحمد رحيمى كاشانى 328\r\nشيخ احمد رضوانى زنجانى 332\r\nسيّد احمد روحانى قمى 335\r\nسيّد احمد زنجانى « شبيرى » 337\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nميرزا احمد ساوه‌اى « حجة الاسلام » 346\r\nشيخ احمد سبط الشيخ انصارى 346\r\nميرزا احمد سرايى تبريزى 349\r\nشيخ احمد شاهرودى 357\r\nشيخ احمد شريعتى بروجردى 359\r\nسيّد احمد شهرستانى 360\r\nميرزا احمد شيرازى 365\r\nسيّد احمد طالقانى « آل احمد » 368\r\nسيّد احمد طباطبائى بروجردى 369\r\nسيّد احمد طباطبائى قمى 370\r\nسيّد احمد طباطبائى قمى 372\r\nسيّد احمد عراقى « محسنى » 372\r\nشيخ احمد على احمدى شاهرودى 374\r\nاحمد على عبداللهىنگار سيرجانى « نوا » 376\r\nشيخ احمد غروى تويسركانى 378\r\nشيخ احمد فردوس مكان مازندرانى 380\r\nشيخ احمد كلباسى 381\r\nسيّد احمد لواسانى تهرانى 384\r\nسيّد احمد مشرف حسينى قمى 385\r\nسيّد احمد ناجى قمى 386\r\nاحمد نعمت اللهى قمى « شهره » 390\r\nشيخ احمد نهاوندى « قدّوسى » 392\r\nسيّد احمد هاشمى گلپايگانى 394\r\nشيخ احمد يزدى 395\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nاديب الدّين كسروى « ساسان » 396\r\nميرزا اسحاق آستارائى « قفقازى » 397\r\nسيّد اسحاق رضوى قمى 399\r\nشيخ اسد اللّه اسماعيليان دهاقانى 400\r\nسيّد اسد اللّه اشكورى 401\r\nسيّد اسد اللّه طباطبائى يزدى 402\r\nاسد اللّه عاطفى كرمانشاهى 404\r\nشيخ اسد اللّه كريمى اراكى 406\r\nسيّد اسد اللّه كريمى اراكى 406\r\nسيّد اسد اللّه مدنى آذرشهرى 408\r\nميرزا اسماعيل امين الملك 409\r\nشيخ اسماعيل بهارى همدانى 411\r\nاسماعيل خلعتبرى تنكابنى 413\r\nاسماعيل ظفرى نهاوندى « ظفر السلطان » 414\r\nسيّد اسماعيل علوى خوئينى 414\r\nشيخ اسماعيل غضنفرى خوانسارى 416\r\nشيخ اسماعيل فراهانى « شريف‌زاده » 417\r\nسيّد اسماعيل فقيهى اردبيلى 417\r\nسيّد اسماعيل مرعشى « شريف الاسلام » 419\r\nشيخ اسماعيل مصباح « نجم الممالك » 420\r\nميرزا اسماعيل ناجى بروجردى 421\r\nشيخ امان اللّه كريمى بابلى 422\r\nامير اصلان خواجه نورى « نظام الدوله » 425\r\nسيّد امير محمّد قزوينى 426\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nب\r\nباقر سعد السلطنه 431\r\nسيّد باقر قاضى طباطبائى تبريزى 434\r\nسرتيپ باقر مصدقى 437\r\nشيخ براتعلى بزوشائى زنجانى 438\r\nشيخ بهاء الدّين نورى 439\r\nشيخ بهرام طالقانى 441\r\nت\r\nميرزا تقى تفرشى « دانش » 443\r\nسيّد تقى رضوى خرم‌آبادى « طاهرى » 445\r\nميرزا تقى زرگر تبريزى 446\r\nج\r\nجبّار مضطر اردبيلى 449\r\nسيّد جعفر احمدى طباطبائى بروجردى 450\r\nشيخ جعفر الهى نراقى « كاشانى » 452\r\nسيّد جعفر بنى هاشمى اهرى 453\r\nسيّد جعفر حسينى شاهرودى 454\r\nشيخ جعفر سليمانى بهبهانى 455\r\nشيخ جعفر شهرآبى آشتيانى 456\r\nشيخ جعفر لنكرانى 457\r\nشيخ جعفر نهاوندى 458\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nسيّد جلال شريفى همدانى 459\r\nشيخ جلال ( طاهر شمس ) گلپايگانى 461\r\nسيّد جلال محدّث اردبيلى 462\r\nسيّد جليل طباطبائى يزدى 463\r\nسيّد جمال الدّين تقوى 464\r\nسيّد جمال الدّين خوئى 465\r\nدكتر جمال الدّين فقيه 466\r\nسيّد جمال الدّين مجد دماوندى 467\r\nسيّد جواد آل على شاهرودى 468\r\nميرزا جواد تحريرى « قمى » 470\r\nسيّد جواد حسينى تنكابنى 472\r\nسيّد جواد سديدى خلخالى 473\r\nسيّد جواد قمى 474\r\nشيخ جواد كبير قمى 475\r\nشيخ جواد كره‌رودى اراكى « مشايخى » 476\r\nميرزا جواد ملكى تبريزى 481\r\nسيّد جواد نجومى كرمانشاهى 489\r\nميرزا جواد و الا ناصر سردرودى 494\r\nسيّد جهانگير ناظم الملك « ضيائى » 495\r\nح\r\nشيخ حامد واعظى كاظمى « سبزوارى » 499\r\nشيخ حبيب اللّه اشتهاردى 501\r\nشيخ حبيب اللّه سمامى رامسرى 502\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nپروفسور حبيب اللّه شهاب 505\r\nشيخ حبيب اللّه فقيه مازندرانى 506\r\nسيّد حسام الدّين ميرزائى قمى 507\r\nشيخ حسن آيتى بروجردى 509\r\nسيّد حسن استادزاده مازندرانى 511\r\nسيّد حسن اشكورى « معصومى » 513\r\nميرزا حسن انصارى 514\r\nسيّد حسن انگجى تبريزى 515\r\nميرزا حسن تيلى شبسترى 516\r\nسيّد حسن حجت كوه‌كمرى 518\r\nشيخ حسن حرم‌پناهى قمى 519\r\nشيخ حسن حسام الاسلام رشتى « دانش » 520\r\nشيخ حسن خاتمى بروجردى 524\r\nشيخ حسن رازينى همدانى 527\r\nميرزا حسن رسولى آذرشهرى 528\r\nميرزا حسن رشديّه تبريزى 530\r\nسيّد حسن رضوى قمى 537\r\nشيخ حسن سعيد تهرانى 539\r\nسيّد حسن شريعتمدارى 542\r\nسيّد حسن شيرازى 545\r\nشيخ حسن صالحى لاهيجى 551\r\nشيخ حسن طبرسى ساروى 552\r\nحسن طلائى 561\r\nسيّد حسن فريد اراكى « هزاوه‌اى » 562\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسيّد حسن كاشانى 563\r\nسيّد حسن كزازى كرمانشاهى 564\r\nميرزا حسن مجتهدزاده تبريزى 565\r\nسيّد حسن مدرسى يزدى 565\r\nسيّد حسن مدرسى يزدى « سريزدى » 567\r\nسيّد حسن موسوى دهسرخى 568\r\nسيّد حسن نبوى بيرجندى 569\r\nشيخ حسن نجفى بلتستانى 570\r\nشيخ حسن نصرتىنيا سردرودى 571\r\nميرزا حسن نورى همدانى 571\r\nميرزا حسن وثوق الدوله آشتيانى 572\r\nشيخ حسين اسلامى خلخالى 574\r\nشيخ حسين اهرى نجفى 575\r\nسيّد حسين جزائرى شوشترى 577\r\nميرزا حسين جلالى رامسرى 578\r\nسيّد حسين حائرى تنكابنى 580\r\nسيّد حسين حسينى قمى 581\r\nسيّد حسين خلخالى 584\r\nحسين دادگر 585\r\nشيخ حسين ربانى ميانجى 591\r\nسيّد حسين رضوى همدانى « غبار » 593\r\nحسين سلطان گودرزى ملايرى 595\r\nسيّد حسين طباطبائى بروجردى 596\r\nشيخ حسين على احمدى ميانجى 602\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nشيخ حسينعلى طوبائى شيرازى 603\r\nشيخ حسين غفّارى آذر شهرى 605\r\nسيّد حسين فارغ دزفولى 606\r\nسيّد حسين فاطمى ابهرى 606\r\nسيّد حسين فاطمى قمى 608\r\nسيّد حسين قاضى تبريزى « طباطبائى » 609\r\nشيخ حسين قمى « پائين شهرى » 612\r\nشيخ حسين قمى « حاج آخوند » 613\r\nشيخ حسين قمى « كوچه حرمى » 614\r\nدكتر حسين كريمان 616\r\nسيّد حسين كوچه حرمى قمى 620\r\nشيخ حسين ليچائى گيلانى 622\r\nشيخ حسين محمّدى لائينى « مازندرانى » 623\r\nشيخ حسين مفلس قمى « ارده‌شيره » 634\r\nسيّد حسين مكّى 636\r\nسيّد حسين موسوى قمصرى 637\r\nسيّد حسين نبوى قمى 643\r\nميرزا حسين نجّارزاده بروجردى « كاوسى » 645\r\nميرزا حسين نظمى اصفهانى 647\r\nحيدر تهرانى « معجزه » 648\r\nشيخ حيدر على جابرى انصارى 652\r\nحيدر على قلم‌داران قمى 653\r\nشيخ حيدر على مدرسى بهسودى 654\r\nشيخ حيدر مهدوى شيادهى مازندرانى 658\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nخ\r\nسيّد خليل حسينى اروميه‌اى 665\r\nخليل فهيمى « فهيم الملك » 666\r\nميرزا خليل كمره‌اى « فرنقى » 667\r\nسيّد خليل محمّدى بهشهرى 674\r\n*\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nسخن ناشر\r\nبسم اللّه الرحمن الرحيم\r\n وَ أَمَّا بِنِعْمَةِ رَبِّكَ فَحَدِّثْ  « 1 »\r\nمدت زمانى در فكر و انديشه بودم كه چگونه و با چه وسايلى و از چه راهى ، اندكى از دين خود را به شهر مذهبى و علمى قم ، به ويژه عرض اخلاص به آستان قدس بىبى دوعالم ، كريمهء اهل بيت حضرت معصومه عليها السّلام ادا نمايم .\r\nبهتر آن ديدم با توسل و توجه به همين بانوى بزرگ ، از خداى متعال يارى و مدد جويم . گويا درصدى از درخواستم به اجابت رسيد . چاپ آثار و فضائل اهل بيت عليهم السّلام به زبانهاى مختلف و نشر آنها در داخل و خارج از كشور ، از جمله توفيقاتى بود كه نصيبم گرديد .\r\nتوفيق ديگرى كه حاصل آمد ، به چاپ رساندن همين اثر نفيس « تربت پاكان در قم » كه دوست و صديق ارجمندم ، فاضل گرانمايه جناب آقاى عبد الحسين جواهر كلام ، آن را گردآورى و تأليف ساخت ، امر نشر و چاپش را به ما محوّل فرمود .\r\nاصولا زنده نگاه داشتن و احياى آثار گذشتگان به هر نحوى كه ممكن است ،\r\n\r\n\r\n","description":"","footnote":"\r\n( 1 ) - سورهء الضّحى ، آيهء 11 .\r\n","page_name":" 23 ","page_number":23},
  {"content":"\r\n\r\nوظيفه و تكليف انسان‌هاى پژوهشگر دوره‌هاى بعد ، مىباشد . به‌خصوص حفظ آثار و ارزشهاى معنوى آنان كه در راه ترقى و تكامل جامعه سودمند بودند ، امرى بسيار قابل توجه است .\r\n إنّ آثارنا تدلّ علينا * فانظروا بعدنا الى الآثار \r\nقم - ربيع‌الاوّل / 1421 ق\r\nخرداد / 1379 ش\r\nمحمّد تقى انصاريان\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمعرفى انتشارات انصاريان و مدير محترم آن\r\nاز ناشران برجسته و پركار حوزهء علميه قم است ، كه دامنهء فعاليت‌هاى ايشان ، هم داخل و هم خارج از كشور را شامل مىشود .\r\nاين مركز مهم فرهنگى در سال 1353 ش در شهر علم و اجتهاد قم تأسيس شد و تاكنون بيش از 570 عنوان ، به زبانهاى : عربى ، فارسى ، اردو ، آذرى ، تركى اسلامبولى ، انگليسى و فرانسه و چند زبان زندهء ديگر و صدها هزار جلد كتاب براى نشر در آسياى ميانه ، اروپا ، آمريكا ، آفريقا و خاور دور ، چاپ و انتشار داده است .\r\nمدير محترم اين ارگان فرهنگى ، جناب آقاى حاج محمّد تقى انصاريان مىباشد . او در سال 1365 ق برابر با 1325 ش در شهر علم و هنر « خوانسار » پا به عرصهء گيتى نهاد . چون تولدش مقارن با ولادت باسعادت امام محمّد تقى عليه السّلام بود ، از سوى بزرگ خانواده به همين اسم گرامى نامگذارى شد .\r\nوى در سن پنج‌سالگى به مكتب‌خانه راه يافت و از سال 1337 ش راهى دبيرستان دربانى در آن ديار گرديد . سال اوّل كه به پايان رسيد ، به شهر علمى و مذهبى قم رهسپار شد و در جوار كريمهء اهل بيت عليهم السّلام سكونت اختيار نمود و در دبيرستان صدوق به تحصيل خويش ادامه داد . سپس به دبيرستان حكيم نظامى منتقل شد و مدرك ديپلم را دريافت داشت . هم‌زمان نيز بخشى از مقدمات\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nدروس حوزوى ، بياموخت .\r\nنامبرده از سال 1348 ش با مشورت بعضى از بزرگان به « دار التبليغ اسلامى » معرفى شد و به كارهاى تبليغاتى با دوستان خود مشغول گرديد .\r\nدر سال 1353 ش خود مستقلا به كار نشر و پخش كتابهاى اسلامى پرداخت .\r\nابتدا انتشارات شفق را با همكارى يكى از دوستانش تأسيس نمود و با مشكلات بسيار سخت آن روز ، دست‌وپنجه نرم كرد . در سالهاى اوّل ، كار به صورت شبانه‌روزى انجام مىگرفت . در ضمن ، مدت دو سال در كنار كارهاى فرهنگىاش ، در دانشكدهء قضايى قم تحصيل نمود .\r\nآقاى انصاريان به حق مردى : شريف ، اصيل ، مؤمن ، دانا ، فهيم و عاشق خاندان عصمت و طهارت عليهم السّلام مىباشد . هم‌اكنون به طور گسترده مشغول خدمت به جهان تشيّع و بزرگان مذهب است .\r\nتفكر صحيح و صائب ايشان بود كه باعث تدوين اين اثر نفيس شد . وى از چند نويسندهء مبرّز درخواست كرد كه مزارات قم را در يك كتاب گردآورى نمايد ، تا به چاپ برساند . جناب مستطاب حجة الاسلام پژوهشگر نامى حاج آقاى شيخ رسول جعفريان و همچنين جناب ثقةالاسلام نويسندهء محترم آقاى شيخ ناصر الدّين انصارى قمى ، نگارنده را خدمت ايشان معرفى نمودند ، حقير نيز از سال 1375 ش به جمع‌آورى و تدوين مطالب ، با جديت تمام آغاز نمودم .\r\nاميد است اين اثر ، در راه تعالى اخلاق انسانى و معرفى بزرگان دين ، گامى بزرگ در نفوس جوانان و پژوهشگران بزرگوار بگذارد ، و جناب آقاى انصاريان و ساير كوشندگان همكار و نگارنده را ، از پاداش اخروى و نعمتهاى بىپايان الهى ، محروم نفرمايد . آمين\r\nقم - خرداد / 1379 ش جواهر كلام\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبسم اللّه الرّحمن الرّحيم\r\nعلى اكبر مهدىپور\r\n\r\nپيشگفتار\r\nتاريخ با مفهوم گسترده‌ى آن نمايش گذشته‌ى انسان و گزارش مكتوب رخدادهاى جهان مىباشد .\r\nاز روزى كه بشر قلم در دست گرفته به ثبت حوادث پرداخت ، علم تاريخ آغاز گرديد .\r\nروزگارى كه حوادث و رخدادها نگاشته نمىشد ، اصطلاحا دوران ما قبل تاريخ نام دارد .\r\nكهن‌ترين تاريخ جامعه‌اى كه در دست داريم ، تاريخ تمدن مصر ، بابل و چين مىباشد .\r\nپس از كشف راز و رمز خط « هيروگليفى » توسط « شامپليون » پيچيدگيهاى فراوانى از تاريخ مصر باستان گشوده شد و نكات ارزشمند فراوانى از 40 قرن پيش از ميلاد آشكار گرديد .\r\nبا قرائت خطوط ميخى نيز فرازهاى برجسته‌ى ديگرى از تاريخ بابل و\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nسومرىها روشن شد . « 1 »\r\nبا كشف كليد رمز ديگر خطها حجم بزرگى از مجهولات تاريخى فراروى انسانها آشكار شد و دوران جهش تمدن بشرى فرا رسيد .\r\n\r\nرسالت قلم\r\nبا نزول نخستين آيات قرآن بر قلب شريف خاتم پيامبران صلّى اللّه عليه و آله جايگاه قلم و رسالت سنگين آن آشكار گرديد .\r\nآغاز نخستين آيه با كلمهء :   « اقْرَأْ »   و تداوم يافتن آن با جمله‌ى :  « عَلَّمَ بِالْقَلَمِ »  « 2 » بيانگر آن است كه ديگر ، زمان ؛ زمان خواندن ، دوران ؛ دوران نوشتن ، عصر ؛ عصر آموزش ، و بار سنگين رسالت ؛ برعهده‌ى اهل‌قلم مىباشد .\r\nقرآن كريم به اين مقدار بسنده نكرده ، سوره‌ى ديگرى را به نام « قلم » نامگذارى كرده ، بر قلم و تراوشات آن سوگند ياد كرده :\r\n  ن ، وَ الْقَلَمِ وَ ما يَسْطُرُونَ ؛  \r\n« سوگند به قلم و آنچه مىنگارند » . « 3 »\r\nپيامبر گرامى اسلام از وظايف مهم پدران مىداند كه به فرزندان خود نوشتن بياموزند ، از اين رهگذر به هنگام شمارش حقوق فرزندان بر گردن پدران مىفرمايد : « يعلمه الكتابة » : « و اينكه به او نوشتن بياموزد » . « 4 »\r\nقلم كهن‌ترين و استوارترين وسيله‌ى انتقال تمدن و فرهنگ از قومى به قومى ديگر و از نسلى به نسلى ديگر مىباشد .\r\nصدرنشين كرسى بلاغت ، مير هدايت و هادى امّت به هنگام بازگشت از صفّين\r\n\r\n\r\n","description":"","footnote":"\r\n( 1 ) . محمّد شفيق غربال ، موسوعة العربية الميسّرة ، قاهره ، دار الشعب ، 1959 م . ص 480 .\r\n( 2 ) . سورهء علق ( 96 ) ، آيهء 1 - 4 .\r\n( 3 ) . سورهء قلم ( 68 ) ، آيهء 1 .\r\n( 4 ) . طبرسى ، ابو نصر حسن بن فضل ، مكارم الأخلاق ، بيروت ، اعلمى ، ص 220 .\r\n","page_name":" 28 ","page_number":28},
  {"content":"\r\n\r\nدر فرازى از وصيت خود به فرزند برومندش امام حسن مجتبى ( عليه السّلام ) مىفرمايد :\r\n« أحى قلبك بالموعظة . . . و أعرض عليه أخبار الماضين ، و ذكّره بما أصاب من كان قبلك من الأوّلين ، و سر فى ديارهم و آثارهم ، فانظر فيما فعلوا و عمّا انتقلوا و أين حلّوا و نزلوا » :\r\n« دلت را با پند و اندرز زنده كن . . . خبرهاى گذشتگان را بر آن عرضه كن ، آنچه بر سر پيشينيان آمده برايش يادآورى نما ، در ديار و آثار آنان نيك بينديش ، پس بنگر چه كردند ؟ از كجا به كجا رفته ، در كجا بار بگشودند » « 1 » .\r\nاگرچه پيش از نزول قرآن خط عربى رايج بود ، حتّى كتابى به خط حضرت عبد المطلب ( نياى پيامبر اكرم ) در خزانهء مأمون وجود داشته « 2 » ولى با عنايت خاصى كه اسلام به كتابت و قرائت مبذول داشته ، و دستورات فراوانى كه در اين زمينه صادر نموده ، بستر جهش و شكوفايى دانش و فرهنگ ، از جمله تاريخ‌نگارى را فراهم نموده است .\r\n\r\nتراجم‌نگارى\r\nيكى از شاخه‌هاى مهم تاريخ « تراجم‌نگارى » است ، كه رسول گرامى اسلام صلّى اللّه عليه و آله با تعبير بسيار شيوايى جايگاه رفيع آن را بيان مىفرمايد :\r\n« من ورّخ مؤمنا فكأنّما أحياه ؛ هركس مؤمنى را تاريخ‌گذارى كند ، گويى او را زنده كرده است » . « 3 »\r\nتراجم‌نگارى صرفا ثبت سرگذشت يك فرد نيست ، بلكه ابزار بسيار نيرومندى براى تكامل كاروان بشرى است ، بيان نقاط ضعف و قوّت يك حادثه‌ى تاريخى است ، شرح علل و عوامل شكست يا پيروزى يك انسان برجسته و فرهيخته مىباشد .\r\n\r\n\r\n","description":"","footnote":"\r\n( 1 ) . سيد رضى ، نهج البلاغة ، نامهء 31 ، بيروت ، صبحى صالح ، ص 392 .\r\n( 2 ) . ابن نديم ، الفهرست ، چ تهران ، 1393 ه . ص 8 .\r\n( 3 ) . محدّث قمى ، سفينة البحار ، چاپ قم ، اسوه ، ج 8 ، ص 435 .\r\n","page_name":" 29 ","page_number":29},
  {"content":"\r\n\r\nو لذا مىبينيم كه در جاىجاى قرآن كريم به تراجم پيامبران ، صالحان ، فرزانگان و فرهيختگان امّت‌ها پرداخته و خود در مقام ارزيابى اين حقايق و الا مىفرمايد :\r\n لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ : \r\n« در بيان سرگذشت آنان عبرتى براى خردمندان هست » . « 1 »\r\n\r\nنخستين تراجم‌نگار\r\nكهن‌ترين كتابى كه از قرن اول هجرى بر جاى مانده و بدون هيچ خللى به دست ما رسيده ، كتاب سليم بن قيس هلالى است ، با توجه به اينكه وى از ياران مولاى متّقيان است و بسيارى از اصحاب پيامبر صلّى اللّه عليه و آله را درك كرده و مطالب فراوانى از عملكرد آنها به رشته‌ى تحرير درآورده است ، مىتوان كتاب او را نخستين كتاب در تاريخ ، سيره و تراجم اصحاب پيامبر دانست ، كه در نيمه‌ى اول قرن اول از تأليف آن پرداخته است .\r\nپس از سليم بن قيس گروهى از علماى شيعه در تاريخ و تراجم كتاب نوشته‌اند كه در طول زمان نسخه‌هاى آنها از بين رفته و غالبا طعمه‌ى حريق شده است ، كه فقط در كتابخانه‌ى شيخ طوسى 80000 جلد كتاب به دست دشمنان اهل بيت به آتش كشيده شد ، كه همه‌ى آنها نسخه‌ى خطى و قسمتى از آنها منحصر به فرد بودند .\r\nبيشترين آثار برجاىمانده در تاريخ ، انساب و تراجم ، به : « لوط بن يحيى بن سعيد بن مخنف » مشهور به « ابو مخنف » مربوط مىشود .\r\nابو مخنف در خانواده‌اى پرورش يافته بود كه همگى از دل‌باخته‌هاى اهل بيت عصمت و طهارت بودند .\r\nنياى بزرگش « مخنف » از اصحاب امير المؤمنين عليه السّلام بود ، حضرت پيامبر صلّى اللّه عليه و آله را\r\n\r\n\r\n","description":"","footnote":"\r\n( 1 ) . سورهء يوسف ( 12 ) ، آيهء 111 .\r\n","page_name":" 30 ","page_number":30},
  {"content":"\r\n\r\nدرك نموده و از آن حضرت روايت كرده و رواياتش در صحاح ستّ آمده است . « 1 »\r\nاو در جنگ جمل شركت كرده ، پرچمدار قبيله‌ى ازد بوده ، در محضر مولاى متقيان امير مؤمنان عليه السّلام به فيض شهادت نايل آمده است . « 2 »\r\nپدرش يحيى بن سعيد نيز از اصحاب امير مؤمنان عليه السّلام بود . « 3 »\r\nابو مخنف از اصحاب امام صادق عليه السّلام بوده ، از آن حضرت روايت كرده ، از چهره‌هاى تابناك شيعه ، شيخ محدّثان كوفه و مورد اعتماد و استناد بود و رواياتش بر دل مىنشست . « 4 »\r\nپيشتاز رجاليون مرحوم نجاشى 28 عنوان از آثار ابو مخنف را نام برده ، كه 24 مورد آن در رابطه با تاريخ و تراجم مىباشد ، كه عناوين برخى از آثار برجاىمانده به شرح زير است :\r\n1 - مقتل امير المؤمنين ( عليه السّلام )\r\n2 - مقتل الحسن ( عليه السّلام )\r\n3 - مقتل الامام حسين بن على ( عليه السّلام )\r\n4 - سيرة الحسين ( عليه السّلام )\r\n5 - مقتل حجر بن عدى\r\n6 - مقتل محمّد بن ابى بكر\r\n7 - مقتل اولاد مسلم بن عقيل\r\n8 - كتاب السقيفة\r\n9 - كتاب الشورى\r\n10 - كتاب الجمل\r\n\r\n\r\n","description":"","footnote":"\r\n( 1 ) . ابن نديم ، الفهرست ، چ تهران ، ص 150 .\r\n( 2 ) . كامل سلمان ، مقدمة تاريخ ابى مخنف ، بيروت ، دار المحجّه ، 1419 ه . ج 1 ، ص 6 .\r\n( 3 ) . علامه حلى ، خلاصة الاقوال فى معرفة الرجال ، نجف اشرف ، 1381 ه . ص 136 .\r\n( 4 ) . نجاشى ، رجال ، قم ، جامعه مدرسين ، ص 320 .\r\n","page_name":" 31 ","page_number":31},
  {"content":"\r\n\r\n11 - كتاب الحكمين\r\n12 - كتاب الصفّين\r\n13 - كتاب اهل النهروان\r\n14 - كتاب المغازى\r\n15 - كتاب الردّة\r\n16 - كتاب الغارات\r\n17 - كتاب وقعة الحرّة\r\n18 - كتاب يحيى بن زيد\r\n19 - كتاب التوّابين\r\n20 - كتاب المعمّرين\r\n21 - اخبار محمّد بن ابى بكر\r\n22 - اخبار محمّد بن ابى حذيفه\r\n23 - اخبار الخريت بن راشد\r\n24 - اخبار المختار بن ابى عبيدة الثقفى\r\nبسيارى از اين منابع ارزشمند همانند ديگر آثار گرانبهاى علماى شيعه از بين رفته و غالبا در آتش كين سوخته‌اند ، ولى خوشبختانه قسمت مهمى از آنها در لابه‌لاى كتابها باقى مانده ، كه اخيرا توسّط برخى از پژوهشگران استخراج شده ، تحت عنوان « نصوص من تاريخ أبى مخنف » در دو مجلد گردآورى شده است .\r\nاستاد كامل سلمان الجبورى در مقدمه‌ى اين كتاب 60 عنوان از تأليفات ابو مخنف را برشمرده است . « 1 »\r\nبرشمردن اسامى برخى از آثار ابو مخنف ازاين‌جهت ضرورى به نظر رسيد كه برخى از پژوهشگران در مورد نخستين تراجم‌نگار دچار اشتباه شده ، ابن نديم را\r\n\r\n\r\n","description":"","footnote":"\r\n( 1 ) . كامل سلمان ، تاريخ ابى مخنف ، بيروت ، دار المحجّه ، 1419 ه . ج 1 ، ص 21 - 24 .\r\n","page_name":" 32 ","page_number":32},
  {"content":"\r\n\r\nنخستين تراجم‌نگار برشمرده‌اند ، « 1 » درحالىكه ابن نديم به سال 380 ه . درگذشته « 2 » و ابو مخنف متوفّاى 157 ه . مىباشد . « 3 »\r\n\r\nشيوه‌هاى مختلف تراجم‌نگارى\r\nتراجم‌نگاران براساس اهدافى كه دنبال مىكنند ، شيوه‌هاى مختلف و كاملا متفاوتى دارند ، كه به تعدادى از آنها اشاره مىكنيم :\r\n\r\n1 - فراگير\r\nگروهى از تراجم‌نگاران درصدد هستند كه فرزانگان و فرهيختگان هر قومى را در آثار خود جاى دهند و در حدّ توان آنها را احصا نمايند ، در اينجا به تعدادى از اين آثار به عنوان نمونه اشاره مىكنيم :\r\n1 - الأعلام ، خير الدّين زركلى ، متوفّاى 1396 ه . چاپ بيروت 1980 م . در 8 جلد رحلى ، با ذيلى به نام « إتمام الأعلام » در يك مجلد ، و تتمه‌اى در دو مجلد و مستدركى در يك مجلد ، از محمّد خير رمضان يوسف .\r\n2 - دائرةالمعارف بزرگ اسلامى ، زير نظر سيد كاظم موسوى بجنوردى ، چاپ تهران ، كه حرف الف و با در 11 مجلد بزرگ منتشر شده .\r\n3 - دائرةالمعارف القرن العشرين ، محمّد فريد وجدى ، متوفّاى 1373 ه .\r\nچاپ بيروت ، دار الفكر ، 1399 ه . در 10 مجلد .\r\n4 - سير أعلام النبلاء ، شمس الدّين ذهبى ، متوفّاى 748 ه . چاپ بيروت 1412 ه . در 25 مجلد .\r\n\r\n\r\n","description":"","footnote":"\r\n( 1 ) . يالتقايا محمّد شرف الدّين ، استاد دانشكدهء ادبيات استانبول ، مقدمهء كشف الظّنون ، چاپ دانشگاه استانبول ، 1941 ، ج 1 ، ص 5 .\r\n( 2 ) . صفدى ، الوافى بالوفيات ، بيروت ، دار احياء التراث ، ج 2 ، ص 139 .\r\n( 3 ) . ياقوت حموى ، معجم الادباء ، بيروت ، دار احياء التراث ، ج 17 ، ص 41 .\r\n","page_name":" 33 ","page_number":33},
  {"content":"\r\n\r\n5 - فرهنگ معين ، دكتر محمّد معين ، متوفّاى 1350 ش . چاپ تهران 1360 ش .\r\nجلد 5 و 6 .\r\n6 - قاموس الأعلام ، شمس الدّين سامى افندى ، متوفّاى 1322 ه . چاپ استانبول 1306 ه . در 6 مجلد .\r\n7 - المنجد في الأعلام ، زير نظر پطرس حرفوش ، چاپ 26 لبنان 1982 م .\r\n8 - نامداران تاريخ ، عمران عليزاده - معاصر - چاپ تبريز ، دو مجلد .\r\n9 - الوافى بالوفيات ، صلاح الدّين الصفدى ، متوفّاى 764 ه . چاپ بيروت ، 1420 ه . در 29 مجلد .\r\n10 - وفيات الأعيان ، ابن خلّكان ، متوفّاى 681 ه . چاپ بيروت ، در 8 مجلد .\r\n* * * \r\n2 - اصحاب\r\nبرخى ديگر از تراجم‌نگاران زاويه‌ى محدودى را منظور كرده ، تنها ترجمه‌ى كسانى را آورده‌اند كه در آن محدوده قرار مىگيرند ، فىالمثل برخى از تراجم‌نگاران اثر خود را به شرح حال اصحاب پيامبر صلّى اللّه عليه و آله اختصاص داده‌اند ، كه از آن جمله است :\r\n1 - الاستيعاب فى معرفة الأصحاب ، ابن عبد البر ، متوفّاى 463 ه .\r\n2 - أسد الغابة فى معرفة الصحابة ، ابن اثير جزرى ، متوفّاى 630 ه .\r\n3 - الاصابة فى تمييز الصحابة ، ابن حجر عسقلانى ، متوفّاى 852 ه .\r\n4 - الاصابة فى تحقيق حال بعض الصحابة ، ابو القاسم لاهورى ، متوفّاى 1324 ه .\r\n5 - الأصحاب ، محمّد تقى خان سپهر ، متوفّاى 1297 ه .\r\n6 - الأصحاب ، محمّد جعفر كرمانى ، قرن 12 ه .\r\n7 - حياة الصحابة ، شيخ محمّد يوسف كاندهلوى ، متوفّاى 1384 ه .\r\n8 - رسالة فى أحوال الصحابة ، شيروانى ، قرن 12 ه .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n9 - الرياض النضرة ، محب الدّين طبرى ، متوفّاى 694 ه .\r\n10 - سبعة من السلف ، سيد مرتضى فيروزآبادى ، متوفّاى 1410 ه .\r\n11 - سير السلف ، اسماعيل بن محمّد الطلحى ، متوفّاى 535 ه .\r\n12 - مدرسة الرسول الأعظم ، على محمّد على دخيّل - معاصر - بيروت 1408 ه .\r\n* * * \r\n3 - راويان حديث\r\nبرخى ديگر از تراجم‌نگاران ، اثر خود را به شرح حال راويان آثار و ناقلان اخبار اختصاص داده‌اند ، كه از آن جمله است :\r\n1 - اختيار معرفة الرجال كشى ، شيخ طوسى ، متوفّاى 460 ه . چاپ مشهد 1348 ش .\r\n2 - ايضاح الاشتباه ، علامهء حلّى ، متوفّاى 726 ه . چاپ قم 1411 ه .\r\n3 - تنقيح المقال ، علامه مامقانى ، شيخ عبد اللّه ، متوفّاى 1351 ه . چاپ نجف .\r\n4 - تهذيب التهذيب ، ابن حجر عسقلانى ، متوفّاى 852 ه . بيروت 1412 ه .\r\n5 - تهذيب الكمال ، ابو الحجاج يوسف المزى ، متوفّاى 742 ه . بيروت 1413 ه .\r\n6 - تهذيب المقال ، علامه سيد محمّد على ابطحى ، متوفّاى 1423 ه . چاپ نجف و قم ، تاكنون 5 مجلد آن به طبع رسيده .\r\n7 - جامع الرواة ، محمّد بن على اردبيلى - قرن 12 - چاپ بيروت 1403 ه .\r\n8 - الجامع فى الرجال ، شيخ موسى عباسى زنجانى ، متوفّاى 1398 ه . چاپ قم 1394 ه .\r\n9 - خلاصة الاقوال فى معرفة الرجال ، علامهء حلّى ، متوفّاى 726 ه . چاپ نجف اشرف 1381 ه .\r\n10 - راويان امام رضا ( عليه السّلام ) عزيز اللّه عطاردى - معاصر - چاپ مشهد 1376 ش .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n11 - رجال ابن داود ، حسن بن على بن داود حلّى - قرن هشتم - چاپ نجف 1392 ه .\r\n12 - رجال شيخ طوسى ، متوفّاى 460 ه . چاپ نجف 1380 ه .\r\n13 - رجال نجاشى ، متوفّاى 450 ه . چاپ قم ، 1407 ه .\r\n14 - سماء المقال ، ابو الهداى كلباسى ، متوفّاى 1356 ه . چاپ قم 1419 ه .\r\n15 - الفائق فى رواة و اصحاب الامام الصادق ( عليه السّلام ) ، عبد الحسين الشبسترى - معاصر - چاپ قم 1418 ه .\r\n16 - الفهرست ، شيخ طوسى ، متوفّاى ، 460 چاپ بيروت 1403 ه .\r\n17 - قاموس الرّجال ، شيخ محمّد تقى تسترى ، متوفّاى 1415 ه . چاپ قم 1410 ه .\r\n18 - مستدركات علم رجال الحديث ، شيخ على نمازى شاهرودى ، متوفّاى 1412 ه .\r\n19 - معجم رجال الحديث ، آية اللّه خوئى ، سيد ابو القاسم ، متوفّاى 1414 ه .\r\nچاپ بيروت 1403 ه . در 23 مجلد .\r\n20 - من روى الحديث من آل أعين ، ابو عبد اللّه الحجاج .\r\n* * * \r\n4 - علماى شيعه\r\nبرخى ديگر آثار ارزشمند خود را به شرح حال علماى شيعه اختصاص داده‌اند كه به چند نمونه از آنها اشاره مىكنيم :\r\n1 - آثار الحجّة ، محمّد شريف رازى ، متوفّاى 1421 ه . چاپ قم 1332 ش .\r\n2 - اعيان الشيعة ، سيد محسن امين جبل عاملى ، متوفّاى 1370 ه . در 56 مجلد ، كه اخيرا در 10 جلد رحلى با 10 جلد مستدرك در بيروت چاپ شده است .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n3 - بهجة الآمال فى شرح زبدة المقال ، ملا على عليارى ، متوفّاى 1327 ه .\r\nچاپ تهران 1354 ش .\r\n4 - التحرير الطاووسى ، شيخ حسن بن زين الدّين ، متوفّاى 1011 ه .\r\n5 - تذكرة الاعيان ، استاد جعفر سبحانى - معاصر - چاپ قم 1419 ه .\r\n6 - روضات الجنات ، سيد محمّد باقر موسوى ، متوفّاى 1313 ه . چاپ تهران 1390 ه .\r\n7 - رياض العلماء ، ميرزا عبد اللّه افندى ، متوفّاى 1310 ه . چاپ تهران 1390 ه .\r\n8 - ريحانة الادب ، محمّد على مدرسى ، متوفّاى 1373 ه . چاپ تبريز .\r\n9 - شخصيتهاى اسلامى ، استاد جعفر سبحانى - معاصر - چاپ قم 1354 ش .\r\n10 - علماى بزرگ اسلام ، حسين نورى - معاصر - چاپ قم 1378 ش .\r\n11 - فهرست اسماء علماء الشيعة ، منتجب الدّين رازى ، قرن هفتم ، چاپ قم 1404 ه .\r\n12 - الفوائد الرّضوية ، شيخ عباس قمى ، متوفّاى 1359 ه . چاپ تهران 1367 ه .\r\n13 - قصص العلماء ، ميرزا محمّد تنكابنى ، متوفّاى 1302 ه . چاپ قم 1380 ش .\r\n14 - گنجينهء دانشمندان ، محمّد شريف رازى ، متوفّاى 1421 ه . چاپ تهران 1352 ش .\r\n15 - مجالس المؤمنين ، قاضى نور اللّه شوشترى ، متوفّاى 1019 ه . چاپ تهران 1365 ش .\r\n16 - مشاهير دانشمندان اسلام - ترجمهء الكنى و الالقاب - شيخ عباس قمى ، متوفّاى 1359 ه . چاپ تهران 1350 ش .\r\n17 - معارف الرجال ، شيخ محمّد حرز الدّين ، متوفّاى 1356 ه . چاپ قم 1405 ه .\r\n18 - معجم اعلام الشيعة ، محقق طباطبائى ، سيد عبد العزيز ، متوفّاى 1416 ه .\r\nچاپ قم 1417 ه .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n19 - مفاخر اسلام ، استاد على دوانى - معاصر - چاپ تهران 1402 ه .\r\n20 - منتهى المقال ، ابو على حائرى ، متوفّاى 1216 ه . چاپ قم 1416 ه .\r\n* * * \r\n5 - مؤلّفان\r\nبرخى از تراجم‌نگاران فقط تأليف را ملاك قرار داده ، شرح حال كسانى را آورده‌اند كه آثارى مكتوب از آنها بر جاى مانده است ، كه از آن جمله است :\r\n1 - اثرآفرينان ، انجمن آثار و مفاخر فرهنگى ، 1380 ش .\r\n2 - تأسيس الشيعة الكرام لفنون الاسلام ، سيد حسن صدر ، متوفّاى 1272 ه .\r\n3 - تذكرة المصنفين من العلماء ، جمال الدّين زواره‌اى ، متوفّاى 1313 ه .\r\n4 - الشيعة و فنون الاسلام ، سيد حسن صدر ، متوفّاى 1272 ه .\r\n5 - عثمانلى مؤلّفلر ، محمّد طاهر بورسوى ، متوفّاى 1299 ه . استانبول 1333 ه .\r\n6 - مصفّى المقال فى مصنفى علم الرجال ، شيخ آغا بزرگ تهرانى متوفّاى 1389 ه . تهران 1378 ه .\r\n7 - معالم العلماء ، ابن شهرآشوب ، متوفّاى 588 ه . نجف 1380 ه .\r\n8 - معجم رجال الفكر و الأدب فى النجف ، دكتر محمّد هادى امينى ، متوفّاى 1421 ه . نجف 1385 ه .\r\n9 - معجم المصنّفين ، شيخ محمود حسن التونكى ، بيروت 1344 ه .\r\n10 - معجم المطبوعات العربية ، يوسف اليان سركيس ، قم 1410 ه .\r\n11 - معجم المؤلّفين ، عمر رضا كحاله ، متوفّاى 1408 ه . بيروت 1376 ه .\r\n12 - معجم مؤلّفى الشيعة ، على الفاضل القائينى ، قم 1405 ه .\r\n13 - موسوعة مؤلّفى الشيعة ، مجمع الفكر الاسلامى ، قم 1421 ه .\r\n14 - مؤلّفين كتب چاپى ، خان‌بابا مشار ، متوفّاى 1400 ه . تهران 1340 ش .\r\n15 - هدية العارفين ، اسماء المؤلّفين و آثار المصنّفين ، اسماعيل پاشا\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nبغدادى ، استانبول 1951 م .\r\n* * * \r\n6 - فرهيختگان از هر صنفى\r\nبرخى از تراجم‌نگاران فرزانگان صنف خاصّى را مورد بررسى و تحقيق قرار داده‌اند كه از آن جمله است :\r\n1 - أخبار الشعراء ، ابن ابى طى ، متوفّاى 630 ه .\r\n2 - أخبار المحدثين ، ابو عبد اللّه الحسنى .\r\n3 - أخبار المحدثين ، عبد العزيز جلودى ، متوفّاى 332 ه .\r\n4 - بغية الوعاة فى طبقات اللغويين و النّجاة ، جلال الدّين سيوطى ، متوفّاى 911 ه .\r\n5 - تاريخ الحكماء ، ابن مسكويه ، متوفّاى 421 .\r\n6 - تاريخ الفقهاء ، محمّد بن عمر واقدى ، متوفّاى 207 ه .\r\n7 - تذكرة الحفاظ ، ذهبى ، 748 ه .\r\n8 - تراجم وزراء الاسلام ، فرج اللّه كاشانى .\r\n9 - شيمىدانان نامى اسلامى ، آقايانى چاووشى ، تهران ، 1357 ش .\r\n10 - طبقات الرجال ، برقى ، متوفّاى 280 ه .\r\n11 - طبقات الرواة ، على اصغر بروجردى ، متوفّاى 1313 ه .\r\n12 - طبقات الرواة ، محمّد تقى مجلسى ، متوفّاى 1070 ه .\r\n13 - طبقات الرواة ، محمّد بن عمر واقدى ، متوفّاى 207 ه .\r\n14 - طبقات الشيعة ، سعد بن عبد اللّه اشعرى ، متوفّاى 301 ه .\r\n15 - طبقات الشيعة ، عبد العزيز بقال - قرن چهارم -\r\n16 - طبقات الطالبيين ، محمّد بن اسعد الجوانى ، متوفّاى 588 ه .\r\n17 - طبقات القراء ، الجزرى ، متوفّاى 833 ه .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n18 - طبقات القراء ، صدر الحفاظ همدانى ، متوفّاى 565 ه .\r\n19 - طبقات المدلّسين ، ابن حجر .\r\n20 - طبقات المفسرين ، جلال الدّين سيوطى ، متوفّاى 911 ه .\r\n21 - طبقات المفسرين ، شمس الدّين داودى ، متوفّاى 945 ه .\r\n22 - طبقات المفسرين ، ابو سعيد صنع اللّه ، متوفّاى 980 ه .\r\n23 - طبقات مفسران شيعه ، عقيقى بخشايشى - معاصر - .\r\n24 - طبقات النّسابين ، محمّد بن اسعد الجوانى ، متوفّاى 588 ه .\r\n25 - الطود الشامخ فى طبقات المشايخ ، زين العابدين تهرانى ، متوفّاى 1303 ه .\r\n26 - غاية النّهايه ، فى طبقات القراء ، ابن جزرى .\r\n27 - فلاسفه الشيعة ، شيخ عبد اللّه نعمه - معاصر - .\r\n28 - متفكران اسلام ، بارون كارادوو - معاصر - ترجمهء احمد آرام در 5 جلد .\r\n29 - معجم الادباء ، ياقوت حموى ، 1229 ه . در 20 مجلد .\r\n30 - يتيمة الدّهر فى شعراء اهل العصر ، ثعالبى ، 429 ه .\r\n* * * \r\n7 - فرهيختگان از هر منطقه‌اى\r\nبرخى ديگر آثار خود را به فرهيختگان يك منطقه اختصاص داده‌اند ، كه از آن جمله است :\r\n1 - امل الآمل ، شرح حال علماى جبل عامل ، شيخ حرّ عاملى ، متوفّاى 1104 ه . بغداد 1385 ه .\r\n2 - انوار البدرين ، شرح حال علماى قطيف و بحرين ، شيخ على بلادى ، 1340 ه .\r\n3 - انوار المشعشين ، شرح حال علماى قم ، شيخ محمّد على كچوئى ، متوفّاى 1335 ه . قم 1423 ه .\r\n4 - بزرگان رامسر ، محمّد سمامى حائرى - معاصر - قم 1361 ش .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n5 - تاريخ تشيع اصفهان ، مهدى فقيه ايمانى - معاصر - اصفهان 1416 ه .\r\n6 - تاريخ علماء البحرين ، شيخ سليمان ماحوزى ، متوفّاى 1121 ه .\r\n7 - تاريخ علماء خراسان ، عبد الرحمن شيرازى - قرن 14 - مشهد 1382 ه .\r\n8 - تاريخ علماء هند ، محمّد حسين بن حسين‌بخش ، متوفّاى 1355 ه .\r\n9 - تاريخ علماء هند ، محمّد دهلوى ، متوفّاى 1235 ه .\r\n10 - تاريخ علمى و اجتماعى اصفهان ، سيد مصلح الدّين مهدوى ، 1416 ه .\r\nقم 1367 ش .\r\n11 - تدوين الآثار فى احوال علماء خوانسار ، محمّد حسن خوانسارى ، 1337 ه .\r\n12 - التدوين فى ذكر اخبار قزوين ، عبد الكريم رافعى ، متوفّاى 623 ه .\r\n13 - تذكره علماى اماميه پاكستان ، سيد حسين عارف نقوى ، قم 1361 ش .\r\n14 - تراجم اعيان گيلان و ديلمان ، محمّد مهدوى - معاصر - .\r\n15 - داستان دوستان ، شعرا و ادباى آذربايجان ، محمّد على صفوت ، 1335 ش .\r\nتبريز 1376 ش .\r\n16 - دانشمندان آذربايجان ، محمّد على تربيت .\r\n17 - دانشمندان اصفهان ، جلال الدّين همائى - معاصر - .\r\n18 - دانشمندان خوانسار ، سيد محمّد على يزدى ، اصفهان ، 1378 ش .\r\n19 - دانشمندان و سخن‌سرايان فارس ، ركن‌زادهء آدميت ، تهران ، 1340 ش .\r\n20 - دو گفتار - شرح حال علماى خوانسار - علامه سيد محمّد على روضاتى - معاصر - قم 1420 ه .\r\n21 - رجال آذربايجان ، محمّد على تربيت .\r\n22 - رجال آذربايجان در عهد مشروطيت ، مهدى مجتهدى .\r\n23 - رسالة فى تراجم علماء بحرين ، ماجد بن هاشم بحرانى ، متوفّاى 1028 ه .\r\n24 - شعراء القطيف ، شيخ على مرهون - معاصر - ، نجف 1385 ه .\r\n25 - ضيافة الاخوان و هدية الخلان ، شرح حال علماى شيعهء قزوين ، رضى الدّين\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nقزوينى ، متوفّاى 1096 ه . قم 1397 ه .\r\n26 - علماى ايران در شهرهاى آذربايجان ، على سليمانى بروجردى ، 14 مجلد ، قم .\r\n27 - علماى ايران در شهرهاى لرستان ، على سليمانى بروجردى ، 5 مجلد ، قم .\r\n28 - فهرست لمشاهير علماء زنجان ، شيخ موسى عباسى زنجانى ، متوفّاى 1398 ه .\r\n29 - ماضى النجف و حاضرها ، شيخ جعفر آل محبوبه ، بيروت 1406 ه .\r\n30 - مفاخر آذربايجان ، عقيقى بخشايشى ، 5 مجلد ، تبريز 1376 ش .\r\n31 - مينودر ، شرح حال علماى قزوين ، سيد محمّد على گلريز - معاصر - قزوين 1368 ش .\r\n32 - النجوم الزاهرة فى ملوك مصر و القاهره ، ابن تغرى بردى ، متوفّاى 876 ه .\r\n33 - يك‌صد تن از ستارگان درخشان اهر و ارسباران ، حسين دوستى - معاصر - قم 1387 ش .\r\n* * * \r\n8 - فرزانگان قرون و اعصار\r\nبرخى ديگر از تراجم‌نگاران فرهيختگان را براساس قرون و اعصار تقسيم نموده ، به صورت طبقه‌بندى شده به نگارش شرح حال آنها پرداخته‌اند كه به چند نمونه اشاره مىكنيم :\r\n1 - الدرجات الرفيعة فى طبقات الشيعة ، سيد عليخان شيرازى ، متوفّاى 1130 ه . چاپ بيروت 1403 ه .\r\n2 - الطبقات ، ابن قاضى شهبه .\r\n3 - الطبقات ، محمّد بن عمر واقدى ، متوفّاى 207 ه .\r\n4 - الطبقات الكبرى ، ابن سبكى .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n5 - الطبقات الكبرى ، ابن سعد ، متوفّاى 230 ه . چاپ بيروت 1405 ه .\r\n6 - طبقات أعلام الشيعة ، شيخ آغا بزرگ تهرانى ، متوفّاى 1389 ه . از قرن چهارم تا قرن چهاردهم ، در 14 مجلد ، بيروت 1390 ه .\r\n7 - طبقات الامامية ، ابن ابى طى ، متوفّاى 630 ه .\r\n8 - طبقات الحنابلة ، ابو يعلى .\r\n9 - طبقات الحنفية ، قرشى .\r\n10 - طبقات الشافعية ، تاج الدّين سبكى .\r\n11 - طبقات المالكيه ، ابن فرحون .\r\n12 - الطود الشامخ فى طبقات المشايخ ، زين العابدين تهرانى ، متوفّاى 1303 ه .\r\nاز قرن چهارم تا قرن چهاردهم .\r\n* * * \r\n9 - فرزانگان مقطع خاص\r\nبرخى از تراجم‌نگاران فرزانگان مقطع خاصى را مورد نظر قرار داده در محدودهء آن مقطع به شرح زندگانى پرداخته‌اند ، كه از آن جمله است :\r\n1 - آثار الحجه ، شيخ محمّد شريف رازى ، متوفّاى 1421 ه . چاپ قم ، 1332 ش .\r\nتاريخ فرهيختگان قم در عهد مؤسّس حوزهء علميّه ، آية اللّه حائرى قدّس سرّه .\r\n2 - آيينهء دانشوران ، سيد عليرضا ريحان يزدى ، متوفّاى 1363 ش . چاپ قم 1372 ، تاريخ فرزانگان قم ، در عهد مؤلّف .\r\n3 - تاريخ زيديه در دو قرن دوم و سوم هجرى ، بانو فضيلت شامى - معاصر - ترجمهء دكتر محمّد سيد ثقفى و نگارنده . چاپ شيراز 1367 ش .\r\n4 - الدرر الكامنه ، فى أعيان المائة الثامنة ، ابن حجر عسقلانى ، متوفّاى 852 ه .\r\nچاپ بيروت .\r\n5 - شهداى روحانيت شيعه در يك‌صد سال اخير ، على ربانى خلخالى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n- معاصر - چاپ قم 1402 ه .\r\n6 - الضوء اللامع لأهل القرن التّاسع ، شمس الدّين سخائى ، متوفّاى 902 ه .\r\nچاپ بيروت 1412 ه .\r\n7 - علماى معاصرين ، حاج ملا على واعظ خيابانى ، متوفّاى 1367 ه . چاپ تبريز 1366 ه . شامل شرح حال فرهيختگان عصر مؤلّف .\r\n8 - مكارم الآثار ، محمّد على معلم حبيب‌آبادى ، متوفّاى 1396 ه . چاپ اصفهان 1381 ش . رجال دو قرن 13 و 14 ، كه 8 مجلد آن با تحقيقات علامه سيد محمّد على روضاتى ( دامت بركاته ) انتشار يافته است .\r\n9 - موسوعة أعلام العراق فى القرن العشرين ، حميد المطبعى ، چاپ بغداد 1995 م .\r\n10 - نجوم السماء ، محمّد على كشميرى لكهنوى ، و تكملهء آن به قلم فرزندش محمّد مهدى لكهنوى ، متوفّاى 1354 ه . چاپ قم 1397 ه .\r\n* * * \r\n10 - فرزانگان از هر خاندان\r\nبرخى از تراجم‌نگاران فرزانگان يك خاندان را مورد تحليل قرار داده ، شرح حال آنها را در يك مجلّد فراهم نموده‌اند ، كه از آن جمله است :\r\n1 - اخبار البرامكة ، مرزبانى ، متوفّاى 378 ه .\r\n2 - اسرة المجدد الشيرازى ، نور الدّين شاهرودى - معاصر - چاپ قم 1412 ه .\r\n3 - اسنادى از خاندان روضاتيان ، رسول جعفريان - معاصر - چاپ قم 1424 ه .\r\n4 - تاريخ آل زراره ، سيد محمّد على موحد ابطحى ، متوفّاى 1423 ه . چاپ اصفهان 1400 ه .\r\n5 - خاندان ارگانى بهبهانى ، شيخ محمود ارگانى - معاصر - چاپ قم 1415 ه .\r\n6 - خاندان سادات كوشه ، سيد محمّد على امام - معاصر - چاپ قم 1413 ه .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n7 - خاندان كلباسى ، شيخ محمّد حائرى كلباسى ، چاپ اصفهان 1381 ش .\r\n8 - خاندان نوبختى ، عباس اقبال آشتيانى ، متوفّاى 1334 ش . چاپ تهران 1357 ش .\r\n9 - العبقات العنبريّة فى الطبقات الجعفريّة ، محمّد حسين كاشف الغطاء ، متوفّاى 1373 ه . چاپ بيروت 1418 ه . ( خاندان آل كاشف الغطاء ) .\r\n10 - قبيلهء عالمان دين ، هادى نجفى - معاصر - چاپ اصفهان 1423 ه .\r\n( خاندان آقا نجفى اصفهانى ) .\r\n* * * \r\n11 - فرزانگان تيره‌ها و نژادها\r\nبرخى ديگر از تراجم‌نويسان افراد برجسته‌ى تيره و نژادى را مورد نظر قرار داده ، انساب آنها را بيان كرده‌اند ، كه از آن جمله است :\r\n1 - الإكليل فى أنساب حمير و ايّام ملوكها ، همدانى ، متوفّاى 344 ه .\r\n2 - الأنساب ، سمعانى ، 562 ه . بيروت 1400 ه .\r\n3 - الأنساب ، سلمة بن مسلم العوتبى الصحارى ، عمان ، 1405 ه .\r\n4 - الأنساب ، قاضى مهذّب ، متوفّاى 561 ه .\r\n5 - أنساب آل ابى طالب ، محمّد طبرسى .\r\n6 - أنساب الأشراف ، بلاذرى ، متوفّاى 279 ه . بيروت 1420 ه .\r\n7 - أنساب حمير و ملوكها ، ابن هشام ، متوفّاى 213 ه .\r\n8 - أنساب الرشاطى ، لخمى ، متوفّاى 442 ه .\r\n9 - أنساب الشّعراء ، ابو جعفر بغدادى ، 245 ه .\r\n10 - أنساب الطالبيّين و العلويّين القادمين الى المغرب ، المستنصر باللّه الأموى ، متوفّاى 366 ه .\r\n11 - أنساب قريش ، زبير بن به كار ، متوفّاى 256 ه .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n12 - أنساب المحدّثين ، ابن نجار ، متوفّاى 643 ه .\r\n13 - بغية ذوى الهمم فى معرفة أنساب العرب و العجم ، عباس بن المالك ، متوفّاى 778 ه .\r\n14 - تاج الأنساب ، محمّد بن أسعد حسينى ، متوفّاى 588 ه .\r\n15 - جامع الأنساب ، علامه سيد محمّد على روضاتى - معاصر - اصفهان ، 1335 ش .\r\n16 - الجمهرة ، هشام بن محمّد بن سائب كلبى ، از اصحاب خاص امام صادق عليه السّلام و صاحب بيش از 200 جلد كتاب در انساب و تراجم و اخبار .\r\n17 - الجوهرة فى نسب الامام على ، انصارى تلمسانى - قرن هفتم - بيروت 1402 ه .\r\n18 - الجوهرة فى نسب النّبى و أصحابه العشرة ، انبارى ، متوفّاى 577 ه .\r\n19 - ديوان العرب و جوهرة الأدب فى ايضاح النسب ، اسدى نسابه .\r\n20 - الشجرة الطيّبة ، دكتر سيد فاضل موسوى صفوى - معاصر - قم ، 1411 ه .\r\n21 - الشجرة فى الأنساب ، محمّد بن رضوان ، متوفّاى 657 ه .\r\n22 - عجالة المبتدى ، حازمى ، متوفّاى 584 ه .\r\n23 - عمدة الطالب ، ابن عنبه ، متوفّاى 828 ه . نجف 1380 ه .\r\n24 - القصد و الامم الى أنساب العرب و العجم ، قرطبى ، متوفّاى 463 ه .\r\n25 - اللباب الى معرفة الأنساب ، ابو الحسن اشعرى .\r\n26 - المجدى ، ابن صوفى - قرن پنجم - قم 1409 ه .\r\n27 - مجمع الأنساب ، شبانكاره‌اى - قرن ششم - تهران 1363 ش .\r\n28 - نسب آل ابى طالب ، عبيدلى نسابه ، متوفّاى 277 ه .\r\n29 - نسب عبد الشمس ، ابو الفرج اصفهانى .\r\n30 - نسب عدنان و قحطان ، مبرّد ، متوفّاى 285 ه .\r\n31 - نسب قريش ، مصعب بن عبد اللّه زبيرى ، متوفّاى 236 ه .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n32 - نسب القطب النبوى و الشريف العلوى ، بدوى ، متوفّاى 675 ه .\r\n33 - نهاية الارب فى معرفة أنساب العرب ، المصرى .\r\n* * * \r\n12 - تك‌نگاران\r\nبرخى از تراجم‌نگاران شرح زندگانى يك فرد برجسته را مورد بررسى قرار داده و كتابى را به شرح حال يك فرزانه از فرزانگان تاريخ اختصاص داده‌اند ، كه به تعدادى از اين آثار اشاره مىكنيم ، تا به هنگام لزوم علاقمندان بتوانند به اين آثار دسترسى پيدا كنند و يادآور مىشويم كه اين‌ها فقط به عنوان نمونه است و همهء آثار مربوطه استقصا نشده است :\r\n1 - آشنائى با زندگى و شخصيت دلباختهء امام زمان ، آية اللّه فقيه احمدآبادى ، صاحب مكيال ، تأليف : سيد حجت موحد ابطحى ، انتشارات سفير ، اصفهان 1421 ه . 256 صفحهء وزيرى .\r\n2 - آفتاب فقاهت ، شيخ مرتضى انصارى ، تأليف : محمود افتخارزاده ، نشر روح ، قم ، 1361 ش . 64 صفحهء رقعى .\r\n3 - آية اللّه گلپايگانى ، فروغ فقاهت ، تأليف : ناصر الدّين انصارى ، سازمان تبليغات ، تهران ، 126 صفحهء رقعى .\r\n4 - آية اللّه مؤسس ، حاج شيخ عبد الكريم حائرى ، تأليف : على كريمى جهرمى ، دار الحكمه ، قم ، 176 صفحهء رقعى .\r\n5 - آية اللّه ميلانى ، مرجع بيدار ، تأليف : سعيد عباس‌زاده ، سازمان تبليغات ، تهران ، 1374 ش . 171 صفحهء رقعى .\r\n6 - آيينهء مهر ، گرامى داشت بيستمين سالگرد رحلت علامهء طباطبائى ، پژوهشكدهء حوزه و دانشگاه ، دار التّفسير ، قم ، 1380 ش . 208 صفحهء وزيرى .\r\n7 - احوال و آثار مير سيد على همدانى ، تأليف دكتر محمّد رياض ، مركز\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nتحقيقات ايران و پاكستان ، اسلام‌آباد ، 1405 ه . 545 صفحهء وزيرى .\r\n8 - ارمغان اصفهان ، شرح حال آية اللّه مير سيد على بهبهانى ، تأليف : سيد مصلح الدّين مهدى ، نشر عمادزاده ، اصفهان ، 1359 ه . 124 صفحهء وزيرى .\r\n9 - از تو آموختيم ، شرح حال استاد رضا روزبه ، تأليف حسن تاجرى ، نشر آفاق ، تهران ، 1380 ش . 117 صفحهء وزيرى .\r\n10 - اسوهء فقيهان آزادانديش ، شرح حال محقق اردبيلى ، مجموعه مقالات ، مجلهء حوزه - شمارهء مخصوص - قم ، 1375 ش . 232 صفحهء رقعى .\r\n11 - امام موسى صدر اميد محرومان ، تأليف : عبد الرحيم اباذرى ، سازمان تبليغات ، تهران ، 1374 ش . 254 صفحهء رقعى .\r\n12 - بررسى زندگىنامهء علامه على اكبر دهخدا ، تأليف : رضا يعقوبى ، نشر زهد ، تهران ، 1377 ش . 212 صفحهء وزيرى .\r\n13 - برگى از تاريخ ادبيات معاصر ايران ، يادنامهء ابراهيم صهبا ، تأليف : سيد حسن امين ، نشر طيب ، قم ، 1379 ش . 110 صفحهء رقعى .\r\n14 - برگ‌هايى از تاريخ حوزهء علميهء قم ، شرح حال حاج سراج انصارى ، تأليف : رسول جعفريان ، مركز اسناد انقلاب اسلامى ، تهران ، 1381 ش . 199 صفحهء رقعى .\r\n15 - بقية السّلف ، آية اللّه حاج ميرزا على عليارى ، تأليف : هادى هاشميان ، تهران ، 1376 ش . 124 صفحهء رقعى .\r\n16 - بلوغ الأمانى فى حياة الشيخ على الايروانى ، تأليف : حشمت الواعظين ، مدرسه ايروانى ، قم ، 1417 ه . 534 صفحهء وزيرى .\r\n17 - چشم و چراغ مرجعيت ، آية اللّه بروجردى ، مجموعه مقالات ، مجلهء حوزه - شمارهء مخصوص - قم 1379 ش . 480 صفحهء وزيرى .\r\n18 - چهره‌اى پرفروغ ، آية اللّه سيد عبد اللّه شيرازى ، مدرسهء علميهء امير المؤمنين ، مشهد ، 1364 ش . 504 صفحهء وزيرى .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n19 - حاج آقا حسين قمى ، قامت قيام ، تأليف : محمّد باقرپور امينى ، سازمان تبليغات ، تهران ، 1373 ش . 187 صفحهء رقعى .\r\n20 - حكم نافذ آقا نجفى ، تأليف : موسى نجفى ، قم ، 1371 ش . 364 صفحهء وزيرى .\r\n21 - حياة الامام شرف الدّين ، تأليف : شيخ احمد قبيس ، دار التوجيه ، بيروت ، 1400 ه . 138 صفحهء وزيرى .\r\n22 - حيات طيبه ، شرح حال شيخ عباس مشكورى ، تأليف : محمّد حسين مشكورى ، انصاريان ، قم ، 1381 ش . 112 صفحهء رقعى .\r\n23 - خاتم معرفت ، شرح حال سيد عباس خاتم يزدى ، مجموعه مقالات ، فرهنگ منهاج ، قم ، 1381 ش . 278 صفحهء وزيرى .\r\n24 - داستانهايى از زندگى مدرّس ، تأليف : محمود حكيمى ، نشر گويا ، قم ، 1361 ش . 44 صفحهء رقعى .\r\n25 - دراسات فى فكر الامام الشيرازى ، تأليف : دكتر اياد موسى محمود ، مكتبة جنان الغدير ، كويت ، 1420 ه . 477 صفحهء وزيرى .\r\n26 - در امتداد فقاهت ، شرح حال آيت‌اللّه سيد محمّد شيرازى ، ترجمهء سيد ابو جواد حسينى ، نشر جلال الدّين ، قم 1381 ش . 208 صفحه رقعى .\r\n27 - در بيان احوال و آثار ملا محمّد على تونى خراسانى ، تأليف : علامه سيد محمّد على روضاتى ، اصفهان ، 1381 ش . 54 صفحهء وزيرى .\r\n28 - در جستجوى استاد ، زندگىنامهء آية اللّه شيخ محمّد تقى آملى ، تأليف :\r\nصادق حسن‌زاده ، آل على ، قم ، 1381 ش . 344 صفحهء رقعى .\r\n29 - دكتر حشمت و انديشهء اتحاد اسلام در جنبش جنگل ، تأليف : سيد محمّد تقى ابوالقاسمى ، نشر ندا ، تهران ، 1378 ش . 186 صفحهء وزيرى .\r\n30 - ذكرى السيد الطباطبائى ، شرح حال محقق طباطبائى - سيّد عبد العزيز ، تأليف : سيد محمّد رضا جلالى ، شيكاگو ، آمريكا ، 1416 ه . 73 صفحهء رقعى .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n31 - ربع قرن مع العلامة الامينى ، تأليف : حاج حسين شاكرى ، قم ، 1417 ه .\r\n434 صفحهء وزيرى .\r\n32 - زندگانى آية اللّه سيد حسن چهار سوقى ، تأليف : علامه سيد محمّد على روضاتى ، نشر تأييد ، اصفهان ، 1332 ش . 244 صفحهء رقعى .\r\n33 - زندگانى حكيم جهانگير خان قشقائى ، 1332 ش . تأليف : مهدى قرقابى ، شهردارى اصفهان ، 1371 ش . 261 صفحهء وزيرى .\r\n34 - زندگانى زعيم بزرگ عالم تشيع ، آية اللّه بروجردى ، تأليف : على دوانى ، نشر مطهر ، تهران ، 1372 ش . 480 صفحهء وزيرى .\r\n35 - زندگىنامهء آية اللّه كاشانى ، تأليف : سيد محمّد موسوى ، نشر بشير ، قم ، 88 صفحهء رقعى .\r\n36 - زندگىنامهء استاد شيخ انصارى ، تأليف : ضياء الدّين سبط الشيخ ، دبيرخانهء كنگرهء بزرگداشت ، قم ، 1373 ش . 259 صفحهء رقعى .\r\n37 - زندگىنامهء علامهء مجلسى ، تأليف : سيد مصلح الدّين مهدوى ، وزارت ارشاد ، تهران ، 1378 ش . 392 + 555 صفحهء وزيرى .\r\n38 - ستارهء درخشان شوشتر ، شيخ محمّد تقى شوشترى ، تأليف : على اكبر محدّث ، انتشارات خوزستان ، اهواز ، 1370 ش . 155 صفحهء رقعى .\r\n39 - سردار كابلى ، تأليف : سيد حسن احمدىنژاد ، سازمان تبليغات ، تهران ، 1372 ش . 124 صفحهء رقعى .\r\n40 - سرّ دلبران ، شرح حال بنيانگذار حوزهء قم ، تأليف : آية اللّه حاج شيخ مرتضى حائرى ، نشر برگزيده ، قم ، 1377 ش . 285 صفحهء رقعى .\r\n41 - سفير صداقت ، پرفسور سيد حميد مولانا ، تأليف : كريم فيضى ، دفتر نشر ، تهران ، 1381 ش . 380 صفحهء وزيرى .\r\n42 - سيد رضى - علم الهدى - ، تأليف : محمّد مهدى جعفرى ، طرح نو ، تهران ، 1375 ش . 168 صفحهء رقعى .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n43 - سيد ابو الحسن اصفهانى ، شكوه مرجعيت ، تأليف : محمّد اصغرىنژاد ، سازمان تبليغات ، تهران ، 1373 ش . 99 صفحهء رقعى .\r\n44 - سيد عبد الحسين لارى ، پيشواى تنگستان ، تأليف : سيد على رضا سيد كبارى ، سازمان تبليغات ، تهران ، 1372 ش . 156 صفحهء رقعى .\r\n45 - سيد عليخان كبير ، تأليف : عباس عبيرى ، سازمان تبليغات ، تهران ، 1374 ش . 106 صفحهء رقعى .\r\n46 - سيد محسن امين ستارهء لبنان ، تأليف : عباس عبيرى ، سازمان تبليغات ، تهران ، 1372 ش . 130 صفحهء رقعى .\r\n47 - سيد محسن حكيم ، مرزبان حوزه نور ، تأليف : عباس عبيرى ، سازمان تبليغات ، تهران ، 1372 ش . 117 صفحهء رقعى .\r\n48 - سيرهء آية اللّه خراسانى - سيد محمّد هادى - مجموعه مقالات ، قم ، 1415 ه .\r\n132 صفحهء وزيرى .\r\n49 - سيرى در آثار شهيد مرتضى مطهرى ، بنياد فرهنگى امام رضا عليه السّلام ، تهران ، 1362 ش . 231 صفحهء وزيرى .\r\n50 - سيرى در آراء و انديشه‌هاى آية اللّه ميرزاى نائينى ، مجموعه مقالات ، انجمن آثار و مفاخر ، اصفهان ، 1379 ش . 547 صفحهء وزيرى .\r\n51 - سيماى مهر در آيينهء تصوير ، زندگىنامهء علامهء طباطبائى ، تدوين : محمّد رضا فاضلى ، سروش ، تهران ، 1381 ش . 94 صفحهء رحلى .\r\n52 - سيناى معرفت ، شرح حال آية اللّه ميرزا كاظم تبريزى ، تأليف : سيد حسن فاطمى ، لاهوت ، قم ، 1380 ش . 239 صفحهء رقعى .\r\n53 - شرح حال ، افكار و آثار آية اللّه بهبهانى ، تأليف : على دوانى ، نشر قبله ، تهران ، 1378 ش . 470 صفحهء وزيرى .\r\n54 - شرح حال و اقدامات شيخ محمّد خيابانى ، مجموعه مقالات ، نشر ايرانشهر ، برلين ، آلمان ، 1304 ش . 64 صفحهء رقعى .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n55 - شرف الدّين ، تأليف : محمّد رضا حكيمى ، دفتر نشر ، تهران ، 1360 ش .\r\n256 صفحهء رقعى .\r\n56 - شرف الدّين عاملى ، تأليف : مصطفى قلىزاده ، سازمان تبليغات ، تهران ، 1372 ش . 206 صفحهء رقعى .\r\n57 - شمس الفقهاء ، يادوارهء آية اللّه آقا ضياء عراقى ، تأليف : داود نعيمى اراكى ، باقر العلوم ، قم ، 1353 صفحهء رقعى .\r\n58 - شناخت‌نامهء علامهء مجلسى ، مجموعه مقالات ، وزارت ارشاد ، تهران ، 1378 ش . 301 + 308 صفحهء وزيرى .\r\n59 - شهاب شريعت ، آية اللّه مرعشى نجفى ، تأليف : على رفيعى ، كتابخانهء معظم‌له ، قم ، 1415 ه . 864 صفحهء وزيرى .\r\n60 - شهريار ما ، عنايات اهل بيت به محمّد حسين شهريار ، شاعر اهل بيت عليهم السّلام ، تأليف : حسين صبورى ، نشر صبورى ، قم ، 1381 ش . 32 صفحهء رقعى .\r\n61 - شهيد اول ، فقيه سربداران ، تأليف : محمّد حسن امانى ، سازمان تبليغات ، تهران ، 1372 ش . 136 صفحهء رقعى .\r\n62 - شيخ صدر ، تأليف : مصطفى قلىزاده ، سازمان تبليغات ، تهران ، 1372 ش .\r\n160 صفحهء رقعى .\r\n63 - شيخ محمّد خيابانى ، تأليف : مصطفى قلىزاده ، سازمان تبليغات ، تهران ، 1372 ش . 183 صفحهء رقعى .\r\n64 - صاحب بن عباد ، وزير دين‌پرور ، تأليف : سعيد بابائى ، سازمان تبليغات ، تهران ، 1373 ش . 202 صفحهء رقعى .\r\n65 - صاحب حدائق ، باغبان فقه ، تأليف : مجتبى سپاهى ، سازمان تبليغات ، تهران ، 1373 ش . 98 صفحهء رقعى .\r\n66 - صحيفهء اخلاص ، شرح حال آية اللّه سيد محمّد حسين مصباح ، مجموعه مقالات ، مجتمع امام هادى عليه السّلام ، مشهد مقدس ، 1424 ه . 40 صفحهء رقعى .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n67 - الصدر الثانى ، زندگىنامهء شهيد سيد محمّد صدر ، دار الاسلام ، قم ، 1381 ش . 448 صفحهء وزيرى .\r\n68 - صفحاتى از زندگانى آية اللّه سيد محمّد كاظم قزوينى ، ستاد بزرگداشت اولين سالگرد ، قم ، 1416 ه . 47 صفحهء رقعى .\r\n69 - طبرسى و مجمع البيان ، تأليف : حسين كريمان ، دانشگاه تهران ، 1361 ش .\r\nدانشگاه تهران ، 1361 ش . 333 + 432 صفحهء وزيرى .\r\n70 - طلايه‌دار آفتاب ، شرح حال آية اللّه شيخ محمود حلبى ، مجموعه مقالات ، نشر آفاق ، تهران ، 1418 ه . 95 صفحهء رقعى .\r\n71 - عبد الباقى گلپنارلى ، تأليف : دكتر على آلپ ارسلان ، وزارت فرهنگ ، آنكارا ، تركيه ، 1996 م . 163 صفحهء رقعى .\r\n72 - علامه بلاغى ، روايت رويش ، تأليف : على عليزاده ، سازمان تبليغات ، تهران ، 1373 ش . 82 صفحهء رقعى .\r\n73 - علامهء صدوقى ( مازندرانى ) رادمرد علم و ايمان ، تأليف : مصطفى صدوقى ، دار الامام الرضا ، قم ، 1380 ش . 172 صفحهء وزيرى .\r\n74 - علامهء مجلسى ، تأليف : حسن طارمى ، طرح نو ، تهران ، 1375 ش . 288 صفحهء رقعى .\r\n75 - عنصر فضيلت و تقوا ، آية اللّه حاج آقا حسين قمى ، تأليف : عباس حاجيانى دشتى ، انتشارات مفيد ، قم ، 1372 ش . 127 صفحهء وزيرى .\r\n76 - غروب خورشيد فقاهت ، آية اللّه سيد ابو القاسم خوئى ، تأليف : غلامرضا اسدى ، دار الكتب الإسلاميّة ، تهران ، 1373 ش . 179 صفحهء وزيرى .\r\n77 - فدائى اهل بيت ، شهيد محمّد سلطانى سمنانى ، تأليف : سيد محمّد مختارى ، قم ، 1379 ش . 192 صفحهء رقعى .\r\n78 - فضيلتهاى فراموش شده ، شرح حال ملا عباس تربتى ، تأليف : مرحوم حسينعلى راشد ، نشر روزنامه اطلاعات ، 1375 ش . 219 صفحهء رقعى .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n79 - فطرت بيدار زمان ، شرح حال و انديشه‌هاى مرحوم شيخ محمّد باقر زند كرمانى ، تأليف : محمّد زاهد نجفى ، عطر عترت ، اصفهان ، 1382 ش . 260 صفحهء وزيرى .\r\n80 - فيض البارى فى ترجمة الامام الانصاري ، شرح حال شيخ مرتضى انصارى قدّس سرّه ، تأليف : علّامه سيد محمّد على روضاتى - مخطوط - .\r\n81 - فيلسوف عدالت ، استاد محمّد رضا حكيمى ، تأليف : كريم فيضى ، نشر تهذيب ، قم ، 1381 ش . 503 صفحهء وزيرى .\r\n82 - قبسات من حياة آية اللّه السيد شهاب الدّين المرعشى ، تأليف : عادل العلوى ، كتابخانهء معظم‌له ، قم 1414 ه . 162 صفحهء وزيرى .\r\n83 - كبير كوهستان ، زندگىنامهء آية اللّه شيخ محمّد كوهستانى ، تأليف : على اكبر شيرازى ، سارى ، مهر ساجده ، 504 صفحهء وزيرى .\r\n84 - گنج پنهان ، شرح حال محقق طباطبائى ، تأليف : حسن انصارى ، وزارت ارشاد ، تهران ، 1374 ش . 64 صفحهء رقعى .\r\n85 - متألّه قرآنى ، شيخ مجتبى قزوينى ، تأليف : محمّد على رحيميان ، انتشارات دليل ما ، قم ، 1382 ش . 540 صفحهء وزيرى .\r\n86 - محدث نورى ، تأليف : محمّد صحّتى سردرودى ، سازمان تبليغات ، تهران ، 1372 ش . 171 صفحهء رقعى .\r\n87 - محقق ثانى ، مقتداى شيعه ، تأليف : محمّد جواد پيچان ، سازمان تبليغات ، تهران ، 1372 ش . 126 صفحهء رقعى .\r\n88 - المحقق الطباطبائى ، مجموعه مقالات ، مؤسسة آل البيت ، قم ، 1417 ه .\r\n- سه مجلد - 1637 صفحهء وزيرى .\r\n89 - محمّد مهدى خالصى ، خصم استعمار ، تأليف : محمّد اصغرنژاد ، سازمان تبليغات ، تهران ، 1373 ش . 114 صفحهء رقعى .\r\n90 - مدرس در تاريخ و تصوير ، تأليف : محمّد گلبن ، وزارت ارشاد ، تهران ،\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n1367 ش . 194 صفحهء وزيرى .\r\n91 - المرجع الكبير ، آية اللّه السيد محمّد على الموحد الأبطحى ، حسينهء معظم‌له ، قم 1423 ه . 70 صفحهء وزيرى .\r\n92 - مردى بزرگ از خطه فارس ، آية اللّه شيخ بهاء الدّين محلاتى ، تأليف : داود الهامى ، هدف ، قم ، 1367 ش . 504 صفحهء وزيرى .\r\n93 - المرشد ، شهيد آية اللّه ميرزا على غروى ، مجله المرشد - شمارهء مخصوص - ، دمشق ، سوريه ، 1417 ه . 382 صفحهء وزيرى .\r\n94 - مرگى در نور ، زندگىنامهء آية اللّه آخوند خراسانى ، تأليف : عبد الحسين مجيد كفائى ، نشر زوّار ، تهران ، 1359 ش . 464 صفحهء وزيرى .\r\n95 - مظلومى بر بالاى دار ، شيخ فضل اللّه نورى ، تأليف : سيد محمّد اصغرى ، امير كبير ، تهران ، 1362 ش . 140 صفحهء رقعى .\r\n96 - ملا مهدى نراقى ، منادى اخلاق ، تأليف : عبد الرحيم اباذرى ، سازمان تبليغات ، تهران ، 1372 ش . 104 صفحهء رقعى .\r\n97 - المنبر ، شرح حال آية اللّه سيد محمّد شيرازى ، مجله المنبر - شمارهء مخصوص - ، كويت ، 1423 ه . 64 صفحهء رحلى .\r\n98 - الموسم ، زندگىنامهء آية اللّه حاج سيد ابو القاسم خوئى ، مجموعه مقالات ، آكادمى كوفه ، هلند ، 1414 ه . 480 صفحهء وزيرى .\r\n99 - مير حامد حسين ، تأليف : محمّد رضا حكيمى ، دفتر نشر ، تهران ، 1401 ه .\r\n159 صفحهء رقعى .\r\n100 - ميرزا محمّد تقى شيرازى ، سروش استقلال ، تأليف : محمّد اصغرىنژاد ، سازمان تبليغات ، تهران ، 104 صفحهء رقعى .\r\n101 - ميرزاى شيرازى ، تأليف : شيخ آغا بزرگ تهرانى ، وزارت ارشاد ، تهران ، 1363 ش . 274 صفحهء رقعى .\r\n102 - نشان از بىنشانها ، زندگىنامهء حاج شيخ حسنعلى اصفهانى ( نخودكى ) ،\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتأليف : على مقدادى ، انتشارات زوّار ، تهران ، 1371 ش . 542 + 288 صفحهء وزيرى .\r\n103 - نيم قرن خدمت به مكتب اهل بيت ، زندگىنامهء آية اللّه ناصر مكارم شيرازى ، تأليف : احمد قدسى ، نسل جوان ، قم ، 1380 ش . 352 صفحهء وزيرى .\r\n104 - نيم‌نگاهى به آفتاب ، زندگىنامهء آية اللّه حاج شيخ حسين اهرى ، تأليف :\r\nحسين دوستى - جعفر ولىپور ، ادارهء ارشاد اهر ، 1379 ش . 60 صفحهء رقعى .\r\n105 - هدية الرازى الى الامام المجدّد الشيرازى ، تأليف : شيخ آغا بزرگ تهرانى ، ميقات ، تهران ، 1403 ه . 211 صفحهء رقعى .\r\n106 - هزارهء شيخ طوسى ، تأليف : على دوانى ، دانشگاه مشهد ، 583 صفحهء وزيرى .\r\n107 - ويژه سىامين سال درگذشت آية اللّه بروجردى ، مجموعه مقالات ، مجلهء حوزه - شمارهء مخصوص - ، 1370 ش . 400 صفحهء خشتى .\r\n108 - يادمان هزارهء شيخ مفيد ، مجموعه مقالات ، مجلهء حوزه - شمارهء مخصوص - ، 1371 ش . 335 صفحهء خشتى .\r\n109 - يادمان نخستين سالگرد فلسفى ، مجموعه مقالات ، روزنامهء رسالت - شمارهء مخصوص - 24 صفحهء رحلى .\r\n110 - يادنامهء استاد سيد محمّد على صغير ، تأليف : سيد مهدى حائرى ، تهران ، 1378 ش . 52 صفحهء رقعى .\r\n111 - يادنامهء استاد شهيد مرتضى مطهرى ، مجموعه مقالات ، سازمان انقلاب اسلامى ، تهران ، 1360 ش . 578 + 291 صفحهء وزيرى .\r\n112 - يادنامهء حضرت آية اللّه خوئى ، مجموعه مقالات ، مؤسسهء خيريه معظم‌له ، قم ، 1372 ش . 200 صفحهء وزيرى .\r\n113 - يادنامهء علامهء امينى ، مجموعه مقالات ، شركت سهامى انتشار ، تهران ، 1352 ش . 572 صفحهء وزيرى .\r\n114 - يادنامهء علامهء طباطبائى ، مجموعه مقالات ، دانشگاه تبريز ، 1368 ش .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n237 صفحهء وزيرى .\r\n115 - يادنامهء مجلسى ، مجموعه مقالات ، وزارت ارشاد ، تهران 1379 ش .\r\n485 + 415 + 384 صفحهء وزيرى .\r\n116 - يادنامهء مرحوم حاج آقا رضا عمادزاده ، مجموعه مقالات ، حسينيهء عمادزاده ، اصفهان ، 1379 ش . 272 صفحهء وزيرى .\r\n117 - يادنامهء مفسر كبير علامه طباطبائى ، مجموعه مقالات ، انتشارات شفق ، قم ، 1361 ش . 590 صفحهء وزيرى .\r\n118 - يادنامهء ميرزا جعفر سلطان القراء ، مجموعه مقالات ، دانشگاه تبريز ، 1370 ش . 423 صفحهء وزيرى .\r\n119 - يادوارهء صدمين سال درگذشت ميرزاى بزرگ ، مجموعه مقالات ، مجلهء حوزه - شمارهء مخصوص - ، 430 صفحهء خشتى .\r\n120 - يادها و يادگارها ، يادمان مرحوم سيد مهدى گلپايگانى ، تأليف : دكتر غلامرضا باهر ، قم ، 1357 ش . 72 صفحهء رقعى .\r\n* * * \r\n13 - بانوان\r\nبرخى ديگر از كتب تراجم به بانوان اختصاص دارد ، كه از آن جمله است :\r\n1 - اخبار النساء المحمودات ، بغدادى ، متوفّاى 325 ه .\r\n2 - اعلام النساء ، عمر رضا كحاله ، متوفّاى 1408 ه . ، چاپ بيروت ، 1404 ه .\r\nدر 5 مجلد .\r\n3 - اعيان النساء ، محمّد رضا حكيمى ، متوفّاى 1412 ه . چاپ بيروت 1403 ه .\r\n4 - امهات الائمّه ، حازم الخاقانى - معاصر - چاپ بيروت 1417 ه .\r\n5 - تذكرة الصحابيات ، ام الحسنين اللكهنوى - معاصر - .\r\n6 - تراجم سيدات بيت النبوة ، عايشه بنت الشاطى ، چاپ بيروت 1408 ه .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n7 - تكملة اعلام النساء ، محمّد خير بن رمضان يوسف - معاصر - چاپ بيروت ، 1416 ه .\r\n8 - رياحين الشريعة ، شيخ ذبيح اللّه محلّاتى ، متوفّاى 1406 ه . چاپ تهران ، در 6 مجلد .\r\n9 - زنان قهرمان ، دكتر احمد بهشتى - معاصر - چاپ تهران 1351 ش . سه مجلد .\r\n10 - المرأة الكردية فى التاريخ الاسلامى ، محمّد خير بن رمضان يوسف ، - معاصر - چاپ رياض ، 1412 ه .\r\n11 - نساء زاهدات ، همو ، چاپ رياض ، 1413 ه .\r\n* * * \r\n14 - از درون خاطره‌ها\r\nبسيارى از كتابهايى كه به عنوان خاطرات تأليف شده حاوى مطالب فراوانى پيرامون تراجم اشخاص معاصر مىباشد كه در جاى ديگر يافت نمىشود ، براى يادآورى اين نوع آثار اسامى تعدادى از كتب خاطرات را در اينجا مىآوريم :\r\n1 - آيا شما سرگذشت سفر مرا مىدانيد ؟ سيد حسن ابطحى - معاصر - چاپ تهران 1361 ش . حاوى تراجم شخصيتهايى چون : استاد عبد الباقى گلپنارلى ، عباس افعالى ، صابرى تبريزى ، عبد المجيد واعظى و . . .\r\n2 - بحران آذربايجان ، آية اللّه مجتهدى ، متوفّاى 1355 . خاطرات سالهاى 1324 - 1325 ش . ايام اشغال آذربايجان توسط روسها ، حاوى تراجم شخصيتهاى آن روز و نكات دقيقى كه در هيچ كتاب ديگرى يافت نمىشود .\r\n3 - تجارب محمّد جواد مغنيه ، متوفّاى 1400 ه . چاپ بيروت 1400 ه .\r\nحاوى تراجم افراد فراوان با صراحت و صداقت خاص علامه بزرگ مرحوم مغنّيه .\r\n4 - خاطرات سفر ، حاج ميرزا عبد المجيد واعظى ، متوفّاى 1414 ه . چاپ تبريز 1395 ه . حاوى مطالب ارزشمندى از مسافرت يكى از مراجع آن روز به\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nعتبه‌بوسى امام هشتم ، تراجم شمارى از بزرگان قم ، تهران ، تبريز ، حضرت عبد العظيم ، گرگان ، قوچان ، مينودشت ، قائمشهر ، ساوه ، به ويژه تشرّف عالم بزرگ تربت جام به تشيّع و شرح حال يحيى بن زيد .\r\n5 - خاطرات 60 سال خدمت‌گزارى ، حاج محمّد علامه ، متوفّاى 1380 ش .\r\nچاپ تهران ، 1381 ش .\r\n6 - سفرنامهء حج ، آية اللّه حاج شيخ لطف اللّه صافى - معاصر - خاطرات سفر حج ، چاپ قم ، 1420 ه .\r\n7 - شبهاى مكّه ، سيد حسن ابطحى - معاصر - چاپ مشهد 1404 ه . حاوى تراجم ره‌يافتگانى چون شيخ محمّد انطاكى و شيخ احمد انطاكى ، قبور مطهر امامزادگانى چون محسن فرزند امام حسين عليه السّلام در حلب و خاندان عصمت در دمشق ، خاطراتى از شهيد سيد حسن شيرازى و علماى مكه و مدينه .\r\n8 - مذكرات الشيخ بهلول ، عبد العظيم مهتدى بحرانى - معاصر - چاپ قم 1419 ه . خاطراتى از بايگانى اعجوبه‌ى زمان ، آقاى بهلول ، قهرمان داستان گوهرشاد .\r\n9 - من هنا و هناك ، محمّد جواد مغنّيه ، متوفّاى 1400 ه . چاپ بيروت ، 1382 ش . حاوى تراجم و خاطرات فراوانى از علامه مغنّيه .\r\n10 - نقد عمر ، زندگانى و خاطرات استاد على دوانى - معاصر - چاپ تهران 1382 ش . حاوى تراجم بسيارى از علماى معاصر .\r\n* * * \r\n15 - ممدوحين و مجروحين\r\nبرخى از كتب تراجم از رهگذر مقبوليت يا عدم مقبوليت روايت راويان در مورد آنها به بحث و كنكاش پرداخته ، كه از آن جمله است :\r\n1 - اصحاب النبى الممدوحين ، محمّد جعفر كرمانى - قرن 11 - .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n2 - الإفصاح عن أحوال روات الصحاح ، محمّد حسن مظفر ، متوفّاى 1375 ه .\r\n3 - اكمال منتهى المقال فى بيان المجاهيل من الرجال ، شيخ محمّد على آل كشكول - قرن 13 - .\r\n4 - تنبيه اهل الكمال و الانصاف ، محمّد دهلوى ، متوفّاى 1235 ه .\r\n5 - ثقات الرواة ، سيد حسن موسوى اصفهانى - معاصر - چاپ نجف 1387 ه .\r\n6 - الجرح و التعديل ، شيخ الاسلام رازى ، متوفّاى 327 ه . چاپ حيدرآباد ، 1271 ه .\r\n7 - رجال ابن الغضائرى - قرن پنجم - چاپ قم 1422 ه .\r\n8 - رجال علامه مجلسى ، متوفّاى 1110 ه . چاپ بيروت 1415 ه .\r\n9 - لسان الميزان ، ابن حجر عسقلانى ، متوفّاى 852 ه . چاپ بيروت 1408 ه .\r\n10 - معجم الثقات ، ابو طالب تجليل - معاصر - چاپ قم 1404 ه .\r\n11 - الممدوحين و المذمومين ، احمد بن محمّد كوفى ، متوفّاى 346 ه .\r\n12 - الممدوحين و المذمومين ، محمّد بن احمد قمى ، متوفّاى 368 ه .\r\n13 - الممدوحين و المذمومين ، محمّد بن عبد اللّه كرخى ، از اصحاب امام جواد عليه السّلام .\r\n14 - نقد الرجال ، سيد مصطفى تفرشى - قرن 11 - چاپ قم .\r\n* * * \r\n16 - به دنبال اهداف خاص\r\nبرخى از كتب تراجم به صورت تخصصى در محدوده‌اى معين براى بررسى اهداف خاصى تأليف شده ، كه بسيار فراوان است ، به برخى از آنها اشاره مىكنيم :\r\n1 - اجازات الحديث ، شامل 115 اجازهء حديث از علامه مجلسى براى شاگردان ، علامه سيد احمد اشكورى - معاصر - چاپ قم 1410 ه .\r\n2 - اخبار من قال بالتفضيل من الصحابة ، بغدادى 325 ه .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n3 - تاريخ بغداد ، خطيب بغدادى ، متوفّاى 463 ه . چاپ بيروت ، پيرامون واردين به شهر بغداد ، با ذيل‌ها ، تكمله‌ها و فهارس لازمه در بيش از 20 مجلد منتشر شده است .\r\n4 - تاريخ دمشق ، ابن عساكر ، متوفّاى 571 ه . پيرامون واردين به دمشق ، در 80 مجلد چاپ شده و مختصر آن توسط ابن منظور ، متوفّاى 711 ه . تلخيص و در 29 مجلد انتشار يافته است .\r\n5 - تاريخ مصر ، ابو سعيد عبد الرحمن بن احمد بن يونس ، پيرامون واردين به مصر از اجانب .\r\n6 - تذكرة المعمّرين ، جمال الدّين زواره‌اى ، متوفّاى 1313 ه . پيرامون دراز عمران تاريخ .\r\n7 - تراجم الرجال ، سيد احمد اشكورى - معاصر - پيرامون اهل‌قلم ناشناخته كه در 4 مجلد انتشار يافته .\r\n8 - تلامذة العلامة المجلسى ، سيد احمد اشكورى - معاصر - چاپ قم 1410 ه .\r\nشامل تراجم 211 تن از شاگردان علامهء مجلسى .\r\n9 - جريانها و سازمانهاى مذهبى - سياسى ايران ، رسول جعفريان - معاصر - شامل تراجم شخصيتهاى برجسته‌اى كه در سالهاى 1320 تا 1375 ش . تلاشهاى فرهنگى و سياسى ماندگار داشتند و در پيروزى انقلاب مؤثر بودند .\r\n10 - شهداء الفضيلة ، علامهء امينى ، 1390 ه . شامل شرح حال بيش از يك‌صد تن از علماى برجسته شيعه كه در طول قرون به جرم دفاع از حريم ولايت مولاى متقيان مظلومانه به شهادت رسيدند .\r\n11 - الغدير فى التراث الاسلامى ، محقق طباطبائى ، متوفّاى 1416 ه . شامل تراجم 164 تن از دانشمندانى كه پيرامون غدير خم كتاب نوشته‌اند .\r\n12 - مشيخة النجاشى ، محمود درياب نجفى - معاصر - چاپ قم 1413 ه .\r\nپيرامون اساتيد اجازهء نجاشى .\r\n13 - المعجم فى اصحاب القاضى ابى على الصدفى ، ابن الأبّار ، متوفّاى 658 ه .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nشامل تراجم 300 تن از شاگردان صدفى ، چاپ مجريط 1885 م .\r\n14 - من شهد صفين مع على من الصحابة ، هشام بن محمّد بن سائب .\r\n15 - من شهد صفين مع على من البدرين ، هشام بن محمّد بن سائب .\r\n16 - من شهد صفين مع على من الانصار ، هشام بن محمّد بن سائب .\r\n17 - من شهد الجمل مع على ، هشام بن محمّد بن سائب كلبى ، متوفّاى 206 ه .\r\nكلبى در اين آثار يادشده از اصحاب امير مؤمنان عليه السّلام كه در جنگهاى جمل و صفين ، از اصحاب پيامبر ، از اصحاب بدر و از انصار شركت كرده‌اند ، جداگانه بحث كرده و تراجم آنها را آورده است .\r\n18 - من شهد مع على بن ابى طالب من اصحاب الرسول ، اجلح بن عبد اللّه كندى ، متوفّاى 145 ه .\r\n19 - نهضت دوماههء روحانيون ، استاد على دوانى ، چاپ 1341 ش .\r\n20 - نهضت روحانيون ايران ، استاد على دوانى ، چاپ 1401 ه . در 11 مجلد . به منظور ثبت‌اسناد و شرح حال شخصيتهاى برجسته‌اى كه در پيروزى نهضت سهم بسزا داشتند .\r\n* * * \r\n17 - باريافتگان\r\nبرخى از كتب تراجم به نيك‌بختانى اختصاص دارد كه سعادت ديدار يوسف زهرا « عج » را توفيق داشته‌اند ، كه اسامى برخى از آنها را مىآوريم :\r\n1 - تبصرة الولى فيمن رأى الامام المهدى ، سيد هاشم بحرانى ، متوفّاى 1109 ه . ، قم 1411 ه .\r\n2 - چهره‌هايى كه در جستجوى قائم « عج » پيروز شدند ، مرزوقى - معاصر - قم 1353 ش .\r\n3 - دار السلام فى ذكر من فاز بسلام الامام ، شيخ محمود عراقى ، 1306 ه .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n4 - در محضر دوست ، سيد مهدى رجائى - معاصر - اصفهان 1417 ه .\r\n5 - ديدار با امام زمان ، سيد كريم آقا داودى - معاصر - اصفهان 1381 ش .\r\n6 - ديدار با امام زمان در مكه و مدينه ، دكتر محمّد حسن ضرابى - معاصر - مشهد 1375 ش .\r\n7 - ديدار يارعلى ، كرمى - معاصر - قم 1377 ش .\r\n8 - جنة المأوى فى ذكر من فاز بلقاء الحجة « عج » ، ميرزا حسين نورى ، 1320 ه .\r\nبيروت 1412 ه .\r\n9 - شيفتگان حضرت مهدى « عج » ، قاضى زاهدى - معاصر - قم 1413 ه .\r\n10 - ملاقات با امام زمان « عج » ، سيد حسن ابطحى - معاصر - قم 1374 ش .\r\n* * * \r\n18 - ارباب كرامت\r\nصدها مجلد كتب تراجم به صاحبان كرامت از اولياى الهى اختصاص دارد كه در آنها كرامتهاى اولياى الهى ثبت‌شده و تراجم افرادى كه اين كرامتها در حق آنها واقع شده ، آمده است ، كه از آن جمله است :\r\n1 - اجساد جاويدان ، از نگارندهء سطور ، پيرامون 136 مورد از علما و صلحا و امامزادگانى كه پيكر مطهرشان ، دهها ، صدها و در مواردى هزاران سال بعد از وفاتشان تر و تازه مشاهده شده ، چاپ قم . انتشارات حاذق 1377 ش .\r\n2 - پرواز روح ، سيد حسن ابطحى - معاصر - شرح زندگانى حاج ملّا آغا جان ، ميرزا محمّد تقى زرگر و . . . چاپ مشهد ، بىتاريخ .\r\n3 - جامع كرامات الاولياء ، يوسف بن اسماعيل نبهانى ، متوفّاى 1350 ه .\r\nچاپ بيروت 1421 ه .\r\n4 - حلية الاولياء ، ابو نعيم اصفهانى ، متوفّاى 430 ه . چاپ بيروت ، در 10 مجلد .\r\n5 - دارالسلام ، ميرزا حسين نورى ، متوفّاى 1320 ه . چاپ قم ، در 4 مجلد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n6 - داستانهاى جالب ، سيد حسن صحفى - معاصر - چاپ قم 1375 ش .\r\n7 - داستانهاى شگفت ، سيد عبد الحسين دستغيب ، متوفّاى 1402 ه . چاپ قم 1372 ش .\r\n8 - كرامات الصالحين ، محمّد شريف رازى ، متوفّاى 1421 ه . چاپ قم 1380 ش .\r\n9 - كرامات معصوميّه ، از نگارندهء سطور ، شامل 300 كرامت . چاپ قم 1381 ش .\r\n10 - من كرامات الاولياء ، آية اللّه سيد محمّد شيرازى ، متوفّاى 1422 ه . چاپ بيروت 1423 ه .\r\n* * * \r\n19 - مزارات\r\nدهها مجلد از كتب تراجم به مقابر و مزارات امامزادگان ، صالحان ، عالمان و ديگر مؤمنان اختصاص دارد ، كه به تعدادى از آنها اشاره مىكنيم :\r\n1 - اختران تابناك ، شيخ ذبيح اللّه محلّاتى ، متوفّاى 1406 ه . چاپ تهران .\r\n2 - اختران فروزان رى و تهران ، محمّد شريف رازى ، متوفّاى 1421 ه . چاپ قم 1368 ش .\r\n3 - انوار پراكنده ، محمّد مهدى جلالى گيلانى - معاصر - چاپ قم 1376 ش .\r\n4 - اهل الدار و الايمان ، عبد الرحيم بن حسن بن محمّد حربى - معاصر - چاپ قم 1422 ه .\r\n5 - تربت پاكان ، دكتر سيد حسين مدرسى طباطبائى - معاصر - چاپ 1355 ش .\r\n6 - جولة فى الاماكن المقدسه ، سيد ابراهيم موسوى زنجانى - معاصر - چاپ بيروت 1405 ه .\r\n7 - شدّ الازار ، ابو القاسم جنيد شيرازى - قرن هشتم - چاپ تهران ، 1382 ش .\r\n8 - مزارات اهل البيت و تاريخها ، محمّد حسين جلالى - معاصر - چاپ بيروت 1415 ه .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n9 - مشاهد و مزارات و مقامات آل البيت فى سوريا ، هشام عثمان - معاصر - چاپ بيروت ، 1414 ه .\r\n10 - موسوعة العتبات المقدسه ، جعفر الخليلى - معاصر - چاپ بيروت 1407 ه .\r\n* * * \r\n20 - مدفونين در يك سرزمين\r\nبرخى از كتب تراجم به شرح زندگى جمعى از علما و اولياى مدفون در يك سرزمين اختصاص دارند ، كه از آن جمله است :\r\n1 - تاريخ مشاهد و قبور واقعه در بلدهء قم ، افضل الملك ، متوفّاى 1348 ه .\r\nچاپ تهران .\r\n2 - تاريخ من دفن فى العراق من الصحابة ، على بن الحسين الهاشمى الخطيب - معاصر - چاپ بيروت 1394 ه . ( تراجم اصحاب پيامبر صلّى اللّه عليه و آله مدفون در عراق ) .\r\n3 - تذكرة القبور ، شيخ عبد الكريم گزى اصفهانى ، متوفّاى 1341 ه . چاپ قم ، 1371 ش . ( تراجم علما ، صلحا ، امامزادگان مدفون در اصفهان ) .\r\n4 - تربت پاكان ، دكتر سيد حسين مدرسى طباطبائى ، چاپ قم 1355 ش .\r\n( آستانهء مقدسه ، بناها ، مساجد ، مدارس ، مزارات و مقابر قم ) .\r\n5 - رقعة الاحزان ، عبد الحسين صالحى مزده - معاصر - چاپ تهران 1361 ش .\r\n( علما و امامزادگان مدفون در گلپايگان ) .\r\n6 - ستارگان حرم ، جمعى از مؤلّفان ، چاپ قم 1377 ش . ( علما و صلحا و شخصيتهاى برجسته‌ى مدفون در جوار كريمه اهل بيت ) 12 مجلد آن منتشر شده است .\r\n7 - گنجينهء آثار قم ، عباس فيض ، متوفّاى 1395 ه . چاپ قم 1349 ش .\r\n( تاريخچهء حرم و ساير مشاهد و مقابر قم ) .\r\n8 - لسان الارض يا تاريخچهء تخت فولاد اصفهان ، مصلح الدّين مهدوى ،\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nمتوفّاى 1416 ه . ( علما و صلحاى مدفون در تخت فولاد ) .\r\n9 - مشاهير مدفون در حرم رضوى ، ابراهيم زنگنه ، چاپ مشهد ، 1381 ش .\r\n( علما و صلحاى مدفون در حرم ملكوتى امام هشتم ) .\r\n10 - من دفن بالمدينة المنورة من الصحابة ( شامل اسامى اصحاب مدفون در مدينهء منوره ) .\r\n* * * \r\nجايگاه كتب تراجم و سرگذشت كتاب حاضر\r\nاز فهرست بسيار ناقصى كه به عنوان نمونه از 20 شيوه نگارش تراجم در اين پيشگفتار از نظر خوانندگان گرامى گذشت ، وسعت ، گسترش ، جايگاه رفيع ، دامنه‌ى وسيع و كاربردى بديع تراجم تا حدى روشن گرديد .\r\nتراجم يكى از رشته‌هاى سودمند تاريخ است كه از روزگار باستان مورد اهتمام و عنايت تاريخ‌نگاران بود .\r\nشرح زندگانى انبيا ، اوليا ، اصحاب ، تدوين ، تابعين ، خلفا ، علما . فقها ، وزرا ، شعرا ، حكما ، اطبّا ، محدّثان ، مفسّران ، مشايخ و ديگر طبقات در پرتو اين رشته از تاريخ براى هر عصر و قرنى آشكار مىشود .\r\nهر رشته‌اى از دانش بشرى لذتى مخصوص به خود دارد ، و گرنه پژوهشگران رشته‌ى آركئولوژى عمر خود را در دشت و هامون به دنبال سنگ‌هاى تاريخى و باستانى سپرى نمىكردند ، عتيقه‌شناسان در ويرانه‌ها به دنبال كوزه شكسته‌ها نمىگشتند ، زيست‌شناسان در دشت و دمن ساعتها به زندگى حشرات خيره نمىشدند ، علماى رجال و تراجم و انساب در زواياى تاريك تاريخ به دنبال روزنه‌اى به‌سوى حلقه‌هاى مفقود و مجهولات نامحدود در زندگانى فرزانگان و فرهيختگان جامعه ، عمر گرانمايه‌ى خود را صرف نمىكردند .\r\nنگارنده خود شاهد بود كه نويسندهء پرتلاش و متعهد اين اثر ساليان متمادى در\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاقصى نقاط كشور پهناور ايران به دنبال آگاهان ، شاگردان و نوادگان شخصيتهاى برجسته‌اى بود كه شرح زندگانى آنها در اين اثر آمده است .\r\nاو به مطالب مندرج در لابه‌لاى كتابها بسنده نكرد ، بلكه در هر فرصتى به چهار گوشه‌ى ايران اسلامى سفر كرده ، نكات دقيق و ارزشمندى را به صورت « مىدانى » از آگاهان به دست آورده ، در قالب تراجم مستند ريخته ، با يافته‌هاى ديگران آميخته ، اسناد و منابع هر ترجمه‌اى را در پايان آن يادآور گرديد .\r\nوى در ميان شيوه‌هاى نگارش بيستمين و آخرين شيوه‌ى يادشده در اين نوشتار را برگزيد و قهرمانهاى داستان خود را از ميان شخصيتها و چهره‌هاى پاكدل ، پاك‌سرشت و پاك‌نهاد مدفون در تربت پاك قم برگزيد و به همين دليل اثر ارزشمند خود را « تربت پاكان قم » نام نهاد .\r\nاو در اين اثر گرانسنگ شرح زندگانى ، تاريخ تولد ، تاريخ وفات ، آثار وجودى ، سوانح زندگى ، اساتيد ، شاگردان ، تأليفات و ديگر ابعاد مربوط به فرزانگان و فرهيختگان مدفون در قم را با دقت ، حوصله ، صراحت ، رعايت نزاكت ، به دور از افراط و تفريط ، به ترتيب الفبا آورده است .\r\nفرهيختگان مدفون در قم پروانه‌هاى دلسوخته و پاك‌باخته‌اى هستند كه بر گرد شمع وجود كريمهء اهل بيت ، حضرت معصومه عليها السّلام گرد آمده ، با يك دنيا اميد در جوار دخت پيامبر رحمت آرميده‌اند كه در روز محشر به تارى از چادر عصمت كريمهء اهل بيت چنگ زده ، به دور از وحشت و اضطراب محشر ، از فراز صراط بگذرند و در جوار رحمت حق مأوى گزينند .\r\nپيشواى به حق ناطق ، امام جعفر صادق عليه السّلام در پاسخ مردى كه در مورد حشر و نشر سؤال مىكرد فرمود :\r\n« محشر النّاس كلّهم الى بيت المقدس ، الّا بقعة بارض الجبل ، يقال لها « قم » فانّهم يحاسبون فى حفرهم و يحشرون من حفرهم الى الجنّة » :\r\n« حشر و نشر همه‌ى مردمان به‌سوى بيت المقدس است ، مگر منطقه‌اى در\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nسرزمين جبل كه « قم » ناميده مىشود ، اهالى آنجا در قبرهاى خود محاسبه مىشوند ، آنگاه مستقيما از قبرهاى خود به‌سوى بهشت پر مىكشند » . « 1 »\r\nبا توجه به اينكه راز و رمز قداست قم از مقدم بضعه‌ى طاها ، دردانه‌ى زهرا ، فاطمهء معصومه عليها السّلام نشأت مىگيرد ، لازم بود شرح زندگانى آن بانوى بىهمتا زينت‌بخش صفحات كتاب گردد .\r\nاز اين رهگذر مؤلّف محترم در ميان بيش از يك‌صد اثر ارزشمند كه در اين رابطه به رشته‌ى تحرير درآمده « 2 » كتاب گرانبهاى « تاريخ قم » تأليف مرحوم ناصر الشريعة ( 1272 - 1339 ش . ) را برگزيد و متن كامل آن را در سرآغاز كتاب قرار داد .\r\nآنگاه شرح زندگانى هزاران شخصيت برجسته و اساتيد فرهيخته را به ترتيب الفبا ، به دور از هرگونه افراط و تفريط آورده است . براساس شناخت جامعى كه نويسندهء سطور از مؤلف محترم كتاب دارد ، مىتواند گواهى دهد كه مؤلف سعى بليغ داشت كه مطالب ارائه‌شده دقيق ، مستند ، منطقى و به دور از گزافه‌گوئى و مديحه‌سرائى باشد ، اگرچه هيچ انسانى به دور از حبّ و بغض نيست و احدى - به‌جز معصومان - مصون از خطا و لغزش نمىباشد .\r\nمؤلف براساس حسن ظنى كه به نگارنده داشت اصرار مىورزيد كه حقير يك‌بار متن كتاب را مورد بررسى قرار دهد ، ولى اين كمترين به جهت مشاغل فراوانى كه داشت از پذيرش آن امتناع مىورزيد ، ولى يك‌مرتبه مؤلّف مصمّم شد كه به لبنان مهاجرت نموده ، در آنجا به خدمات دينى و فرهنگى خود ادامه دهد ، از اين رهگذر به ناچار در مقابل پيشنهاد ناشر محترم تسليم شده ، بررسى آن را علىرغم كمبود وقت و تراكم مشاغل برعهده گرفتم و همين امر موجب شد كه نشر كتاب در حدود دو سال به تأخير افتد .\r\n\r\n\r\n","description":"","footnote":"\r\n( 1 ) . حسن بن محمّد قمى ، تاريخ قم ، ص 92 ؛ علامهء مجلسى ، بحار الأنوار ، ج 60 ، ص 218 .\r\n( 2 ) . كتابنامهء توصيفى بيش از 165 اثر تدوين يافته پيرامون قم و حضرت معصومه ( عليها السّلام ) را در بخش پايانى كتاب « زندگانى كريمهء اهل بيت » ملاحظه فرماييد .\r\n","page_name":" 68 ","page_number":68},
  {"content":"\r\n\r\nدر پايان توجه خوانندگان گرامى را به چند نكته جلب مىنمايم :\r\n1 - در مدت 84 سالى كه از تأسيس بزرگترين آكادمى علمى شيعيان توسط مرحوم آية اللّه حاج شيخ عبد الكريم حائرى قدّس سرّه مىگذرد ، سه اثر گسترده ، پيرامون فرهيختگان حوزه ، واردين ، ساكنين ، مدفونين و برخاسته‌هاى اين حوزهء علميه به رشته‌ى تحرير درآمده :\r\n1 ) آئينه‌ى دانشوران ، سيد عليرضا ريحان يزدى ، متوفّاى 1636 ش . كه در سالهاى 1350 - 1354 ه . تأليف ، در 290 صفحه در تهران به طبع رسيده ، كه اخيرا با تحقيقات و اضافات فراوان در 95 صفحه به زيور طبع آراسته است .\r\n2 ) آثار الحجّه ، محمّد شريف رازى ، متوفّاى 1421 ه . كه در سال 1372 ه .\r\nدر 830 صفحه منتشر شده است .\r\n3 ) گنجينهء دانشمندان ، همو ، كه در سالهاى 1352 - 1354 ش . در 7 مجلد انتشار يافته بعد يك جلد ديگر به عنوان مستدرك بر آنها افزوده شده است .\r\nكتابى كه در دست شماست چهارمين اثر جامع در اين راستا مىباشد كه با وسعت و دقت بيشتر ، در موضوع محدودترى ( در محدودهء مدفونين در اين سرزمين فقط ) منتشر مىشود .\r\n2 - در فاصله‌ى دو سالى كه از اين تأليف كتاب مىگذرد جمع كثيرى از مراجع ، اساتيد ، مؤلّفان ، عالمان و فرزانگان به خيل تربت پاكان قم پيوسته‌اند ، كه ان‌شاءاللّه در آينده به عنوان مستدرك به تراجم آنها خواهيم پرداخت .\r\n3 - به هنگام بازنگرى مشاهده شد كه شرح حال مرحوم آية اللّه حاج شيخ محمّد حسين كلباسى در مراحل تايپ و پرينت ( پيش از آنكه به دست ما برسد ) گم شده است و لذا با بهره‌گيرى از كتاب « خاندان كلباسى » به نگارش آن اقدام شد ، ولى بعدها معلوم شد كه تراجم جمعى از فرهيختگان به همين سرنوشت مبتلا شده است ، كه ناگزير به مجلد مستدرك احاله گرديد .\r\n4 - اسناد و مدارك فراوانى مؤلّف محترم گردآورى كرده بود كه قسمت عمدهء\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nآنها بريدهء جرايد بود ، كه نيازى به درج آنها مشاهده نشد ، و لذا از اكثر آنها صرف‌نظر گرديد ، فقط شمارى از آنها در جلد چهارم به عنوان نمونه آورده شد .\r\n5 - تعداد زيادى از عكس‌هاى گردآورى شده شناخته نشد و لذا به ناچار از درج آنها خوددارى شد ، اين عكسها از نظر مؤلّف چهره‌هاى آشنا بود و لذا زيرنويسى نشده بود .\r\n6 - كتاب از نظر مؤلف كامل و آماده چاپ بود ، ولى به هنگام بازنگرى اغلاط تايپى ، تكرار مكررات و اشتباهات فراوان مشاهده شد و در حد امكان اصلاح گرديد ، ولى بىگمان مواردى يافت خواهد شد كه از آنها غفلت شده است ، و لذا از خوانندگان آگاه و دردآشنا انتظار مىرود كه با ارسال نظرات اصلاحى و انتقادى به آدرس مصحّح بر ما منت بگذارند ، تا در چاپهاى بعدى اصلاح و تكميل شود . « 1 »\r\n7 - در صدد هستيم كه اگر خداوند منان توفيق دهد براى تكميل اين مجموعه يك ، يا چند مستدرك فراهم نموده منتشر كنيم ، و لذا در مورد افرادى از فرزانگان كه تراجم آنها در اين مجموعه نيامده و يا نواقصى در تراجم ارائه‌شده به چشم مىخورد ، از همه‌ى صاحبان فضيلت تقاضامنديم كه مطالب تكميلى خود را به همان آدرس ارسال فرمايند .\r\n8 - عناوين افراد به ترتيب الفبا ، براساس اسم كوچك تنظيم شده ، ولى براى دست‌يابى آسان ، فهرستى به ترتيب القاب و نام خانوادگى تهيه شده ، در پايان جلد چهارم آمده است .\r\n9 - افرادى كه در قم مدفون نيستند ، ولى در ضمن تراجم مدفونين قم به صورت ضمنى معرفى شده‌اند ، در فهرست جداگانه‌اى يادآورى شده‌اند .\r\n10 - براى تكميل استفاده فهرستهاى فنى ديگرى براى اساتيد ، مشايخ اجازه ، نخبگان يك مجموعه ، مقابر ، اماكن ، سلاطين و امامزاده‌هاى مدفون در قم و آثار\r\n\r\n\r\n","description":"","footnote":"\r\n( 1 ) . قم ، بلوار امين ، كوچه 17 ، پلاك 44 .\r\n","page_name":" 70 ","page_number":70},
  {"content":"\r\n\r\nمكتوب شخصيتهاى معرفىشده ، تهيه و تنظيم‌شده ، در مجلّد چهارم در اختيار پژوهشگران قرار گرفته است .\r\nدر پايان اين مقال ، از همه‌ى دست‌اندركاران تهيه و تنظيم و طبع و نشر اين اثر صميمانه سپاسگزارى كرده ، از خداوند منّان براى همه‌شان پاداش فراوان مسألت مىنمايد .\r\nاميد است اين تلاشها مورد رضايت ، عنايت و قبول قطب دائرهء امكان ، حجت زمان ، مصلح جهان ، پيشواى انس و جان ، موعود اديان ، رمز بقاى زمين و آسمان ، حضرت صاحب العصر و الزّمان ( عجل اللّه تعالى فرجه الشريف ) قرار بگيرد ، ان‌شاءاللّه .\r\n27 شعبان المعظم 1424 ه .\r\nحوزهء علميه قم\r\nعلى اكبر مهدىپور\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nمقدمهء مؤلّف\r\n بنام خداوند جان و خرد * كزين برتر انديشه برنگذرد\r\nخداوند نام و خداوند جاى * خداوند روزى ده رهنماى \r\nالحمد للّه ربّ العالمين و الصّلاة و السّلام على أشرف الانبياء و المرسلين ، محمّد بن عبد اللّه صلّى اللّه عليه و آله و سلّم و على آله الطيبين الطاهرين ، الغرر الميامين .\r\nو بعد :\r\nسالها و ماهها چون بگذرد تا كتابى تحقيقى ، با پژوهشهاى جديد و گسترده به دست فضلا و پژوهشگران برسد . به همين خاطر نگارنده همواره در طول اقامت خود در قم ( از 1403 - تا 1421 ق ) در صدد جمع‌آورى مطالب مربوط به شرح حال بزرگان و دانشمندان بودم .\r\nسفرهاى متعددى به استانهاى ، آذربايجان شرقى ، آذربايجان غربى ، زنجان ، تهران ، همدان ، قزوين ، خراسان ، سمنان ، لرستان ، اصفهان ، كرمان ، فارس ، يزد ، مركزى ( اراك ) ، مازندران ، گيلان و . . . داشته و از همه بيشتر در قم مشغول مطالعه و تدوين مطالب بدست آمده ، بودم .\r\nاين اثر پربها ، فقط شامل شرح حال مدفونين در سرزمين شهر قم مىباشد ، اما\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمجلدات ديگر آنكه شامل شرح حال علماى كشور ايران است ، تاكنون مخطوط مانده است .\r\nمراجع و منابع گوناگون و متعدد از قبيل : كتابها ، روزنامه‌ها ، مجلات ، آرشيوهاى شخصى محققان و برخى آثار خطى ، مورد استفاده قرار گرفته ، نوارهاى متعدد ضبط و مصاحبه‌هاى حضورى و تلفنى ، انجام و ترتيب يافت .\r\nبه‌هرحال اگر قرار باشد منابع را در اين مقدمهء كوتاه معرفى نمايم ، به صفحات بيشترى نياز دارد ، به همين اشارات مختصر اكتفا مىكنم .\r\nدر همين‌جا ، براساس احساس وظيفه و تعهد اخلاقى و اسلامى بر خود لازم مىدانم كه از همكاران نزديك و مشاوران امين خود ، كه راه را براى جمع‌آورى مطالب و تحقيقات جديد هموار نمودند و سالها از نعمت دوستى و محبت بىپايان آنان بهره‌ها بردم ؛ اظهار تشكر و قدردانى قلبىام را ابراز كنم ، نام ببرم .\r\nالبتّه اسامى با حذف القاب و عناوين خواهد بود ، چون كه اغلب آنان از ناموران و معاريف مىباشد . حضرات آقايان :\r\n1 - مرحوم سيد عبد العزيز طباطبائى يزدى ( 1348 - 1416 ق ) ، استاد راهنما و استفاده از نوشته‌هاى مخطوط ايشان و نيز كتابخانه‌اش .\r\n2 - مرحوم شيخ محمّد شريف رازى ( 1340 - 1421 ق ) ، جهت استفاده از « معجم القبور و وفيات الأعلام » ، تنها يك دفتر كه تاكنون مخطوط مانده است .\r\n3 - مرحوم شيخ مرتضى مدرس گيلانى ( 1335 - 1420 ق ) ، استفاده از كتاب مخطوط و مهم ايشان « تذكرة الحكماء » .\r\n4 - سيد احمد حسينى اشكورى ( متولد سال 1350 ق ) ، مشاور و استفاده از كتاب مخطوط خود « المفصّل فى تراجم الأعلام » و نيز از كتابخانهء شخصى ايشان .\r\n5 - شيخ عبد اللّه بهبودى لنكرانى ( متولد سال 1327 ق ) ، استفاده معلومات دربارهء علماى لنكران و اردبيل .\r\n6 - شيخ على اكبر مهدىپور تبريزى ( متولد سال 1364 ق ) ، استاد راهنما و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمشاور ، همچنين ارائه شرح حال بزرگان متعدد و استفاده از كتابخانهء شخصى ايشان .\r\n7 - شيخ رسول جعفريان اصفهانى ( متولد سال 1383 ق ) ، مشاور و استاد راهنما ، و استفاده از كتابخانهء تخصصى مركز تاريخ و اسلام ، به مديريت ايشان .\r\n8 - سيد جواد مدرسى طباطبائى يزدى ، استفاده از كتاب مخطوط ايشان « النجوم السّرد بذكر علماء يزد » .\r\n9 - شيخ محمّد كاشفى تبريزى ، مشاور و ارائه معلومات و خاطرات بسيار .\r\n10 - سيد محمّد على طبسى حائرى ، مشاور دربارهء علماى كربلاى معلّا .\r\n11 - سيد مهدى حائرى قزوينى ، مشاور دربارهء علماى كربلا و قزوين .\r\n12 - شيخ محمّد سمامى حائرى ، مشاور و استفاده از كتابخانهء شخصى ايشان و ارائه چند شرح حال .\r\n13 - سيد اشرف الدّين كيائى طالقانى ، مشاور دربارهء علماى طالقان و ارائه چند سند .\r\n14 - سيد محمّد مجتهدى كاشانى ، مشاور و ارائه شرح‌حال‌هاى متعدد ، و استفاده از كتابخانهء شخصى ايشان .\r\n15 - شيخ احمد خوشحالت حائرى ، مشاور دربارهء علماى كربلا ، و نگارش بعضى معلومات دربارهء آنان از كتاب مخطوط خود ، « أعلام من كربلاء » .\r\n16 - شيخ ناصر الدّين انصارى قمى ، ارائه چند شرح حال و استفاده از كتابخانهء شخصى ايشان .\r\n17 - شيخ على صدرائى خوئى ، مشاور دربارهء علماى خوى ، و در اختيار گذاشتن نسخهء مخطوط كتاب « تذكرة الفضلاء » اثر مرحوم جابرى خوئى .\r\n18 - سيد عبد اللّه مفتى الشيعة اردبيلى ، استفاده چند شرح حال از كتاب مخطوط خود كه احتمالا با نام « مفاخر اردبيل » چاپ شود .\r\n19 - شيخ محمّد صحتى سردرودى تبريزى ، ارائهء شرح حال چند تن از معاريف سردورد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n20 - شيخ ناصر باقرى بيدهندى قمى ، مشاور .\r\nو نيز افرادى ديگر كه ذكر آنان موجب طول دادن سخن مىشود ، با سپاس از همهء آن عزيزان .\r\nچنان كه اشاره رفت مهمترين منابع اين كتاب : مصاحبه‌ها ، مؤلفات مخطوط ، تماس با بازماندگان هر شخصيت علمى ، و سفرهايى است كه انجام يافت .\r\nارائهء اسناد و مدارك و عكسهاى گوناگون به مجموعه ارزش و اعتبار ديگرى داده ، جمع‌آورى بيش از 500 سند و ارائهء بيش از يك‌هزار عكس كارى بس مشكل و خسته‌كننده است .\r\nتنظيم اين اسناد و عكس‌ها و مطالب متفرقه خود نيز تا حدى ممكن است ملال‌آور باشد ، به ويژه تنهايى كار را مشكل‌تر مىكند .\r\nخلاصه‌تر گويم ، حرف بسيار است ، اگر قرار باشد جزئيات بيشترى بنگارم ، خود مستلزم مقاله يا فصلى جداگانه مىشود . بنابراين در آينده اگر نيازى احساس شود ، تمامى آن مطالب و خاطرات را مشروحا ثبت خواهم كرد ( همراه با اسناد و مدارك مربوطه ) .\r\nاميد است اين اثر گرانبها ، مورد توجه پژوهشگران ، علاقه‌مندان و جوانان متعهد قرار گيرد و مورد استفاده آنان واقع شود . رعايت امانت در نقل با ذكر منبع خود امرى است اخلاقى .\r\nدر پايان از زحمات آقاى محمّد جواد اسلامى ، به خاطر صفحه‌آرائى كتاب كمال تشكر و سپاسگزارى را دارم .\r\nلبنان - شهر صور\r\nرجب / 1421 ق برابر با مهر / 1379 ش\r\nعبد الحسين جواهر كلام\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nشرح حال نويسندهء كتاب\r\nعبد الحسين جواهر كلام فرزند عبّاس فرزند عبد الحسين فرزند احمد فرزند شيخ حسين فرزند شيخ محمّد « حميّد » فرزند آيت‌اللّه شيخ محمّد حسن نجفى « صاحب جواهر » .\r\n\r\nخاندان علمى\r\nپدرش ( متولد 1362 ق در بغداد ) و جدّش ( 1313 - 1387 ق ) از بازاريان و كارگران ساده مىباشند . ولى جدّ اعلاى او شيخ احمد ( م 1270 - 1340 ق ) از علما و بزرگان نجف اشرف و از جمله شاگردان آخوند ملا محمد كاظم خراسانى و سيد محمّد كاظم طباطبائى يزدى بود . پدر او شيخ حسين ( م 1245 - 1290 ق ) از علما و مشاهير نجف اشرف و از تربيت‌يافتگان صاحب جواهر و از شاگردان شيخ مرتضى انصارى و سيد حسين كوه‌كمرى « ترك » بود . پدرش ، شيخ محمّد « حميّد » فرزند ارشد صاحب جواهر ، وى ساير امور پدر را اداره مىنمود و خود حلقهء درسى در نجف اشرف داشت . در سال 1250 ق در آن ديار در سن جوانى بدرود حيات گفت و در صحن مطهر علوى در كنار جدّ خود « شيخ باقر » به خاك سپرده شد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nشيخ محمّد حسن نجفى « صاحب جواهر الكلام » ( م 1198 - 1266 ق ) از مشاهير فقها و مراجع گرانقدر جهان تشيّع در قرن سيزدهم قمرى در نجف اشرف بود . شرح حال مفصّل ايشان در كتابهاى : روضات الجنات 2 / 304 ، ريحانة الأدب 3 / 357 ، الكرام البررة 1 / 310 ، ماضى النجف و حاضرها 2 / 108 ، مراقد المعارف 1 / 401 و . . . ، آمده است .\r\nنسب نگارندهء كتاب افزون بر آنچه گذشت ، با خاندان‌هاى شريف و علمى از قبيل : آل وتوت حسينى ( حلّه - عراق ) ، آل منصورى ( بصره « قرنه » - عراق ) ، و آل بحر العلوم طباطبائى ( نجف اشرف - عراق ) ، پيوند و ارتباط نزديكى دارد .\r\n\r\nولادت و آغاز تحصيل\r\nعبد الحسين ، در تاريخ شب 21 / ذىالحجه / 1389 ق برابر با 9 / اسفند / 1348 ش در شهر حلّه ( واقع در بين نجف اشرف و بغداد ) در خانواده‌اى مؤمن و دانا ديده به جهان گشود .\r\nاو پس از سپرى نمودن دوران خردسالى ، به مدارس جديد راه يافت و تا مرحلهء راهنمايى در آن ديار خواند . در اثر تعلق خالهء ايشان به اين نوجوان ، تعطيلات را نزد ايشان در نجف اشرف به پايان مىبرد .\r\nمؤلّف بر سر مزار مادر\r\n\r\nهجرت به ايران\r\nدر تابستان / 1361 ش همراه با ساير افراد خانواده به مدت سه ماه در زندان شهرهاى : حلّه ، كربلا و بغداد گذراند ، و سرانجام در 14 / محرم / 1403 ق برابر با 10 / آبان / 1361 ش از مرز سرپل‌ذهاب -\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبه ايران رانده شد .\r\nچند ماهى در شهر بروجرد ( استان لرستان ) نزد عمو و دائى خودشان ، مرحوم آيت‌اللّه حاج شيخ على جواهرى ( 1322 - 1415 ق ) فرزند مير احمد ، سپرى كردند .\r\n\r\nاقامت در حوزهء علميهء قم\r\nدر نهايت ، در بهار / 1362 ش قم را جهت سكونت ، در جوار كريمهء اهل بيت حضرت معصومه عليها السّلام برگزيدند .\r\nاو مقدمات و ادبيات عرب را نزد اساتيد متفرقه‌اى آموخت . مقدارى از شرح لمعه را نزد مرحوم شيخ قدرت اللّه وجدانى فخر سرابى خواند . كفاية الاصول را نزد مرحوم شيخ احمد پايانى اردبيلى و مكاسب محرمه را نزد شيخ مصطفى نورانى اردبيلى فرا گرفت .\r\nخارج فقه و اصول را از محضر آيات : مرحوم سيد محمّد روحانى قمى ، ميرزا جواد تبريزى ، سيد ابو القاسم كوكبى تبريزى و شيخ على آزاد قزوينى ، بهره‌مند گرديد .\r\nاخلاق علمى را از محضر اخلاقى شهير ، مرحوم شيخ سلمان خاقانى و مدتى چند از دروس تفسيرى دكتر شيخ محمّد صادقى تهرانى / بهره‌ها جست .\r\n\r\nفعاليت‌هاى فرهنگى\r\nدر كنار تحصيل علوم دينى ، دبيرستان را در دبيرستانهاى قم تا مرحلهء ديپلم به پايان برد و همواره به ارشاد و تعليم جوانان و نوجوانان مشغول بود . او از سن نوجوانى به تأليف و نگارش روى آورد و تاكنون آثار گوناگونى از خود به چاپ رسانده است .\r\nتماسهاى بسيار نزديك ايشان با علماى ايران ، به ويژه معاريف و مشاهير قم از آغاز ورودش به آن شهر شروع شد و تا آخرين روزهاى سفرش به لبنان محكم و استوار بود . سفرهاى متعددى به شهرهاى بسيارى در داخل كشور داشت و همواره\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمشغول جمع‌آورى معلومات اوليه بود . برخى از مقالات فرهنگى ايشان در روزنامهء « اطلاعات » و مجله‌هاى : « ميراث اسلامى ايران » و « آينهء پژوهش » ، چاپ و منتشر شده است .\r\n\r\nهجرت به لبنان\r\nنامبرده در تاريخ 9 / ربيع الاوّل / 1421 ق برابر با 23 / خرداد / 1379 ش ، پس از هيجده سال اقامت و تحصيل در حوزهء علميهء قم و اشتغال به مسايل علمى و فرهنگى ، رهسپار سوريه شد و در جوار مرقد مطهر حضرت زينب كبرى عليها السّلام در حومهء دمشق ، روزهايى چند اقامت نمود . پس از 25 روز زيارت ، در عصر روز جمعه 5 / ربيع الثانى / 1421 ق برابر با 17 تير / 1379 ش وارد كشور لبنان شد و در شهر تاريخى و ساحلى صور ( در جنوب لبنان ) سكونت اختيار نمود و به كارهاى علمى و فرهنگى خود ، ادامه داد .\r\n\r\nتأليفات و آثار قلمى او\r\n1 - اسامى مزيّنه و وفيات علما ، اثر علامه مرحوم سيد احمد زنجانى ، تحقيق ، در مجلهء « ميراث اسلامى ايران » ، سال چهارم ، چاپ شده است .\r\n2 - القواعد الفقهية ( از تقريرات درس ميرزاى بزرگ شيرازى ) ، اثر علامه مرحوم سيد حسن بن اسماعيل قمى ، مخطوط .\r\n3 - النجم الزاهر فى أعلام آل الجواهر ، 1411 ق ، قم .\r\n4 - بزرگان معاصر ( شرح حال دانشمندان معاصر ايران ) ، در چند جلد ، مخطوط .\r\n5 - تربت پاكان در قم ، در چند جلد ، همين كتاب .\r\n6 - ثلاثة رسائل قزوينية ، اثر علامه مرحوم سيد محمّد تقى قزوينى ، تحقيق ، در مجلهء « ميراث اسلامى ايران » ، سال نهم ، چاپ شده است .\r\n7 - جواهر الحكم و نفائس الكلم ( فى تاريخ علماء جبل عامل ) ، اثر مرحوم\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nعلامه شيخ محمّد بن مهدى مغنيه ، تحقيق ، مخطوط .\r\n8 - خلاصة القول فى مبدئيات الكون ، 1407 ق ، قم .\r\n9 - طب الامام أمير المؤمنين على عليه السّلام ، مخطوط .\r\n10 - طب الامام موسى الكاظم عليه السّلام ، 1410 و 1413 ، قم و بيروت .\r\nتأليفات و تحقيقات متنوع ديگرى نيز دارند .\r\nتوفيق روزافزون ساير خدمتگزاران به مكتب تشيّع علوى و محققان و پژوهشگران و طالبان دانش را ، از خداوند متعال خواهانم ، و السلام .\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\n\r\nبخش اوّل : در حريم كريمهء اهل بيت حضرت معصومه سلام اللّه عليها\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nورود حضرت فاطمه معصومه سلام اللّه عليها به قم « * »\r\nدر تاريخ قم و ساير كتب تواريخ و سير نوشته‌اند كه « در سال دويست از هجرت ، مأمون ( خليفهء عباسى ) حضرت امام على بن موسى الرضا عليهما السّلام را از مدينه به مرو طلب نمود به جهت عقد بيعت به وليعهدى آن جناب و در سنهء دويست و يك خواهر مكرمهء آن حضرت به جهت اشتياق به زيارت برادر از مدينه به طرف مرو بيرون آمد ، و چون به ساوه رسيد بيمار شد . پرسيد كه تا قم چقدر مسافت است ؟ او را گفتند : ده فرسخ است . خادم خود را امر فرمود كه او را به قم برد ، خادم او را به قم آورد و در سراى موسى بن خزرج بن سعد اشعرى فرود آمد .\r\nروايت صحيح و درست آن است كه چون خبر به آل سعد رسيد همه اتفاق كردند كه قصد ستّى فاطمه كنند و از او درخواست نمايند كه به قم آيد . از ميان ايشان موسى بن خزرج تنها در آن شب بيرون آمد و چون به شرف ملازمت ستى فاطمه رسيد زمام ناقهء او بگرفت و به جانب شهر بكشيد و به سراى خود او را فرود آورد و هفده روز در حيات بود چون او را وفات رسيد بعد از تغسيل و تكفين و نماز\r\n\r\n\r\n","description":"","footnote":"\r\n( * ) . اين بخش ، از كتاب « تاريخ قم » تأليف مرحوم « شيخ محمّد حسين ناصر الشّريعه » متوفّاى 28 محرّم 1380 ق . ص 73 تا 141 عينا نقل شده است .\r\n","page_name":" 85 ","page_number":85},
  {"content":"\r\n\r\nموسى بن خزرج در زمينى كه او را به بابلان بود آنجا كه امروز روضهء مقدسهء اوست دفن كرد و بر سر تربت او از بورياها سايه ساخته بودند تا آنگاه كه زينب دختر محمّد بن على الرضا عليهم السّلام ( امام نهم ) اين قبه بر سر تربت او بنا نهاد .\r\nروايت كرد مرا حسين بن على بن حسين بن موسى بن بابويه از محمّد بن حسن بن احمد بن الوليد كه او را روايت كردند كه چون فاطمه را وفات رسيد ، بعد از غسل و تكفين او را به مقبرهء بابلان بر كنار سردابى كه از براى او ترتيب كرده بودند حاضر آوردند ، آل سعد با يكديگر خلاف كردند در باب آنكه ، كه سزاوار آن است كه در سرداب رود و فاطمه را بر زمين نهد و دفن كند ؟\r\nپس از آن اتفاق كردند بر آنكه خادمى به غايت پير از آن يكى از ايشان « قادر » نام را حاضر گردانند تا فاطمه را در گور نهد و كسى را به طلب او بفرستادند و در ميان اين گفتگو از جانب رمله دو سوار برآمد دهن بربسته و روى بدين مردم نهادند ، چون به نزديك جنازهء فاطمه رسيدند از اسب فرود آمدند و بر فاطمه نماز گزاردند و در سرداب رفتند و فاطمه را دفن كردند پس از گور بيرون آمدند و برنشستند و برفتند و هيچ‌كس را معلوم نشد كه آن دو سوار كه بودند و محرابى كه فاطمه عليها السّلام نماز كرده است در خانه‌اى از سراى موسى بن خزرج تا به اكنون ظاهر است » .\r\nمؤلّف گويد : محراب مزبور در « ميدان مير » واقع است و اخيرا مسجد و مدرسه هم در آنجا ساخته‌اند و آن دو سوار كه مصنف تاريخ قم مىگويد ، محتمل است يكى پدر بزرگوارش موسى بن جعفر عليه السّلام و ديگرى برادر عالىمقدارش حضرت رضا عليه السّلام بوده‌اند ، « * » و اين دلالت بر نهايت جلالت قدر آن مخدره دارد زيرا امام است كه جز امام ديگرى او را دفن و كفن نمىنمايد ! همچنين ورود زيارتش از زبان امام و خبر دادن حضرت صادق عليه السّلام پيش از تولد پدر بزرگوارش به تولد آن مخدره و دفن\r\n\r\n\r\n","description":"","footnote":"\r\n( * ) . ظنّ قوى آنست كه يكى از آن دو بزرگوار ، حضرت امام رضا عليه السّلام و ديگرى حضرت جواد عليه السّلام مىباشند . [ كريمهء اهل بيت ، ص 177 
  ] .\r\n","page_name":" 86 ","page_number":86},
  {"content":"\r\n\r\nاو در زمين قم و شفاعتش ، از چيزهائى است كه دلالت بر نهايت جلالت و عظمت آن بضعهء احمدى مىنمايد سلام اللّه عليها و على آبائها .\r\nو چون پس از وفات فاطمه ، امّ محمّد دختر موسى رضائيه وفات يافت ، او را در جنب قبر فاطمه دفن كردند ، و پس از او خواهر او ميمونه ابنة الرضائيه ، كه او را نيز همان‌جا دفن كردند ، و قبه بر سر تربت ايشان بنهادند متصل به قبهء فاطمه عليها السّلام و در اين دو قبه شش قبر است :\r\nدر قبهء اوّل : قبر ستى فاطمه بنت موسى بن جعفر عليهم السّلام و قبر امّ محمّد بنت موسى خواهر محمّد بن موسى ( مبرقع ) و قبر امّ اسحاق جاريهء محمّد بن موسى ( مبرقع ) . در قبهء ثانيه : قبر امّ حبيب جاريهء ابى على محمّد بن احمد بن موسى بن محمّد بن على الرضا عليهم السّلام ، و اين كنيزك مادر امّ كلثوم دختر محمّد بوده است ، و قبر امّ القاسم دختر على كوكبى و قبر ميمونه دختر موسى خواهر محمّد بن موسى ( مبرقع ) .\r\nمؤلف گويد : به‌طورىكه از فصل دوّم باب سوم تاريخ قم معلوم مىشود بريهيه دختر موساى مبرقع هم در اين قبه مدفون بوده است .\r\nاز قبورى كه در مقبره بابلان است و امروز اثرى از آنها نيست يكى قبر ابو الحسن حسين بن الحسين بن جعفر بن محمّد بن اسماعيل ابن امام جعفر صادق عليه السّلام مىباشد . « * »\r\nديگر قبر حمزة بن احمد بن محمّد بن اسماعيل بن محمّد بن عبد اللّه الباهر بن امام زين العابدين عليه السّلام .\r\nديگر قبر فرزندش ابو جعفر محمّد بن حمزه .\r\n\r\n\r\n","description":"","footnote":"\r\n( * ) . قبر ايشان در داخل حرم مطهّر ، به هنگام ورود از ايوان طلا ، در دست چپ ، كنار پايهء ديوار قرار دارد و مطابق نقل مرحوم حاج آقا حسين گلكاران از شاهدان عينى ، پيكر پاك ايشان به صورت تر و تازه مشاهده شده است . [ ويراستار 
  ] .\r\n","page_name":" 87 ","page_number":87},
  {"content":"\r\n\r\nو ديگر قبر پسرش ابو القاسم على بن محمّد بن حمزه .\r\nو ديگر قبر على بن حمزه برادر محمّد بن حمزه .\r\nو ديگر قبر ابو على احمد بن على بن محمّد بن على بن عمر بن امام زين العابدين عليه السّلام .\r\nو ديگر قبر محمّد بن احمد بن على بن محمّد بن على بن عمر بن امام زين العابدين عليه السّلام .\r\nو ديگر قبر پسر ديگر او ابو محمّد حسن بن احمد مذكور .\r\nو ديگر قبر ابو على احمد بن حسن بن احمد مزبور است كه تفصيل آنها در فصل دوّم از باب سوم تاريخ قم در ذكر طالبينى كه به قم وارد شدند مسطور است .\r\n« و اين در كه برابر رودخانه است از قبهء فاطمه دختر موسى بن جعفر عليهم السّلام بس كوچك و كوتاه بوده است ، و ابو الحسين زيد بن احمد بن بحر اصفهانى عامل بلدهء قم در سنهء خمسين و ثلاثمائه ( 350 ) آن را فراخ و بزرگ گردانيد ، هم در طول و هم در عرض و اين دو در كه اليوم بر آن قائمند بر آن آويخته گردانيده » .\r\nمؤلف گويد : احتمال دارد كه بعد هم شيعيان و دوستان ابنيهء ديگر افزوده باشند تا در سنهء پانصد و بيست و نه ، چنان كه از كتاب « جنة النعيم » مستفاد مىشود « شاد بيگى بيگم » دختر عماد بيك بنيان گنبد مطهر را نموده ، چنان كه گويد : اما بنيان گنبد مطهر حضرت فاطمهء معصومه دختر امام هفتم حضرت موسى بن جعفر عليهم السّلام كه شاعر در حق آن مخدره گفته است :\r\n بنت شاه اوليا موسى بن جعفر فاطمه * كه كند روح القدس بيرون درگه چاكرى \r\nدر سال پانصد و بيست و نه به امر مرحومهء شاد بيگم دختر عماد بيك نام انجام يافت و طلاى گنبد و بناء مدرسه فيضيه كه بهترين مدارس آن بلده مىباشد با سنگهاى مرمر دور ضريح با درى كه در سمت شمال با طلا ساخته شده و ميناكار است از مرحوم خاقان خلد آشيان است و گوى كوچكى كه مكلل به جواهر است و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبالاى سر آويخته شده و در ميان شده ، مرواريد قيمتى كه از طرفين گوى سر آن بيرون است با زنجير طلا و حقه جواهر و قناديل طلا و نقره نيز از آن مرحوم است » .\r\nاين قبه را در سنه نهصد و بيست و پنج شاه اسماعيل صفوى خراب نموده بقعهء حاليه را بنا كرد . بر دور قبر مطهر بنائى محاط عليه كشيده‌اند به ارتفاع دو ذرع كه قبر مقدس در ميان آن واقع است ، و بر روى آن كاشى معرق است ، و كتيبه‌اى دارد كه صلوات كبير را به خط ثلث بسيار ممتاز بر آن نوشته‌اند ، درى متصل به اين ديوار بر آن محاط است كه بر روى جميع آن صفحات طلا مينا شده است ، اين در از بناهاى خاقان فتحعلى شاه مىباشد و در وسط در اين رباعى فتحعلى خان ملك‌الشعراء نوشته شده است :\r\n اين در كه به فردوس برين دارد ناز * سايند بساحتش شهان روى نياز\r\nامروز نتاب روى از اين تا فردا * درهاى بهشت بر رخت گردد باز \r\nو بر دور اين در به خط آقاى مهدى ملك‌الكتاب صلوات كبير نوشته شده است ، در بالاى اين در صفحه‌اى از طلا است كه بر روى آن قطعه‌اى از ملك‌الشعراء نوشته شده است كه اين فرد مادهء تاريخ آن است :\r\n بنوشت صبا ز بهر تاريخ * زرين بود اين در از شهنشاه \r\nو متصل به اين بنا ضريحى از نقرهء خام بنا شده است كه از بناهاى شاه‌طهماسب اوّل است و مرحوم ميرزا على اكبر فيض نوشته‌اند : اين ضريح كهنه به مرور ايام شكسته و گسيخته شده بود ، تا زمانى كه مرحوم حاج مير سيد حسين متولىباشى به عرض ناصر الدّين شاه رسانيدند كه ضريح نقره از حليهء آبادى افتاده ، اجازه فرماييد او را برهم زده ضريحى از نو بسازيم . آنچه اين ضريح نقره دارد به كار رود و آنچه كسر بيايد از خزانهء مباركهء سركار فيض آثار داده شود ، چه بعضى آلات نقره در خزانه است كه مهمل و بىفايده است ، ولى مزد و اجرت كاركنان را مىبايد حضرت شاهنشاه متحمل شوند . عرضش به عز قبول تلقى شده ، به ذو الفقار خان ،\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nخلف ميرزا آقا خان اعتماد الدوله صدر اعظم نورى كه در آن زمان حكمران قم بوده احكام صادر شد كه مزد كاركنان را از وجوه ديوانى بدهد و چون ضريح قديم را به هم زده نقره او را آب كرده غال گذاشتند ، پنجاه هزار مثقال نقره خالص درآمد موازى چهل و سه‌هزار مثقال نقره ديگر از خزانهء مباركه بيرون آورده غال گذاشتند ، اين ضريح حاليه را بنا نمودند و مبلغ يك هزار تومان مزد و اجرت كاركنان ضريح مطهر شد و مرحوم سيد محمّد رضا معروف به شيخ محمّد رضا كه از جمله خدام آستان مقدس بوده است قصيده‌اى عرض كرده كه بيست و چهار بيت از آن قصيده در كتيبه ضريح مطهر به خط مرحوم ميرزا عليرضا مستوفى سركار فيض آثار نوشته آمد و ستونهاى ضريح مقدس به خط ثلث مرحوم ميرزا على اكبر فيض است و تمام قصيده اين است :\r\n يا رب اين خلد برين يا جنةالمأواستى * يا همايون بارگاه بضعهء موساستى\r\nفاطمه اخت الرضا سلطان دين كز روى قدر * خاك درگاهش جواهر سرمهء حوراستى\r\nاين مهين بانو كه در برج شرافت اخترى است * نسل پاك و زادهء انسية الحوراستى\r\nملجأ اهل زمان و شافعهء يوم المعاد * خواهر سلطان دين و ثانى زهراستى\r\nمرقد نورانيش گويا رياض جنت است * تربت پاكش ز مشك و عنبر ساراستى\r\nزمرهء روحانيان و جملهء كرّوبيان * از پى خدمت همه بر پا و جا برجاستى\r\nهر فريدون شوكتى و هر سليمان حشمتى * بر درش چون سايبان در روز و شب درواستى \r\n\r\n","description":"","footnote":"","page_name":" 90 ","page_number":90},
  {"content":"\r\n\r\n خور نموده كسب نور از گنبد نورانيش * عالمى از اين منور وان از آن اجلاستى\r\nهركه بگذارد قدم در آستان صحن او * گومنه پا بىادب كاين سينهء سيناستى\r\nخواندمش عرش معظم بانگ زد بر من خرد * كه خطا كردى بر آن افزودى و زين كاستى\r\nحضرت ناطق به حق صادق چنين فرموده است * در جزاى زائر او جنّةالمأواستى\r\nباكى از محشر و بيم از نشر نبود هركه را * در جوار حضرت او مدفن و مأواستى\r\nاز علوّ شأن او من شمّه‌اى كردم بيان * اى كه شأن و قدرت از هفت آسمان اعلاستى\r\nمدحتت را مىنشايد كرد در دفتر بيان * مهر و مه مشغول ذكر خطبهء غرّاستى\r\nاى مهين بانوى كاخ عصمت اى مايهء وجود * اى كه خاك درگهت رشك دم عيساستى\r\nنى عجب دريوزه را گر من شدم بر آستان * كت گداى آستان اسكندر و داراستى\r\nروشنان چرخ ، پيش روشنان روضه‌ات * همچو پيش مهر روشن ، تيره جان حرباستى\r\nمست بوى خاك كوى تو چنان باشد سپهر * كش به نيلىخم تو گويى يك جهان صهباستى\r\nحق ام و اب اگر مانع نبودى ، گفتمى * هم ز خيل خادمانت آدم و حواستى \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n مهر و مه بر آستان عرش بنيان درش * چون كنيز و چون غلامان حبش درواستى\r\nگفتم اين‌طور است كز نور جلال كردگار * كرده پرآفاق را و بس خوش و زيباستى\r\nهاتف غيبم به گوش هوش در داد اين ندا * اين نه طور است و نه سينا مسجد اقصاستى\r\nهرچه جز نور خدا خوانم ورا باشد خطا * غير مدحش هرچه گويم سربه‌سر بيجاستى\r\nدر لطافت هست گويى آب سقاخانه‌اش * آب كوثر يا كه اشك ديدهء حوراستى\r\nوصف سقاخانه‌اش كى مىتوان كردن بيان * بىگمان آبش شفاى جملهء مرضاستى\r\nمدرسش با حوضها و سروهاى باصفا * آن بهشت اين آب كوثر و آن ديگر طوباستى\r\nكرسى است اين بر فراز عرش يا گلدسته است * كز بها خود رشك خورشيد جهان آراستى\r\nمرحبا اى مرزوبوم قم كت از نه آسمان * قدسيان از شش‌جهت همواره جبهت ساستى\r\nبخ‌بخ اى صفهء همايون به‌به‌اى قصر بديع * اى كت آن يك پله اين نه گنبد ميناستى\r\nعرصهء قم از بد فرعونيان اندر امان * چون محل كشت و مأواى عصى موساستى\r\nكرده معمارى اين جنت سرا پيك جليل * موضع رجلين او تا حاليا برجاستى \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n لوحش اللّه مرحبا زين بارگاه باشكوه * كز شرف برتر از اين نه گنبد ميناستى\r\nحبّذا زين آستان آسمان رفعت كزو * هم دم عيسى عيان هم آيت موساستى\r\nمهبط روح الامين و مضجع پاكان دين * مكمن اهل صفا و مدفن احياستى\r\nطالب دنيا بقم چون طير اندر محبس است * ظالم اندر دشت قم چون ملح در درياستى\r\nهركه از روى خلوص آرد بدرگاه تو روى * خوش‌دل از دنيا و فارغ از غم عقباستى\r\nگرچه زير معصيت وامانده و بار گناه * از خجالت شرمسار از ديده طوفان‌زاستى\r\nبا تو چون مخدومه‌اى كى با كم از عصيان بود * از مكافات خطيئاتم كجا پرواستى\r\nعقل را احصاى قدرش قاصر است و پا به گل * گرچه چون لقمان دهر و بو على سيناستى\r\nبانگ دربان درش هست : ادخلوها آمنين * گر تو را گوش حقيقت صوت جان‌افزاستى\r\nخطّهء قم شد ز يمن مقدمش رشك جنان * در صفا دار الخلود و از شرف غبراستى\r\nشد به عهد ناصر الدّين پادشاه جم خدم * اين بنا اتمام كز عرش علا اعلاستى\r\nباد يا رب شادمان در دهر شاه باوقار * تا به عالم اين همايون بارگه برجاستى \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n از پى اتمام اين بنياد خادم زد رقم * « جنة عدن آن بنا يا بزم اوادناستي » « * » \r\nمؤلف گويد : اين ضريح هم به مرور ايام و استلام فرسوده شده بود ، تا در سال 1328 شمسى آقاى حاج سيد ابو الفضل توليت از اصفهان ، زرگر و صنعت‌كار آورده و مدتها در قم توقف نموده ، تا مجددا ضريح فعلى را با همان اشعارى كه از سابق بر آن نوشته بود ، ساختند .\r\nكتيبه‌هاى نستعليق آن به خط آقاى سيد ابو طالب كرّوبى از خدّام آستانهء مقدسه است .\r\nآئينهء ميان روضهء مطهره از بناهاى خاقان مغفور فتحعلى شاه است ، كه در سنهء يك‌هزار و دويست و چهل و پنج هجرى به دستيارى كيكاوس ميرزا حكمران قم پسر خاقان شروع و در زمان محمّد شاه در سنهء 1251 به اتمام رسيده و نام كيكاوس ميرزا در آخر كتيبهء آن درج است .\r\nصحن زنانه كه فعلا صحن موزه است از بناهاى شاه‌عباس ثانى است .\r\nگنبد مطهر از بناهاى شاه اسماعيل صفوى و روى آن كاشى معرق بوده ، خاقان خلد آشيان در سنه يك‌هزار و دويست و هيجده آن را خراب نموده اين گنبد حاليه را كه روى آن مزين است به خشتهاى زرين بنا فرموده و از قرار مسموع دوازده هزار خشت زرين در گنبد مطهر به كار رفته ، فتحعلى خان صبا اين قصيده را عرض كرده ، آقا مهدى طهرانى ملك‌الكتّاب ، در كتيبهء گنبد مطهر نوشته :\r\n آتش موسى عيان از سينهء سيناستى * يا كه زرّين بارگاه بضعهء موساستى\r\nبضعهء موسى بن جعفر فاطمه كز روى قدر * خاك درگاهش عبير طرهء حوراستى\r\nنوگلى روشن ز طرف گلشن ياسين بود * آيتى روشن ز صدر نامهء طاهاستى \r\n\r\n\r\n","description":"","footnote":"\r\n( * ) . با حساب ابجد برابر 1274 مىباشد .\r\n","page_name":" 94 ","page_number":94},
  {"content":"\r\n\r\n پرتوى از آفتاب اصطفاى مصطفى * زهره‌اى از آسمان عصمت زهراستى\r\nصحن او را هست اقصى پايه عزت چنان * كز شرف مسجود سقف مسجد اقصاستى\r\nپستى از صحن حريمش را به پاطاق حرم * كين مكان عزت و آن مسكن غرّاستى \r\nچون تذهيب گنبد مطهر را خاقان خلد آشيان در سنهء يك‌هزار و دويست و هيجده نمودند ؛ ميرزا محمّد صادق متخلص به ناطق قصيده‌اى عرض كرده در مدح حضرت فاطمهء معصومه و ستايش خاقان خلد آشيان و توصيف از گنبد مطهر كه هر مصراع آن تاريخ اتمام گنبد مطهر است . الحق هيچ شاعرى را چنين قدرت نيست و تا به حال چنين كار كمتر شنيده شده است :\r\nبسم اللّه الرحمن الرحيم 1218 به اسم موجود كريم 1218 اين قصيده مسمى به قصيدهء معجزيه است 1218 شصت و دو بيت ( 1218 ) يك‌صد و بيست و چهار مصراع 1218 .\r\n اين قبه گلبنى است بزيور برآمده * يا پاك گوهريست پر از زيور آمده\r\nاين دوحه‌ايست كامده از جنّة العلاء * يا كوكبى است سعد و منور برآمده\r\nاين زيب عرش يا كه بود گوى آفتاب * يا نور حق كه در همه اشيا برآمده\r\nاين قبه را چه اوج كه با ارتفاع آن * صدر فلك به چشم ملك احقر آمده\r\nوين قبه راست جاى بجايى كه پايه‌اش * از اوج مهر و ماه و زحل برتر آمده\r\nوين قبهء رفيع بدانجا رسانده قدر * كز قدر با سپهر برين همسر آمده\r\nوين قبه و زمين ز همين رفعت و جلال * عرشى بدهر با فلكى ديگر آمده\r\nوين صحن به ز صحن جنانست بهر آنك * آبش به از بقا و به از كوثر آمده\r\nاز دل سؤال كردم و گفتم مرا بگو * كين صحن ازچه‌رو ز جنان بهتر آمده\r\nدل در جواب گفت كه اينك درين سؤال * عقل طويل قاصر و فهم اقصر آمده\r\nبهتر بود به حسن و علو از جنان در آن * مسكن كه بنت موسى بن جعفر آمده \r\n\r\n","description":"","footnote":"","page_name":" 95 ","page_number":95},
  {"content":"\r\n\r\n زهرا عفاف فاطمهء بنت موسى آنك * به روى شرف ز فاطمه و حيدر آمده\r\nمعصومهء كه در ره ايوان اقدسش * از قدر و صدق حور و پرى چاكر آمده\r\nشهزادهء كه هر دو سرا جدش از عطا * با طالبان مذهب حق ياور آمده\r\nمخدومهء مكرمه آن نجم اوج دين * كز مهر و ماه رأى نكوش انور آمده\r\nاز اوج علم و فضل و ادب كوكب جميل * وز درج حلم و مجد و شرف گوهر آمده\r\nجد آمده رسول حق و جده‌اش بتول * با يمن عصمت از پدر و مادر آمده\r\nيك جدّ او نبى شرف كل كاينات * كز جود حق ز جمله رسل مهتر آمده\r\nيك جدّ او عليست كه از عون كردگار * در روز جنگ صفدر و نام‌آور آمده\r\nيك جدّ او حسين على كاندر سخا * مولاى عاصيان و شه محشر آمده\r\nجد دگر على حسين است كز كرم * دين داور و رحيم و رهىپرور آمده\r\nباشد على برادر وى آنكه نور ماه * عكسى ز نور اوست به دنيا برآمده\r\nموسى كاظم آمده باب وى و به آن * احسان و عدل وجود و سخا بىمر آمده\r\nنه به ز جدّه‌اش به جهان فطرتى نكو * نه مثل جد عالى آن صفدر آمده\r\nبر مسلمين ز مجد و همم كرد رهبرى * بر زايرين بجود و كرم رهبر آمده\r\nروى جهان ز درگه او يافت آبرو * پشت فلك بسجدهء او چنبر آمده\r\nروى اميد جملهء عالم به اين در است * حاجت هرآنچه بوده از اين در برآمده\r\nفوج ملك ز شوق دمادم گشوده پر * وز عرش بر زمين پى يكديگر آمده\r\nيك جا ز بهر چاكرى ز ايران اوست * يك جاز بهتر خادمى اين درآمده\r\nكردم بدل خطاب كه اين قبهء چنين * قدر از كه يافت از كه بزيب و فر آمده\r\nگفتا بعون ايزد و سلطان عصر آن * كورا ز لطف فتحعلى ياور آمده\r\nسلطان عهد فتحعلى شاه آن كز او * بستان ملك و گلبن جان را برآمده\r\nآن پادشاه كز اثر عدل و داد او * شهباز و كبك هم پر و هم شهپر آمده\r\nآن خسرو زمين كه به اوج قدوم او * اورنك ملك را به فلك سر بر آمده\r\nكشورگشاى عالم و زين ملوك آن * كز او كمال و قدر بهر كشور آمده \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n فرمان دهى كه نزد كمين بندهء سراش * هر شاه بوده بنده و فرمان برآمده\r\nعبد و مطيع و بنده و فرمان‌برش ز جان * كسراى و راى و سنجر و اسكندر آمده\r\nخاقان براى بندگى او ز ملك چين * از طرف روم زاير او قيصر آمده\r\nاز بهر سود بر در دربار عدل وى * نوشيروان ز وجد روان از سر آمده\r\nوى را هزار بنده بود كز شكوه و شان * هر بنده صد ملك‌شه و صد سنجر آمده\r\nهم آن بداوران ز سخا آمده كفيل * هم آن بسروران ز عطا سرور آمده\r\nتا امن شاه آمده دادار ملك و دين * تا عدل شاه صاحب يوم و برآمده\r\nتيهو جليس و مونس باز جرى شده * آهو انيس و حارس شير نر آمده\r\nاز عالمش برون صف ميدان حربگاه * از انجمش فزون سپه و لشكر آمده\r\nرمح و حسام آن شه دوران بگاه حرب * بيضا بجنگ گاهى و گاه اژدر آمده\r\nانجم سپاه و ماه ركاب فلك خيام * مهر از براى شاه همى افسر آمده\r\nشمشير و بزم و مجلس و ميدان و طبل وى * ز اوصاف هريك از دگرى اشهر آمده\r\nاز مهر او ببزم ولى آمده ضيا * از كين او به حلق عدو خنجر آمده\r\nهر روز بهر چاكر آن داور زمين * خنك فلك بطوع به زين زر آمده\r\nدر بحر جود و برج عطا حلم و بيدقش * آن آمده است لنگر و آن محور آمده\r\nدوران جمال و مجلس وى را چو ديد گفت * مهرى ز اوج جود سوى خاور آمده\r\nنه به زوى به زير فلك بوده است شاه * نه مثل او به روى زمين داور آمده\r\nاين قبه زيب زين شه والاتبار ديد * كز برو قدر داور بحر و برآمده\r\n[ چون قبه يمن و زيب بزر داد دهر گفت * زين قبهء رفيع گهر بر زر آمده 
  ] « * »\r\nگفتم ز جود شاه بعالم قصيدهء * كز آن دهان فكر پر از شكر آمده\r\nكردم رقم ز يمن إله اين قصيده را * كز يمن آن بدفتر من جوهر آمده\r\nابيات اين قصيده هرآن يك بدلبرى * مانند حسن روى بتان دلبر آمده \r\n\r\n\r\n","description":"","footnote":"\r\n( * ) . اين بيت در تاريخ قم سقط شده بود ، از كتاب « مواد التاريخ » ص 584 آورديم . « ويراستار »\r\n","page_name":" 97 ","page_number":97},
  {"content":"\r\n\r\n گفتم قصيدهء كه چنان لعل پربها * مقبول طبع قابل هر اشعر آمده\r\nهر مصرعى از اين چو يكى حور لاله‌رو * هر بيت آن دو ماه پرىپيكر آمده\r\nناطق دعا بگو كه بمرآت طبع و عقل * پيدا دعاى شاه عطاگستر آمده\r\nتا اسم نرگس آمده و لاله در زبان * تا نام اصفر آمده و احمر آمده\r\nچهر موالى شه و روى عدوى شاه * از شوق احمر و ز عنا اصفر آمده \r\n*\r\n ز طبع من چو شد نظم اين قصيده * كه هر بيتش دو در شاهوار است\r\nبود شصت و دو بيت ابياتش اما * مصارع يك‌صد و بيست و چهار است\r\nاز آن تاريخ ابياتش هويداست * از اين تاريخ مصراع آشكار است \r\n* قنديلى در روضهء مطهره است كه از جمله تقديمات خاقان مغفور فتحعلى شاه است ، چنان كه در روضةالصّفاى ناصرى در وقايع سال 1242 گويد : « و قنديلى كه به هزار و دويست مثقال زر احمر و انواع لئالى و گوهر موزون و مشحون بود و مقوّمان آن را به پنج هزار تومان قيمت كرده بودند به مضجع بضعهء معصومهء محترمهء احمدى صلّى اللّه عليه و آله و سلّم به شهر قم ايفاد رفت » .\r\nو هم در روضة الصفا گويد « الحاصل صد هزار تومان مخارج روضهء حضرت نمود به جهت نذرى كه كرده بود و به آن صد هزار تومان گنبد حضرت معصومه را طلا نمودند و بناء صحن و اتمام درب مينا و تصريح ضريح و بناء مدرسهء دارالشفا و تعمير سد قم نمودند و مقرب الحضرة چراغ على خان نوائى بدين خدمت مأمور شد و به انجام رسانيد » .\r\nروضهء مطهره را درى عالى است كه خاقان خلد آشيان در سنهء يك‌هزار و دويست و بيست و دو آن را ساخته‌اند . و روى آن را به تختهء زرين و سيمين مزين نموده و بر دور آن در كتيبه‌ايست كه قطعه‌اى از شاعرى دانش تخلّص بر روى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nصفحهء طلا مينا كرده ، آقا مهدى ملك‌الكتّاب نوشته است و هى هذه :\r\n خديو كشور دوران پناه خلق جهان * كه شد بعدل و سخا از جهانيان ممتاز\r\nطراز مسند و ديهيم شاه فتحعلى * كه هست فتح و ظفر با لواى او انباز\r\nقدر غلام و قضا چاكر آنكه طاعت او * شده است بر همه‌كس فرض و عين همچو نماز\r\nبعهد او كه بود گرگ و ميش همخوابه * ز عدل او كه شده باز و صعوه هم پرواز\r\nغزال طعمه نخواهد مگر ز برثن شير * عقار چينه نجويد مگر ز چنگل باز\r\nز خلق و خلق بود بىنظير و بىمانند * به عدل وجود بود بىعديل و بىانباز\r\nنهاده پا چو در اورنگ معدلت فتنه * ز بيم او بضعيفان نكرد دست دراز\r\nچو بود خادم پاك اعتقاد اين درگاه * كه سوده‌اند بر او كاينات روى نياز\r\nدرى نهاده بر اين آستان عرش نظير * كز آن بود در رحمت به روى خلق فراز\r\nتبارك اللّه از اين در كه زايرانش را * ز هر صرير شود كشف هر نهانى راز\r\nچه در در حرم سبط سيد ثقلين * كه از شرافت او يافت بزم قرب طراز \r\n\r\n","description":"","footnote":"","page_name":" 99 ","page_number":99},
  {"content":"\r\n\r\n چه در در حرم بنت موسى جعفر * يگانه اختر برج سپهر عزت و ناز\r\nگل رياض امامت كه طايران حرم * حريم گلشن او را شدند زمزمه‌ساز\r\nسپهر عصمت و بحر حيا و معدن شرم * امين وحى و محل سروش و محرم راز\r\nخور از رواق فلك سر نهد به پاى درش * بهر سحر كه كنند اين رواق را در باز\r\nبه شوق اينكه در اين در دهند جايگهش * چه رنجها كه طلا را رسيد از دم گاز\r\nهرآن‌كه روى بر اين در ز روى صدق آورد * درى ز روضهء فردوس شد برويش باز\r\nكسى كه راه بر اين آستان تواند برد * چه حاجتش كه شود ره‌نورد راه حجاز\r\nدل از زيارت اين در به حق شود نزديك * كه عارفان به حقيقت برند پى ز مجاز\r\nنخست روى بر اين آستان نهد هركس * كه رستگارى انجام خواهد از آغاز\r\nغرض چو كرد بر اين آستان بنا اين در * كه بيشتر ز در كعبه باشدش اعزاز\r\nنگاشت خامهء دانش براى تاريخش * كه « سوى جنت اعلا درى ز نو شد باز » \r\nمخفى نماند كه مصرع اخير در صورتى كه ياء « اعلى » الف گرفته شود و « كه » حرف ربط ، به حساب نيايد 1222 مىشود و الا اگر ياء اعلى درست\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nگرفته شود 1231 مىشود .\r\nاين دو رباعى از مرحوم فتحعلى خان صبا است كه بر هر تاى از در روضه مطهره يكى از اين دو رباعى به صفحهء طلاء مينا كرده ، به خط آقا مهدى ملك‌الكتاب طهرانى نوشته شده است :\r\n اين در كه ز سبط خواجهء هر دوسر است * اين جاى سروش و مهبط نور خداست\r\nسايد رخ خود هركه بر اين در امروز * آسوده ز بيم رستخيز فرداست \r\n*\r\n خواهى كه خجل ز اهل محشر نشوى * و از كردهء خويشتن مكدّر نشوى\r\nتا جان بتن و تن به جهانت باقى است * يك‌لحظه جدا ز خاك اين در نشوى \r\n* اطراف اين در سنگ مرمر است بر آن سنگ اشعارى از قصيدهء فتحعلى خان صبا به خط آقا مهدى ملك‌الكتاب نوشته شده است :\r\n اين بارگاه بضعهء موسى بن جعفر است * كز خاك پاك غيرت گو گرد احمر است\r\nاين آستان آن حرم آمد كه جبرئيل * در بام عرش پايهء آن چون كبوتر است\r\nكوثر نتيجه‌ايست ز آب زلال او * كز ابر چشم زاير اين در مقطر است\r\nدر آب آن لطافت تسنيم مدغم است * در خاك اين طراوت فردوس مضمر است\r\nلبيك زايران و خروش معلمان * صدره ز صوت شهپر جبريل خوش‌تر است\r\nاين زيب و فر كه زيب و فر از اين حرم گرفت * هم از ارادت ملك دادگستر است\r\nرشك بهشت و غيرت ايوان آسمان * از همت خديو جهان بو المظفر است\r\nداراى عهد فتحعلى شه كه تيغ او * در راه فتنه ثانى سد سكندر است\r\nچون داده زيب افسر ازين خاك آستان * گردونش آستانه و خورشيدش افسر است\r\nزان رو كه روى سوده بر اين در ز روى صدق * رخسار خسروانش زمين‌ساى بر در است \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n در اين حريم كامده هم پايه حرم * ايوان و قبه و در او زيور زر است\r\nكلك صباش از پى تاريخ زد رقم * « كز دل مدام چهر سلاطين به اين در است » \r\n( 1242 )\r\nمؤلف گويد : چنان كه كاف « كز » در مصرع اخير اسقاط شود 1222 مىشود .\r\nبر سنگ پايين اين در كه متصل به زمين است اين رباعى ملك‌الشعرا در سنگ مرمر منقور و حجارى شده .\r\n اين در كه بر اين درگه بىشبه و نظير * آيد ز گشودن ز وى آهنگ صرير\r\nگوئى ملكى بود كه از بهر طواف * چون بال گشايد زند از شوق صفير \r\n* آنچه جواهرآلات از سلاطين صفويه و پيش از آن در خزانهء مباركه بود محمود و اشرف افغان در زمان سلطنت خود همه را بردند و آنچه در زمان افشاريه و زنديه و قاجاريه از قبيل جيقه ، تيته ، گل كمر و غير از اين‌ها سلاطين و شاهزادگان و امراء وقف بر سر كار فيض آثار كرده بودند چه بر ضريح مطهر نصب شده و چه نشده بود ، مرحوم حاجى ميرزا سيد حسين متولىباشى براى آنكه از دستبرد سارقين مصون باشد آنها را در ميان قابى از چوب نهاده ، اطراف آن را با صفحهء از طلا مزين نموده ، بر روى آن آئينهء بزرگى گذارد كه پيدا و هويدا باشند و آن قاب را بر بالاى ضريح مطهر منصوب نمود . و در سلطنت رضا شاه پهلوى آنها را به طهران بردند و معلوم نشد چه شد . دو در از روضهء مطهره به مسجد بالاسر باز است كه درهاى آن خاتم بسيار ممتاز مىباشد . يكى از آن درها را ميرزا نصر اللّه فراهانى ساخته ، و در ديگر را شاهزاده عزة الدوله خواهر ناصر الدّين شاه « 1 » تقديم نموده ، اين قطعه را « وقار » پسر وصال در تاريخ اين در گفته است كه در كتيبهء در نوشته‌اند :\r\n\r\n\r\n","description":"","footnote":"\r\n( 1 ) . زن امير كبير .\r\n","page_name":" 102 ","page_number":102},
  {"content":"\r\n\r\n حبّذا زين بقعهء عالى كه از مجد و شرافت * قبلهء ابدال گشت و كعبه آمال آمد\r\nخوابگاه بضعه موسى بن جعفر كز فروغش * جلوهء موسى عيان در چشم اهل حال آمد\r\nبهر طوف مرقدش سوى قم آمد دخت خسرو * و از ملك فوجى به تكريمش به استقبال آمد\r\nدخت شاه و اخت خسرو عزّة الدوله كز احسان * پيش دستش حاصل دريا و كان پامال آمد\r\nدخت مير هفتمين اخت امام هشتمين آن * كافتابش از شرف چون سايه در دنبال آمد\r\nعصمت كبرا و ناموس نبى همنام زهرا * كافتابى از حيا و عزّت و اقبال آمد\r\nبر رواق او درى بفزود سرتاپا ز خاتم * فتح با بىسخت از اين كارش اندر حال آمد\r\nگفت مصراعى وقار از طبع و شد تاريخ اين در * « كاين در و درگه مطاف عزت و اقبال آمد » \r\n* مؤلف گويد : مصراع آخر 1312 مىشود و چنانچه بخواهيم با سال ساختن در وفق دهد كه 1292 باشد بايد كاف « كاين » را در حساب نياورد .\r\nمسجد بالاى سر : سمت مغرب روضهء مطهره واقع است ابتدا دو مرافق و مكان از بيوتات روضهء مطهره و از بناهاى شاه اسماعيل صفوى بود شاهزاده محمّد تقى ميرزاى حسام السلطنه پسر خاقان فتحعلى شاه در سنه 1234 آن دو مكان را يكى نموده و مسجد كرد . بعدا در اين اواخر برخى از بازرگانان طهران خانهء معروف\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nبه جبرئيلى را خريد و ضميمهء مسجد نموده و مسجد را بزرگ كردند .\r\nاشعار كتيبهء مسجد بالاى سر كه چند بيتى از آن انتخاب مىشود :\r\n تا كند در بزم گردون گردش اين زرينه جام * دور گردون باد يا رب شاه عالم را بكام\r\nخسرو گيتىستان فتحعلى شاه آنكه داد * خنك گردون را قضا در قبضه حكمش زمام\r\nچرخ مينا زد بعهد او كه بادا متصل * دهر مىبالد به عهد او كه بادا مستدام\r\nحضرت معصومه بنت موسى جعفر كه هست * آفتاب آسمان حضرت خير الانام\r\nدر جوار مرقد پاكش همايون مسجدى است * كاهل طاعت راست روز و شب در آن مسجد مقام\r\nالغرض چون شد مقيم اين كعبه اهل صفا * در جوار اين همايون مرقد عرش احترام\r\nكلك گوهر زاى اشراق از پى تاريخ او * زد رقم « كامد مقيم اين حرم بيت الحرام » \r\n* مؤلف گويد : ماده تاريخ با سال بنا وفق نمىدهد چه اگر كاف « كامد » را در حساب نياوريم باز مىشود 1236 .\r\nو در محراب مسجد دو شعر زير مسطور است :\r\n از حكم تقى شاه سليمان اقبال * بر پا چه شد اين مسجد فردوس مثال\r\nگفتم پى تاريخ كه « باد اين مسجد * تا روز جزا قبلهء ارباب كمال » \r\n( 1234 )\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nدو در سيمين در طرف مشرق روضه كه يكى به روضه مطهره و ديگرى به رواق باز مىشود ، تقديمى مرحوم حسينقلى خان نظام السلطنه است . در اوّل كه به روضه باز مىشود اين اشعار از شوريده شاعر نابيناى شهير شيراز در وسط در و دور آن به خط ميرزا محمّد ابراهيم خوشنويس مشهور به « ميرزا عمو » نوشته شده است :\r\n تبارك اللّه از اين بقعهء بهشت طراز * كه بر گذشته نشيبش سپهر را ز فراز\r\nفضاى او چو فضاى ارم نشاطافزا * هواى او چو هواى بهشت غم‌پرداز\r\nبه خاك اوست نهان طرفه گوهرى كز قدر * ز هفت گوهر اين نه صدف بود ممتاز\r\nبه نام فاطمهء معصومه آفتاب حيا * كه اخت خسرو طوس است و دخت شاه حجاز\r\nگل حديقهء عصمت كه از نهيب عفاف * نسيم را بسرا پرده‌اش نبود جواز\r\nبه دور باش حيا ، آفتاب گردون را * ز پيش رانده همى تا به چرخ چارم باز\r\nاگر مطيع نياكان او نبد داود * نبد به ساز خلافت چنين بلندآواز\r\nبر آستانش كه محراب راستان حق است * سپهر پشت به خم كرده از براى نماز\r\nچو گشت ماه تموز از هزار و سيصد و ده * به عهد ناصر دين پادشاه بنده‌نواز\r\nشهى كه از اثر بأس و نيروى عدلش * سپاس ميش كند گرگ و پاس تيهو باز\r\nنظام سلطنه آن مير سرفراز درى * ز نقره كرد درين كاخ دل‌فروز فراز\r\nيگان برادر رادش خجسته سعد الملك * كه در سعادت بر مشترى فروشد ناز\r\nدو گوهر از يك درج و دو اختر از يك برج * به كارسازى دولت به هم شده دمساز\r\nبه كار خير چه علم و خرد به هم همدست * به بذل نور چو شمس و قمر به هم انباز\r\nسه‌خواهران كه برين هفت باب گردونند * ز جود اين دو برادر كنند كسب جهاز\r\nاز اين درى كه به قم باز شد از اين دو امير * گذشت فره قم از ديار روم و طراز\r\nپى سرودن تاريخ اين در سيمين * صلا زدند بشوريده شاعر شيراز\r\nسرود منطق شوريده بهر تاريخش * « درين رواق همايون در جنان شده باز » \r\n( 1310 )\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nو بر در دوّم كه به رواق منصوب و به ايوان آئينه باز مىشود بعد از چند شعر اين اشعار به خط ميرزا عمو از شاعر سابق‌الذكر مسطور است :\r\n بلى شرف همه زين در بود كه مشرف اوست * رواق فاطمه دخت امام عرش سرير\r\nكريمه‌اى كه فروغش گرفت عالم را * چنان كه عالم را آفتاب عالم‌گير\r\nخجسته حضرت معصومه آنكه بر مه و خور * دريده پرده و خود در هزار پرده ستير\r\nنعال خادم او گوشوار گوش سپهر * غبار درگه او توتياى چشم بصير\r\nاگر بديدهء معنى نظر كنى بينى * كه سطح او بفراز است و سطح چرخ به زير\r\nنظام سلطنه اعظم حسينقلى خان آن * كه نوك خامهء او ريخت آب خامهء تير\r\nوزير نامور نام‌جوى نام‌آور * اديب پاكدل پاك رأى پاك ضمير\r\nفشاند نقره و از نقره ساخت اين در را * چنان كه روى زر از رنگ شد به رنگ زرير\r\nز جود او در خيرات در جهان شد باز * زهى ستوده امير زهى خجسته وزير\r\nز شرم اين در سيمين شگفت مىنبود * كه سر به بوته خجلت فروبرد اكسير\r\nهمى ز بام رواق فلك بدين درگاه * رسد ز سين سلام ملك به گوش صفير \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n سرود منطق شوريده سال تاريخش * « درى ز سيم بقم برگشاد از نو مير » \r\n( 1314 )\r\nايوان روضهء مطهر : كه در طرف صحن كهنه واقع است از بناهاى شاه اسماعيل صفوى است ، كه در سنهء نهصد و بيست و پنج هجرى آن را بنا نموده . چنان كه در كتيبهء ايوان نام وى مرقوم است . صفحات روى اين ايوان و روى جرزهاى آن كاشى معرق بسيار ممتاز مىباشد . و جميع مقرنس اين ايوان مزين به خشتهاى زرين است كه خاقان خلد آشيان در سنهء 1250 كه سال آخر سلطنت اوست دست به تذهيب اين ايوان زد و مبلغ دوازده هزار تومان بازديد اين كار را نمودند ، و مبلغ هشت هزار تومان هم به مصرف اين كار رسيد و بيشتر خشتهاى آن را كه اصلش مس است ساخته و بسيارى از آنها را مطلا نموده و قدرى از آن خشتها را هم به مقرنس ايوان به كار برده بودند كه خاقان به رحمت ايزدى پيوست و اين كار ناتمام ماند ، تا در سال 1267 ناصر الدّين شاه بقيّهء آن را تمام نموده همه مقرنس مزين به خشتهاى زرين گرديد .\r\nدو مناره : كه بر بالاى آنها گلدسته است و در دو طرف اين ايوان بنا شده از بناهاى شهاب الملك حسينخان شاهسون است كه در سال 1285 آن را بنا نموده .\r\nبام گلدسته اين دو مناره مزين به خشتهاى زرين است كه در سنهء 1301 شاهزاده كامران ميرزا نايب‌السلطنه مطلا نموده و مبلغ يك‌هزار و دويست و بيست و پنج تومان به مصرف اين تذهيب رسانيد و خانهء شهاب الملكى كه روى بركهء شاهزاده فرهاد ميرزا بنياد شده بود منافع آن را مرحوم شهاب الملك وقف بر مؤذنين دو مناره نموده است .\r\nصحن كهنه : از بناهاى شاه اسماعيل صفوى بود و خاقان مغفور آن را خراب كرده و صحن را بزرگتر نموده و مجددا حجرات آن را كار گذاشت و آب‌انبارى بنا\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nنموده درب آن را ميان صحن مقدس باز كرد . از صحن كهنه كه مىخواهد داخل مدرسهء فيضيه شوند ايوان و كرياسى است كه ايوان را مرحوم حاج مير سيد حسين متولىباشى تعمير كرده و مرحوم آقا مجيد شاعر اين اشعار را انشاء و به خط ميرزا عمو خوشنويس تهرانى در كتيبهء آن ايوان در كاشى نوشته شده است :\r\n به عهد خسرو جمجاه ناصر الدّين شاه * كه سوده رفعت وى پى به تاج كيكاوس\r\nجناب توليت آرا سمىّ سبط دويم * كه قدر اوست بر از دانش و عقول و نفوس\r\nخود اين مقرنس شايان و اين بلندايوان * كه رشك انجم كيوان و چرخ آبينوس\r\nبه زيب صحن گزين دخت موسى جعفر * جناب فاطمه اخت خديو خطهء طوس\r\nشعاع شمع شبستان عصمت كبرى * شفيعهء دو سرا كردگار را ناموس\r\nخليل‌وار برافراخت آن‌چنان‌كه نواخت * مسيح روز و شب اندر فراز او ناقوس\r\nچو شد ز هجر نبى يك‌هزار و سيصد و يك * ز چرخ داد عطارد به كلك سيد بوس \r\nو بر بالاى كرياس و بالاخانه گلدسته‌ايست به شكل مأذنه كه مشتمل است بر هشت ستون از تير ، بام اين گلدسته بر اين ستونها واقع است و مزين است به خشتهاى زرين ، اين گلدسته هم از بناهاى خاقان خلد آشيان است كه با بناى گنبد مطهر يك‌مرتبه شده و به طورى كه مرحوم ميرزاى فيض نوشته است خشتهاى طلاى اين گلدسته از خشتهائى است كه نادر شاه افشار در گنبد مطهّر حضرت امير عليه السّلام به كار برده بود ، قدرى از آن خشتها زياد آمده بود نادر شاه امر نمود كه در قم به خزانهء مباركهء فاطمه بسپارند .\r\nچون در خزانهء مباركه اين خشتها حاضر بود در زمان فتحعلى شاه آن را در بام گلدسته به كار بردند . قدرى هم از آن خشتها زياد آمده در خزانهء مباركه سر كار فيض آثار اكنون حاضر است و در جنب اين مأذنه ساعتى است كه مرحوم سراج الملك كار گذاشته و بسيار ساعت پرصدائى بوده و از قرارى كه شنيده شده است يك سفرى كه ناصر الدّين شاه به قم آمده در خانهء شاهى خواب بوده و از صداى ساعت\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاز خواب بيدار شده لذا حكم نمود صداى ساعت را كم كردند .\r\nو نيز بالاى كرياس جنب مأذنه بالاخانه‌ايست معروف به « مشرق الشمسين » كه مدتها مرحوم شيخ بهاء الدّين عاملى در آنجا سكونت داشته و تحصيل مىنموده و از قرار معلوم كتاب مشرق الشمسين را در آنجا تأليف نموده . چون فوقانى مرقوم درى به طرف شمال و درى به طرف جنوب دارد و شمس ( آفتاب ) از دو طرف به آنجا مىتابد لذا مشرق الشمسين ناميده شده . يا اينكه چون مقابل مزار كثير الانوار واقع است مسمى به مشرق الشمسين گرديده . و شنيده‌ام كه تا چند سال پيش خط مرحوم شيخ هم در آن بالاخانه به ديوار بوده و در وقت تعمير بناها ملتفت نبوده‌اند و روى آن را با گچ سفيد نموده‌اند ، پوشيده نماند كه مرحوم ميرداماد و صدر المتألهين شيرازى هم مدتى در قم مقيم و تحصيل فيض نموده‌اند ، چنان كه علامه ربانى فيض كاشانى و مولى عبد الرزاق لاهيجانى هم مدتى مقيم قم بوده‌اند .\r\n\r\nپادشاهان مدفون در قم\r\nسلاطينى كه در اطراف روضهء مطهره مدفونند يكى شاه صفى است كه از سلاطين صفويه و نوادهء شاه‌عباس كبير است مدفن او در سمت قبله روضهء مطهره واقع بوده و اكنون پس از تعميرات خاقان مغفور داخل روضه مطهره است و صورت قبر او را به هم زده و برداشته‌اند ، و سابقا زنها از صحن زنانه كه فعلا صحن موزه است داخل اين مكان مىشدند و زيارت مىنمودند .\r\nسقف و ديوار او مزين است به كاشى معرق بسيار ممتاز كتيبه به خط ثلث محمّد رضا امامى اصفهانى از كاشى معرق بيرون آورده در كمال خوبى و امتياز اين روضه از بناهاى شاه‌عباس ثانى است .\r\nو در روضة الصفاى ناصرى مىگويد : در سال يك‌هزار و پنجاه و دو شاه صفى صفوى در كاشان بيمار شده ، در دوازدهم شهر صفر بار سفر به جانب عالم باقى بربسته و عالم فانى را وداع كرد . مدت ملك وى سيزده سال و شش ماه بوده است و\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nامراى عظام نعش او را به روضهء حضرت معصومه عليها السّلام برده مدفون ساختند و به تعزيت پرداختند .\r\nمؤلف گويد : شاه صفى مزبور پادشاهى سفاك و ظالم بوده و در زمان سلطنت خود بسيارى از شاهزادگان و وزراء و امراء را كشت بنابراين معلوم نيست قرب جوار مرقد فاطميه عليها السّلام براى او فائده داشته باشد .\r\nديگر شاه‌عباس ثانى است : بقعهء او در جنب مقبرهء شاه صفى واقع و از بناهاى شاه سليمان است و از سنگهاى مرمر بسيار عالى ممتاز بنا شده . كتيبهء اين بقعه هم به خط ثلث محمّد رضا امامى اصفهانى است كه سورهء جمعه را به روى سنگ مرمر نوشته و در سنهء 1077 حجارى شده و اتمام بقعه در سنهء يك‌هزار و هفتاد و هشت بوده .\r\nدر روضة الصفاى ناصرى مىگويد : سنهء يك‌هزار و هفتاد و هفت هجرت در هنگام رجوع از مازندران به عراق و اصفهان كوكب دولتش راجع و ماه سلطنتش در محاق واقع گرديد ، در دامغان به جوار ملك منان پيوست ، امراى عظام نعش آن سلطان با احتشام را در تخت روان نهاده در جوار حضرت معصومه عليها السّلام چون گنج به خاك سپردند و اين اشعار در پايين صندوق شاه‌عباس در سنگ مرمر نوشته شده :\r\n جمشيد به اخلاص ز شاه اسلام * چون منصب توليت گرفت از انعام\r\nطاهر به نيابتش مشرف چون شد * صندوق به سركارى او گشت تمام \r\nيك شعر ريخته و ناخوانا است .\r\n از سيم و زر خزانه تحويلش داد * با راستى اين مزار را كرد تمام\r\nبر مرقد پاك پدران زندهء ناس * يعنى صفى ثانى افلاك اساس\r\nصندوق چو ساخت عقل تاريخش گفت * « صندوق مزار شاه عالم عباس » \r\nناگفته نماند كه مرافق و طنابى دور روضهء منوره از بناهاى شاه‌عباس ثانى است .\r\nچنان كه در يكى از آن مرافق اين قطعه بر روى سنگى منقور و حجارى شده است :\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n در ايام خاقان جم بارگاه * خديو جهان‌گير عباس شاه\r\nسليمان غلامى ز خيل درش * به اقبال شه ساخت اين طوفگاه\r\nهمين بس بود بهر اوصاف او * كه شد سايبان بر سر قبر شاه\r\nشهى كو به عصمت نظيرش نبود * از آن گشته معصومه‌اش جايگاه\r\nبهشت برين بوده مأواى او * همين گشت تاريخ آن قبله‌گاه\r\nچو اين جنت‌آباد اتمام يافت * به سعى سليمان و اقبال شاه\r\nغياثا پى سال تاريخ گفت * سليمان ثانى زد اين بارگاه \r\n* در چاپ اوّل اين كتاب به تبعيت بعضى من هم نوشتم مقبرهء شاه‌طهماسب ثانى در قم است ولى بعدها پس از تتبّع معلوم شد كه بعد از خلع شاه‌طهماسب ثانى در اصفهان نادر شاه او را تحت‌الحفظ به خراسان فرستاد و در سبزوار ماند و پس از رفتن نادر به هندوستان رضا قلى ميرزا فرزند وى ، او را كشت و علىهذا بعيد است كه نعش او را به قم آورده باشند و جز يك نفر نديدم كسى هم نوشته باشد كه قبر وى در قم است .\r\nهمچنين شاه سلطان حسين هم بايد بدن بىسرش در قم مدفون باشد ، زيرا اشرف افغان سر او را براى سردار عثمانى كه شاه را از وى مطالبه مىنمود فرستاد .\r\nديگر شاه سليمان و شاه سلطان حسين صفوى كه در دو صندوق و يك بقعه جنب بقعه شاه‌عباس ثانى مدفون مىباشند . بر روى قبور آنها صندوقى است به ارتفاع يك ذرع تخمينا كه از صفحهء مس بنا شده است . اطراف آن صفحه‌ها كتيبه‌اى است كه بر روى صفحهء فولاد نوشته شده و خط را مشبك كرده از فولاد بيرون آورده‌اند ، اطراف اين صفحه‌هاى فولاد صفحه‌هاى طلا بوده كه احاطه بر اطراف صندوق داشته . در سلطنت محمود افغان در ايران افاغنه صفحه‌هاى طلا را از جميع اين صندوقها كنده و برده و صفحه فولاد را بر جاى گذاشته‌اند . كتيبهء اين بقعه\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nبه خط ابو طالب الحسينى الخطيب القمى است فى سنه 1107 ، و در سلطنت شاه سلطان حسين صفوى نوشته شده . علاوه بر اينان قبور بسيارى از شاهزادگان صفويه نيز در قم است .\r\nو در صحن زنانه اطاقى كه فعلا موزه است معروف به قبور شاهزادگان صفوى است و در روضة الصفاى ناصرى گويد : « محمود دانست كه قزلباشيه با افاغنه به سر نخواهند برد و در هنگام فرصت به مكافات و كيفر خواهند پرداخت ، لهذا سان امراى قزلباشيه را پيش نهاد همت كرده بعد از تعيين و تشخيص و تعريف و توصيف پايه و مايهء هريك را به تحقيق شناخته مقرر كرد كه ايشان را حاضر و بعدد سور مباركهء فرقانى يك‌صد و چهارده تن بودند آن دنىزادهء نامرد حكم به قتل آن‌همه كرد آنگاه اولاد امجاد صفويه و سادات مرتضويه را جمع نموده صغيرا و كبيرا سى و يك نفر بودند مانند حجاج عليه اللعنه حكم به قتل آن سادات حسينى و موسوى نمود و در قم از نعش ايشان مقبره جديد مزيد گرديد » . « 1 »\r\nديگر خاقان خلد آشيان فتحعلى شاه قاجار است . بقعهء وى كه داراى گچ‌برى بسيار ممتاز مىباشد در صحن كهنه است ، و آن مكان يكى از مرافق صحن بوده كه خاقان مغفور در حيات خود او را براى دفن خود تعمير نموده بودند . سنگ مرمرى كه تمثال خود را در حال حيات بر آن حجارى كرده بودند روى مضجع او نهاده كتيبه‌اى بر روى آن سنگ ، بر دور تمثال خاقانى به خط ميرزا زين العابدين كاشانى است كه در آن كتيبه اين اشعار ميرزا تقى علىآبادى كه زبان حال خاقان است حجارى و منقور شده است :\r\n سپاس تو اى پاك پروردگار * بجان اندرم تا بروز شمار\r\nبه يكتائيت هركه را راى نيست * خرد را به مغز اندرش جاى نيست\r\nپديدار كردى پى نيك و زشت * به محشر دو در از جحيم و بهشت \r\n\r\n\r\n","description":"","footnote":"\r\n( 1 ) . تفصيل اين جنايت بزرگ در كتاب « اجساد جاويدان » ص 182 - 187 آمده است .\r\n","page_name":" 112 ","page_number":112},
  {"content":"\r\n\r\n ز تو خاك پيغمبر پاك شد * از اين خاكدان بر بافلاك شد\r\nبجاى نبى برنشاندى على * ز نسل على يازده تن ولى\r\nبدل مهر ايشان چو جان پرورم * بر اين هستم و هم بر اين بگذرم\r\nمرا برنشاندى به تخت شهى * برويم گشادى در فرهى\r\nمرا ملك ايران و توران زمين * سراسر سپردى به تيغ و نگين\r\nبه آرامشم اين سراى سپنج * كه جاى سپنج است و تيمار و رنج\r\nچه خرم بهشتى بر آراستى * بدان زيب و زينت كه خود خواستى\r\nعجب نبود از لطفت اى كردگار * كه در هر دو گيتى بوم شهريار\r\nاز اين گفت من بخردان برخورند * كه از دانهء ره بخرمن برند \r\nو اين رباعى از خود خاقان روى سنگ قبر نوشته است با اين عبارت : از نتايج افكار ابكار طبع گوهربار شاهنشاه دين‌پناه أبد اللّه ملكه و دولته :\r\n از جان گذشته‌ايم و به جانان رسيده‌ايم * از درد رسته‌ايم و بدرمان رسيده‌ايم\r\nما را بسر توقع سامان خويش نيست * كز سر گذشته‌ايم و بسامان رسيده‌ايم \r\nو اين دو رباعى نيز منسوب به خود خاقان است :\r\n خاقانم و يك جهان گناه آوردم * در حضرت معصومه پناه آوردم\r\nمهر نبى و حب على را يا رب * بر درگه كبريا گواه آوردم \r\nنيز\r\n خاقانم و وامانده ز ديهيم و كلاه * ز اورنك خلافت شده دستم كوتاه\r\nاندر حرمت بمسكنت جسته پناه * يا فاطمة اشفعى لنا عند اللّه \r\nسنگى كه تمثال خاقان بر آن حجارى شده از سنگهاى مرمرى است كه تاكنون سنگى به اين صفا و خوبى از معدن كمتر بيرون آمده و در واقع قطعه جواهرى است . اين سنگ را نايب‌السلطنه عباس ميرزا از تبريز به طهران حمل نمود ، چون به\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنظر خاقان رسيد عبد اللّه خان نقاش‌باشى اصفهانى را فرمودند كه مثال همايونى را بر روى آن سنگ كشيده ، آمحمّد على حجارباشى آن را حجارى بنمايد و در سال 1250 اين سنگ تمام شد ، و چون خاقان مغفور در اصفهان در همين سال به رحمت ايزدى و اصل شد جسد او را به قم حمل نموده و در همين بقعه كه در حيات خود براى دفن خود معين كرده بودند دفن كردند اين سنگ را هم از طهران به قم حمل نموده و بر روى مضجع او برنهادند .\r\nدر يكى از صفه‌هاى بقعهء خاقان سنگ بزرگى منصوب است كه در او خلاصه كلام الملوك ميرزا تقى علىآبادى است كه نسب‌نامه و شرح حال خاقان است و فاضل خان گروسى آن را خلاصه و موجز نموده و به خط ميرزا محمّد حسين شهير به ساعت‌ساز كه از مشاهير نويسندگان آن عصر بوده به امر محمّد شاه در آن سنگ مرمر نوشته‌اند و قبر كامران ميرزا نايب‌السلطنه و بعضى از شاهزادگان ديگر نيز در آن بقعه است .\r\nديگر محمّد شاه قاجار است كه او هم در صحن كهنه مدفون است بقعهء او از بناهاى امير كبير ميرزا تقى خان اتابك اعظم است كه در زمان صدارت خود دو حجره از حجرات صحن را خراب كرده اين بقعه را بنا نمودند بر روى مضجع او سنگ مرمرى است كه تمثال آن پادشاه را بر روى آن نقش و حجارى نموده‌اند ، بر دور آن تمثال كتيبه‌اى است به خط سيد حسين خوشنويس‌باشى كه اين اشعار كه از شمس الشعراء ميرزا محمّد عليخان سروش اصفهانى است نوشته :\r\n خديو جهان شاه يزدان‌پرست * كه بودش سپهر برين زيردست\r\nمحمد شه آن شاه انجم سپاه * كه بودش فلك تخت و پروين كلاه\r\nهزار و دو صد با شصت و چهار * چو از دور هجرت بشد روزگار\r\nپس از چارده سال فرماندهى * جهاندارى و فر شاهنشهى\r\nششم روز شوال بنهفت چهر * تنش از زمين شد روان بر سپهر \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n سپهرى نهان گشت در زير خاك * فرو رفت خورشيدش اندر مغاك\r\nبه گل شد علىرغم آن‌كس كه گفت * كه خورشيد بر گل نشايد نهفت\r\nخطا گفتم او زنده بر تخت زر * نشسته است ليكن به شكل ديگر\r\nنه يك گلبن است آنكه در هر بهار * گلى چون گل رفته آرد به بار\r\nز شمعى چو شمع دگر بر فروخت * نيارى سخن گفت كان شمع سوخت\r\nكه شمع نخست است گر تا قيام * دو صد شمع روشن كنى زان مدام\r\nالهى كه اين شمع بيگانه‌سوز * بود تا شب حشر گيتىفروز \r\nو در اين بقعه بعضى از شاهزادگان از قبيل عز الدوله عبد الصمد ميرزا پسر محمّد شاه و ركن الدوله نوادهء او و غيرهما ، مدفون هستند و عقب بقعهء محمّد شاه مقبره و بقعهء مهد عليا زوجهء او و مادر ناصر الدّين شاه است كه درب او از بقعه محمّد شاه است ، روى او سنگ مرمر بلندى است كه از حيث حجارى در اعلى درجهء خوبى و امتياز است و اطراف او بعضى از امراء از قبيل مجد الدوله و برخى شاهزاده خانمها از قبيل فخر الملوك بزرگترين دختر ناصر الدّين شاه و غيرهما مدفون هستند .\r\nو عقب اين بقعه مدرسهء مادر شاه بود ، كه از بناهاى مادر شاه سابق‌الذكر بود ، مدرسه كوچكى بوده كه دست خادم آستانه بود كه بعدا خراب و جزء مسجد اعظم آيت‌اللّه بروجردى شد .\r\nو در صحن كهنه بقاع و مقابر چندى از وزراء و امراء است مثل ميرزا حسن مستوفى الممالك متوفى 1260 كه بقعهء او در شمال صحن ، قرينهء بقعهء فتحعلى شاه است و گچ‌برى عالى دارد .\r\nو اين اشعار در كتيبهء ايوان بقعه وى از گچ بيرون آورده‌اند :\r\n تبارك اللّه از اين روضهء بهشت سرشت * كه سر زند ز شرف خاكش از سرشت بهشت\r\nز بهر آستر فرش آستانش بود * كه تار اطلس افلاك دست‌به‌دست برشت\r\nشد از ارادت خسرو ز گنبد عاليش * چو آفتاب عيان صد هزار زرين خشت \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n ستوده فتحعلى شه كه در حديقهء دل * بجز نهال هواى نبى و آل نكشت\r\nدعاى دولت او باد در صباح و مساء * درود شيخ حرم با سرود پير كنشت \r\nمعلوم مىشود اين اشعار در زمان حيات فتحعلى شاه و قبل از دفن مستوفى الممالك كتيبه شده است .\r\nو بقعهء فرخ خان امين الدوله و قهرمان ميرزا پسر عباس ميرزا نايب‌السلطنه و قوام الدوله جد قوام السلطنه و غيرهم و همچنين قبر حسينقلى خان برادر كوچك خاقان كه در ابتداء سلطنت فتحعلى شاه چند مرتبه سركشى و ياغيگرى كرد و بعد فرار و خود را به بست كشانيده و پناهندهء روضه حضرت معصومه شد و اسلحه خود را نيز تقديم آستانه نمود و فعلا در موزه آستانه است .\r\nهمچنين در صحن كهنه است بقعهء ميرزا حسين وزير تفرشى مشهور به بلور متوفى به سال 1289 قمرى و پسر او ميرزا تقى خان مستشار اعظم متخلص به « دانش » متوفاى سنهء 1326 كه از شعرا بوده و اخيرا دانشگاه تهران ديوان او را به چاپ رسانده است . جلو بقعه فتحعلى شاه داخل صحن ميدان كهنه است و در پشت صحن كهنه و مدرسهء فيضيه فتحعلى شاه سه دستگاه عمارات و حمامى بنا نموده بود كه هنگام تشرف بدين آستان بدان عمارت مكان مىنمود در يكى از اطاقهاى يكى از آن عمارات آقا مهر على نقاش‌باشى تمثال خاقان را به سه حالت كشيده ، يكى بر تخت زر نشسته و تاج كيانى بر سر دارد ، يكى درحالىكه كلاه پوست بر سر دارد ، يكى در حالتى كه شال كلاه زندى بر سر گذارده و در يكى از اطاقهاى عمارت ديگر تمثال خاقان را كشيده و در دو طرف آن تمثال شاهزادگانى را كه از نسل خاقان مىباشند كشيده در دو صف : صف اوّل شمايل شاهزادگانى است كه از صلب خاقانند در صف پايين شاهزادگانى است كه پسرزادهء خاقان هستند . اما صورت شاهزاده‌هايى كه در دو طرف خاقان كشيده در صف بالا كه از صلب خاقانند پنجاه و يك نفرند و صورتهاى اميرزاده‌هايى كه از صلب شاهزادگانند و در\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nصف پايين كشيده شده پنجاه نفرند ، كه مجموع يك‌صد و يك نفر تمثال شاهزادگان و اميرزادگان در آن اطاق كشيده شده درحالىكه به سلام شاهى مشرف شده‌اند ، با لباس جواهرنشان و كارد خنجر و بازوبند مرصّع كه در آن زمان معمول اهالى ايران بوده كه به اين هيئت به سلام شاهى مشرف مىشدند و اين عمارات را وقف بر سركار فيض آثار نموده كه زوار و واردين اين ارض شريف در آن منزل كنند و توليت آن را واگذار نموده به متولى آستانهء مقدسهء فاطمه عليها السّلام چنان كه بر سنگ مرمرى كه در بلاى درى كه به رودخانه باز مىشود منقور است و امروز اثرى از حمام مزبور نيست و سنگ را كنده و برده‌اند . « 1 »\r\nصحن نو بنياد آن از مرحوم آقا ابراهيم امين السلطان است كه در سنه 1299 شروع نمود ولى در آن اثناء بهمراهى موكب ناصر الدّين شاه به عزم زيارت ارض اقدس و مشهد مقدس حركت كرد و در منزل سودخر به دار ديگر خراميد و جسد او را به مشهد حمل و در آن خاك مدفون شد ، پسر او ميرزا على اصغر خان امين السلطان كه پس از فوت پدر ، شاه جميع مناصب او را با لقب امين السلطانى به او داد ، اهتمامش در ساختمان صحن مطهر بيش از پدر شد ، و ماهى يك هزار تومان از طهران فرستاد تا بالاخره پس از چند سال بناى صحن جديد به معمارى مرحوم استاد حسن معمار قمى كه سنمّار عصر خود بوده به اتمام رسيد و ايوان آن را هم آئينه نمودند با مقرنس شگرف و انشاء كتيبه ايوان آئينه از مرحوم شيخ محمّد حسن مجتهد قمى است كه ملا رجب على مذهّب مشهدى به خط ثلث بر روى سنگ مرمر نوشته و آن انشاء اين است :  اللَّهُ نُورُ السَّماواتِ وَ الْأَرْضِ مَثَلُ نُورِهِ كَمِشْكاةٍ فِيها مِصْباحٌ الْمِصْباحُ فِي زُجاجَةٍ الزُّجاجَةُ كَأَنَّها كَوْكَبٌ دُرِّيٌّ يُوقَدُ مِنْ شَجَرَةٍ مُبارَكَةٍ زَيْتُونَةٍ لا شَرْقِيَّةٍ وَ لا غَرْبِيَّةٍ يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ نُورٌ عَلى نُورٍ يَهْدِي اللَّهُ لِنُورِهِ مَنْ \r\n\r\n\r\n","description":"","footnote":"\r\n( 1 ) . اين خانه‌ها و حمام‌ها از طرف آيت‌اللّه بروجردى خريدارى شده و به جاى آن « مسجد اعظم » ساخته شده است تصويرها را نيز به طرز فنى از ديوار بيرون آورده در موزه نگاه داشته‌اند . ( د )\r\n","page_name":" 117 ","page_number":117},
  {"content":"\r\n\r\n يَشاءُ وَ يَضْرِبُ اللَّهُ الْأَمْثالَ لِلنَّاسِ وَ اللَّهُ بِكُلِّ شَيْءٍ عَلِيمٌ  و بعد لقد حاز اصل المجد و الشرف و جاز كل سلف و خلف ببناء هذا الصحن و الايوان المباهى فى زهو جماله ابهى قصور الجنان فى دولة الامن و الامان و دورة العدل و الاحسان عهد السلطان على الاطلاق و الخاقان بالاتفاق الشهير بصفاته بل هى تشتهر بذاته الجدير لها بحقيقته كما انها لا تجدر الا بحضرته السلطان بن السلطان بن السلطان و الخاقان بن الخاقان بن الخاقان السلطان ابو المظفر و الانتصار ناصر الدّين شاه قاجار لا زالت بقاع الارض بندى عدله مطلولة و سيف الشريعة المطهرة فى ايامه مسلولة جناب الاجل الاكرم و حضرة الاعظم الافخم ذو المعالى التى دلت على طيب الاعراق و المحامد التى انعقد عليها الاتفاق خفقت على شريف رأسه من المكارم و البنود و خضع لهيبته سلطان العساكر و الجنود و خرّ لجلاله السيد و المسود و ذلت لصعوبته الضوارى من الاسود و زير الخاقان امين السلطان ميرزا على اصغر خان نجل سمىّ خليل الرحمن فخر عصره و فحل دهره فلا غرو ان يجرى الجود على عرق مثله و تلوح مخايل الليث فى شبله قد ارتقى الى مدارج عالية و معارج سامية و هيئ له و سادة الصدارة و خلف منه امارة الوزارة و منه اصول هذه العمارة فالجناب الاجل النبيه خلف صدق من ابيه ( نظم ) .\r\n بابه اقتدى امين فى الشرف * و لكن الفضل يكون للخلف\r\nوارخ عام للبناء ان ترم * فحاسبن هذه جنة قم \r\nمؤلف گويد : ما اين اشعار و كتيبه‌ها را از لحاظ جنبهء ادبى و تاريخى نقل كرديم و گرنه اين سلاطين لياقت اين تعريف و توصيف را نداشته‌اند . زيرا اگر لايق بودند اوضاع و احوال ما و اين مملكت بهتر از اين بود كه مىبينيم !\r\nو در صحن نو هم قبور بعضى از علماء و وزراء و امراء هست . از وزراء مثل ميرزا على اصغر خان اتابك و مشير السلطنه و دبير الملك و بهاء الملك و سعد السلطنه و غيرهم و از علماء مثل حاج ميرزا عبد الرحيم نهاوندى كه بقعهء او پهلوى درى است\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكه روبروى ميدان آستانه باز مىشود از سمت راست كسى كه وارد مىشود و حاج سيد رفيع نظام العلماء تبريزى كه بقعهء او متصل به ايوان آئينه است ، و حاج شيخ فضل اللّه نورى كه بقعهء او در شمال شرقى صحن است و قبر قطب راوندى هم در حياط صحن است و همچنين قبر مرحوم حاج ملا آقا حسين مجتهد قمى متوفى در سنه 1327 قمرى كه قبر مرتفعى در محوطه صحن دارد .\r\nاطراف صحن جديد را كتيبه‌اى است كه در آن كتيبه اين دو قصيدهء فتح اللّه خان شيبانى كاشانى به خط ميرزا آقا تبريزى مسطور است :\r\nقصيده اوّل\r\n زمين شد از دو بنا رشك آسمان برين * يكى بناى خليل و يكى بناى امين\r\nخليل رحمان گشت او بدان بناى قويم * امين سلطان گشت اين بدين بناى مبين\r\nيكى به مكّه و آن كعبه خداى بزرگ * يكى دگر بقم و جاى بضعهء ياسين\r\nبدان نماز برد هركه راست دين درست * بدين نياز برد هركه راست رأى رزين\r\nبروزگار بناها بسى نهادستند * ولى نه چونين محكم نهاد و خوب آئين\r\nرواق و طاقش بر آسمان نهاده اساس * زمين و خاكش بر فرق فرقد و پروين\r\nخزينه‌هاى فراوان هزينه گشته بر آن * اگرچه كرده در آن گنج نام نيك دفين\r\nكسى كه باز بماند بدهر از او آثار * كجا بماند از ايشان يكى اثر چونين\r\nجهان رسانده بسى مردمان به عزت و جاه * چه ز آنكه باد جهانش همه به زير نگين\r\nخداى عرش چو با بنده‌اى نظر دارد * چنين اثرها ماند از او به روى زمين\r\nچنين اثر نه بخلخ در است و نه بطراز * چنين اثر نه بچين اندر و نه در ماچين\r\nگر اين بنا نگرد سخت شرمسار شود * كسى كه كرد اياصوفيه بقسطنطين\r\nتمام خلقت و اصل اين بناى و در بر او * دگر بناها چون در مشيمه‌اند جنين\r\nبدين بنا كه ز آب و گل اين وزير نهاد * بباد رفت همه نام آذر برزين\r\nدر آن بنا سخن از آفتاب و آذر بود * درين بناست همه ذكر مالك الارضين \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n كجا به بانى او زين بنا كه ماند بجاى * فلك درود فرستد ملك كند تحسين\r\nنه بر به بيهده بر ملك و دين امينش كرد * خدايگان ملوك زمانه ناصر دين\r\nكجا بفرّ شاهنشهى فراست او * ميان بيضه كند فرق خاد از شاهين\r\nشهى كه گر ز خرد شاه خسروان پرسى * خرد چه گويد ؛ گويد بيا و شاه ببين\r\nدر او حصافت بوزرجمهر و آصف ديد * كه مى پياده شود از كفايتش فرزين\r\nز مكرمت نظرى كرد سوى او كه شد او * از آن نظر به سعادت ز خواجگان مهين\r\nكنون بفرّ شهنشاه عصر و فضل اللّه * وزير صدرنشان است و بدر صدرنشين\r\nپدرش بود بسلطان امين و سلطان خواست * پس از پدرش بحشمت فزايد و تمكين\r\nفزود نك همهء خواجگان به خدمت او * بفخر بسته ميانند از كهين و مهين\r\nكسى كه شاه سوى او نظر كند نه شگفت * اگر زمانه ببندد بر اسب بختش زين\r\nكه گر اثر نهد اين‌گونه مىنهد به جهان * كجا اساسش محكم‌تر از دز روئين\r\nمؤيد است بروح القدس ز ايزد پاك * وز آب و خاك مقدس سرشته است و عجين\r\nچه آيتى به ازين كو نهد چنين آثار * كه باز ماند از و تا بروز بازپسين\r\nكجا خرد بتواند قياس چرخش كرد * اگر كنى به مثل كوه و بحر را تخمين\r\nعلى اصغر اگر نام دارد او ز پدر * على اكبر يارش بود بعليين\r\nبدين على همه ارواح مى دعا گويند * بخاصه روح على بن جعفر و يقطين\r\nكجا طواف گه روحشان همين خاكست * كه جسم دختر احمد درو شده است مكين\r\nدرى به خلد برين زين مكان فراز و تو نيز * ببينى آندر ارت هست چشم باطن‌بين\r\nمكان فاطميان در سپهر عرش خداست * و گر به خاك نشان بىچو اين مكان گزين\r\nهمان‌كه شيعهء خاص على و آل على است * اگر نخفت در اين خاك روح او است غبين\r\nبه طوس و قم ز پيمبر دو گوهرند به خاك * كه خاك ازين‌دو شرف جسته بر سپهر برين\r\nپدرش خفته بطوس است مام او ايدر * نديم رضوان آن وين رفيق حورالعين\r\nپدر اساس نهاد و پسر به آخر برد * كه باد رحمت ايزد بسى بر آن و بر اين\r\nچنان كه مسجد اقصاى را همى داود * بنا نهاد و سليمانش برفزود آذين \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n اگرچه بقعهء آنجا ز پيش بود بپاى * ضريح و ايوان سيمين و قبه‌اش زرين\r\nبنا مگو كه عروسى است كاسمان بلند * بهشت و طوبى و كوثرش مىكند كابين\r\nگناه كار اگر سوى او پناه برد * حرام گردد بر او مهالك سجين\r\nو گر كسى بنشيند به زير سايه او * به هيچ غم نكند خاطرش زمانه حزين\r\nدو صف فرشته شب و روز اندر اوست بپاى * صفى به‌سوى يسار و صفى به‌سوى يمين\r\nبه شهريار جهان و بدين بزرگ وزير * صفى دعا كند و صف ديگرى آمين\r\nبناى او چو به آخر رسيد و گشت تمام * خداى حافظ آن كرد جبرئيل امين\r\nبدين دليل همى تا جهان بجاى بود * بپاى خواهد بود اين بناى نغز چنين\r\nو گر بخواهد روزى قضا به خاك رود * نباشدش بجز اين خاك بستر و بالين\r\nبدين پاك و دل پاك و رأى و خاطر پاك * خداى پاكش باشد هميشه يار و معين\r\nدر اين كتيبه هم از بحر طبع شيبانى * كشد به رشته سر كلكش اين لئال ثمين\r\nكه نه بنائى ازين به كسى تواند كرد * نه هم بنائى از اين‌گونه محكم و شيرين\r\nهميشهء تا نبود آب را گرانى خاك * هميشه تا كه نماند بلاله بر نسرين\r\nبباغ ملك رخ او چو لاله تازه‌وتر * بكام دولت كارش همه چو ماء معين \r\nايضا قصيدهء دوّم از شيبانى كه در كتيبه صحن جديد نوشته شده و هى هذه :\r\n چو مرد پرهنر افتاد و بخت بودش يار * چنين بماند ازو در جهان بجاى آثار\r\nكجا بدرگه او برنهد فرشته جبين * كجا بسايه او آسمان برد زنهار\r\nبروزگار نگردد عزيز هركه نكرد * بدست خويش همى خوار درهم و دينار\r\nكسى كه درهم و دينار خوار مايه گرفت * ازو بجاى بماند چنين اثر بسيار\r\nز زر سرخ خردمند نام جويد و بس‌كه * نام عزّ نبرد دهر كه زر نسازد خوار\r\nولى اگر نبود فر ايزدى با مرد * همىزند بدر گنج خويش بر مسمار\r\nنه در دلى نهد از مكرمت بجا اثرى * نه در گلى نهد آثارى او به نقش و نگار\r\nاثر بدهر بسى مانده‌اند ليك نماند * چنين اثر كه در او عقل گم كند هنجار \r\n\r\n","description":"","footnote":"","page_name":" 121 ","page_number":121},
  {"content":"\r\n\r\n كدام اثر كه همه روز جبرئيل امين * به پر خويش برد گردش از دروديوار\r\nكدام اثر كه بهر سر كه سجده برد در او * همى درود فرستد محمّد مختار\r\nكدام اثر كه بهر تشنهء كه خفت در آن * بدست خويش دهد آب حيدر كرار\r\nكدام اثر كه غبارى كه زو بلند شود * بديده بركشد از فخر گنبد دوار\r\nچنين اثر كه نهد جز كسى كه حشمت او * بدين و دولت ازين‌گونه كرده است هزار\r\nبدين بنا و بدين كارهاى فرخ اوست * كه برگزيد شه او را ازين همه اخيار\r\nمظفرى ملكى خسروى خداوندى * كه شد زمانه بفرش همه بهشت و بهار\r\nبروزگار همايون و عهد فرخ او * زمين ز چرخ برافزود رتبت و مقدار\r\nستودهء كه بدربار هيچ شاه نبود * چنين وزير نكوسيرت و نكو كردار\r\nچنين بنا كه توانست برنهاد جز او * كه خيره گردد از و ديدهء اولو الابصار\r\nبويژه تا كه بدين خاك ازين بزرگ وزير * چنين بنائى بر پا شد آسمان كردار\r\nبنانه نگوئى يك‌لخت از بهشت برين * فرو كشيده و اندر زمينش داده قرار\r\nرواقهاش چو افلاك بىفساد و خلل * عمادهاش چو البرز محكم و استوار\r\nنه جنت است و چو جنت مقام رحمت حق * نه كعبه است و چو كعبه است قبلهء ابرار\r\nبه پاك تربت دخت رسول كرده است اين * على بن ابراهيم فخر آل و تبار\r\nبه بخت و سال جوان و به رأى و دانش پير * ز اسب جهل پياده به رخش عقل سوار\r\nبه‌سوى او نظر مردمان پاك‌نظر * پناه سالك و درويش و ملجأ زوار\r\nعزيز كرده خدا نام او به هر دوجهان * كه خوار كرد بدين كار خير زر عيار\r\nيگانه در همه فضل است و فضل ايزد بين * كه فضل او بفزايد به مهر هشت و چهار\r\nاگر به مملكت ايدون امين سلطان است * امين يزدان است او به حكمت و اسرار\r\nهزار سرّ الهى نهفته در دل او * كه ز آن يكى نه فزون گفته‌اند بر سردار\r\nبه سرّ شاه و به سرّ إله اوست امين * به جان و دلت ز بو نصر اين سخن بسپار\r\nاز آن شه از پدرش عز و جاه او افزود * كه ديد فخر پدر گشت او به علم و وقار\r\nپدر درخت بد و اين وزير بار درخت * پدر صدف بد و اين خواجه لؤلؤ شهوار \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n هرآينه ز صدف خوب‌تر بود لؤلؤ * چنان كه خوب‌ترند از درختها اثمار\r\nاميدم آنكه ز يزدان ز مكرمت نظرى است * بر آنكه گفت و بر آنكو نويسد اين اشعار\r\nايا كسى كه بدين كاخ بگذرى روزى * يكى به رحمت ازين رفتگان به ياد بيار\r\nهزار و سيصد و سه چون گذشت از هجرت * به آخر آمد اين قصر و اين بلندحصار \r\n\r\nكتيبه سردر ايوان شمالى داخل صحن طرف باغ ملى\r\n عهد ملك ناصر دين آنكه يافت * كرسى و ديهيم از او زين و زيب\r\nگشت امين شه و صدر مهين * بانى اين صحن خوش دل‌فريب\r\nصادق پروانه بتاريخ گفت *  « نَصْرٌ مِنَ اللَّهِ وَ فَتْحٌ قَرِيبٌ »  \r\n[ 1303 
  ]\r\n\r\nكتيبهء سردر صحن شمالى طرف باغ ملى ( از خارج )\r\n به عهد ناصر دين شهريار با تعظيم * ابو المظفر غازى خدايگان كريم\r\nبنا نهاد به توفيق كردگار اين صحن * وزير اعظم على اصغر بن ابراهيم\r\nچو بهر دختر موسى بن جعفر از سر صدق * امين سلطان آراست اين ستوده حريم\r\nبراى مصدر تاريخ گفت پروانه * « سياق كعبه ثانى ز پور ابراهيم » \r\n[ 1303 
  ]\r\n\r\nكتيبه شرقى سردر صحن از طرف خيابان ارم ( از خارج )\r\n به عهد خسرو گيتى خديو ناصر دين * كه نازد از سر انگشت وى كلاه و نگين\r\nبراى دختر موسى بن جعفر از سر صدق * سپهر سوده به خاك درش هماره جبين\r\nامين شاه على اصغر بن ابراهيم * عيان نمود ز سطح زمين بهشت برين\r\nچو شد تمام به تاريخ گفت پروانه * « بناى صحن به كلى بهشت روى زمين » \r\n[ 1303 
  ]\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\nكتيبهء سردر ايوان جنوبى صحن طرف خيابان موزه ( از خارج )\r\n به عهد ناصر دين شهريار ملك‌آراى * امين سلطان آراست اين ستوده سراى\r\nسرود صادق پروانه بهر تاريخش * « ببين بملك قم اينك در بهشت بپاى » \r\n\r\nصحن زنانه يا موزه\r\nموزه در ضلع غربى صحن نو و قسمت جنوبى حرم مطهر واقع شده است و ظاهرا اين صحن از بناهاى شاه‌عباس ثانى است كه براى مقبرهء پدر خود شاه صفى ساخته است ، و درب اصلى آن هم در قسمت غربى صحن نو است ( كه جلو آن قبور پدر و برادر و دائى و ساير اقوام مؤلف كتاب واقع است ) اين صحن ساده و جرزهاى آن آجرى و بدنهء آن گچى است ، و طرف شمالى آن ايوانيست كه به مقبره و بقعه شاه صفى باز مىشده ، و فعلا پس از تعميرات فتحعلى شاه كه صندوق قبر شاه صفى را برداشته و با سطح زمين برابر كرده‌اند بقعه مزبور رواق جنوبى حرم مطهر را تشكيل مىدهد و از اين رواق درى به مقبرهء شاه‌عباس ثانى باز مىشود و برابر آن درى است كه به خزانه آستانه گشوده مىشود .\r\nسابقا زنها قبل از افتتاح موزه از اين صحن و رواق به حرم مطهر مشرف شده و در اين صحن اجتماع مىنمودند و در صحن زنانه جنب ايوان راهروى است كه مدخل مقابر سلاطين صفويه بوده است و هم‌اكنون راهرو و مدخل سالن موزه است و كتيبه‌اى دارد از كاشى لاجوردى كه با خط نستعليق زرد دوازده بيت بر آن نوشته شده و قسمتى از ابيات دوازده‌گانه اين است :\r\n هذه جنات عدن فادخلوها خالدين * زائران را از صرير دررسد بر گوش جان\r\nخشت ايوان بلندش غيرت خورشيد و ماه * صحن ايوان رفيعش مهبط كروبيان\r\nز التفات پادشاه صورت و معنى صفى * شد سرافراز مهم توليت جمشيد خان \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n شد تمام از معجز اقبال شاهى اين بنا * تا مگر همچون حرم گردد مطاف انس و جان\r\nكرد بنيان اساسى بارگاهى كز شكوه * باد يا رب تا ابد از عمر و شاهى كامران\r\nاين رقم زد از پى تاريخ معمار قضا * « مهبط صفح الهى مرقد صاحبقران » \r\n[ 1077 
  ]\r\nو در قسمت غربى صحن زنانه حجره‌اى است كه فعلا يكى از دو سالن موزه را تشكيل مىدهد ، و در زير آن سردابه‌اى است كه چنان كه سابقا ذكر شد قبور شاهزادگان صفوى است كه به امر محمود افغان به قتل رسيده‌اند .\r\nموزهء آستانه دو قسمت مىباشد يك سالن به طول 60 / 17 متر و عرض 90 / 4 متر و سالن ديگر به طول 20 / 16 متر و عرض 50 / 5 متر و از صحن زنانه چنان كه ذكر شد درى بدان باز مىشود كه مدخل آن طرف شمالى صحن درب آن در بقعه شاه سلطان حسين مىباشد .\r\nو غير از اين در درب مخصوصى از طرف خيابان موزه در حين تأسيس موزه كه سال 1314 خورشيدى است ، افتتاح نموده‌اند .\r\nدر زمان حكومت حسين خان نام سيد احمد هاتف اصفهانى متوفاى 1198 قصيده‌اى در وصف برج و باروى قم و ستايش حضرت معصومه و مدح حكمران آن حسين خان گفته كه ما از ديوان مختصر او كه بهمت و تصحيح اديب فقيد وحيد دستگردى به طبع رسيده نقل مىنماييم و هى هذه :\r\n حبذا شهرى كه سالار است در وى سرورى * عدل‌پرور شهريارى دادگستر داورى\r\nشهرى آبش جانفزا ملكى هوايش دلگشا * شهريارش دلنوازى واليش جان‌پرورى\r\nشهرى از قصر جنان و باغ جنت روضه‌اى * شهريارى لطف و انعام خدا را مظهرى \r\n\r\n","description":"","footnote":"","page_name":" 125 ","page_number":125},
  {"content":"\r\n\r\n روضهء خاكش عبير و روح‌پرور روضه‌اى * سرورى در وى امير و عدل‌پرور سرورى\r\nچيست دانى نام آن شهر و كدام آن شهريار * كين دو را در زيب و فر ثانى نباشد ديگرى\r\nنام آن شهر است قم فخر البلاد ام‌ّالقرى * كش به خاك آسوده از آل پيمبر دخترى\r\nدخترى كش دايه دوران نيابد همسرى * دخترى كش مادر گيتى نزايد خواهرى\r\nدخترى كآبا و اجداد كرامش يك‌به‌يك * تا به آدم يا امامى بوده يا پيغمبرى\r\nبنت شاه اوليا موسى بن جعفر فاطمه * كش بود روح القدس بيرون درگه چاكرى\r\nماه بطحا زهره يثرب چراغ قم كه دوخت * دست حق بر دامن پاكش ز عصمت چادرى\r\nشهريار آن ولايت والى آن مملكت * زيبد الحق كسرى آئين تهمتن گوهرى\r\nخان داراشان جم فرمان كى دربان حسين * آنكه فرزندى بفر او نزاد از مادرى\r\nآنكه اوج قدر را بختش فروزان كوكبى * آسمان مجد را رويش فروزان اخترى\r\nآنكه بهر تارك و بالاى او پرداخته است * چرخ سيمين جوشنى خورشيد زرين مغفرى\r\nبر عروس دولتش مشاطه بخت بلند * هردم از فتح و ظفر بندد دگرگون زيورى \r\n\r\n","description":"","footnote":"","page_name":" 126 ","page_number":126},
  {"content":"\r\n\r\n دايه گردون پير آمد شد بسيار كرد * داد تا دوشيزه دولت بچون او شوهرى\r\nافسرش بر فرق فر ايزدى بس گه مباش * بر سر از دانگى زروده دانه درش افسرى\r\nاز خم انعام و ميناى نوالش بهره داشت * هر سفالين كاسهء ديديم و زرين ساغرى\r\nاينكه نامش چرخ ازرق كرده‌اند از مطبخش * تيره‌گون دوديست بالا رفته يا خاكسترى\r\nتا زند بر ديدهء اعداى او هر صبح مهر * چون برون آيد به انگشت گيرد نشترى\r\nاز كمالاتش كه نتوان حصر جستم شمه‌اى * از اديب عقل طومارى گشود و دفترى\r\nخود به تنها بشكند هر لشكرى را گرچه هست * همرهش ز اقبال و بخت و فتح و نصرت لشكرى\r\nامن را تا پاسبان عدل او بيدار كرد * ظلم جويد بادبانى فتنه جويد بسترى\r\nشهر قم كز تندى باد حوادث ديده بود * آنچه بيند مشت خاكى ز عبور صرصرى\r\nدر همه اين شهر ديدم بارها پيدا نبود * كهنه ديوارى كه به روى مرغى افشاند پرى\r\nاز قدوم او در دولت به رويش باز شد * گوئى از فردوس بگشودند بر رويش درى\r\nشد به سعى او چنان آباد كاهل آن ديار * مصر را ده مىشمارند و ده مستحقرى \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n پيش از اين گر هر ده و شهرى بحالش مىگريست * خندد او اكنون به هر اقليم و بر هر كشورى\r\nكرد بر پا بس اساس نو در آن شهر كهن * دادش اوّل از حصارى تازه زيبى و فرى\r\nلوحش اللّه چون حصار آسمان ذات البروج * فرق هر برجى بلند از فرقدان در برترى\r\nشوخ چشمان فلك شبها پى نظاره‌اش * از بروج آسمان هريك برون آرد سرى\r\nباره‌اى چون سد اسكندر بگرد قم كشيد * لطف حقش ياور و الحق چه نيكو ياورى\r\nعقل چون ديد از پى تاريخ اين حصن حصين * گفت : « سدى نيك گرد قم كشيد اسكندرى » \r\n[ 1297 
  ]\r\n*\r\n اى بر خورشيد رايت مهر گردون ذره‌اى * آسمان در حكم انگشت تو چون انگشترى\r\nبا كف دريا نوالت هفت دريا قطره‌اى * پيش خرگاه جلالت هفت گردون چنبرى\r\nحال زار من چه پرسى اين نه بس كز روى تو * دور ماندستم چه دور از روى خور نيلوفرى\r\nبوى دود عنبرين من گواه من كه چرخ * بىتو افكنده است چون عودم بسوزان مجمرى\r\nروزها ناز و به شبها غمزه ازبس ديده‌ام * ز اختران هريك جگر مىسوزدم چون اخگرى \r\n\r\n","description":"","footnote":"","page_name":" 128 ","page_number":128},
  {"content":"\r\n\r\n قمرى و بلبل كه مدح سرو وصف گل كنند * روز و شب از سرو و گل سيمى نخواهند و زرى\r\nطبع من بحرى است پهناور كه ريزد بر كنار * گه درى و گاه مرجانى و گاهى عنبرى\r\nكى رهين كس شود دريا كه گر گيرد ز ابر * قطره آبى دهد واپس درخشان گوهرى\r\nشاد باش و شاد زى كين بزم و اين آرامگاه * مانده از سلطان ملكشاهى و سلطان سنجرى\r\nمن به نيروى تو در ميدان نظم آويختم * هيچ دانى با كه ، با چون انورى كند آورى\r\nهم بامداد نسيم لطفت آمد بر كنار * از چنين بحرى سلامت كشتى بىلنگرى\r\nراستى ننديشم از تيغ زبان كس كه هست * در نيام كام همچون ذوالفقارم خنجرى\r\nمن كه نظمم معجز فصل الخطاب مهر تست * نشمرم جز باد سرد افسون هر افسونگرى\r\nريسمانى چند اگر جنبد به افسون ناورد * تاب چون گردد عصا در دست موسى اژدرى\r\nهان و هان هاتف چه گويى چيستى و كيستى * لاف بيش از بيش چند اى كمتر از هر كمترى\r\nلب فروبند و زبان در كش ره ايجاز گير * تا نگرديدستى از اطناب بار خاطرى\r\nتا گذارد گردش ايام و بيزد دور چرخ * تاج عزت بر سرى خاك مذلت بر سرى\r\nدوستانت را كلاهى بر سر از عز و شرف * دشمنانت را به فرق از ذل و خوارى معجرى \r\n\r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبخش دوّم : امامزادگان مدفون در سرزمين قم\r\n\r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n\r\nامامزاده موسى مبرقع\r\nپوشيده نماند امامزاده‌اى كه هم شرافت و جلالتش مسلم باشد ، و هم مدفن و مضجعش معلوم و بلاواسطه از صلب مطهر امام باشد در قم بلكه در ايران خيلى كم است . چه بعضى امامزاده‌ها از صلب مطهر امام عليه السّلام هستند ولى جلالت قدرشان غير مسلم و بعضى جلالت قدرشان مسلم ولى محل قبرشان غير معلوم مثل على بن جعفر و حمزة بن موسى بن جعفر و در بعضى هر دو جهت مجهول است .\r\nاما امامزاده‌هايى كه در قم و اطراف قم مدفون شده و مرقدشان معلوم است ، جز چند تن هيچ‌يك بىواسطه از صلب امام عليه السّلام نيستند و آن چند تن يكى فاطمهء معصومه عليها السّلام است كه از صلب مطهر امام موسى بن جعفر عليه السّلام است . چنان كه سبق ذكر يافت .\r\nديگر زينب و امّ محمّد و ميمونه كه از صلب حضرت امام محمّد تقى عليه السّلام هستند و ايشان در همان بقعهء شريفهء حضرت معصومه عليها السّلام مدفون مىباشند ، بعضى در همان ضريح مثل امّ محمّد و بعضى بيرون از ضريح در ميان بقعهء طاهره مثل زينب و ميمونه چنانچه سابقا ذكر شد .\r\nديگر موسى پسر حضرت امام محمّد تقى كه معروف است به موساى مبرقع ، و او در قم در خانهء خود مدفون شده ، و سادات رضوى تماما در هركجا هستند از\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nنسل او هستند ، وى بقعهء مختصرى دارند كه چند سال قبل آقاى حاج قائم‌مقام التوليهء رضوى مشهدى صحنى براى آن حضرت بنا فرمودند ، و مرحوم حاج ميرزا حسين نورى حالات ايشان را در كتاب بدر مشعشع بيان نموده‌اند .\r\nدر تاريخ قديم قم مىگويد : اوّل كسى كه از سادات رضويه به قم آمد ابو جعفر موسى بن محمّد بن على الرضا عليه السّلام بود و در سنهء ست و خمسين و مأتين ( 256 ) از مدينه به قم آمد و به قم مقام كرد و پيوسته برقع بر روى فروگذاشتى تا آنگاه كه عرب به او پيغام فرستاد كه تو را از مجاورت و همسايگى ما بيرون مىبايد رفتن ، پس ابو جعفر موسى از قم به كاشان رفت چون به كاشان رسيد احمد بن عزيز بن دلف العجلى او را اكرام كرد و ترحيب نمود و خلعتهاى بسيار و بارگيرهاى نيكو و چندين تجمل به او بخشيد و مقرر گردانيد كه هر سال يك‌هزار مثقال طلا با يك سر اسب مسرج به او دهد پس ابو الصديم الحسين بن على بن آدم و يكى ديگر از رؤساى عرب در عقب بيرون آمدن موسى بن محمّد بن على از قم برسيدند و اهل قم را بسبب بيرون كردن او توبيخ كردند .\r\nپس رؤساى عرب را بطلب ابى جعفر موسى بفرستادند تا شفاعت كردند و او را به قم باز آوردند و بسيارى اعزاز و اكرام كردند و از مال خود از براى او سرائى بخريدند ، و همچنين چند سهم از قريهء هنبرد و اندريقان و كارجه از براى او از ورثهء مزاحم بن على اشعرى بخريدند و بيست هزار درم از براى او قسمت كردند و به او دادند .\r\nو در روايت ديگرى است كه چون عرب قم به ابى جعفر موسى پيغام فرستادند كه تو را از همسايگى ما بيرون مىبايد رفتن او برقع از روى بينداخت و ايشان او را شناختند ، پس محمّد گفت همت و اعتقاد ايشان محقق شد و اين سراى و سهام و اموال به او دادند پس موسى قصد عبد العزيز بن دلف عجلى كرد عبد العزيز او را اعزاز و احترام و اكرام كرد و خلعتها و مركبها بخشيد و وظيفهء ساليانه معين كرد چنانچه ذكر شد . بعد از آن به قم مراجعت نمود ، ديگرباره اهل قم او را\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاعزاز و اكرام كردند و از دنيا وى را متمتع و مرفه گردانيدند چنانچه مستغنى شد و بعد از آن او را احتياج نبود به شهرهاى ديگر رود به جهت وجه معاش و به قم املاك خريد و آب و زمين پيدا كرد و متوطن شد بعد از آن خواهران او زينب و امّ محمّد و ميمونه دختران محمّد بن على عليه السّلام در طلب او از كوفه به قم آمدند و بر عقب ايشان بريهه دختر موسى بيامد و ايشان به مقبرهء بابلان آنجا كه قبر فاطمه بنت موسى بن جعفر است مدفون شدند و موسى به قم مقيم بود و از آنجا بجايى ديگر نرفت تا آنگاه كه او را وفات رسيد در شب چهارشنبه هشت روز به آخر ماه ربيع الآخر مانده سنه ست و تسعين و مأتين ( 296 ) او را در سرائى كه معروف بود به او كه اليوم مشهور است به مشهد او دفن كردند و در قديم آن سراى معروف بوده است به محمّد بن الحسن بن ابى خالد اشعرى ملقب به شيبوله و اوّل كسى را كه بدين سراى دفن كردند موسى بن محمّد بن على بن موسى بود و خواهران او زينب و ميمونه دختران محمّد بن على بن موسى از او ميراث گرفتند »\r\nمؤلف گويد : فرقى كه روايت ثانى با اوّل داشت اين بود كه در اوّل اكرام را نسبت به احمد بن عزيز بن دلف العجلى كرد و در ثانى نوشته است قصد عبد العزيز بن دلف عجلى كرد و عبد العزيز او را اعزاز و اكرام كرد و معلوم نيست از پسر و پدر كداميك صحيح است .\r\n\r\nامامزاده شاه حمزه\r\nديگر امامزاده حمزة بن موسى بن جعفر است كه با شاه چراغ شيراز احمد بن موسى الكاظم از يك مادرند و جد اعلاى سلاطين صفويه موسويه است و چند محل است كه به او نسبت مىدهند : يكى اطراف شيراز و ديگرى در سوسفيد ترشيز و ديگرى در جنب بقعهء طاهرهء حضرت عبد العظيم و ديگرى در وسط شهر قم كه بقعه و قبه و صحنى دارد و بناى قبه و صحن از مرحوم ميرزا على اصغر خان اتابك است ، و اين اشعار را در كتيبهء ايوان آن نوشته‌اند :\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n اين كفش‌كن سليل موساى كظيم * كو طعنه زند بطور موساى كليم\r\nبنياد ز اصغر بن ابراهيم است * چونان كه بناى كعبه كرد ابراهيم\r\nهين واد مقدس است فاخلع نعليك * اين باب خدا است فادخلوا للتعظيم \r\nو در تاريخ قم كه از كتب معتبرهء معتمده و قريب العصر با امامزاده است عبارتى است كه صريح است در اينكه حمزة بن موسى الكاظم همين است كه در قم است ، چنان كه گويد : و بعد از آن بريهه زن موسى بن محمّد بن على بن موسى وفات يافت و به جنب مشهد او ، او را دفن كردند و پسران عم او يحيى و ابراهيم پسران جعفر بن على الكذاب از بريهه ميراث گرفتند چون بريهه به قم وفات يافت ايشان به قم نبودند چون از آن آگاهى يافتند به قم آمدند و تركهء او برداشتند . ابراهيم ديگرباره از قم برفت و يحيى صوفى به قم اقامت كرد و بميدان زكريا بن آدم به نزديك مشهد حمزة بن امام موسى بن جعفر عليهم السّلام وطن و مقام گرفت و ساكن بود » الى آخر كه حمزة را بىواسطه اولاد آن حضرت ذكر مىكند ولى در ذكر سادات حسينيه و موسويه كه به قم وارد شدند حمزه را ذكر نمىكند و در سادات صادقيه به چند واسطه حمزه نامى ذكر مىكند و در كتاب روضة الصفاى ناصرى هم يكى از متوفاهاى زمان صفويه را گويد در قم در جوار مرقد فاطمه بنت موسى بن جعفر و حمزة بن موسى بن جعفر دفن كردند .\r\nو در كتب انساب مذكور است كه حمزة بن موسى بن جعفر چند پسر داشتند :\r\nيكى از ايشان اسم او حمزه بوده ، چنان كه در كتاب « جنة النعيم » هم حمزة بن حمزه را ذكر كرده .\r\n\r\nشاهزاده احمد\r\nو پوشيده نماند كه جنب بقعه طاهرهء شاهزاده حمزه بقعه‌اى است كه گويند مدفن شاهزاده احمد از اولاد موسى بن جعفر است و در كتاب تاريخ قم در ضمن اولاد موسى بن جعفر در قم احمد نامى ذكر مىكند و مىفرمايد : در قم وفات نموده\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nليكن محل دفن او را معين نمىكند ، و شايد مدفون در اين بقعه همان احمد باشد ، بنابراين نسب شريف او از اين قرار است : احمد بن اسحاق بن ابراهيم بن موسى بن ابراهيم بن موسى بن جعفر عليهم السّلام .\r\n\r\nعلى بن جعفر عليه السّلام\r\nديگر على بن جعفر الصادق عليه السّلام كه آن بزرگوار هم محل قبرش مسلم نيست و سه موضع است كه به او نسبت مىدهند : يكى در « عريض » يك فرسخى مدينه و ديگرى در قم و ديگرى در خارج سمنان ، در خارج سمنان را علامهء مجلسى دوّم مىفرمايد مظنون كذب آن است ، ولى در قم را احتمال مىدهد كه خود او باشد ، چنان كه در « تحفة الزائر » مىفرمايد كه از جملهء كسانى كه به جلالت و نبالت شأن معروفند ، على بن جعفر مدفون به قم است ، و جلالتش مشهورتر از آن است كه ذكر شود . و اما بودنش در قم : در كتب معتبره ذكر نشده ليكن اثر قبر شريفش كه موجود است قديم است ، و بر روى قبر كتابتى هست كه نوشته‌اند « قبر على بن جعفر صادق و محمّد ابن موسى » .\r\nو از تاريخ بناى آن قبر تا اين زمان نزديك به چهارصد است ، و چون از آن قبر قديم و لوح آن چنين ظاهر مىشود كه در آنجا مدفون باشد ، بهتر آن است كه در آنجا آن حضرت را زيارت كنند » .\r\nليكن كلام مجلسى اوّل در شرح من لا يحضره الفقيه صريح است در اينكه آن جناب در قم مدفون است ، و از تاريخ قم چنان كه مختار محدث نورى در مستدرك است برمىآيد كه اين على مدفون به قم از احفاد آن على بن جعفر است و آن على مدفون در عريض است چنان كه در تاريخ قم گويد : « ديگر از فرزندان على بن جعفر صادق عليه السّلام و از فرزندان محمّد بن على بن جعفر صادق عليه السّلام سادات عريضه‌اند »\r\nروايت است كه حسن بن عيسى بن محمّد بن على بن جعفر صادق عليه السّلام از مدينه به قم آمد و پسر او على با او بود .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nبه هر حال در قم مضجعى رفيع و صحنى وسيع و گنبدى عالى دارد و بقعه و مضجع او مزين بود به خشتهاى كاشى كه معروف است ، بهتر از آن كاشى تا به حال در هيچ مكان ديده نشده است ، ولى چون در چند سال قبل سارقين شبانه آمدند و خادم آن بقعه را خفه نموده و بعضى از خشتهاى آن را كنده و بردند لهذا توليت قم خشتهاى كاشى آن بقعه را كنده و در خزانهء طاهره حضرت معصومه مضبوط نمودند و اخيرا كه موزهء آستانه مفتوح شد به موزه منتقل نمودند و سنهء سبعمائه ( 700 ) تاريخ كاشى قبر مطهر است ، و در كتيبهء بقعه نوشته شده است كه تجديد اين عمارت مقدس را عطاء الملك مير محمّد حسنى كرده است در سنهء اربعين سبعمائة ( 740 ) اصل عبارت كتيبه اين است : « تجديد عمارة المقدس مضجع الامامين السيدين المعصومين المظلومين الطاهرين ابى الحسين على بن جعفر الصادق و ابى جعفر محمّد بن موسى الكاظم صلوات اللّه عليهما المولى المرتضى الاعظم الصاحب الاعدل الاحسب الانسب علاء الحق و الدنيا و الدّين جلال الاسلام و المسلمين عطاء الملك مير محمّد الحسنى اعز اللّه فى الدارين فى سنة اربعين و سبعمائة » .\r\nمؤلف گويد محمّد بن موسى الكاظم محتمل است محمّد بن موسى بن اسحاق بن ابراهيم العسكرى بن موسى بن ابراهيم بن موسى بن جعفر عليه السّلام بوده باشد و سابق حذف و اسقاط وسائط خيلى معمول بوده ، چنان كه حضرت امام حسن عسكرى را ابن الرضا مىناميدند ، و در بسيارى از كتيبه‌هاى قديم اين معنى ديده شده كه وسائط را از بين انداخته و صاحب قبر را اولاد بلافاصله امام نوشته‌اند ، و نسبت او را به جد اعلى و اشرف داده‌اند و در بعضى كتيبه‌ها اغلاط ديگر هم ديده شده كه بعد اشاره خواهد شد ، و همچنين در بسيارى از كتيبه‌ها عبارات به حسب قانون عربيت خالى از سقم نيست چنانچه بر اهل بصيرت پوشيده نيست ، الحاصل در سنهء ( 1268 ) استاد محمّد طاهر كاسه‌گر قمى ايوان و سردر بقعه را كاشى ممتاز نموده و از موقوفاتش قطعه زمين واقع در خارج دروازهء كاشان است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nامامزاده ابراهيم\r\nو نزديك به بقعهء مباركه على بن جعفر بقعه‌اى است كه در كتيبهء او نوشته شده است مضجع ابراهيم بن احمد بن موسى بن جعفر ، عين عبارات كتيبه اين است :\r\n« امرت بعمارة هذه الروضة الرفيعة و المرقد المنيفة المشهد المنور المعطر المقدس الامام المعصوم الطاهر المطهر ابى القاسم ابراهيم بن احمد بن موسى بن جعفر بن محمّد بن على بن الحسين بن الامام المفترض الطاعة اسد اللّه الغالب ابى الحسن امير المؤمنين على بن ابى طالب صلوات اللّه و سلامه عليه و عليهم اجمعين بمنه الخاتون العظمى البانوى الكبرى بلقيس العهد و الاوان خديجة العصر رابعة الدهر عصمة الدنيا و الدّين صفوة الاسلام و المسلمين زيدت عصمتها و خلدت عظمتها فى شهر شوال سنه خمس و ثمانمائة بمشقة العبد على بن حسن الطوسى » .\r\n\r\nامامزاده على\r\nو ديگر از امامزادگان بلافصل جليل القدر امامزاده سلطان على بن امام محمّد باقر است كه مضجع مقدس او در اردهال قم است و از اطراف هميشه به زيارت او مشرف مىشوند به خصوص در زمانى كه آن را وقفه مىگويند و آن سيزدهم پائيز است كه در سابق در روز جمعه آن هفته از قم و كاشان و اطراف و اكناف آن دو شهر خلق كثيرى در آنجا حاضر مىشدند و مخصوص قريب هزار نفر از اهالى فين همه مكمل و مسلح قاليچه را از ميان بقعهء مطهره برمىداشتند و به نهرى كه قريب به صحن مطهر است مىبردند و از آن نهر اين قاليچه را تر كرده مراجعت مىنمودند و بسا كه فتنه و فسادى بر سر اين كار بر پا مىشد ، و در ايوان بقعهء اين امامزاده دخمه‌اى است كه در سالهاى پيش كه مهدى خان اعتضاد الدوله حكمران قم و ساوه و كاشان بدان بقعه مشرف شده حكايت نموده بود كه من و دوسه نفر در آن دخمه رفتيم اجسادى ديديم تر و تازه كه سرهاى آنها را بريده‌اند و مىگويند كه آنها\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاز اصحاب آن حضرت بوده‌اند كه در اين حومه به جهاد كشته شده‌اند و در احاديث اهل بيت عليهم السّلام مدح اردهال وارد شده است چنان كه گذشت . « * »\r\nو اما امامزاده‌هايى كه در قم و اطراف قم هستند و اولاد با فاصله امام مىباشند بسيارند :\r\n\r\nامامزاده اسماعيل\r\nيكى از آنها امامزاده اسماعيل است بنا بر كتيبهء قديمه بقعهء او ولى ظاهرا نام او محمّد بن عبد اللّه بن حسين بن على بن محمّد بن امام جعفر صادق عليه السّلام است ، نظر به عبارت تاريخ قديم قم كه مىفرمايد : اين محمّد بن عبد اللّه از قم رفت طرف بغداد و او را به نهروان كشتند و تابوت او را به قم آوردند به نزديك مسجد رضائيه دفن كردند ، و در حق هيچيك از امامزاده‌هايى كه در قم مدفونند ندارد كه او را شهيد كرده باشند ، مگر همين محمّد بن عبد اللّه ، و معروف است اين امامزاده به سيد سربخش ، قبر اين امامزاده در اواخر شهر در محلهء كه معروف « به سيد سربخش » است واقع است ، و در ميان بقعه قبر كوچكى است كه به قدر يك‌چهارم از زمين بلندتر است ؛ مىگويند چون او را شهيد كردند سر او را در اين مكان دفن كرده‌اند بقعه و گنبد متوسطى دارد كه روى آن كاشى است و بقعه اين امامزاده كتيبه‌اى دارد به خط ثلث كه اين عبارت را از گچ بيرون آورده‌اند « و هى هذا ذكر القديم اعلى و بالتقديم اولى امر ببناء هذه العمارة الرفيعة و الروضة الشريفة مرقد الامام المعصوم المظلوم اسماعيل بن الامام محمّد بن جعفر الصادق عليهم السّلام الصاحب الاعظم الاعدل الاعلم و الى اقاليم الفضل و الكرم مستخدم ارباب السيف و القلم المنصور بنصرة خير الناصرين غياث الحق و الدنيا و الدّين امير محمّد بن المولى المخدوم الاعظم الاعدل الاعلم جمال الحق و الدنيا و الدّين على بن صفى اعلى اللّه شأنهما و رفع فوق\r\n\r\n\r\n","description":"","footnote":"\r\n( * ) . شرح حال امامزادهء بزرگوار شاه سلطان على ، در كتاب « اجساد جاويدان » ص 68 - 79 آمده است .\r\n","page_name":" 140 ","page_number":140},
  {"content":"\r\n\r\nالفرقدين مكانهما فى محرم الحرام السنة 776 » .\r\n\r\nچهل اختران\r\nديگر از بقاع مطهره بقعهء معروف به چهل اختران است ، در بالاى سردرب بقعه در كتيبهء كه به خط ثلث از گچ بيرون آورده شده نوشته است اين مكان قبور جمعى از سادات و امامزادگان است در سنه 851 آن كتيبه نوشته شده است ، ولى در سنه 953 شاه‌طهماسب صفوى سقفى بسيار مرتفع و بنائى عالى بر اين قبور بر پا نموده و در بالاى سردرب بقعه از داخل اين كتيبه را به خط ثلث از گچ بيرون آورده‌اند « قد صدر الحكم المطاع ببناء هذه العمارة الشريفة عن اعلى حضرت سلطان سلاطين الزمان ابو المظفر شاه‌طهماسب بهادر خان خلد اللّه ملكه و سلطانه و افاض على العالمين بره و احسانه فى شهور سنة ثلث و خمسين و تسعمائه » و اصل بقعه مربع متساوى الاضلاع و هر ضلع او پانزده ذرع است ، بر يك سقف مرتفع بيستون آن سقف زده شده و از بناهاى بسيار خوب عالى است كه كمتر مانند آن بنائى ديده شده است ، بنا و معمار آن استاد سلطان قمى است كه از مشاهير معمارهاى عهد صفويه است و نام او در آن مكان مضبوط است ، و در اين بقعه هيجده صورت قبر است و به‌طورىكه از تاريخ قديم قم مستفاد مىشود ، مدفونين در اين بقعه و بقعهء موسى از اين قرار است .\r\nيكى ابو جعفر موسى بن محمّد بن على بن موسى بن جعفر عليهم السّلام كه در شب چهارشنبه روز آخر ماه دى هشت روز از آخر ماه ربيع الآخر مانده سنه ست و تسعين و مأتين ( 296 ) هجريه وفات نمود .\r\nديگر بريهه زوجهء موسى بن محمّد .\r\nديگر ابو على محمّد بن احمد بن موسى بن محمّد بن على الرضا عليهم السّلام كه در روز يكشنبه ارديبهشت‌ماه سه روز از ماه ربيع الاوّل گذشته سنه خمسة عشر و ثلاثمائه ( 315 ) وفات كرده .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nديگر محمّد بن موسى بن محمّد .\r\nديگر زينب بنت موسى مبرقع و امّ محمّد بنت احمد بن ابو على محمّد بن احمد بن موسى بن محمّد بن على الرضا عليهم السّلام كه روز پنجشنبه مردادماه بيست و يك روز از ماه ربيع الآخر گذشته سنه ثلث و اربعين و ثلاثمائه ( 343 ) وفات كرده .\r\nديگر فاطمه دختر محمّد بن احمد بن موسى بن محمّد بن على الرضا كه شب پنجشنبه يازده روز از ماه شوال گذشته سنه ثلث و اربعين و ثلاثمائه ( 343 ) هجريه وفات كرده .\r\nديگر بريهه بنت محمّد بن احمد بن موسى مبرقع .\r\nديگر ابى عبد اللّه احمد بن محمّد بن احمد بن موسى مبرقع كه روز پنجشنبه نيمهء ماه صفر سنه ثمان و خمسين و ثلاثمائه ( 358 ) هجريه وفات كرده .\r\nديگر امّ سلمه بنت محمّد بن احمد بن موسى بن محمّد بن على الرضا .\r\nديگر امّ كلثوم بنت محمّد بن احمد بن موسى بن محمّد بن على الرضا و اسامى ديگران دانسته نيست و متصل به اين بقعه بقعهء موساى مبرقع است كه ذكر او گذشت .\r\n\r\nامامزاده زيد\r\nديگر از بقاع مقدسه بقعه امامزاده زيد است ، و چنان كه گويند از نبيره‌ها و نتايج حضرت سيد الساجدين عليه السّلام مىباشد . بقعهء مختصر و صحن مخروبهء داشت كه حاليه جزء صحن موساى مبرقع شده ، اصل قبر به قدر يك ذرع از زمين بقعه مرتفع است ، روى آن‌همه كاشى معرق است ، كه به خط ثلث ممتاز كتيبه‌اى بر روى آن نوشته شده و گنبد مختصرى دارد ، بانى اين عمارت از قرارى كه بر بالاى سردرب بقعه از خارج درب كتيبهء به خط ثلث از گچ بيرون آورده‌اند « خواجه بهاء الدّين هبة اللّه قمى » است و سنهء 847 تاريخ آن است ، عين عبارت اين است : « بسم اللّه الرحمن الرحيم كل شىء هالك الا وجهه له الحكم و اليه ترجعون و قال النبى الامى صلوات اللّه عليه من زار احدا من ذريتى فكأنما زارنى و من زارنى فقد زار اللّه\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nعز و جل هذا مضجع ابن الامام زيد بن الامام زين العابدين على بن الامام حسين بن على عليهم السّلام تشرف بهذا البناء الصدر الكبير خواجه بهاء الدّين هبة اللّه القمى فى شهور سنة سبع و اربعين و ثمانمائة » .\r\nدر ايوان ديگر اين بقعه كه جنب مسجد است سنگى است كه بر روى آن اشعارى نوشته شده است كه اين بقعه از يك‌دانه گندم ساخته شده است . يعنى يك‌دانه گندم را كاشته‌اند آنچه از او به عمل آمده او را هم كشته‌اند و همچنين تا حاصل او زياد شده از محصول او اين قبه بنا شده ! و آن اشعار اين است :\r\n به يك‌دانه گندم ز لطف إله * تمامست گنبد به اقبال شاه\r\nبه سعى براهيم ابن اويس * رسيده به اتمام اين بارگاه\r\nخرد گفت تاريخ او را بگو * به هفتاد و نه نهصدش كن نگاه \r\n* ديگر امامزاده زيد نزديك شاهزاده است كه گويند او هم از اولاد امام زين العابدين عليه السّلام است ، و صحنى مخروبه و بقعهء محقر دارد و جنب بقعهء او مسجدى است كه مرحوم آخوند ملا غلامحسين در آنجا به جماعت نماز مىگذاردند ، و ظاهرا نسب او از اين قرار است : زيد بن حسن بن على بن حمزة القمى ابن احمد بن محمّد بن اسماعيل بن محمّد بن عبد اللّه الباهر ابن امام زين العابدين عليه السّلام و محتمل است كه زيد بن اسحاق بن موسى بن اسحاق بن ابراهيم بن موسى بن ابراهيم بن موسى بن جعفر عليهم السّلام باشد و اين دو احتمال دربارهء هر دو زيد مىرود و العلم عند اللّه » .\r\n\r\nامامزاده سلطان محمّد شريف\r\nامامزاده سلطان محمّد شريف سمت دروازهء قلعه در محله‌اى كه بنام اوست مدفون است ، بقعه و گنبدى متوسط دارد ، از اولاد حضرت سيد الساجدين امام زين العابدين عليه السّلام است و نسب شريف او از اين قرار مىباشد : سلطان محمّد شريف\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبن على بن محمّد بن حمزة بن احمد بن محمّد بن اسماعيل بن محمّد بن عبد اللّه الباهر بن امام زين العابدين و عبد اللّه باهر با حضرت باقر از يك مادر بودند كه فاطمه دختر حضرت مجتبى باشد و او را باهر گويند به جهت نيكويى صورت او و كنيهء سلطان محمّد شريف ابو الفضل مىباشد و پدرش و دو جد او كه يكى حمزة بن احمد و ديگرى محمد بن حمزه باشد در قبرستان بابلان مدفونند و قبور آنها مجهول است چنانچه گذشت ، و اين بزرگوار امامزادهء جليل القدرى مىباشد ، و در قم صاحب اعقاب كثيره و حشمت و جاه بوده ، و در كتاب « عمدة الطالب » از وى به محمّد الشريف الفاضل تعبير كرده ، چنان كه مىفرمايد : از بنى احمد حمزة بن احمد و معروف است به حمزة القمى از براى او اعقابى است ، بعضى از آنها ابو الحسن على الزكى نقيب رى ابن ابى الفضل محمّد الشريف الفاضل ابن ابى القاسم على نقيب قم ابن محمّد بن حمزة المذكور .\r\n\r\nامامزاده شاه احمد\r\nامامزاده شاه احمد بن قاسم بن احمد بن على بن جعفر الصادق عليه السّلام ، هرچند در كتيبهء بقعه او را از اولاد موسى بن جعفر نوشته ولى در كتاب تاريخ قم ذكر شد كه او را از اولاد حضرت صادق از نسل على بن جعفر عريضى شمرده و معلوم است كه فرمايش صاحب تاريخ و عصرش مقدم بر كتيبه است و فاطمه خواهرش هم آنجا مدفون است ، چنانچه از كتاب مزبور معلوم مىشود بقعه او جنب دروازهء قلعه در قبرستان مالون واقع است بقعه و قبه و صحنى متوسط دارد كه در كتيبهء بقعه اين عبارات را از گچ بيرون آورده‌اند « و من اللّه الاعانة و الاغاثة امر ببناء هذه العمارة الرفيعة و الروضة الشريفة مرقد الامام السيد المظلوم احمد بن قاسم بن موسى بن جعفر بن محمّد بن على بن الحسين ابن على بن ابى طالب عليهم السّلام الصاحب الاعظم الاعدل الاعلم ملاذ طوائف الامم مستعيذ ارباب السيف و اصحاب القلم صاحب ديوان الممالك ملجأ العظماء العالم موئل صناديد بنىآدم عميم المواهب و النعم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nعضد الخواقين المنصور بنصرة خير الناصرين قوام الحق و الدنيا و الدّين مغيث الخلائق اجمعين على بن صاحب الاعظم السعيد عز الحق و الدنيا و الدّين اسحاق بن صفىعلى الماضى عظم اللّه تعالى جلال قدره به عمل محمّد على ابو شجاع البنا ، از موقوفاتش قطعه زمين واقعه در اراضى دودانگه است » .\r\nمؤلف گويد : اين على و پدرش اسحاق بن صفى به طورى كه از تواريخ استنباط مىشود از واليان و امراء قم بوده و قبورشان در باغ گنبد سبز است چنانچه بعدها بيايد .\r\n\r\nشاهزاده ناصر الدّين\r\nشاهزاده ناصر الدّين سابقا اين بقعه كه مقابل درب سابق مسجد امام حسن در بازار بود معروف بود به بقعه احمد بن اسحاق و حال اينكه احمد بن اسحاق اشعرى قمى كه وكيل حضرت امام حسن عسكرى عليه السّلام بوده و اين مسجد را به امر آن حضرت بنا نموده است در حلوان مدفون است ، مگر اينكه احمد بن اسحاق ديگرى باشد ، يا آنكه وجه شهرتش اين باشد زمانى كه احمد بن اسحاق اشعرى اين مسجد را به امر امام عليه السّلام بنا نهاد اين بقعه را هم به جهت مدفن خود بنا كرده و چون در مراجعت از سامره در حلوان كه سرپل‌ذهاب است وفات كرده لهذا در همان جا مدفون شد و فقير در طفوليت و همان اوانى كه معروف به بقعهء احمد بن اسحاق بود هروقت روزها از آن طرف عبور مىنمودم مىديدم شمع زيادى روى قبر روشن نموده‌اند و بعد برحسب بعضى قرائن و احتمالات كه بعضى از روى كتاب عمدة الطالب استنباط كردند گفتند اين امام‌زاده شاهزاده ناصر الدّين است و نسب او از اين قرار است على بن مهدى بن محمّد بن حسين بن زيد بن محمّد بن احمد بن جعفر بن عبد الرحمن بن محمّد البطحانى بن قاسم بن حسن بن زيد بن امام حسن المجتبى عليه السّلام فعلا مشهور به شاهزاده ناصر الدّين شده است .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nامامزاده خاك‌فرج\r\nديگر از بقاع مطهره در قم بقعه امامزاده خاك‌فرج است ، و آن بزرگوار از قرارى كه بعضى از ثقات روى قبر را ديده بودند و حاليه جايش گچ زده‌اند ، نوشته بوده است حارث بن زيد بن على بن الحسين ولى اين زمان معروف شده است به شاهزاده احمد از اولاد امام زين العابدين و اگر نام احمد صحيح باشد به احتمالى كه بعضى داده‌اند محتمل است كه احمد بن محمّد بن على بن عمر بن حسن افطس بن على بن امام زين العابدين باشد و داراى بقعه و قبه عالى و دو صحن مىباشد و تجديد و تعمير بقعه و قبر و بناى صحن جنوبى از منوچهر خان معتمد الدوله است .\r\nچنان كه در سردر بقعه اين اشعار را به سنگ مرمر به خط خوش نوشته‌اند :\r\n در زمان ملك غازى داراى جواد * كه شد آباد جهان زو كه بجانش آباد\r\nملك ملك‌گشا فتحعلى شه كه به ملك * هر ملك بست بايمائى و هر ملك گشاد\r\nهم از او غيرت چين آمده اتلال و دمن * هم از او خجلت مصر آمده امصار و بلاد\r\nهر سرابى كه ز فيض گذرش آيد خوش * هر خرابى كه ز نقش قدمش گردد شاد\r\nاندر آن عهد كه در سدهء او هرچه كريم * اندر آن دور كه در درگه او هركه جواد\r\nفخر امثال منوچهر هميون گوهر * زين اشباه خردمند كزان قدر بزاد\r\nبرده تارك بفلك چون بخرد روشن و پاك * گشته منظور ملك چون به گهر به خرد و راد\r\nهم رهين امر خداوند مهين را ز صلاح * هم امين گنج شهنشاه زمين را ز سداد\r\nگوهر روشن او صورتى از عقل و ادب * پيكر فرخ او جوهرى از دانش و داد\r\nچون شد اين بقعه فرخنده در اين خاك‌فرج * از تصاريف زمان قبه قرين با بنياد\r\nنه ببامش كه حرم پايه بجز شيون بوم * نه بباغش كه ارم رتبه بجز مويه خاد\r\nپى انگيزش آن مهر سخاصره گشود * بهر آباديش آن بدر كرم بدره گشاد\r\nاو ستادان سنمار گهر ز ايمايش * برده بنياد همايونش بر از سبع شداد \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n بقعه نى خوابگه تاجورى پاك گهر * بقعه نى بارگه پادشهى نيك نهاد\r\nبقعه نى از در رفعت فلك ذات بروج * بقعه نى از ره رتبت ارم ذات عماد\r\nالغرض كرد چو آهنك به آبادى اين * كه بپاداش شود هشت بهشتش هشتاد\r\nمنشى طبع صبا از پى تاريخش گفت * « شده اين بقعهء دلكش ز منوچهر آباد » \r\n[ 1232 
  ]\r\nمخفى نماند كه پشت صحن امامزاده خاك‌فرج بقعه‌اى است كه معروف است به صفوراء و معلوم نيست كه اين صفوراء كيست و نسبش چيست ؟ و بنا بر احتمالى كه بعضى داده‌اند مدفون درين بقعه از اولادهاى عمر بن على بن ابى طالب است نظر بفرمايش صاحب تاريخ قم قديم كه گويد ديگر ساداتى كه به قم آمدند عمريه‌اند از فرزندان عمر بن على بن ابى طالب ابو عبد اللّه العمرى ذكر نسب او نكرده‌اند و او بكميدان فرود آمده است مردى بس پرهيزكار و فاضل بوده است و بكميدان وفات يافته است ديگر از فرزندان عمر بن على به قم دو زن بوده‌اند و اللّه اعلم انتهى - و ممكن است نام يكى از آن دو زن صفوراء باشد و در آن بقعه مدفون باشد و العلم عند اللّه .\r\nو ديگر پشت بقعه امامزاده احمد فضائى است كه در وسط آن قبه كوچكى است كه در وسط زمين آن قبه گودى است كه گويند حضرت خليل حجر كعبه را از اين مكان به خانهء رب جليل برد چنانچه شاعر گويد :\r\n « برد از ديار قم حجر كعبه را خليل » \r\n. و در نزديك آن بقعه در وسط زمينهايى كه كشت و زرع مىشود يك چهار طاقى است كه گويند مسجد كميدان بوده .\r\n\r\nشاه ابراهيم و شاه محمد\r\nشاه ابراهيم و شاه محمّد در خارج دروازهء معصومه نزديك ايستگاه راه‌آهن در شهر نو واقع است ، بقعه آجرى عالى دارد و يك ضريح است كه مرقد دو امامزاده\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاست ، و روى ضريح به خط ثلث برجسته بكاشى اين عبارات مسطور است : هذا الضريح للسيد الشريف الطاهر المطهر التقى النقى الزكى ابراهيم بن موسى بن جعفر بن محمّد ابن لى بن الحسين اخ الحسن ابنا امير المؤمنين على بن ابى طالب عليهم السّلام » و همچنين روى مرقد شاهزاده محمّد هم به عين همين عبارات مسطور است جز اينكه بجاى ابراهيم بن موسى بن جعفر ، محمّد بن موسى بن جعفر نوشته است ، ولى ظاهرا وسائط را تا امام از بين انداخته است و نسب آنها از اين قرار باشد :\r\nابراهيم بن محمّد بن حسن بن ابراهيم بن احمد بن موسى بن ابراهيم بن موسى بن جعفر عليهم السّلام و محمّد بن حسن بن احمد بن اسحاق بن ابراهيم بن احمد بن موسى بن ابراهيم بن موسى بن ابراهيم بن موسى بن جعفر عليهم السّلام و بنا بر احتمالى محمّد بن اسحاق بن موسى بن اسحاق بن ابراهيم بن موسى بن ابراهيم بن موسى بن جعفر است و اين احتمالات از روى كتب انساب است .\r\nاز موقوفاتش قطعهء زمين واقعه در مزرعه مزديجان است و اين بقعه رو به انهدام و اندراس مىرفت تا دو سال قبل كه حاجى گرجى همت به تعمير و آباديش گماشت و گنبد را كاشى فيروزه‌رنگ نمود و ميله‌اى از طلا بر سر گنبد نصب و درها را عوض و تعميرات مهمهء ديگرى در اين بقعه نمود و تاكنون مبلغ چهارده هزار تومان به مصرف اين كار رسانيده است .\r\n\r\nشاه جعفر\r\nنزديك شاه ابراهيم به مسافتى جزئى بالاى آن واقع است ، بقعه و گنبدى متوسط از كاشى دارد كه كاشى آن ريخته و همچنين كتيبهء بقعه كه ريخته و محو شده و ظاهرا از اولاد موسى بن جعفر است و نسب او از اين قرار باشد : جعفر الدقاق ابن محمّد بن احمد بن هارون بن موسى بن جعفر عليهم السّلام و بنا بر احتمالى جعفر بن على بن حمزة بن احمد بن محمّد بن اسماعيل بن محمّد بن عبد اللّه الباهر بن امام زين العابدين عليه السّلام و احتمال مىرود جعفر بن حسين بن على بن محمّد بن امام جعفر\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nصادق مىباشد و سردر دالان بقيه اين عبارات به كاشى مسطور است ( تجديد عمارت اين درگاه مشهد مقدس منور زبدة الاعيان غازى پيرقلى نموده است سنه 942 ) از موقوفاتش قطعه زمين واقعه در مزرعه برادستان و قطعه زمين واقعه در مزرعهء مزديجان است .\r\n\r\nسيد معصوم\r\nبه قدر يك ميدان بالاى شاه جعفر بقعهء مختصر محقرى است كه گويند مدفن سيد معصوم از اولاد امام زين العابدين عليه السّلام است از موقوفاتش قطعه زمين واقعه در اراضى ابرستيجان است .\r\n\r\nامامزاده شاهزاده عبد اللّه\r\nخارج دروازه معصومه در نيم فرسخى است بالاى سيد معصوم است سمت دست راست واقع است ، گويند شاهزاده عبد اللّه از اولاد امام زين العابدين عليه السّلام است و ظاهرا نسب او از اين قرار باشد : عبد اللّه بن عباس بن عبد اللّه الشهيد بن حسن افطس بن على بن امام زين العابدين عليه السّلام بقعه و قبر مختصرى از آجر دارد و سردر بقعه اسم مبارك محمّد و على به كاشى نوشته شده كه از رسم الخط آن معلوم مىشود خيلى قديم است ، قريب پنج خروار از زمينهاى اطراف امامزاده با پنج خروار آب رودخانه وقف بر امامزاده است .\r\n\r\nشيخ ابا صلت\r\nجنب دروازهء رى بقعه و قبهء متوسط از آجر است كه گويند مدفن شيخ ابا صلت هروى از اصحاب حضرت رضا عليه السّلام است ولى اين حرف ظاهرا صحيح نباشد چه ارباب تواريخ و رجال مدفن او را در قم ننوشته‌اند ، و محتمل است كه مدفون در اين بقعه شيخ ابا صلت بن عبد القادر بن محمّد باشد كه در منتخب شيخ منتجب الدّين\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاست كه فقيه و صالح بوده .\r\n\r\nشاه سيد على\r\nبيرون دروازه رى واقع است بقعه گنبدى عالى از كاشى دارد و از قرارى كه روى مرقد او نوشته است شاه سيد على بن ابراهيم بن جعفر بن عباس بن امير المؤمنين است ولى محتمل است كه نسب شريف او از اين قرار باشد : شاه سيد على بن احمد بن محمّد بن على بن عبد اللّه بن جعفر بن عبد اللّه بن جعفر بن محمّد بن على بن ابى طالب عليهم السّلام .\r\n\r\nشاه سيد ابو احمد\r\nبين شاه سيد على و چهار امامزاده واقع است بقعه و گنبدى متوسط از كاشى دارد كه به سقف گنبد آن اسامى چهارده معصوم را به خط ثلث از گچ بيرون آورده‌اند ، و از قرارى كه روى قبر مطهر نوشته شده اين بزرگوار از احفاد محمّد حنفيه مىباشد ، چنان كه اصل عبارات اين است : هذا مرقد السيد المطهر ابو احمد بن محمّد بن على بن عبد اللّه بن جعفر بن عبد اللّه بن جعفر بن محمّد حنفيه بن امير المؤمنين و امام المتقين على بن ابى طالب عليهم السّلام فى سنة 932 .\r\n\r\nچهار امامزاده\r\nبقعه آنها در خارج دروازهء رى و قسمت شمال شهر است گويند شاهزاده حسن و شاهزاده حسين و شاهزاده ابراهيم و شاهزاده جعفر از اولاد حضرت سيد الساجدين امام زين العابدين عليه السّلام هستند و بنا بر احتمالى شاهزاده حسين ، حسين بن حسن بن حسين بن حسن افطس بن على بن امام زين العابدين عليه السّلام است و شايد حسن آن هم همين حسن والد امام‌زاده حسين باشد يا حسن بن عباس بن عبد اللّه الشهيد ابن حسن افطس بن على بن امام زين العابدين و بنا بر احتمالى حسين بن\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nعلى بن عمر بن حسن افطس بن على بن امام زين العابدين از موقوفاتش قطعه زمين واقعه در مزرعهء جمر سعدآباد است .\r\n\r\nامامزاده هادى و مهدى\r\nدر قريهء جمكران در وسط فضائى واقع است كه در آن فضا دو بقعه است ، در يكى از آن دو بقعه كه نسبتا بنايش عالى است دو قبر است ، يكى قبر هادى و مهدى و ديگرى شاهزاده ناصر الدّين از اولاد حضرت امام زين العابدين عليه السّلام و تجديد عمارت بقعه از حسام السلطنه است چنان كه اين اشعار در كتيبهء بقعه به خط خوش بكاشى مسطور است :\r\n به عهد ناصر دين خسرو ستاره خدم * كز او بسيط جهان گشت رشك باغ ارم\r\nشهى كه زد بفلك بيدق شهنشاهى * ز داد و عدل و سخا و هنر در اين عالم\r\nيگانه مير گزين سرور سپهر سرير * حسام السلطنه آن منبع سخا و كرم\r\nستودهء كه ورا پايگاه رفعت و قدر * بود رفيع‌تر از كاخ گنبد اعظم\r\nز داد و عدل و مروت نظير نوشروان * بفضل و اصل و گهر افتخار دودهء جم\r\nبشسته نام دو صد حاتم از كتب ز سخا * ببرده دست و دلش رونق از معادن و يم\r\nز داد و عدل و سخا و كمال و دانش وى * بخواهم ار كه دهم شرح نايدى بقلم\r\nچرا كه هريك از اوصاف او اگر خواهى * رقم كنى و بجان بايدت هزار رقم\r\nيك از خصال پسنديده و سعادت وى * خود اين بود كه فشارد به راه خير قدم\r\nچنان كه از سر اخلاص و صدق در اين ملك * پى مخارج اين بقعه ريخت سيم و درم\r\nنموده امر به سيد ابو الحسن از لطف * كه اى سلالهء آل پيمبر اكرم\r\nبشو مباشر اين امر چونكه تو هستى * درست قول و امين و صديق و هم محرم\r\nبامر آمر و هم همرهى آن مأمور * بشد بناى همين بارگاه بس محكم\r\nتبارك اللّه از اين آستان عرش نشان * كه هست خاك درش آبروى ملك عجم \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n برتبه همچو سپهر و بفضل همچون عرش * به اختيار چه كعبه باحترام حرم\r\nهواى آن بلطافت هواى هشت بهشت * فضاى آن بنظافت فضاى باغ ارم\r\nشميم آن همگى مشك‌بيز و عنبرريز * نسيم آن چه دم پاك عيسى مريم\r\nعجب مدار ز مدحش از آنكه مىباشد * محل مدفن اولادهاى فخر امم\r\nسه گوهرند ز نسل چهارمين حجت * بنام هادى و مهدى و ناصر دين هم\r\nكه هريك از پى تعظيمشان ز رتبه و قدر * شبانه روز نمايد سپهر قامت خم\r\nبود غرض ز طلوع و غروب شمس كه سر * نهد بدرگه ايشان برو كه يا مقدم\r\nبه بام رفعت ايشان كسى نخواهد يافت * ره ار كند به مثل نه سپهر را سلّم\r\nبراى علم بتاريخ بقعه گفت مليح * كه برزده است ز نوك قلم بچرخ علم\r\nز هجرت نبوى بد هزار و سيصد و پنج * كه زد مباينه اين بقعه بر سپهر خيم \r\nاز موقوفاتش قطعه زمين واقعه در مزرعهء جمكران است .\r\nبقعهء ديگر در اين صحن و فضا داراى دو قبر است كه يكى از آن دو بزرگ و ديگرى كوچك و گويند قبر شاهزاده جعفر و سكينه خاتون ابن و بنت شاهزاده ناصر الدّين است .\r\n\r\nشاه جعفر غريب\r\nنزديك مسجد جمكران سرراه سابق كاشان در وسط باغى كه وقف بر امامزاده است ، گويند شاه جعفر از اولاد و احفاد موسى بن جعفر عليه السّلام است ، و آن سه احتمالى كه در حق شاه جعفر ديگر كه قبرش در بيرون دروازه معصومه واقع است داديم ، دربارهء اين هم مىرود ، بقعهء متوسط دارد كه حاجى ناصر السلطنه تعمير كرده قدرى از زمينهاى اطراف امامزاده هم وقف بر امامزاده است .\r\n\r\nشاه جمال\r\nبه قدر يك ميدان بالاى شاه جعفر غريب بقعهء مختصر محقرى است كه گويند شاهزاده جمال از اولاد و احفاد موسى بن جعفر است و محتمل است نسب او از\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nاين قرار باشد . محمّد جمال بن جعفر بن حسين بن على بن محمّد ديباج بن امام جعفر صادق عليه السّلام قدرى از زمينهاى اطراف بقعه هم وقف بر امامزاده است .\r\n\r\nامامزاده شاه جمال\r\nدر جادهء كه به سمت سلطان‌آباد عراق ( اراك ) مىرود واقع است ، و قريب يك فرسخ تا شهر مسافت دارد ، بقعه و گنبدى محقر و چند ايوان دارد گويند از اولاد موسى بن جعفر است و احتمالى كه در حق شاه جمال غريب رفت در حق اين شاه جمال هم مىرود يك آب‌انبار كوچكى عليخان سنقرى نايب الحكومه قم در آنجا بنياد نهاد . از موقوفاتش قطعه زمينى است جزء مزرعهء ابرستيجان و قطعه زمينى واقعه در مزرعهء برادستان .\r\n\r\nامامزاده على موسى رضا\r\nبه قدر يك ميدان از دروازه رى از سمت كوره‌پزخانه‌ها كه دور مىشود بقعه مختصر محقر مخروبه‌اى است كه محاذى آن حوض مسقفى است گويند امامزاده على موسى رضا است و از قرارى كه در لوح آن نوشته شده امامزاده على از اولاد موسى بن جعفر است .\r\n\r\nامامزاده على رضا\r\nمعروف به امامزاده حاجى صفر كه گويا نام خادم آنجا بوده يك فرسخ و نيم تا شهر مسافت دارد و بالاى مسجد جمكران واقع است . گويند امامزاده على رضا از اولاد و احفاد موسى بن جعفر عليه السّلام است و محتمل است كه نسب او از اين قرار باشد : على رضا بن محمّد بن رضى الدّين محمّد بن محمّد بن زيد بن على بن حسين بن حسن بن على بن شرف بن على بن محمّد بن على بن على الحورى بن حسن الافطس ابن على بن امام زين العابدين عليه السّلام بقعهء مختصرى دارد جنب باغى كه وقف\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبر امامزاده است و همچنين قدرى از زمينهاى آنجا وقف بر امامزاده است .\r\n\r\nامامزاده شاه طيب و طاهر\r\nاز سمت دروازهء رى به مقدار يك فرسخ كه خارج مىشوند بقعه و قبر متوسط از كاشى با صحن مختصرى است كه معروف است مدفن شاهزاده طيب و شاهزاده طاهر از اولاد حضرت سيد الساجدين است و بنا بر احتمالى كه بعضى داده ممكن است شاهزاده طاهر و مطهر از نسل امام حسن مجتبى باشند و نسب آنها از اين قرار باشد ، مطهر و طاهر ابنا احمد بن محمّد بن طاهر بن احمد بن محمّد بن جعفر بن عبد الرحمن الشجرى ابن قاسم بن حسن بن زيد بن امام حسن عليه السّلام زيراكه در كتب معتبره از اولاد سيد الساجدين دو برادرى كه به اين دو اسم موسوم و به اين حدود آمده باشند ديده نشده و العلم عند اللّه آب‌انبارى هم آنجا براى زائرين و عابرين ساخته‌اند و همه‌ساله ايام تابستان جمعيت كثيرى به زيارت آنجا مىروند از موقوفاتش قطعه زمينى است جنب امامزاده كه قريب هشت خروار است .\r\nو به قدر يك ميدان بالاتر از بقعهء شاه طيب و طاهر نزديك قلعهء نجم‌آباد بقعه محقر مختصرى است كه گويند مدفن شاهزاده عبد الرحمن و شاهزاده عبد اللّه و خديجه خاتون و مريم خاتون و زينب خاتون و رقيه خاتون و فاطمه خاتون از نسل امام موسى بن جعفر عليه السّلام مىباشند .\r\n\r\nبابا مسافر\r\nدر باغ شاه قم بقعهء مخروبهء قديمى است كه معروف است مدفون در آن بقعه بابا مسافر است و از دراويش و اهل تصوف بوده و بعضى احتمال داده‌اند كه او مسافرى باشد كه از خدام و اصحاب حضرت رضا و حضرت جواد بوده و راوى خبر حبس و قتل موسى بن جعفر است و از كتاب « منهج المقال » در ترجمهء بزنطى مستفاد مىشود كه او از اصحاب سر حضرت رضاست و مطلبى ذكر مىنمايد كه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدلالت بر جلالت قدر او دارد و اينكه كارهاى عجيب و غريب از او صادر مىشده و حضرت رضا در خراسان موقع وفات خود به او فرمودند كه بعد از من متمسك شو به فرزندم جواد كه او امام بعد از من است . پس بعد از وفات حضرت رضا عليه السّلام ملازم حضرت جواد گرديد و آن حضرت او را وكيل اوقاف قم گردانيد « و مرحوم آقاى بهبهانى گويد كه او در قم وكيل حضرت جواد بود » .\r\n\r\nقبور باغ گنبد سبز\r\nدر باغ گنبد سبز كه جنب بارهء شهر نزديك على بن جعفر است سه بقعهء مرتفع در وسط باغ در كمال رزانت و متانت واقع است كه مضجع اعاظم و ولات اين ولايت بوده ، بر روى جرزهاى آنها كه به وضع مثمن است ؛ سورهء قرآنى را به خط ثلث ممتاز از گچ بريده و بر سقف آنها اسماء چهارده معصوم عليهم السّلام را از گچ بيرون آورده گچ‌برى ممتازى نموده‌اند ، و يكى از بقعه‌هاى قبهء او خراب شده و سورهء انا فتحنا در كتيبهء آن منقوش است ، در كتيبهء پايين آن اين عبارت مسطور كه بعضى از آنها ريخته و لا يقرأ است كه ما جاى آنها را باز گذاشتيم « ذكر القديم اعلى و بالتقديم اولى امر باساس هذه البقعة الرفيعة و السدة المنيفة المولى الصاحب الاعظم الاعدل مالك رقاب و العج . . . صفى الاسلام و المسلمين على اعز اللّه انصاره و ضاعف اقتداره . . . اصيل الدولة و الدّين جمال الاسلام و المسلمين و ولده و ولده . . .\r\nالصاحب الشهير المغفور جمال الدنيا و الدّين اصيل الاسلام و المسلمين على بن ابى المعالى بن على بن صفى نور اللّه مضجعهما و جعل الجنة مرجعهما فى شهور سنة احدى و ستين و سبعمائة » .\r\nو بقعهء كه در قسمت شمالى واقع است و بر جرزهاى آن سورهء « الرحمن » است كتيبهء آن ريخته و لا يقرأ است .\r\nديگرى كه داراى قبه است و در وسط واقع است به ستونهاى آن سورهء مباركهء يس و به دور كتيبهء وسط آن قدرى از سورهء قد افلح را نوشته و آخر كتيبه اين عبارات\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمسطور است « رب اغفر لساكنى المرقد اللطيف ذا الصاحب الاعظم الدستور الاعلم المشرف قاطبة الالقاب خواجه جمال الحق و الدّين على و ابنه الامير جلال و اخاه خواجه عماد الدّين محمود » و الخواجه صفى الدّين فى سنه 792 .\r\nو جنب اين باغ ، باغ ديگرى است كه در آن هم بقعه‌اى است كه قبهء آن خراب شده ولى كتيبه و گچ‌برى ندارد ظاهرا آن هم مثل اين‌ها بوده كه بعد ريخته و روى آن را سفيد كرده‌اند .\r\nپوشيده نماند ابراهيم بن محمود بن محمّد بن على الصفى كه ترجمهء تاريخ قم به امر او شده از همين خانواده است .\r\nمحمّديه : بقعهء محمديه در تكيهء كوچهء حرم بقعهء مخروبه‌اى است گويند قبر يكى از سادات رضوى است كه داراى موقوفات بسيارى بوده و از بين رفته فعلا بيش از اين از احوالش اطلاعى ندارم ، چنان كه بعدها با مدارك صحيحى اطلاع پيدا نمودم در طبع ثانى درج خواهد شد .\r\nامامزاده‌هايى كه در اطراف قم مدفونند بسيارند و ما براى رعايت اختصار به ذكر معاريف آنها مىپردازيم .\r\n\r\nامامزاده شاه اسماعيل\r\nامامزاده شاهزاده اسماعيل از امامزاده‌هايى است كه از قديم الايام بقعهء او مطاف اهالى اين بلد است و كاشى كه در سنهء 661 هجرى ساخته شده و روى آن تصوير سه سوار است و دور آن اشعار و در موزهء آستانه محفوظ از آنجا آورده‌اند مضجع او در بالاى قريهء بيرقان كه در شش‌فرسخى قم است ميان كوه واقع است ، و آن امامزاده معروف است كه از نتايج حضرت امام جعفر صادق عليه السّلام مىباشد و ظاهرا نسب شريف او از اين قرار است « اسماعيل بن احمد بن الحسين الجذوعى ابن احمد صاحب السجادة ابن حسن احمد بن على العريضى ابن امام جعفر صادق عليه السّلام » .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nو متصل به مرقد شريف او مرقد امامزاده محمّد است كه معروف است از احفاد حضرت امام موسى بن جعفر عليه السّلام مىباشد ولى معلوم نيست كه چند پشت به آن امام والامقام مىرسد ، بقعهء خوبى دارد مشتمل بر دو ايوان و گنبدى مرتفع كه مزين است به كاشى ، صحنى دارد كه مشتمل بر چند حجره است .\r\nمرحوم ميرزا على اكبر فيض نگاشته‌اند كه محقق قمى صاحب قوانين اعلى اللّه مقامه الشريف به علت آنكه نسب شاهزاده اسماعيل بر ايشان معلوم نبود به زيارت او نمىرفتند ، بلكه مردم را هم از زيارت او منع مىنمودند ، تا شبى آن امامزاده بزرگوار را بهيئتى بسيار خوش و ريش‌سفيد در خواب مىبينند و به ايشان مىفرمايد خودت كه به زيارت ما نمىآيى هيچ ، چرا مردم را از زيارت ما منع مىكنى ؟ از آن به بعد سالى يك‌مرتبه آن جناب به آستان مبارك آن امامزاده مشرف مىشدند بدين جهت رغبت و ميل اهالى قم بدان آستان مبارك زيادت شد . و هر سالى يك‌مرتبه غالب اهالى قم در ايام پاييز بدان آستان مشرف مىشوند و بانى اصل بقعه معلوم نيست ولى حسين قلى خان برادر فتحعلى شاه قاجار در سنهء 1216 كه به حكومت كاشان مستقر بود چون استقلالى در حكمرانى به هم رسانيد در تدارك اسباب سلطنت افتاد و پس از شكست و فرار نذر نموده بود كه اگر جان به سلامت ببرد دويست تومان نذر آن بقعهء مطهره كند چون سالما خود را ببست حضرت معصومه رسانيد و به شفاعت مادرش مجددا خاقان حكومت كاشان را به او داد ، او آن مبلغ را صرف تعميرات آن آستان نمود ، گنبدى به ساخت و رواق و صحن بنا كرد ، چون آن بقعه در ميان كوه واقع شده و از آب دور بود در سال 1260 هجرى حاج سيد جعفر نوش‌آبادى در ميان صحن او حفر چاهى كرد حجار از قم و كاشان آورده سنگ مىبريدند ، و آن سنگ چنان سخت و صلب بود كه در اوائل ذرعى ده تومان و در اواخر ذرعى شانزده تومان اجرت بريدن آن را مىداد .\r\nآن سيد را چون مكنت اتمام اين كار نبود همه‌ساله در دهات كاشان اجاره دارى مىكرد و آنچه از مئونه او زياد مىآيد خرج اين چاه مىنمود ، تا پس از چند\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nسال كه بيست ذرع از سنگ چاه بريده شده بود و آبى به روى كار نيامده و مردم او را منع مىنمودند ، سيد اميدش مقطوع شده شبى را از دلتنگى در آن روضهء مطهره گريه بسيارى كرد و به خواب رفت در خواب روح پاك آن امامزاده را مشاهده كرد كه ترغيب و تحريص در اين كار فرمود كه دست از اين كار برندار كه به زودى آب بيرون مىآيد پس از بيدار شدن دلگرم شده مشغول بدان عمل شد چون دو ذرع ديگر حفر كردند چشمهء آبى گوارا از طرف مرقد مطهر امامزاده پديدار شد چنانچه آب او تا چهار ذرع به بالا آمد از ابتداء حفر آن چاه تا بيرون آمدن آب دوازده سال طول كشيد اكنون بيست و دو ذرع عمق آن چاه است كه همه را از سنگ سخت بريده‌اند و منطقهء چاه يك ذرع است .\r\n\r\nامامزاده در قبرستان كهك\r\nدر چهار فرسخى قم در اعلاى آن قريه واقع است . مرحوم ميرزاى فيض نوشته‌اند ؛ آن مكان تپهء خاكى بود يكى از اهل آن قريه گفت خوابى ديده‌ام كه اين مكان محل دفن چند نفر امامزاده است چون آن مكان را كاوش نموده خاك آن را بر كنارى ريختند ، سه قبر ساخته پديدار شد مردمان با مكنت آن قريه آن مكان را در سال 1285 بقعه و قبر بساختند ، و نيز در كهك بقعهء ديگرى است مشهور به معصومه كهك گويند از اولاد موسى بن جعفر عليه السّلام است .\r\n\r\nشاهزاده ابراهيم\r\nقبر او در چهار فرسخى شهر قم واقع است بقعه و قبه متوسط دارد و مشهور است كه شاهزاده ابراهيم فرزند حضرت امام محمّد باقر عليه السّلام است و قبرى ديگر هم نزد قبر اوست كه گويند شاهزاده عباس فرزند او است و در آن بقعه سنگى منصوب است كه حالات و كيفيت شهادت امامزاده را در آن به نحو مفصل نوشته‌اند ولى مدرك و اصلى نبايد داشته باشد .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nامامزاده شاهزاده اسحاق\r\nكه ظاهرا نسب شريف او از اين قرار است : اسحاق بن موسى بن اسحاق بن ابراهيم بن موسى بن ابراهيم بن موسى بن جعفر عليهما السّلام ، مضجع او در زمينهاى قنات آب بالاى قريه ميم واقع است . مرحوم ميرزاى فيض گويد « در سال 1280 مرد متدينى از اهل آن قريه شيخ كاظم نام مذاكره نمود كه اين مكان محل دفن امامزاده است ، اهالى آن قريه حرف او را مطابق واقع نمىدانستند و با او همراهى نكردند ، بالاخره گفت خوابى ديده‌ام كه مأمور حفر اين مكان شده‌ام در اين بين سيد عبد العلى نائينى كتابى داشت در حالات امامزاده‌ها به آن مكان آمد و آن مكان را گفت محل قبر امامزاده است چند نفر را با خود همدست كرده آن زمين را به كاويدند ، چون سه ذرع حفر نمودند يك نفر از آن مردم كه حفر مىنمودند كلنگ را به زمين زد سوراخى پديدار شد چون بدان سوراخ نظر كردند جسد ميتى را ديدند كه سر كلنگ به صورت آن ميت خورده به طرزى كه صورت او را مجروح نموده بود و اعضاى آن جسد به‌هيچ‌وجه عيب نكرده بود حتى كفن او ، و از عجايب آنكه آن مردى كه سر كلنگ او به صورت آن ميت فرو رفته بود به همان موضع صورت او جراحتى پديدار شد كه صورت او را سوراخ نمود و تا آخر عمر آن سوراخ ملتئم نشد و متصل تلايه پى مىداد ، اهالى آن قريه چون جسد آن امامزاده را ملاحظه نمودند آن مكان را عمارت نموده و بر سر مزار او بقعهء بساختند » .\r\n\r\nامامزاده فاضل\r\nدر بالاى كوهى كه مشرف به قريهء « بيدهند » است بقعه او بنا شده ، مرحوم ميرزاى فيض نوشته است « مكان اين بقعه خرابهء بود كه بعضى آثار او بر قرار بود در سنهء هزار و دويست و شصت اهالى آن قريه به خيال اينكه اين مكان مضجع امامزاده باشد آن جايگاه را بكاويدند تا شايد علائمى از مضجع امامزاده بودن\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبدست آيد ، پس از چهار پنج ذرع كه حفر نمودند چند دانه شمع پيه كه رنگ او سبز بود در ميان خاك پديدار شد سپس مردمان با مكنت آن قريه اين بقعه را بدين طرز بساختند اكنون مطاف اهالى آن قريه است » .\r\n\r\nامامزاده محسن\r\nمضجع او در قريهء « قبادبزن » در اعلاى قريه جنب قنات آن مكان واقع است ، مرحوم ميرزاى فيض مرقوم فرموده‌اند « در بدايت سن ايامى كه بدان قريه عبور اتفاق مىافتاد مكان مضجع اين امامزاده تل كوچك خاكى بود سيدى مذكور داشت اين مكان مضجع امامزاده‌اى است موسوم به محسن در سنهء هزار و دويست و شصت و هشت هجرى كه بدان قريه برگذشتم اهالى آن قريه را ديدم از جهت حسن ظن به قول آن سيد آن مكان را حفر مىنمودند كه ملاحظهء آثارى كنند پس از دو سال ديگر كه بدان قريه وارد شدم ملاحظه كرده بقعهء او را تمام كرده بودند اين بنده دو تخته زيارت‌نامه به خط خود به جهت آن مضجع نوشت و وقف نمود » .\r\n\r\nامامزاده سكينه خاتون\r\nدر قاسم‌آباد چهار فرسخى قم امامزاده‌اى است كه در لوح زيارت‌نامه او نوشته شده « سكينه بنت موسى بن جعفر » و بنا بر احتمالى كه بعضى داده‌اند محتمل است سكينه بنت حسين بن محمّد بن على بن قاسم بن عبد اللّه بن موسى الكاظم عليه السّلام باشد كه مادر سيد مطهر بن على بن سلطان محمّد شريف است .\r\n\r\nشاهزاده هادى\r\nمضجع او در اوّل قريهء « وشنوه » هشت فرسخى قم داراى بقعه و قبه و صحن است گويند از اولاد سيد الساجدين امام زين العابدين عليه السّلام است بقعه و قبه و صحنى دارد و اهالى وشنوه را به او ارادتى تمام است و مىگويند او را بوسيلهء اره شهيد نموده‌اند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nپوشيده نماند بقاع ديگرى هم منسوب به امامزادگان در قراء و مزارع و بلوكات قم هست كه نام و نسب آنها دانسته نيست و ما اسامى و نسب آنان را به طورى كه بين اهالى آن قراء مشهور است ذكر مىنمائيم :\r\nبقعه واقعه در قريه لنگرود دو فرسخى قم كه گويند حليمه خاتون و رقيه خاتون از اولاد موسى بن جعفر عليه السّلام هستند .\r\nديگر بقعهء نزديك بقعهء مزبور كه گويند بقعهء شيخ جمال الدّين است .\r\nديگر در قريه خورآباد دو فرسخى قم بقعه‌اى است گويند شاهزاده عبد الرحمن است .\r\nديگر در قريهء فردو شش‌فرسخى قم امين الدّين ، معين الدّين ، آمنه خاتون ، زينب خاتون ، گويند از اولاد امام زين العابدين عليه السّلام هستند .\r\nديگر در مزرعهء نوره از مزارع فردو شاهزاده محمّد شاهزاده احمد ، زينب خاتون ، حليمه خاتون گويند از اولاد شاه چراغ هستند .\r\nامامزاده شاهپور على در قريهء « كرمجگان » شش‌فرسخى قم .\r\nخديجه خاتون و رقيه خاتون از اولاد موسى بن جعفر در خلجستان چهار فرسخى قم .\r\nشاهزاده تاج الدّين و شاهزاده احمد اولاد امام موسى عليه السّلام در قريهء سيرو سه فرسخى قم .\r\nسلطان حيدر و شش نفر ديگر شاهزاده عباس شاهزاده ابراهيم شاهزاده صالح شاهزاده حسين شاهزاده جعفر شاهزاده قاسم از اولاد موسى بن جعفر مدفونين در مزرعه نيوند من مزارع ورجان چهار فرسخى قم .\r\nديگر امامزاده مدفون در قريهء بيدهند شش‌فرسخى قم كه نام او معلوم نيست . « 1 »\r\n\r\n\r\n","description":"","footnote":"\r\n( 1 ) . اين بخش ، از كتاب « تاريخ قم » تأليف مرحوم « شيخ محمّد حسين ناصر الشّريعه » متوفّاى 28 محرّم 1380 ق . ص 73 - 141 عينا نقل شده است .\r\n","page_name":" 161 ","page_number":161},
  {"content":"\r\n . \r\n","description":"","footnote":"","page_name":" 162 ","page_number":162},
  {"content":"\r\n\r\n\r\nبخش سوّم : فرزانگان مدفون در سرزمين قم\r\n\r\n","description":"","footnote":"","page_name":" 163 ","page_number":163},
  {"content":"\r\n . \r\n","description":"","footnote":"","page_name":" 164 ","page_number":164},
  {"content":"\r\n\r\n\r\nآ - الف\r\n\r\nميرزا آقا باغميشه‌اى تبريزى « مدرّس وحيد » ( 1334 - 1404 ق )\r\nميرزا احمد مدرس وحيد فرزند عبد الرحيم ، مشهور به حاج ميرزا آقا باغميشه‌اى تبريزى ، از دانشمندان ساكن تبريز بود .\r\nتولدش در روز يكشنبه 16 / ربيع الثانى / 1334 ق در تبريز اتفاق افتاد .\r\nوى مقدمات را نزد : شيخ على اكبر خوئى ، سيد هادى سينا ، شيخ محمّد تقى علومى يزدى ، و سيد حسن خوئى آموخت و دورهء كتب سطح را نزد آيات :\r\nميرزا فتاح شهيدى ، ميرزا رضى زنوزى و سيد عبد الحجة ايروانى به انجام رسانيد ، و مقدارى از دروس خارج را نزد :\r\nشهيدى و زنوزى استفاده نمود .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمرحوم وحيد مدرس مردى بسيار غيور و با شهامت بود ، از سهم امام عليه السّلام استفاده نمىكرد . و در ضمن به اقامهء جماعت ، تدريس و تأليف و وعظ و ارشاد اشتغال داشت ، و احتياجات روزمره خود را از راه تجارتخانه و كارخانهء حلاجى و پشم‌پاك‌كنى اداره مىكرد .\r\nآثار قلمى وى عبارتند از :\r\n1 - الدّر المنضود فى شرح زيارة العاشور ، كه در سال 1380 ق در تبريز چاپ شد .\r\n2 - پيرامون مصباح الشريعة ( خطى ) .\r\n3 - شرح خطبهء حضرت فاطمه عليها السّلام كه در سال 1389 ق در تبريز به چاپ رسيد .\r\n4 - شرح دعاى كميل ( خطى ) .\r\n5 - شرح دعاى مكارم الاخلاق .\r\n6 - شرح قصيدهء سادسهء عينيه ، از قصايد سبع ابن ابى الحديد ، كه در سال 1379 ق در تبريز چاپ شد .\r\n7 - شرح‌نامهء همايون ، شرح وصيت امير مؤمنان به امام حسن مجتبى عليهما السّلام من الوالد الفان و . . . كه در سال 1398 ق در تبريز به چاپ رسيد .\r\n8 - شرح نهج البلاغة ، در 20 جلد ، كه 11 جلد از آن در تبريز به چاپ رسيده و باقى آن خطى است .\r\nايشان سرانجام در روز سه‌شنبه 2 / ذىالقعده / 1404 ق مطابق با 9 / مرداد / 1363 ش به سن 70 سالگى در تبريز درگذشت ، و در قبرستان باغ بهشت قم به خاك سپرده شد . از پسران وى فقط آقا مهدى باقى است .\r\nمنابع\r\n1 - آخرين صفحهء كتاب شرح‌نامهء همايون .\r\n2 - افادات دانشمند محترم آقاى شيخ على اكبر مهدىپور .\r\n3 - مقدمهء شرح قصيدهء سادسهء عينيه .\r\n4 - مؤلفين كتب چاپى 1 / 359 .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nآقا برار معتضدى كرمانشاهى ( - 1363 ق )\r\nحاج آقا برار معتضدى « معتضد الممالك » ، از معاريف و مجاهدان كرمانشاه بود .\r\nوى در جوانى از احرار و مجاهدين و از جمله همكاران يارمحمّد خان بود . از روزى كه به مكنت و ثروت رسيد به شهادت همهء مردم غرب ، كسى در فروتنى و ادب به پايهء او نمىرسيد . اضافه بر خدمات اجتماعى ، سالهاى متمادى صادقانه علم سوگوارى حضرت سيد الشهداء عليه السّلام را در شهر كرمانشاه افراشته بود و حسينيهء بزرگ آن مرحوم معروف و تاكنون باقى است . در اواخر عمر خود هم وصيت كرد كه از نقد اموالش بيمارستانى ساخته شود كه هم‌اكنون اين بيمارستان از ابنيهء مهم غرب ايران مىباشد .\r\nاستاد سيد محمّد سعيد غيرت كرمانشاهى در رثاى او چنين گفته است :\r\n اى خوش آنان كه نيكويى كردند * وين سعادت برند در عقبى\r\nهمچون آقا برار معتضدى * كز پى كار خير شد اقوى\r\nگفت بيمارخانه‌اى سازند * چون كه من مىروم از اين دنيا\r\nرفت و منزل به ديگرى بگذاشت * خود چو خلد برين شدش سكنى\r\nرخت هستى به ملك باقى برد * ز آنكه اين هستى است لا يبقى\r\nزد رقم كلك « غيرت » از پى وى * سال تاريخ « عروة الوثقى » \r\nمعتضدى در سال 1363 ق مطابق با 1323 ش زندگى را بدرود گفت . پيكرش به قم حمل و در قبرستان بيات ( قسمت جنوبى آن ) به خاك سپرده شد .\r\nمنابع\r\n1 - پهلوانان « تاريخ پهلوانى در كرمانشاه » 1 / 41 .\r\n2 - كليات غيرت كرمانشاهى 280 .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nشيخ آقا بزرگ ساوه‌اى ( - 1357 ق )\r\n\r\n1 - مقام و شخصيت\r\nعالم ربّانى و فاضل صمدانى شيخ الفقهاء و المجتهدين علامه مفضال آقا شيخ محمّد حسن معروف به « آقا بزرگ » ساوجى فرزند حاجى ملا رحيم كه پدرش در قريهء « سماوك » به شغل فلاحت و كشاورزى اشتغال داشت . و داراى هشت فرزند ذكور و يك دختر بود كه سه نفر از فرزندانش در لباس روحانيت درآمدند . بزرگترين آنها مرحوم آيت‌اللّه ساوجى و برادر ديگر به نام آقا شيخ محمّد على معروف به « آقا كوچك » كه خود از فضلا و روحانيان بنام بود و سالها در مسجد مروى به امامت مشغول و تا آخر عمر همين سمت را دارا بود و مدت زيادى از اهالى بازار و بازارچه مروى در نماز او شركت مىكردند . برادر سومى معروف به شيخ محمّد آقا ، كه از طلاب فاضل مدرسهء مروى بود و ديگران در همان قريهء سماوك به فلاحت و كشاورزى اشتغال داشتند ( رضوان اللّه عليهم ) .\r\nمرحوم آيت‌اللّه ساوجى در عنفوان جوانى از مسقط الرأس خود حركت و عازم شهر قم شد و چند سالى به تحصيل فقه و اصول مشغول بود و پس از چندى به عتبات عاليات براى تكميل تحصيلات رهسپار شد و در شهرهاى سامرا و كربلا ، مخصوصا در شهر نجف اشرف نزد علماى آن زمان از قبيل حاج ميرزا حسين خليلى تهرانى و ميرزا حبيب اللّه رشتى و ساير آيات فقها و بزرگان و اساتيد آن عصر\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتحصيل و درك فيض نمود و در علوم فقه و اصول و منقول و معقول و تفسير و كلام و ادب و الهيات و فلسفه سرآمد اقران شد و پس از احراز سند اجتهاد از عموم اساتيد خود به ايران مراجعت نمود .\r\nجمع كثيرى از طلاب و اهل علم و ادب در محضر درس ايشان شركت مىكردند و اما در احاطه بر علوم ذكر شده اگر بىنظير نبودند ، قطعا كم‌نظير بودند .\r\nنكته‌اى كه لازم است تذكر داده شود اين است كه وى در سالهائى كه در شهر سامرّا به تحصيل اشتغال داشت ، هم‌حجرهء حضرت آيت‌اللّه حاج شيخ عبد الكريم حائرى يزدى - زعيم عاليقدر و بنيانگذار حوزهء علميّهء قم - و نيز جليس و همدم و رفيق وى بود . آيت‌اللّه حائرى قم را براى سكونت و تربيت طلاب انتخاب و مشغول تبليغ و اشاعهء علم و ادب گرديد . ولى مرحوم آيت‌اللّه ساوجى به تهران عزيمت نمود و مشغول تدريس در مدرسهء سپهسالار ( شهيد مطهرى ) و مدرسهء مروى و مدرسهء حكيم هاشم ( جنب بانك ملّى بازار ) مشغول مىشوند و به‌طورىكه مشهور بود و از شاگردان ايشان شنيده مىشد ، كتب ابن سينا اعم از قانون و شفا ، حتى اسفار ملا صدرا را براى شاگردان خود تدريس مىكردند . شاگردان و هم‌مباحثهء ايشان در آن ايّام عبارت بودند از آيت‌اللّه حاج ميرزا عبد اللّه مسجد جامعى امام جماعت مسجد جامع تهران و حاج ميرزا محمّد ثقفى و حاج ميرزا موسى تهرانى امام جماعت مسجد بزّازها و ميرزا محمّد لواسانى و ميرزا جعفر لواسانى و سيد هادى ورامينى و عده كثير ديگر .\r\n\r\n2 - توجه به مبدأ اعلا و بىاعتنايى به دنيا و ماديّت\r\nايشان داراى سه دختر و يك پسر بودند و جمع درآمد ايشان در ماه ، حدود 20 تومان ( يعنى 10 تومان از مدرسهء سپهسالار و 6 تومان از مدرسهء مروى و 5 تومان از مدرسهء حكيم هاشم يا مدرسهء نادر شاه بود ) و با اين مبلغ ناچيز با نهايت صرفه‌جويى و قناعت ، روزگار را مىگذراندند و ابدا در فكر شغل و درآمد بيشتر و يا\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nشهرت نبودند . بلكه خود را دور از اين قبيل مسايل مىكردند و حال اينكه مشاغل مهمى دنبال ايشان بود . ولى به هيچ عنوان زير بار مسئوليت آنها نمىرفت . اكنون چند نمونه را كه خود به خوبى به خاطر دارم با رعايت اختصار شرح مىدهم :\r\n1 - مدرسهء مروى كه طلاب فاضل و تحصيل‌كرده‌اى داشت اكثرا در عدليه مشاغلى مثل محاكم جنحه و استيناف ديوان عالى تميز ( كشور ) كه هركدام داراى شعبى بود ، دارا بودند . و غالبا از شاگردان ايشان و يا از ارادتمندان و علاقه‌مندان به ايشان بودند كه اهم آنها مرحوم حاج سيد نصر اللّه تقوى و صدر الاشراف محلاتى و آقاى بوذرى و غيره بودند . اين آقايان و عده‌اى ديگر ، ايشان را مكررا براى احراز رياست قوهء قضائيه دعوت مىكردند . چون اصرار حضرات تكرار شد ، ايشان دو روز به دادگسترى رفت و روز سوم از اين [ كار 
  ] استنكاف نمود و حاضر نشد امضايى در زير پرونده‌ها بگذارد . در صورتى كه از نظر مادى نهايت احتياج را داشت .\r\n2 - ميرزا على اكبر خان داور با اجازه از مجلس شوراى آن سال قرار شد تغييراتى در دستگاه دادگسترى پديد آورد كه بعد از مدتى اداره ثبت‌اسناد و املاك و محاضر اسناد رسمى براى جريان معاملات خريدوفروش و تعيين القاء و محاضر ازدواج و طلاق ايجاد نمود و براى توجه عموم ابتداء محاضر اسناد رسمى به اشخاص معروف و وجيه المله واگذار مىشد .\r\nاشخاصى كه در محل مورد اعتماد بودند براى تصدى دفتر اسناد رسمى شود مرحوم پدرم فرستاد و قرار بود كه محلى را اجاره و پس از نصب تلفن و وسائل و تعيين نماينده و مستخدم كه تماما بود اداره ثبت باشد ايشان قبول محضر شماره يك را مىنمايد و صرفا گوشه سمت چپ استاد را بغاتانى با اصرار زياد از قبول اين شغل امتناع نمودند .\r\n3 - روزى شخصى به منزل مراجعه نمود و خود را آقاى شهيدى معرفى كرد كه نايب‌التوليه مدرسه سپهسالار بود ( در تهران نايب‌التوليه آستان قدس و نايب‌التوليه مدرسه سپهسالار با شخص شاه بود كه از طرف خدما پى تفسير كرد ) طى دستور مرحوم\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nآقا ايشان وارد منزل شد و پس از مذاكرات مفصل عنوان نمود به علت تكثير عوايد در موقوفات از قبيل عوايد تات و دكاكين درخاست مورد و حق حقوق طلاب و مدرسين را چند برابر نموده‌ايم و حقوق جناب‌عالى از 10 تومان به 60 تومان اضافه گرديده است .\r\nايشان پرسيد : شما با اجازهء چه كسى اين اضافات را پرداختيد ؟ اظهار داشت به علت اضافهء درآمد موقوفات . مجددا ايشان پرسيد : ساير آقايان با اقدام شما چه نظرى داشتند ؟ آقاى شهيدى گفت : همه اظهار امتنان كردند و استقبال هم كردند .\r\nبعدا مرحوم آقا گفتند من تا روزى كه زنده‌ام و تا رو به حركت هستم بيش از اين 10 تومان وقف‌نامه دينارى نخواهم گرفت و به ديگران هم كارى ندارم . مجددا آقاى شهيدى توضيحات بيشترى در مورد اضافهء حقوق داد ، كه به علت اينكه جناب‌عالى داراى ضعف جسمانى و اغلب مريض هستيد ، يك درشگه به خرج مدرسه كرايه شد كه جناب‌عالى را در اياب و ذهاب به مدرسه كمك كند . بعلاوه محل درس را براى عموم مدرسين و طلاب نيز و خودتان و تكليف گذارده‌ايم كه عموم طلاب و مدرسين روى زمين ننشينند . ايشان گفتند اولا بيش از 10 تومان كه وقف‌نامه تعيين نموده تا زنده‌ام دينارى اضافه نخواهم گرفت و تاثر نقاب درشكه هم به مدرسه نخواهم آمد و هر روز كه قدرت حركت نداشتم طلاب را دعوت مىكنم كه در منزل مباحثه را شروع خواهيم نمود . در صورتى كه از لحاظ مخارج روزانه نهايت احتياج را داشت .\r\n3 - روزى آقاى حاج محتشم السلطنه اسفنديارى رئيس مجلس شوراى ملى پيشكارش را به منزل فرستاد و از مرحوم پدرم درخواست نمود كه روزى به ديدن آقاى اسفنديارى بروند و با هم آشنا شوند . من پيغام را به ايشان رساندم آقا پرسيدند : حاج محتشم السلطنه كيست ؟ به عرض رساندم كه رئيس مجلس و شخصى مسلمان و باايمان و اهل‌قلم و كتابهايى هم مثل اخلاق محسنى و غيره تاليف نموده است . ايشان فرمودند : سلام مرا برسانيد و بگوييد كه به واسطهء كسالت چشم معذورم ، ولى اگر ايشان مايلند تشريف بياورند ، در منزل بنده براى پذيرايى در همه‌وقت حاضرم .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n4 - يك روز تابستان كه به اتفاق من به حمام رفته بودند در مراجعت يك سائل از ايشان تقاضاى كمك كرد و آقا مبلغى جزئى به ايشان دادند . ولى سائل نرفت و گفت : آقا من لباس ندارم . گفتند : تا منزل همراه من بيا ، همين‌كه به منزل رسيدند در راهرو لباس سفيد خود را درآوردند و به سائل دادند كه مادرم خيلى ناراحت شد و گفت شما لباس ديگر نداريد ، آقا فرمودند : چند روزى از خانه خارج نمىشوم تا لباس تهيه شود .\r\n5 - يكى از سادات شيرازى بنام حاج حشمت كه در نزديكى منزل ما سكونت مىكرد براى حل مسائل شرعى به قم رفته ، خدمت حضرت آيت‌اللّه حاج شيخ عبد الكريم حايرى رسيده بود و در موقع خداحافظى حضرت ايشان پرسيده بود آيا شما آقاى ساوجى را در حدود خيابان عين الدوله و پشت مسجد سپهسالار مىشناسيد ؟ سيد پاسخ داده بود خانهء من با ايشان فاصله كمى دارد . آقاى حايرى فرموده بودند با وجود ايشان چرا به ايشان مراجعه نمىكنيد ؟ ايشان مثل من هستند و مبلغى براى مرحوم پدرم توسط سيد فرستاده بودند هنگامى كه آقاى حاج حشمت پيغام را رسانيد ، پدرم خواهشى كرد كه شما يك‌مرتبهء ديگر به خرج من به قم عزيمت نموده ، ضمن عرض سلام و تشكر از ايشان عين مبلغ را به ايشان مسترد داريد و تقاضا كنيد كه از طرف من بين طلاب تقسيم كنند . در صورتى كه احتياج مبرم داشت .\r\n6 - آقاى حاج سيد نصر اللّه تقوى رئيس ديوان كشور روزى آقاى دكتر لقمان الدوله را براى معالجه ايشان به منزل ما و بدون اطلاع قبلى آورد درحالىكه مرحوم پدرم مشغول نماز بودند و كلمات و جملات نماز را خيلى به سختى ادا مىنمودند دير نماز ايشان بيش از نيم ساعت طول مىكشيد پس از فراغت و احوال‌پرسى لقمان الدوله اظهار داشت كه اين آقا از اين نماز كه اين اندازه به خود فشار مىآورد و تمام بدنش عرق مىكند مريض است و حالى ندارد . . . و هم آقاى دكتر لقمان الدوله و آقاى تقوى از اين‌همه فشار و زحمتى كه در اداى جملات نماز بر خود تحميل مىكردند تعجب كردند و توصيه زيادى آقاى دكتر نمودند كه حتما شما خود را به زحمت نيندازيد و اعصاب خود را تسكين دهيد تا كمى بنيه شما ترميم شود .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nضمنا بايد اضافه كنم كه ايشان از لوازم زندگى و اثاث البيت هيچ‌چيزى نداشتند و حتى مالك يكه چنان و يا يك بشقاب نبودند و تمام خانه و اثاث البيت و لوازم زندگى خيلى مختصر بود كه آنها مربوط به مادرم بود كه از ارثيه پدرش به او رسيده بود و با كمال علاقه و ميل در اختيار پدرم و عائله ايشان بود و تا آخر زندگى ادامه داشت و شخص ايشان ابدا در كنى تهيه لوازم بيشتر و يا تهيه‌ى بلحضه و با كمال قناعت و صرفه‌جوئى روزگار را مىگذراندند .\r\nاما از فضلا و دانشمندان و اهل علم كه با ايشان محشور و اغلب به ديدار ايشان مىآمدند عبارتند از :\r\nمرحوم سيد كاظم عصّار ، آقا حكمت آل آقا ، بديع الزمان فروزانفر ، حاج شيخ كاظم واثق امام جماعت ، آقا شيخ الاسلام طالقانى ، شيخ محمّد تقى رستم‌آبادى ، آقا شيخ باقر مازندرانى ، حاج ميرزا خليل كمره‌اى و عده‌اى ديگر از اهل دانش و فضيلت .\r\nاز دوستان نزديك ايشان : مرحوم حاجى سيد نصر اللّه تقوى از دانشمندان و قضات عالىرتبهء عدليه ، ميرزا على هيئت رئيس عدليه ، مرحوم صدر الاشراف و رئيس عدليه و نخست‌وزير آقاى سيد هادى افجه‌اى - مخصوصا آقاى تقوى اغلب ايّام تعطيل و روزهاى جمعه مرحوم پدرم را به منزلش دعوت مىكرد و با كمك و ارشاد ايشان كتبى را تأليف يا تصحيح مىنمود ، كه از آن جمله كتاب « هنجار گفتار » در علم بديع و صنايع شعرى است كه چاپ شده است ، و كتب ديگر .\r\nهمچنين عده‌اى در روزهاى تعطيل يا صبحهاى زود براى تحصيل و درك فيض در خدمت ايشان تلمّذ مىنمودند ، از قبيل آقا جمال الدّين اخوى ، دكتر باقر عاقلى ، كه هر دو به وزارت علوم عدليه رسيدند و دكتر اصغر مهدوى استاد دانشگاه و عده‌اى ديگر .\r\nبه‌علاوه در ايام اعياد مذهبى اكثر كسبه و تجار براى عرض تبريك كه در خيابان عين الدوله و بازارچه سقاباشى محل كسبشان بود به خدمت آقا مىرسيدند و\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nتبريك مىگفتند و با چاى و يا نقل و خرما پذيرايى مىشدند .\r\nپدرم در روز 9 شوال 1357 ق به لقاء اللّه پيوست و اهالى ، ايشان را با دوش تا ابن بابويه حمل كردند و در قم در مقبرهء اعتصامى دفن شدند زندگى 84 يا 85 سال ايشان در كمال قناعت و توجه به خدا و خداشناسى گذشت و بايد گفت كه : « عاش سعيدا و مات سعيدا » .\r\n\r\nسيّد آقا بزرگ موسوى شوشترى ( 1299 - 1377 ق )\r\nسيد آقا بزرگ فرزند سيد محمود و نوهء سيد محمّد جواد موسوى شوشترى آقا بزرگ در سال 1299 ق در دزفول متولد شد .\r\nوى برخى علوم دينى را در زادگاه خود آموخت و در سن جوانى به رشت مهاجرت كرد و از آنجا سفرى به قفقاز داشت و مجددا به رشت بازگشت و رحل اقامت خود را در آن سامان افكند . سپس وارد فرهنگ گرديد و آموزگار شد . او نزد رجال دولت مقامى داشت و مورد توجه مظفر الدّين شاه قاجار بود .\r\n\r\nدرگذشت و اعقاب\r\nايشان در روز جمعه 25 / صفر / 1377 ق مطابق با 29 / شهريور / 1336 ش در سن 78 سالگى در تهران درگذشت و جنازه‌اش به قم حمل و با كد ( 16764 ) در قبرستان حاج شيخ قم به خاك سپرده شد .\r\n\r\nفرزندانش :\r\n1 - سيد حسين عادل‌زاده 2 - سيد حسن 3 - سيد جعفر 4 - سيد محمود .\r\nمنبع\r\n1 - خاندان سادات گوشه 236 .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nشيخ آقا بزرگ نصيرى محلاتى ( ح 1319 - 1384 ق )\r\nحاج شيخ آقا بزرگ ، فرزند ميرزا عبد الحسين مشهور به « شمس الشريعة » محلاتى ، فرزند شيخ محمّد تقى نصيرى محلاتى ، از فضلاى معاصر بود . تولدش در حدود سال 1319 ق در محلات اتفاق افتاد .\r\nپدرش از روحانيان و جدّش از علما و معاريف محلات و به « حاج آخوند » معروف بود و چنان كه معروف است ، نسبشان به علامه محقق بزرگ ، خواجه نصير الدّين طوسى مىرسد ، به همين خاطر نام فاميلى اعقاب حاج آخوند « نصيرى » و « خواجه نصيرى » مىباشد .\r\nآقا بزرگ پس از آموختن مقدمات و برخى دروس سطح در مدرسهء حاج آخوند واقع در بازار محلات ( كه فعلا از بين رفته ) به قم عزيمت كرد و ساير تحصيلاتش را در آنجا به ويژه از محضر آيت‌اللّه حاج شيخ عبد الكريم حائرى يزدى در فقه و اصول به پايان برد و به زادگاهش بازگشت و به وعظ و ارشاد پرداخت كه در بيان مطالب تسلط داشت و هنگام ذكر مصيبت خود به گريه مىافتاد و توجه خاصى به ساحت مقدس امام حسين عليه السّلام داشت و از واعظان متقى و معروف شهر محلات گرديد .\r\nسپس مجددا به قم رفت و سه چهار سالى در آنجا به اشتغالات دينى و وعظ ادامه داد و سرانجام به محلات مراجعت نمود . ايشان شديدا مقيد به مطالعه و حفظ مطالب بود ، به همين خاطر كتابخانهء خوبى در آن دوره و در آن شهر تهيه نمود و وصيت كرده بود آن را در اختيار طلاب قرار دهند . نصيرى علاوه بر اشتغالات مذهبى روزانه ساعاتى چند به كار كشاورزى مىپرداخت و عمدهء خرج خود را از اين راه كسب مىنمود .\r\nوى در روز چهارشنبه 26 / ربيع الاول / 1384 ق مطابق با 14 / مرداد / 1343 ش در حدود 65 سالگى در تهران در پى ابتلا به بيمارى سختى و انجام عمل جراحى ، زندگى را بدرود گفت و پيكرش در قبرستان شيخان قم مدفون شد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nفرزندانش :\r\n1 - آقاى حسن نصيرى ، استاد دانشگاه مشهد و مقيم آن ديار مقدس .\r\n2 - آقاى ابو الفضل نصيرى ، ساكن محلات است .\r\nشرح حال مختصر شيخ آقا بزرگ نصيرى به درخواست نگارنده توسط فرزند ارجمندش آقاى حسن نصيرى قلمى گرديده تقديم مىگردد :\r\nمرحوم حجة الاسلام و المسلمين آقاى آقابزرگ فرزند آقا ميرزا عبد الحسين مشهور به « شمس الشريعة » محلاتى - اعلى اللّه مقامه - فرزند حاج ملا محمّد تقى مشهور به « حاج آخوند » محلاتى ، در خاندانى روحانى ديده به جهان گشود . اجداد و نياكان او همگى از عالمان و مبلغان شريعت بودند . جدّ او مرحوم عالم عارف حاج آخوند محلاتى از زهاد و عارفان صاحبدل و بنام دورهء قاجار و مورد توجه بزرگان علم و عرفان بود و آرامگاه آن عالم جليل القدر در شيخان قم مىباشد . نسب مرحوم آقا بزرگ به فخر البشر حكيم الهى و دانشمند نامى اسلام خواجه نصير الدّين طوسى مىرسد كه فاميل « نصيرى » به همين مناسبت است .\r\nمرحوم آقا بزرگ حدود سال 1278 شمسى هجرى در محلات به دنيا آمد و پس از گذراندن تحصيلات مقدماتى نزد پدر و ديگر علماى شهر جهت تكميل تحصيلات به دار العلم قم مسافرت نمود . آن سالها مصادف بود با سالهاى آغازين تأسيس حوزه علميهء قم توسط زعيم عالىقدر مرحوم آيت‌اللّه حائرى يزدى ( اعلى اللّه مقامه ) .\r\nمرحوم آقا بزرگ در آن حوزه ساليانى نزد استادان حوزه آيات : حائرى يزدى ، سيد محمّد حجت كوه‌كمرى ، سيد محمّد تقى خوانسارى و سيد صدر الدّين صدر ( رحمهم اللّه تعالى ) تلمذ نمود . آنگاه به زادگاه خويش محلات مراجعت نمود و از مشاغل روحانى به وعظ و تبليغ پرداخت . از خصوصيات آن مرحوم اين بود ، كه در كنار منبر و ارشاد خلق ، به كار زراعت مشغول بود و از اين راه امرار معاش مىنمود و تا آخرين روزهاى زندگى كار مىكرد . شادروان سخنورى اديب ، خوش‌بيان ، مردى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nشوخ‌طبع شجاع و برخوردار از فضائل اخلاقى بود . منبرى شيرين ، با شور و حال و گيرايى داشت . مردى بود ، آزاده و در دفاع از حق ، اين و آن و موقعيت خويش را ملاحظه نمىكرد و شجاع بود و بىپروا . روزها در كنار كارگران بيل به دست كار مىكرد و شب‌ها بر فراز منبر به ارشاد مىپرداخت تا بالاخره در 14 / مرداد / 1343 هجرى شمسى نداى جان‌آفرين را لبيك اجابت داد و به ملكوت اعلى پيوست و بنا بر وصيت در شيخان قم در قبر پدر بزرگ گرامش مرحوم حاج آخوند محلاتى مدفون گرديد . روانش شاد و با اولياء اللّه محشور باد .\r\nبا تقديم احترامات\r\n2 / 11 / 78 حسن نصيرى\r\n\r\nميرزا آقا ترابى دامغانى ( 1310 - 1382 ق )\r\nحاج سيد ميرزا آقا ( نامش سيد ابو تراب است ) ترابى دامغانى ، عالم ربانى و آيت سبحانى و از بزرگان دامغان بود .\r\nوى در سال 1310 ق در شهر دامغان متولد شد .\r\nميرزا آقا ، پس از طى مقدمات به تهران رفت و سطح را از شيخ مسيح طالقانى به مدت سه سال در مدرسهء مروى تلمذ كرد . سپس به مشهد مقدس عزيمت نمود و از محضر آيات : شيخ حسن برسى ، ملا عباسعلى فاضل و سيد آقا بزرگ شهيدى بهره‌مند گرديد و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمجددا به تهران بازگشت و از محضر : سيد محمّد تنكابنى ، سيد حسين يزدى و ميرزا طاهر تنكابنى در فقه و اصول و حكمت بهره‌ها برد .\r\nايشان در سال 1341 ق به قم مهاجرت كرد و ادامهء تحصيل خود را نزد حضرات آيات : حاج شيخ عبد الكريم حائرى يزدى ، سيد على يثربى كاشانى ، سيد محمّد حجت كوه‌كمرى و ميرزا محمّد فيض قمى ، انجام داد و خود به تدريس سطوح و حكمت پرداخت .\r\nاو در حدود سال 1354 ق در پى دعوت اهالى دامغان و امر استادش حائرى يزدى به زادگاه خود مراجعت نمود و به اقامهء جماعت و ادارهء مدرسهء علميّه و تربيت شاگردان همت گماشت .\r\nاستاد شيخ محمّد رازى درباره‌اش مىنويسد : ( آيت‌اللّه ترابى از نوادر دانشمندانى بود كه در عمرم او را ملاقات كردم . عالمى ذاكر و عابدى شاكر و مجسمهء تقوا و فضيلت بود .\r\nتلاوت قرآن بسيار مىكرد و دائم‌الذكر و در عين حال اهل معنا و از صالحين و اوتاد بود ) .\r\nسرانجام در روز جمعه 14 / شعبان / 1382 ق مطابق با 21 / دى / 1341 ش در سن 72 سالگى در تهران بدرود حيات گفت و جسدش در صحن مقدّس حضرت معصومه عليها السّلام - در مقبرهء آيت‌اللّه لنگرودى - مدفون شد .\r\nمنابع\r\n1 - آثار الحجة 2 / 299 .\r\n2 - آينهء دانشوران 425 .\r\n3 - گنجينهء دانشمندان 5 / 118 .\r\n\r\nسيّد آقا حسينى هيدجى ( - ح 1370 ق )\r\nحاج سيّد آقا فرزند سيّد ابو القاسم و نوهء سيّد حسن حسينى هيدجى ، از فضلا و واعظان معروف هيدج بود . وى در هيدج - واقع در استان زنجان - تولد يافت و\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nتحصيلات خود را همان‌جا آموخت و روى به وعظ و ارشاد آورد و از معاريف خطهء زنجان گرديد . سيدى با صفا و كمال بود . در اواخر عمر خود ، ساكن عميدآباد ( اميرآباد سابق ) - سه فرسخى هيدج - شد و به وظايف روحانى خويش و نيز قبولى سردفتر به خدمات اجتماعى و مذهبى پرداخت .\r\nنامبرده در حدود سالهاى 1370 ق در حدود سن 70 سالگى در پى بيمارى در تهران بدرود حيات گفت . پيكرش به قم حمل و در قبرستان حاج شيخ مدفون شد .\r\nوى كه داماد سيّد نصير الدّين هيدجى شده بود ، فقط يك اولاد ذكور از او به جاى ماند ، نامش سيّد هاشم بود كه مرحوم شده است .\r\nمنابع\r\n1 - اطلاعات متفرقه .\r\n2 - تاريخ زنجان 386 .\r\n\r\nميرزا آقا فراهانى اراكى ( ح 1255 - 1354 ق )\r\nحاج ميرزا آقا ( نامش احمد است ) فرزند فتح اللّه و نوهء احمد بيگ فراهانى ، پدر مرحوم آيت‌اللّه اراكى ، از فضلا و زهاد بنام بود .\r\nوى در حدود سال 1255 ق در فراهان ديده به جهان گشود .\r\nميرزا آقا پس از آموختن مقدمات ، در جوانى شغل ديوانى و دولتى داشت و نزد علماى اراك از جمله علامه ملا محمّد ابراهيم انجدانى ( متوفاى 1322 ق ) بهره‌مند شد . سپس به هنر كشيدن نقشهء قالى پرداخت و ازاين‌رو به ميرزا آقا نقاش معروف شد . وى ادبيات را به خوبى خوانده بود و به راحتى مىتوانست از كتب عربى زبان استفاده نمايد و نيز كتابخانهء مهمى براى خود تهيه كرده و اهل مطالعه بود .\r\nميرزا آقا به گواهى فرزندش آيت‌اللّه شيخ محمّد على اراكى ، از متدينين و زهاد\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nو عباد بود . وى مورد اعتماد علماى بزرگ اراك مانند : سيد محسن عراقى ، سيد نور الدّين عراقى ، آخوند ملا محمّد كبير ( پدر آيت‌اللّه شيخ ضياء الدّين عراقى ) و حاج شيخ عبد الكريم حائرى يزدى بود .\r\n\r\nدو داستان\r\nداستان اول\r\nاز مرحوم آيت‌اللّه اراكى نقل است : روزى يك كتابفروش كتاب تازه‌اى به منزل ما آورده بود و اين در حالى بود كه مرحوم والد مشغول سدّ ثغور درب اطاقها براى مصونيت از سرماى زمستان بودند . از كار خود دست كشيدند و به آن كتاب پرداختند .\r\nكتاب « مجموعهء ورام » بود ، همين‌كه كتاب را باز كردند چشمشان به حديثى افتاد كه مضمونش اين بود : همان‌طور كه قبل از زمستان به فكر زمستان هستيد ، قبل از مرگ به فكر اين سفر باشيد .\r\nراستى كه از عالم غيب به معتقدان به جهان غيب كمك مىشود . همين پيش آمد ، چقدر مىتواند در روحيهء مرحوم حاج ميرزا آقا مؤثر افتد . لزوم استعداد و آمادگى براى اين سفر را به گونه‌اى محسوس و ملموس برايش بيان كردند .\r\nداستان دوم\r\nحاج ميرزا آقا به عتبات عاليات مشرف شده بود و در حرم حضرت سيد الشهداء عليه السّلام كه دعا مستجاب است ، سه دعا كردند : اول ، اينكه خداوند شغل تازه‌اى به او مرحمت كند . زيرا از شغل ادارى و ديوانى كه داشت راضى نبود . دوم ، مسأله ازدواج مورد نظر او انجام گردد . سوم ، اينكه پس از مرگ در يكى از مشاهد مشرفه به خاك سپرده شود ، كه هر سه دعا مستجاب شد .\r\nيعنى پس از مراجعت هنر نقاشى قالى به او الهام گرديد و به اين هنر روآورد .\r\nدر مورد ازدواج هم با دخترى از خانوادهء قائم‌مقام فراهانى وصلت كرد . اما نسبت به\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمحل دفن هم ، در قم جوار حضرت معصومه عليها السّلام در قبرستان حاج شيخ به خاك سپرده شد .\r\nميرزا آقا در فراهان ملك و آب و زراعت و باغ داشت و با فراغت كامل به عبادت و مطالعه و انجام كارهاى خيريه مىپرداخت و چون از هنر زيبايى خط نيز برخوردار بود ، گاهى به استنساخ كتب و رساله‌هاى مختلف و مورد علاقه خود مشغول مىشد ، برخى از آنها عبارتند از : مجمع المعارف و مخزن العوارف اثر علامه ملا محمّد شفيع فرزند محمّد صالح . اين كتاب را در 370 صفحه رقعى با خط نسخ و نستعليق زيبا و بسيار تميز در سال 1306 ق كتابت كرده و در پايان كتاب چنين مىنويسد : تمام شد رسالهء شريفه در شب شنبه بيست و نهم شهر جمادى الثانيه سنهء هزار و سيصد و شش از هجرت نبوى صلّى اللّه عليه و آله و سلم على يد العبد الجانى الفقير المحتاج الى رحمة اللّه الجبّار الكبير احمد بن فتح اللّه « غفر اللّه لهما و ستر عيوبهما » ، هنگامى كه در بلدهء سلطان‌آباد مقيم بود و گاه‌گاهى از فيض حضور جناب مستطاب مستغنى الالقاب آخوند ملا محمّد ابراهيم « زاد اللّه فضله و عمره و توفيقاته » مستفيض و محظوظ مىشد و اين نسخه شريفه را محض هدايت جمعى از غافلان و گم‌گشتگان وادى حيرت ، به لسان خوش با اثرى فراوان تلاوت مىفرمودند كه اين عبد خاطى جانى از تأثير نفس مسيحا دمش با عدم مجال كه روزها از تسويد اين نسخه شريفه معذور بود به نوشتن آن در شبها اقدام نمود ، و الحمد لله و المنّة كه توفيق اتمام آن حاصل شد . . .\r\nنيز رساله‌اى در بيان فضيلت نماز جماعت و نماز در مسجد و نماز شب ، اثر علامه آقا محمود نوهء آيت‌اللّه وحيد بهبهانى ، به قطع جيبى و در شصت صفحه نوشته است .\r\nنيز رسالهء زينت الصلاة در تعقيبات ، اثر علامه ملا محمّد جعفر شريعتمدار استرآبادى با قطع جيبى در حدود سى صفحه نوشته است .\r\nنيز رساله در ثواب و قواعد تلاوت قرآن .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nنيز رساله‌اى در ايضاح كلمات قرآنيه ، اثر ملا محمّد جعفر استرآبادى با قطع جيبى در بيست و شش صفحه ، در سال 1307 ق قلمى كرده است .\r\nنيز رساله‌اى در تجويد ، اثر محمّد بن على حسينى جرجانى با قطع جيبى و در حدود پنجاه صفحه ، در سال 1308 ق استنساخ كرده است .\r\nنيز رساله در شرايط اخذ تربت از قبر امام حسين عليه السّلام در سال 1316 ق نوشته است .\r\nنيز اربعون حديثا اثر شهيد اول ، در سال 1335 ق كتابت نموده است .\r\nاز ويژگيهاى اين روحانى متقى ، مىتوان به توسل و توكل فراوانش اشاره كرد ، وى بسيار به اهل بيت عليهم السّلام متوسل بود و نيمى از اموال خود را خرج مجالس سيد الشهداء عليه السّلام مىنمود . در مجلس روضه‌خوانى حال خوبى پيدا مىكرد و در تمام مدت مجلس عزادارى سر پا مىايستاد و حاضر نمىشد كه بنشيند .\r\nدر زمان رضا شاه كه نسبت به اهل علم سختگيرى مىكردند و جواز عمامه مىخواستند ، ايشان را كه پيرمردى نودساله بود ، چند بار به شهربانى اراك احضار كردند . اما رئيس شهربانى از ديدن قيافهء روحانىاش با آن كهولت سن ، خجالت مىكشيد و از درب ديگر بيرون مىرفت و رو نشان نمىداد ، گويا ايشان را نديده است . گاهى كه بر ايشان سخت مىگرفتند ، فرزندش آيت‌اللّه شيخ محمّد على اراكى سعى مىكرد كه جواز پوشيدن عمامه بگيرد ، وى به جاى تشكر مىگفت :\r\nمىخواهيد در توكل من رخنه كنيد . من استخاره كردم و تفأل به قرآن زدم ، اين آيه آمد :  إِنَّهُ لَيْسَ لَهُ سُلْطانٌ عَلَى الَّذِينَ آمَنُوا . . . \r\nسرانجام اين روحانى پارسا در سال 1354 ق مطابق با 1314 ش در حدود 99 سالگى از دنيا رحلت كرد . پيكرش در قبرستان حاج شيخ قم به خاك سپرده شد .\r\n\r\nفرزندانش :\r\n1 - ميرزا حسين 2 - ميرزا حسن 3 - ميرزا فتح اللّه 4 - آيت‌اللّه شيخ محمّد على\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nاراكى قدّس سرّه كه از فقها و اساتيد بنام حوزهء علميهء قم بودند .\r\nمنبع\r\n1 - شرح احوال حضرت آيت‌اللّه اراكى 99 .\r\n\r\nسيّد ابراهيم آل طعمه حائرى ( - 1374 ق )\r\nسيد ابراهيم فرزند سيد محمّد على و نوهء سيد محمّد آل طعمه حائرى ، از خطباء و مبلغان نامى عصر خود بود .\r\nوى در كربلاى معلا ديده به جهان گشود . پس از سپرى نمودن مقدمات به وعظ و ارشاد روى آورد و از معاريف خطباء گرديد . و به طرف ايران مهاجرت كرد و در تهران سكونت نمود .\r\nشيخ حيدر مرجانى در كتاب « خطباء المنبر الحسينى » خود درباره‌اش چنين مىنويسد : « وى در كربلا متولد گرديد و تحت عنايت پدر خود پرورش يافت و حوزهء درسى خود او را تربيت نمود و در خاندانى معروف نشو و نما يافت .\r\nخطابت را خود بدست آورد تا اينكه از معاريف خطبا گرديد و جايگاهى بلند بدست آورد .\r\nبه‌سوى ايران رهسپار شد و در مجالس اشراف به وعظ و ارشاد اشتغال داشت . به حدى كه شهرت بسزايى نايل آمد » .\r\nسيد ابراهيم در سال 1374 ق در تهران زندگى را بدرود گفت . پيكرش به قم حمل و به خاك سپرده شد .\r\n\r\nفرزندانش :\r\n1 - سيد مرتضى آل طعمه 2 - سيد محمّد آل طعمه\r\nمنبع\r\n1 - خطباء المنبر الحسينى 5 / 23 .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nشيخ ابراهيم امامزاده زيدى « تهرانى » ( 1300 - 1355 ق )\r\nحاج شيخ ابراهيم فرزند على تهرانى ملقب به « امامزاده زيدى » منسوب به محلهء ( امامزاده زيد ) يكى از محلات معروف تهران است .\r\nوى به سال 1300 ق در تهران متولد گرديد .\r\nامامزاده زيدى پس از طى تحصيلات مقدماتى و سطح ، دروس خارج را از محضر آيت‌اللّه شيخ فضل اللّه نورى و علامه سيد محسن سجادى « صدر العلماء » استفاده نمود . و در ضمن مسافرتهاى خود به عتبات عاليات ، سير و سلوك و عرفان و اخلاق را از محضر وحيد دهر و فريد عصر خود ، مولانا ملا فتحعلى عراقى بهره‌مند شد ، و طريق سلسلهء وى به سيدنا الجدّ بحر العلوم نجفى به اين شرح است : ملا فتحعلى عراقى شاگرد آخوند ملا حسينقلى همدانى ( شوندى ) از شاگردان سيد على شوشترى ، از سيدنا الجدّ سيد مهدى بحر العلوم ( اعلى اللّه مقامهم ) .\r\nانسانهاى بزرگ و كامل و معاصرش عبارتند از آيات : ميرزا جواد ملكى تبريزى ، شيخ محمّد حسين غروى اصفهانى و شيخ حسينعلى اصفهانى ( نخودكى ) كه علاوه بر ارتباط و بستگى معنوى ، به وسيلهء نامه و پيك هم در ارتباط بودند . وى علاوه بر فقه و اصول در ساير رشته‌هاى اسلامى چون : كلام ، فلسفه ، عرفان ، حكمت متعاليه ، حتى در علوم غريبه تبحر داشته و ساير مراحل درسى را تدريس\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمىنمود ، و مطالب غامض علمى و لا ينحل را با بيانى ساده و روان توضيح مىفرمود .\r\nاز جمله دست‌پروردگان و تربيت‌يافتگان محضر معظم‌له فضلايى چون :\r\n1 - علامه شيخ احمد رمزى .\r\n2 - خداداد صابر ، از فضلا و وكيل دادگسترى بود .\r\n3 - آيت‌اللّه ميرزا يحيى سجادى ( صدر العلماء ) .\r\n4 - علامه سيد مهدى دامغانى .\r\n5 - ميرزا محمّد حسين شمس الدّين ، از بزرگان مدرسين بود .\r\n6 - آقا داود قزوينى ، از ائمهء جماعت تهران .\r\n7 - ميرزا عبد الحسين آگهى ( متوفاى جمادى اوّل / 1404 ق به سن 82 سالگى ) و جانشين مترجم‌له .\r\n8 - سيد عبد المهدى زيدى ، كه از ملازمين وى بود .\r\n9 - علامه سيد حسن موسوى .\r\n10 - علامه سيد محمّد رضا كازرونى شيرازى .\r\n11 - استاد سخن شيخ محمّد تقى فلسفى تنكابنى ، را مىتوان نام برد .\r\nابيات زير بر روى سنگ قبرش حك گرديده است :\r\n حجة الاسلام مرد راه حق * رهنما و پيشواى شيعيان\r\nآنكه نامش هست همنام خليل * مىشكست او با يد همت بتان\r\nدر هزار و سيصد و پنجاه و پنج * آن خجسته طاير عرش آشيان \r\nدر روز چهارشنبه 7 / ذىالقعده / 1355 ق مطابق با 30 / دى / 1315 ش در تهران درگذشت و جسدش در قبرستان حاج شيخ قم به خاك سپرده شد .\r\n\r\nفرزندانش :\r\n1 - حاج محسن 2 - حاج رضا .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاز آثار قلمى او ( رساله‌اى در حكمت متعاليه و سير و سلوك ) كه در سال 1405 ق در چاپخانهء فردوسى به چاپ رسيده است .\r\nقبرش به كد ( 25242 ) در قبرستان حاج شيخ قم .\r\n\r\nسيّد ابراهيم تهرانى « لاله‌زارى » ( - 1332 ق )\r\nسيد ابراهيم فرزند سيد على اصغر حسينى تهرانى ، از علما و فقهاى تهران خواهرزادهء آيت‌اللّه ميرزاى شيرازى بود .\r\nوى در روستاى « دركه » واقع در شميران تهران متولد گرديد .\r\nسيد ابراهيم مقدمات و سطوح را در تهران به انجام رساند و در حدود سال 1300 ق عازم عتبات عاليات شد و در سامرا نزد آيات : ميرزا محمّد حسن شيرازى و سيد محمّد فشاركى اصفهانى كمال استفاده را برد . آنگاه بعد از درگذشت ميرزاى شيرازى در سال 1312 ق به كاظمين منتقل شد با خواهر علامه ميرزا محمّد عسكرى تهرانى ازدواج نمود .\r\nعلامه تهرانى در سال 1320 ق به ايران بازگشت و در تهران سكونت اختيار نمود و به اقامهء جماعت و تدريس و نشر احكام دين پرداخت .\r\nوى در خيابان « لاله‌زار » تهران مسجدى تأسيس كرد كه جماعت را در آنجا اقامت مىنمود و فرزندانش به‌همين‌جهت به « لاله‌زارى » اشتهار يافتند .\r\nايشان در ذىحجه / 1332 ق در تهران درگذشت و در ايوان آينهء حرم حضرت معصومه عليها السّلام قم به خاك سپرده شد .\r\n\r\nفرزندانش :\r\n1 - علامه سيد محمّد صادق لاله‌زارى 2 - سيد محمّد كاظم 3 - سيد محمّد رضا\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n4 - علامه سيد محمّد تقى ميرعلوى از شاگردان سيد محمّد تقى خوانسارى در قم 5 - سيد علينقى و سه دختر .\r\nمنابع\r\n1 - گنجينهء دانشمندان 4 / 542 .\r\n2 - نقباء البشر 1 / 18 .\r\n3 - هدية الرازى الى المجدد الشيرازى 56 .\r\n\r\nسيّد ابراهيم خراسانى ( 1344 - 1409 ق )\r\nسيد ابراهيم فرزند علامه سيد محمّد حسين و نوهء آيت‌اللّه سيد ابراهيم موسوى درّودى نيشابورى ، معروف به « خراسانى » از بزرگان و فضلاى معاصر بود .\r\nوى در سال 1344 ق مطابق با 1304 ش در « درّود » نيشابور متولد گرديد .\r\nايشان پس از رشد و نما در دامان پدرى دانشمند و مادرى مؤمن به حوزهء علميهء مشهد مقدس رفت و مقدمات و قسمتى از سطح را آموخت . در سال 1364 ق به نجف اشرف مهاجرت كرد و ساير كتب سطح را از محضر آيات : شيخ محمّد فاضل قائينى و شيخ محمّد تقى آل راضى استفاده نمود و مدتى چند در دروس خارج حضرات آيات : سيد محسن طباطبائى حكيم ، ميرزا باقر زنجانى و سيد ابو القاسم خوئى شركت جست . در سال 1369 ق در پى درگذشت عموى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nارجمند خود علامه سيد محمّد مهدى خراسانى در شهر كاظمين به آن ديار عزيمت نمود و در جوار حرم امام كاظم عليه السّلام و امام جواد عليه السّلام به اقامهء جماعت و تدريس و ارشاد اشتغال ورزيد .\r\nايشان در پى فشارهاى دولت عراق به ايران مهاجرت كرد و در قم سكونت اختيار نمود و در دروس آيت‌اللّه سيد شهاب الدّين مرعشى شركت جست .\r\nسرانجام در پى عمل جراحى در روز دوشنبه 24 / ربيع‌الثّانى / 1409 ق مطابق با 20 / آذر / 1367 ش در بيروت در سن 65 سالگى بدرود حيات گفت .\r\nپيكرش به ايران حمل و پس از تشييعى باشكوه در عصر روز 29 / ربيع‌الثّانى در يكى از اطاقهاى صحن حضرت معصومه عليها السّلام به خاك سپرده شد .\r\n\r\nفرزندان ايشان عبارتند از :\r\n1 - حجة الاسلام سيد على خراسانى 2 - ثقةالاسلام سيد حسن خراسانى 3 - سيد مهدى 4 - سيد رضا .\r\nمنابع\r\n1 - اطلاعات شخصى مؤلّف .\r\n2 - گنجينهء دانشمندان 8 / 276 .\r\n\r\nميرزا ابراهيم خلعتبرى تنكابنى « آقا نجفى » ( - 1368 ق )\r\nميرزا ابراهيم فرزند محمّد رحيم خلعتبرى تنكابنى ، معروف به « آقا نجفى » . از علما و معاريف تنكابن بود .\r\nايشان در تنكابن متولد گرديد ، و تحصيلات مقدماتى را در مدارس علميه همان‌جا گذراند . سپس به تهران رفت و مدتى به تحصيل اشتغال داشت ، و نيز به نجف اشرف عزيمت نمود و پس از طى مراحل عالى به زادگاهش بازگشت و به حل\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nو فصل امور عامه پرداخت .\r\nآقا نجفى در روز سه‌شنبه 23 / ربيع‌الثّانى / 1368 ق مطابق با 3 / اسفند / 1327 ش در تهران وفات كرد . جنازه‌اش به قم حمل گرديد ، و در قبرستان حاج شيخ با كد ( 18367 ) به خاك سپرده شد .\r\nمنابع\r\n1 - بزرگان تنكابن 24 .\r\n2 - خاندان خلعتبرى 304 .\r\n3 - نسبنامهء دودمان علامهء تنكابنى 153 .\r\n\r\nشيخ ابراهيم خوشنويس مراغه‌اى ( ح 1318 - 1414 ق )\r\nميرزا ابراهيم مراغه‌اى معروف به « خوشنويس » فرزند شيخ عبد اللّه و نوهء شيخ محمّد رضا خراسانى ، از دانشمندان و اساتيد حوزه و پارسايان الهى بود .\r\nپدرش از روحانيون منطقهء مراغه و جدّش شيخ محمّد رضا از خراسان به مراغه مهاجرت كرده بود .\r\nميرزا ابراهيم در حدود سال 1318 ق در روستاى « آتش‌بغ » مراغه ديده به جهان گشود . و پس از طى دوران كودكى به مراغه رفت و نزد عموى خود علامه معين الشريعة ( كه در مراغه كرسى تدريس داشت ) و شيخ حسين مدرس مراغه‌اى برخى از مقدمات را آموخت . نيز مدتى چند در هشترود به سر برد و نزد پسر عموى خود ميرزا عبد الوهاب خراسانى تحصيل مقدمات كرد . آنگاه در حدود سال 1350 ق به قم مهاجرت كرد و كفاية الاصول را نزد علامه شيخ عباسعلى شاهرودى و ادبيات را نزد شيخ محمّد على اديب تهرانى به پايان رساند و چندى از محضر آيت‌اللّه حاج شيخ عبد الكريم حائرى يزدى و پس از رحلت ايشان از محضر آيات :\r\nسيد محمّد حجت كوه‌كمرى و سيد حسين طباطبائى بروجردى و دروس حكمت\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nرا از ميرزا آقا دامغانى استفاده نمود . وى در هنگام ورود به حوزهء علميهء قم و احساس ضعف ادبيات طلاب ، شروع به تدريس كتب مختلف ادبى نمود و شاگردانى بس فراوان تربيت كرد .\r\nآقاى شيخ محمّد رازى در « آثار الحجه » ايشان را اين‌طور توصيف مىكند :\r\n« از زمان ورودم به قم در 1357 ق تاكنون كه ايشان را ديده‌ام ، به پارسائى و تقوا يافته‌ام ، كه با كمال سادگى و مناعت و اقتصاد زندگى كرده و غالبا به تدريس اشتغال داشته است » .\r\nآقاى شيخ محمود طيّار در كتاب خطى خود « دانشوران مراغه » ، دربارهء ايشان چنين نوشته است : « ميرزا ابراهيم معروف به « خوشنويس » ، از اساتيد حوزهء علميهء قم و از خطوربط بسيار عالى و ممتاز برخوردار بود .\r\nوى در حدود سال 1318 ق در روستاى « آتش‌بغ » از توابع شهرستان مراغه ديده به دنيا گشود . در دامان خانواده‌اى متدين و باتقوا پرورش يافت . در اوان جوانى براى تحصيل علوم اسلامى به مراغه رفت ، و در « مدرسهء مسجد جامع » به فراگيرى مقدمات و سطوح متوسط پرداخت و در همان ايام به علت مشكلات مالى سخت - كه گريبانگير بسيارى از طلّاب بود - با ساخت و فروش مركّب خاصى كه از دودهء برنج به عمل مىآمد و از ابتكارات خاص ايشان بود امرار معاش مىنمود . وى پس از مدتى به تبريز رفت و در آنجا با فقيه سترگ و دانشمند مبارز آيت‌اللّه ميرزا صادق تبريزى آشنا شد ، و توسط ايشان به لباس مقدس روحانيت مفتخر گرديد .\r\nعلامه خوشنويس پس از تكميل تحصيلات سطوح براى ادامهء تحصيل به شهر مقدس قم مشرف شد ، و در مجلس درس آيت‌اللّه حاج شيخ عبد الكريم حائرى يزدى شركت جست . و مورد توجه و عنايت استادش قرار گرفت ، و در همان ايام كه بيش از چند سال از هجرت ايشان به قم نمىگذشت آوازهء اخلاق نيكو ، حسن سريره ، زهد و ورع بسيار زياد و خط عالى و ممتازش در محافل و مجالس پيچيد ، و از خواص آيت‌اللّه حائرى گرديد . به طورى كه فرزند كوچك خود ، استاد « شيخ\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nمهدى حائرى » را براى يادگيرى علوم و فنون اسلامى و تهذيب اخلاق و تعلّم خط به طور خصوصى به ايشان سپرد .\r\nپس از وفات آيت‌اللّه حائرى ، در درس آيت‌اللّه سيد محمّد حجت كوه‌كمرى شركت جست ، و پس از ساليانى تلاش و كوشش به درجهء رفيعهء اجتهاد نايل گشت .\r\nوى از حواريون آيت‌اللّه حجت بود و بسيار مورد توجه استاد قرار داشت و پس از هجرت آيت‌اللّه سيد حسين طباطبائى بروجردى به قم به صورت مختصر از مباحث آن استاد نيز بهره برد . او در همان اوان هجرت به قم با صبيهء مكرمهء شيخ مرتضى قمى - برادر محدّث گرانسنگ شيخ عباس قمى - وصلت كرد و از اين رهگذر با حاج شيخ عباس قمى رابطهء دوستى بسيار صميمى برقرار ساخت . در ايامى كه محدّث قمى در نجف اشرف حضور داشت ، وى نامه‌اى بسيار اديبانه با خط بسيار نيكو براى او نگاشت . چندى بعد شيخ عباس خود به ديدن وى آمد و وقتى از علت آمدن وى سؤال كرد ، فرمود : من ديدم هرگونه مكتوبى در جواب نامهء شما بنگارم نمىتوانم حق آن را ادا كنم و نظيرش را به شما ارسال نمايم ، چاره‌اى نديدم جز آنكه حضورا به نامهء شما پاسخ دهم .\r\nخوشنويس ، از قدماى حوزهء قم به شمار مىرفت و صاحب شخصيت بسيار نيك و پسنديده بود . زهد طاقت‌فرسا ، اخلاق نيكو ، نفس پاكيزه ، تعمق در علوم اسلامى و فنون هنرى به ويژه خط ممتاز ، او را از ديگر اقرانش متمايز ساخته بود » .\r\n\r\nآثار قلمىاش\r\n1 - تاريخ اسلام ، در سه دفتر .\r\n2 - حاشيه بر تاريخ وصّاف .\r\n3 - كتاب البيع ، از تقريرات درس مرحوم آيت‌اللّه حجت .\r\nسرانجام در 18 / رجب / 1414 ق مطابق با 11 / دى / 1372 ش در پى بيست سال بيمارى و خانه‌نشينى و در اثر سكتهء قلبى در قم جهان خاكى را وداع گفت .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nپيكرش در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - حاج اسماعيل خوشنويس ، ساكن قم و رئيس اسبق ادارهء ثبت و اسناد قم\r\n2 - مهندس محمّد خوشنويس ، ساكن تهران . و سه دختر از او باقى مانده‌اند .\r\nمنابع\r\n1 - آثار الحجة 2 / 79 .\r\n2 - اظهارات فرزند آن مرحوم ، آقاى حاج اسماعيل خوشنويس .\r\n3 - دانشوران مراغه ( خطى - محمود طيّار مراغى ) .\r\n4 - گنجينهء دانشمندان 7 / 70 .\r\n\r\nسيّد ابراهيم دروازه‌اى تبريزى ( 1313 - 1381 ق )\r\nدانشمند معظم آقاى سيد مهدى دروازه‌اى فرزند ايشان دربارهء پدرش چنين نوشته است :\r\nاو در سال 1313 ق در شهر تبريز در يك خانوادهء مذهبى و علمى ديده به جهان گشود ، پدر ارجمندش سيد مهدى موسوى ( متوفاى سال 1333 ق ) از علماى مبرّز تبريز بود .\r\n\r\nتحصيلات\r\nايشان پس از آموزشهاى ابتدائى و فراگيرى مقدمات در مكاتب قديمى ، به\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nتحصيل علوم ادبى و اسلامى پرداخت ، و كتب درسى متداول در شيوهء تحصيل طلبگى را از صرف و نحو و ديگر رشته‌هاى مربوط به ادب عربى و منطق و كلام و فقه و اصول فقه ، به نحو كامل و شايسته فراگرفت و سپس به محافل علمى و حلقات درسى بزرگان و اساطين راه يافت .\r\nالبتّه تبريز آن روز بر خلاف امروزش ، يكى از مراكز علمى به شمار مىرفت و علما و محققان برجسته و كم‌نظيرى در آن شهر رشته‌هاى متنوع علوم ادبى و اسلامى را در سطح تحقيقى و بسيار بالاى علمى بحث و مذاكره مىكردند ، كه عناوين و شخصيتهاى علميشان در كتب تراجم كه در شرح حال علماى قرن اخير نگارش يافت ، منعكس مىباشد .\r\nدروازه‌اى بعد از فراغت از سطح و متون درسى ، چندين سال در محضر علماى تبريز ، از قبيل آيات : ميرزا حسن مجتهد تبريزى ( متوفاى 1338 ق ) و ميرزا ابو الحسن انگجى ( متوفاى 1357 ق ) و سيد محمّد مولانا ( متوفاى 1363 ق ) و ديگران بهره برد و به اخذ مدارك عاليهء علمى و اجتهاد نايل گرديد ، كه به عنوان نمونه و شاهد مقال متن اجازهء اجتهادى را كه آيت‌اللّه انگجى در اين‌باره به او مرقوم فرمودند و از ديگر اجازات مختصرتر و كوتاه‌تر است نقل مىكنيم :\r\n\r\nاجازهء آيت‌اللّه انگجى\r\nبسم اللّه الرحمن الرحيم\r\nالحمد لله رب العالمين و الصلاة و السلام على أشرف الانبياء و المرسلين محمّد و آله الطاهرين .\r\nو بعد : فان شرف العلم لا يخفى و فضله لا يحصى ، و ممّن تصدى بالرجوع الى مدارك الاحكام حتى بلغ مرتبة اليقين ، و ترقّى من حضيض التقليد الى أوج الاجتهاد ، جناب العالم الفاضل سيد الاعلام و حجة الاسلام الحاج السيد\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nابراهيم ( دامت افاضاته ) ، فله العمل بما استنبطه من الاحكام و جزاه اللّه الملك العلام عن الاسلام و اهله خير جزاء المجتهدين .\r\nكتبه بيده الداثرة\r\nابو الحسن الحسينى\r\n\r\nهجرت به نجف اشرف\r\nدروازه‌اى به منظور تكميل مقامات علمى به نجف اشرف رهسپار گرديد . ولى به علت پاره‌اى گرفتارىهاى داخلى و خانوادگى نتوانست مدت زيادى در آن مركز علم و مهد فضيلت بماند ، و پس از مدت دو سال تكميل تحصيل نزد حضرات آيات : شيخ محمّد حسين غروى اصفهانى ، شيخ ضياء الدّين عراقى و سيد ابو الحسن اصفهانى به وطن خويش مراجعت نمود .\r\n\r\nشيوهء تدريس\r\nدروازه‌اى در تدريس و تفهيم كتب درسى و تقرير و تبيين مطالب علمى تسلط و مهارت خاصى داشت . بيانش بليغ و جذاب و شيوا بود . شركت‌كنندگان در جلسهء درسش كمترين خستگى احساس نمىكردند ، و نقطهء ابهامى براى آنان باقى نمىماند . و روى همين جهات ( طلاقت لسان و حلاوت بيان ، علاوه بر تسلط و احاطهء كامل بر مطلب ) محضر درس وى همواره مملو و مشحون از فضلاى طلاب و اهل علم بود .\r\nايشان علاوه بر جهات يادشده ، خود ذاتا عاشق درس و بحث بود ، و اين معنى ، بيشتر به مذاكرات علميش رونق و جذابيت مىبخشيد . او با اينكه از نظر مزاجى و بدنى ضعيف بود و از بيمارى اعصاب رنج مىبرد ، و در اواخر عمرش به بيمارى قلبى هم مبتلا گرديده بود ، مع‌ذلك تا پايان عمر و آخرين روزهاى حياتش از اشتغالات علمى دست نكشيد ، و در واقع اين قبيل اشتغالات علىرغم اينكه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nخسته‌كننده است ، براى وى غذاى روحى و مايهء نشاط بود .\r\nروزهاى جمعه ، همچنين در ليالى ماه مبارك رمضان در مسجدى كه اقامهء نماز جماعت مىكرد ، به تفسير قرآن مىپرداخت . روش تفسيرش هم بسيار جالب بود .\r\nمطالب را با شنوندگانش طورى مطرح مىكرد كه هم اهل علم استفاده مىكردند ، و هم مردم عامى و درس نخوانده از آن بهره مىبردند .\r\n\r\nاستاد مسلم ادبيات\r\nدر زمينهء ادبيات ، به خصوص ادبيات عرب فردى فوق‌العاده و كم‌نظير بود .\r\nكتابهاى درسى ادبيات عرب مانند : مغنى و مطول را در دوران جوانيش مدتها تدريس نموده و حواشى و تعليقات سودمندى بر آنها نوشته است . و در مواقع مقتضى فرازهايى از كتب ادبى مانند : مقامات ( حريرى ) ، محاضرات ( راغب اصفهانى ) و امثال اين‌ها را از حفظ مىخواند و با اشعار و قصايد عربى به قدرى استادانه تمثّل مىكرد و استشهاد مىنمود كه شنونده را بىاختيار به اعجاب و تحسين وا مىداشت .\r\nوى علاوه بر اطلاعات شايان و وسيع ، در ادبيات و اشعار عرب خود نيز از قريحهء شعرى بسيار سليس و روان برخوردار بود . البتّه بايد اضافه كنم كه او زياد شعر نمىگفت و اشتغالات علمى ، اين اجازه را به وى نمىداد كه وقتش را زياد در اين زمينه صرف كند و به كار ببندد ، ولى گهگاهى دست به قلم مىبرد و ابياتى يادداشت مىكرد . قسمت عمدهء سروده‌هايش به عربى و در زمينه‌هاى تظلم و شكوه از نظام جور و استبداد زمان ، به ساحت مقدس معصومين عليهم السّلام ، وعظ و ارشاد ، اظهار تأثر و تأسف از وضع محيط خويش و موضوعاتى مشابه اين‌ها است .\r\n\r\nويژگيهاى فردى\r\nاو عالمى بود : عامل ، وارسته و متقى ، در برخورد با مردم گشاده‌رو و مهربان و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمتواضع . از منيّت و خودپسندى و خودنمائى به دور بود و از ريا و تظاهر به فضل كه احيانا دامن‌گير بعضى از ارباب فضل و كمال مىشود ، به طور جدى پرهيز داشت . از نفوذ فوق‌العاده و محبوبيت خاصى كه در ميان طبقات مختلف مردم داشت ، هيچ‌گاه بهره‌بردارى شخصى نكرد و دنبال اسم و رسمهاى ظاهرى و عناوين فريبنده نبود ، و در يك‌كلام : « خود را نباخته بود » .\r\nاو زندگى بسيار ساده و فقيرانه‌اى داشت و با وجود امكانات وسيع مالى از قبيل وجوه شرعى كه در اختيارش قرار مىگرفت ، در اداره معيشت خود و خانواده‌اش بسيار مقتصد و محتاط بود و توان و مقدورات ماليش را در ادارهء طلاب علوم دينى و تأمين حوايج مستمندان و رفع نياز نيازمندان مبذول مىداشت .\r\nآرى ، او واقعا يك عالم ربانى بود و بدين‌گونه عمر پربركت خود را در يك‌خانهء محقر و قديمى كه از پدرش به ارث برده بود ، و با يك زندگى ساده و بىتكلف و بىآلايش ، و به ظاهر كم ارزش ولى توأم با عزت و كرامت نفس و سربلندى به پايان برد .\r\nوى در اواخر عمرش به بيمارى شديد قلبى مبتلا گرديد ، و از معالجات تبريز نتيجه‌اى حاصل نشد و به منظور معالجه راهى تهران گشت . اما معالجات تهران هم بىثمر بود و بالاخره در روز دوشنبه 9 / رجب / 1381 ق مطابق با 28 / آذر / 1340 ش در اثر سكتهء قلبى در تهران بدرود حيات گفت و ديده از جهان بربست .\r\nپيكرش به قم حمل ، و در قبرستان حاج شيخ مدفون گرديد .\r\n\r\nآثار قلمى ايشان\r\n1 - اللطائف الأدبية و الحكايات الاصمتية .\r\n2 - تحفة الاخيار فى علائم آخر الاعصار .\r\n3 - جزواتى در تفسير .\r\n4 - حاشية على الرسائل .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n5 - حاشية على اللمعة الدمشقية .\r\n6 - حاشية على المطول .\r\n7 - حاشية على المكاسب .\r\n8 - حاشية على مغنى اللبيب .\r\n9 - ديوان شعر .\r\n10 - كتاب الصلاة .\r\n11 - كشكول .\r\nبرادر ايشان ، علامه سيد هادى سينا استاد دانشكدهء معقول و منقول تهران بود كه در روز سه‌شنبه 16 / رجب / 1383 ق مطابق با 12 / آذر / 1342 ش در سن 62 سالگى در تهران درگذشت و در مقبرهء فيروزآبادى شهر رى به خاك سپرده شد .\r\nكتاب « قواعد النحو » از آثار چاپ‌شدهء ايشان است .\r\nمنابع\r\n1 - گنجينهء دانشمندان 6 / 52 .\r\n2 - مجلهء تاريخ و فرهنگ معاصر ، شماره‌هاى 3 و 4 ، ص 267 ( با اندك حذف و اضافه ) ، به قلم فرزندش سيد مهدى دروازه‌اى . « 1 »\r\n\r\nسيّد ابراهيم سرّى موسوى « اصفهانى » ( 1311 - 1369 ق )\r\nسيد ابراهيم فرزند ابو القاسم سرّى پوده موسوى ، از شعراى به نام و با كمال اصفهان بود .\r\nاو در سال 1311 ق در قريهء « پوده » از قراى سميرم سفلى - اصفهان - متولد گرديد .\r\n\r\n\r\n","description":"","footnote":"\r\n( 1 ) . فرزند گران‌مايه‌اش مرحوم حاج سيد مهدى دروازه‌اى نيز از علماى برجسته و اساتيد گرانسنگ جهان تشيّع بود ، شاگردان زيادى تربيت كرد و در سنگر محراب و منبر خدمات شايسته‌اى انجام داد و سرانجام به سال 1380 ش در تهران بدرود حيات گفت و در بهشت زهرا به خاك سپرده شد .\r\n","page_name":" 197 ","page_number":197},
  {"content":"\r\n\r\nسيد ابراهيم از اوايل جوانى جهت كسب علم و دانش به اصفهان رفت ، و نزد اساتيد اين شهر مقدمات علوم را كسب نمود ، به ويژه در ادبيات فارسى و عربى زحمت كشيد . از جمله اساتيدش علامه ميرزا يحيى مدرس بيدآبادى « كاشىپز » مىباشد و بعد به افتخار دامادى اين استاد نايل گرديد . سرّى را : عارفى كامل و نويسنده‌اى قابل ، و شاعرى قادر دانستند .\r\n\r\nاز آثار او\r\n1 - آخرين قانون ( ناتمام ) .\r\n2 - ديوان اشعار .\r\n3 - مجموعهء اشعار برخى از شعرا .\r\n4 - مرغابيه ( اشعار ) .\r\n5 - مكاشفات سرّى .\r\nايشان در روز جمعه 14 / رمضان / 1369 ق مطابق با 9 / تير / 1329 ش در تهران در پى عمل جراحى بدرود حيات گفت و در قم مدفون گرديد . فرزندش سيد ابو القاسم سرّى از شعراى معاصر اصفهان است .\r\nمنابع\r\n1 - تذكرة القبور يا دانشمندان و بزرگان اصفهان 295 .\r\n2 - تذكرهء شعراى معاصر اصفهان 142 .\r\n3 - مؤلفين كتب چاپى 1 / 65 .\r\n\r\nسيّد ابراهيم كاظمى هيدجى ( ح 1302 - 1382 ق )\r\nحاج سيد ابراهيم فرزند سيد عبد الرحيم موسوى كاظمى هيدجى ، از فضلا و بزرگان بود .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nتولدش در حدود سال 1302 ق در هيدج اتفاق افتاد .\r\nپدرش اهل « سرو جهان » زنجان بود كه به شهر هيدج مهاجرت كرد .\r\n\r\nدر حوزه‌هاى علميه\r\nايشان دروس خود را نزد علامه ملا محمّد صالحى هيدجى در هيدج و در زنجان نزد آيت‌اللّه شيخ حسين قلتوقى تلمذ كرد و در حوزهء علميهء قزوين نيز تحصيلاتى داشت . آن‌گاه به هيدج مراجعت نمود و به ارشاد و هدايت و وعظ و ساير امور دينى پرداخت .\r\nعلامه استاد شيخ عبد الرحمن محمّدى هيدجى مىفرمايد : وى منبر بسيار عالى و بيان جذّاب و شيوايى داشت .\r\n\r\nاز آثار خيريهء ايشان\r\nدرمانگاه هيدج به همت او تأسيس شد ، ولى متأسفانه اخيرا در اثر احداث خيابان از بين رفت . وى نيز مدرسهء علميهء هيدج را تعمير نموده بود .\r\n\r\nاز آثار او\r\n1 - كتابى در مجالس و مواعظ ( يك دفتر ، كه نزد آقاى محمّدى هيدجى موجود بود ) .\r\n\r\nدرگذشت و اعقاب\r\nنامبرده در روز دوشنبه 7 / جمادى الثانى / 1382 ق مطابق با 14 / آبان / 1341 ش در حدود 80 سالگى درگذشت و پيكرش در قبرستان حاج شيخ قم با كد ( 33071 ) به خاك سپرده شد .\r\nاز او اولاد ذكورى باقى نماند و فقط دو دختر داشت و برادرزاده‌هايش آقايان :\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nسيد فتاح و سيد ستار و سيد مجتبى - كه دامادش بود - از تحصيل‌كرده‌هاى قم هستند .\r\nمنابع\r\n1 - افادات علامه شيخ عبد الرحمن محمّدى هيدجى ( دام ظله ) .\r\n2 - تاريخ زنجان 45 .\r\n\r\nابراهيم محقق ( - 1414 ق )\r\nابراهيم فرزند اسماعيل محقق ، از شعراى معاصر بود .\r\nاين دو بيت بر مزار او حك شده است :\r\n گيرم كه در جهان بكنم همچو عمر نوح * آخر أجل برد ز تنم اين روان و روح\r\nگويم خدا ، محقق از اين عمر خسته است * دل را فقط به رشتهء مهر تو بسته است \r\nوى روز يكشنبه 24 / شعبان / 1414 ق مطابق با 17 / بهمن / 1372 ش در سن 55 سالگى درگذشت و پيكرش در صحن امامزاده ابراهيم عليه السّلام - پشت مزار - به خاك سپرده شد .\r\n\r\nشيخ ابراهيم مروّت عاملى ( 1296 - 1371 ق )\r\nحاج شيخ ابراهيم فرزند شيخ عباس جبل عاملى ، از خاندان علمى و مشهور « مروّت » است و از جمله علما و فضلا و زهاد حوزهء علميهء قم بود .\r\nايشان در سال 1296 ق در روستاى « جبع » در كشور لبنان ديده به جهان گشود .\r\n\r\nهجرت به نجف اشرف\r\nوى پس از آموختن مقدمات و قسمتى از سطوح ، در سال 1323 ق از جبل عامل به نجف اشرف مهاجرت كرد و از محضر آيات : شيخ احمد كاشف الغطاء ،\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nسيد عبد الحسين شرف الدّين و شيخ على محمّد يزدى استفاده علمى نمود .\r\n\r\nهجرت به حوزهء قم\r\nايشان در سال 1338 ق جهت زيارت مرقد ثامن الحجج عليه السّلام وارد ايران شد و هنگام مراجعت در شهر قم توقف نمود و پس از ورود آيت‌اللّه حاج شيخ عبد الكريم حائرى يزدى به قم تا وفات آن مرحوم تقريبا مدت 15 سال از محضرش فقها و اصولا بهره‌مند گرديد . در ضمن خود به تدريس سطح و اقامهء جماعت اشتغال داشت ، و در ايام تبليغ و تعطيلى حوزه به « اراك » مىرفت و به وظايف دينى خود قيام مىپرداخت .\r\n\r\nدرگذشت و اعقاب\r\nنامبرده در شب چهارشنبه 20 / رجب / 1371 ق مطابق با 27 / فروردين / 1331 ش در قم درگذشت و پيكرش در قبرستان شيخان به خاك سپرده شد .\r\nاز او سه فرزند ذكور باقى ماند ، كه عبارتند از آقايان : 1 - آقا على وجدانى ، كارمند وزارت دادگسترى ، متوفاى روز چهارشنبه 12 / رمضان / 1414 ق مطابق با 4 / اسفند / 1372 ش و مدفون در كنار تربت پدر خود در شيخان است 2 - استاد حسين وجدانى ، متوفاى اوايل / شوال / 1418 ق مطابق با اواسط / بهمن / 1376 ش در مشهد مقدس 3 - آقا حسن وجدانى .\r\nمنابع\r\n1 - آثار الحجة 1 / 222 ( تاريخ مرگش را اشتباه نوشته است ) .\r\n2 - آينهء دانشوران 190 .\r\n3 - أعيان الشيعة 2 / 175 .\r\n4 - رجال قم 84 ( سال مرگش را در 1370 ق دانسته ، كه اشتباه است ) .\r\n5 - گنجينهء دانشمندان 2 / 120 .\r\n6 - نقباء البشر 1 / 475 .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nابراهيم مستوفى آشتيانى « معتمد السلطنه » ( - 1335 ق )\r\nميرزا ابراهيم مستوفى « معتمد السلطنه » پسر ميرزا محمّد « قوام الدوله » آشتيانى و پدر حسن وثوق « وثوق الدوله » و احمد قوام « قوام السلطنه » و شوهر خواهر ميرزا على « امين الدوله » بود و پس از فوت مادر وثوق الدوله و قوام السلطنه با سلطنت خانم دختر بديع الملك ميرزا « عماد الدوله » ، ازدواج نمود .\r\nدر زمانى كه پدرش قوام الدوله ، سمت وزارت محاسبات ( وزارت دارائى ) را داشت ، ميرزا ابراهيم هم از مستوفيان دفتر استيفا ( كارمند و محاسب وزارت دارائى ) بود و در سال 1304 ق به لقب « معتمد السلطنه » ملقب گرديد و از سال 1297 تا 1309 ق مستوفى ( محاسب ) آذربايجان بود .\r\n\r\nمستوفى آذربايجان در پناه امين السلطان\r\nدر سال 1309 ق ، ميرزا عباس « قوام الدوله » و يحيى « مشير الدوله » در نظر داشتند كه او را از استيفاى آذربايجان معزول كنند و به جايش ميرزا عبد اللّه « علاء الملك » برادر مشير الدوله ، را به سمت مزبور تعيين نمايند . معتمد السلطنه چاره و گشايش كار خود را منحصر در اين ديد كه به امين السلطان پناه ببرد .\r\nامين السلطان هم ، روى جوان‌مردى كه داشت مانع تغيير وى گرديد و مانند سابق به شغل استيفاى آذربايجان باقى و برقرار ماند .\r\nمحمّد حسن اعتماد السلطنه در يادداشتهاى روزانهء خود ، در اين باب مىنويسد : سه‌شنبه 18 / ذىالقعده / 1304 ق ميرزا ابراهيم به اين جهت منزل امين السلطان آمده بود كه قوام الدوله و مشير الدوله خواسته بودند او را از استيفاى آذربايجان معزول كنند و علاء الملك را مستوفى آذربايجان نمايند . او هم پناه به امين السلطان آورده بود ، كارش هم درست شد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمعتمد السلطنه در سال 1309 ق جزو وزراى دربار اعظم ( مجلس شوراى دولتى ) شده بود و شغل استيفاى خويش را به پسر بزرگ خود ، ميرزا حسن « وثوق‌الدوله » واگذار كرد . نامبرده از اين تاريخ محاسب آذربايجان شد و سمتش تا اوائل مشروطيت كه در دورهء اول از تهران به نمايندگى مجلس شوراى ملى انتخاب گرديد ، ادامه داشت . در سال 1318 ق كه ملك منصور ميرزا « شعاع السلطنه » پسر دوم مظفر الدّين شاه ، استاندار فارس شد . معتمد السلطنه به وزارت و پيشكارى او و ميرزا احمد « قوام السلطنه » به رياست دفتر استاندارى معين شدند .\r\n\r\nدرگذشت\r\nميرزا ابراهيم در شب 16 / ذىالقعده / 1335 ق در تهران درگذشت و در صحن حضرت معصومه عليها السّلام - در حجرهء زير كتابخانهء آستانه - به خاك سپرده شد و مادهء فوتش را چنين سرودند :\r\n خامهء « مجدى » نوشت زود پى رحلتش * « معتمد السلطنه مقيم دار النعيم » \r\n\r\nفرزندانش :\r\n1 - ميرزا احمد قوام السلطنه ، كه از نخست‌وزيران ايران بود .\r\n2 - ميرزا حسن وثوق الدوله از نمايندگان مجلس شوراى ملى بود .\r\n3 - ميرزا عبد اللّه وثوق « معتمد السلطنه » ، كه نمايندهء مجلس شوراى ملى از اردبيل در دوره‌هاى چهارم و پنجم و ششم بود .\r\nمنبع\r\n1 - شرح حال رجال ايران 1 / 28 .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\n\r\nسيّد ابراهيم ميلانى ( - ح 1399 ق )\r\nسيّد ابراهيم فرزند آيت‌اللّه حاج سيّد آقا ( سيّد مرتضى ) ميلانى ، از فضلا و سياسيون بود . پدرش از دانشمندان و معاريف تبريز بود . در 11 / شوال / 1352 دار فانى را وداع گفت و در نجف اشرف مدفون گرديد .\r\nسيّد ابراهيم ، در تبريز تولد يافت و همان‌جا پرورش يافت مقدمات و سطح را فرا گرفت . سپس در قم به تحصيلات عالى خود پايان داد و به تبريز مراجعت فرمود .\r\nمجلس شوراى ملّى از تبريز در دورهء هفدهم سمت نمايندگى داشت .\r\nوى در حدود سال 1399 ق در تهران درگذشت و در قبرستان حاج شيخ به خاك سپرده شد .\r\nمنبع\r\n1 - اطلاعات متفرقه .\r\n\r\nشيخ ابراهيم نورى تهرانى ( - 1332 ق )\r\nشيخ ابراهيم فرزند ملا محمّد تقى و نوهء ملا صالح نورى مازندرانى ، از علماى ساكن تهران بود .\r\n\r\nتحصيلات عالى\r\nوى تحصيلات عالى خود را ساليانى چند در سامرا نزد آيات : ميرزا محمّد حسن شيرازى ، سيد محمّد فشاركى اصفهانى و سيد اسماعيل صدر به انجام رساند و پس از آن به ايران مراجعت و در تهران سكونت اختيار كرد و از ملازمان نزديك آيت‌اللّه شيخ فضل اللّه نورى شد . در سال 1327 ق در پى اعدام شيخ فضل اللّه ،\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nتهران را رها و در روستاى « قاسم‌آباد » شهريار سكونت اختيار نمود .\r\nايشان در سال 1332 ق در روستاى مذكور درگذشت و جسدش به قم حمل و به خاك سپرده شد .\r\n\r\nفرزندانش :\r\n1 - آقا حسن 2 - آقا مهدى 3 - آقا محمّد تقى 4 - آقا مرتضى .\r\nمنابع\r\n1 - نقباء البشر 1 / 6 .\r\n2 - هدية الرازى الى المجدد الشيرازى 54 .\r\n\r\nشيخ ابراهيم نورى همدانى ( 1319 - 1389 ق )\r\nشيخ ابراهيم فرزند على و نوهء محمّد نورى همدانى ، از فضلا و پارسايان خطهء همدان بود .\r\nاو در سال 1319 ق در شهر همدان پا به عرصهء گيتى نهاد .\r\nشيخ ابراهيم ، پس از رشد و نما به تحصيل علوم دينى در حوزهء علميهء همدان پرداخت و از محضر شيخ على گنبدى بهره‌مند شد . در حدود سال 1352 به بخش رزن همدان منتقل گرديد و تا آخر عمر به اقامهء جماعت و هدايت و عبادت پرداخت .\r\nوى فردى با نظم و وقت‌شناس\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nبود . نسبت به اهل بيت عليهم السّلام علاقهء وافر و محبت شديدى داشت . نماز شبش ترك نمىشد كه همواره اين نماز را با پوشيدن كفن خود برگزار مىنمود .\r\n\r\nاز آثار او\r\n1 - حاشيه على المكاسب ( مختصر - خطى ) .\r\n2 - كتاب در علم اخلاق ، خطى .\r\nمرحوم نورى سرانجام در پى ابتلا به بيمارى به قم منتقل شد و پس از چند روزى در روز جمعه 20 ربيع‌الاوّل 1389 ق مطابق با 16 خرداد 1348 ش در سن 70 سالگى ديده از جهان فروبست .\r\nپيكرش در قبرستان حاج شيخ به خاك سپرده شد .\r\n\r\nفرزندانش :\r\n1 - فاضل و خطيب گرانمايه مرحوم شيخ حسن نورى ، از ملازمان آيت‌اللّه بروجردى بود .\r\n2 - آيت‌اللّه شيخ حسين نورى ، فعلا از علماى معروف قم مىباشند .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n3 - شيخ محسن ، از روحانيون ساكن تهران مىباشند .\r\n4 - شيخ رضا ، از روحانيون ساكن قم مىباشد .\r\n5 - مرحوم مهندس على ، متوفاى 1373 ش براثر سكتهء قلبى ، مدفون در قبرستان باغ بهشت - مقبرة العلماء -\r\nو هفت دختر كه دامادهاى اهل علم او عبارتند از فضلاى معاصر ، حجج اسلام :\r\nشيخ اسماعيل معزّى ملايرى ، شيخ محمّد عمّانى همدانى و سيد زين العابدين حسينى همدانى مىباشند .\r\nشيخ حسين نورى\r\n\r\nشيخ ابراهيم وحدت تبريزى ( 1315 - 1392 ه . )\r\nحاج شيخ ابراهيم فرزند محمود و نوهء محمّد حسين اشتلقى ميانجى تبريزى ، از دانشمندان و اساتيد معروف هيئت و نجوم بود .\r\nوى در محلهء « سرخاب » تبريز ديده به جهان گشود .\r\nپدرش اهل فضل و كمال بود و به كار ساعت‌سازى اشتغال داشت . از كارهاى خيريه‌اش مىتوان به احداث آب‌انبار در محلهء سرخاب ، اشاره نمود . نام فاميلش قبلا « راثى اخلاصى » بود ، سپس به « وحدت‌نيا » تبديل و به « وحدت » معروف گشته است .\r\nآقا شيخ ابراهيم پس از كسب مقدمات و سپرى كردن دورهء سطح ، دروس عالى حوزه را از محضر آيت‌اللّه سيد ابو الحسن انگجى و سيد احمد خلخالى و دروس\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهيئت را از علامه سيد كمال آقا بهره برد و نيز از درس آيت‌اللّه حاج ميرزا فتاح شهيدى و جلسات تفسيرى آيت‌اللّه سيد كاظم شريعتمدارى استفاده‌هايى نمود و در جلسات هفتگى مبادلات و مباحثات علمى با دوستان خود چون حضرات آيات : سيد احمد خسروشاهى ، ميرزا عبد اللّه مجتهدى تبريزى ، سيد على مولانا ، سيد مصطفى مولانا و شيخ نصر اللّه شبسترى سالهاى متمادى همدم و هم‌بحث بود .\r\nوحدت خود به تدريس شرح لمعه و علم كلام اشتغال داشت و به علوم ديگر اسلامى نيز علاقهء وافرى از خود نشان مىداد . به همين خاطر در هيئت و نجوم مهارت كاملى حاصل كرد و مطالعه غذاى روحى روزانه‌اش بود . ايشان در زمينهء مذكور موفق به نصب دو ساعت آفتابى ( شاخص ) در مسجدهاى قزلّى و مولانا - در تبريز - گرديد و در تعيين جهت قبلهء مساجد از او به عنوان كارشناس و متخصص استفاده مىشد .\r\nاز جمله ويژگيهاى دينىاش تلاوت و تدبر در قرآن كريم و روزانه شش جزو از آن تلاوت مىنمود و حافظ بسيارى از اجزاى آن و در بين علما و طلاب به عنوان « كشف الآيات ناطق » ملقب بود . همچنين حافظ بسيارى از زيارات و ادعيهء شريفه بود و انس و الفت فراوانى با اين امور داشت . به زيارت اعتاب مقدسه دفعات زيادى نايل شد ، از جمله يك‌بار به كربلاى معلا و نيز يك‌بار به مشهد مقدس با پاى پياده مشرف گرديد و در راه كربلا دچار حادثه‌اى ناگوار گرديد كه در اثر عنايات ويژهء اهل بيت عليهم السّلام نجات يافت و به سفر خود ادامه داد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nايشان مورد اعتماد و توجه آيات بود و از آنان موفق به دريافت اجازات علمى و امور حسبى شده كه از جمله ، اجازات حضرات آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد ابو الحسن انگجى ، ميرزا حبيب اللّه ملكى تبريزى ، ميرزا عبد الهادى شيرازى ، سيد محسن طباطبائى حكيم و سيد ابو القاسم خوئى مىباشد .\r\nوحدت در سوم ربيع الاول 1392 ق در سن 77 سالگى در تبريز در پى ابتلا به بيمارى دار فانى را وداع گفت . پيكرش به قم حمل و در ابتداى قبرستان دارالسلام به خاك سپرده شد . وى داماد سيد حسن ركن‌الحكما كاشانى ( ساكن تبريز ) بود .\r\nركن‌الحكما از جمله اطبا و حكماى قديم به شمار مىرفت و رسما به معالجهء بيماران در تبريز اشتغال داشت و در اواسط سلطنت رضا خان درگذشت و در همان شهر مدفون شد . وحدت در اثر اين مصاهرت داراى فرزندان زير شد :\r\nشيخ عيسى اهرى / شيخ محمود وحدت / شيخ على اكبر مهدىپور\r\n1 - حجة الاسلام واعظ عالىمقام جناب آقاى شيخ محمود وحدت ، متولد سال 1351 ق مطابق با 1311 ش در تبريز . وى پس از آموختن مقدمات در سال\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n1370 ق به حوزهء علميهء قم مهاجرت كرد و مطول را از شيخ جعفر سبحانى ، شرح منظومه را از سيد رضا صدر ، و سطح را از محضر اساتيد گرانقدر : ميرزا محمّد مجاهدى تبريزى ، ميرزا على مشكينى و سيد موسى شبيرى زنجانى استفاده نمود و مدت چهار سال از درس آيت‌اللّه سيد حسين طباطبائى بروجردى بهره‌مند شد .\r\nوى در سال 1381 ق به تبريز بازگشت و به اشتغالات مذهبى و وعظ و ارشاد پرداخت تا اينكه در سال 1399 ق مطابق با 1358 ش به تهران منتقل گرديد و به خدمات دينى و اجتماعى خود ادامه داد .\r\n\r\nاز آثار او مىتوان به :\r\nالف - بحثى دربارهء « اسلام دين آزادى نه بردگى » .\r\nب - توقيعات حضرت مهدى ( عجل اللّه فرجه ) .\r\nج - شرح حديث كسا . و نيز نگارش ده‌ها مقاله در زمينه‌هاى مختلف ، اشاره كرد .\r\n2 - آقا حسين 3 - آقا محمّد على 4 - آقا رضا . و دو دختر از او باقى ماند .\r\nمنبع\r\n1 - شرح حال فوق از زبان فرزند ارشد آن مرحوم ، آقاى شيخ محمود وحدت به تاريخ ظهر روز دوشنبه 27 / شعبان / 1420 ق مطابق با 15 / آذر / 1378 ش در قم قلمى گرديد .\r\n\r\nشيخ ابراهيم همايونى زنجانى « نحوى » ( 1317 - ق )\r\nشيخ ابراهيم فرزند سلطان على همايونى زنجانى ، معروف به « نحوى » از فضلا و مدرسان حوزهء علميهء زنجان بود .\r\nوى در سال 1317 ق در روستاى ( همايون ) - واقع در هفت كيلومترى شمال شهر زنجان - ديده به جهان گشود .\r\nهمايونى پس از رشد و نما و طى مراحل مقدماتى به زنجان رفت و در حوزهء\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nعلميهء آن به تحصيل دروس سطح پرداخت . آنگاه دروس عالى حوزه را از محضر آيات : شيخ فياض زنجانى ، شيخ حسين قلتوقى و ميرزا احمد آيت‌اللّهى استفاده نمود . در ضمن خود به تدريس متون ادبى و ساير كتب مقدمات و سطح اشتغال داشت و به همين خاطر به « نحوى » اشتهار يافت .\r\nايشان در سالهاى آخر عمر به شهر قم مهاجرت كرد و مدتى چند در اين شهر اقامت گزيد و همان‌جا مدفون شد .\r\nمنابع\r\n1 - تاريخ زنجان 44 .\r\n2 - علماء نامدار زنجان 84 .\r\n\r\nشيخ ابو تراب آل آقا كرمانشاهى ( ح 1319 - 1396 ق )\r\nحاج شيخ ابو تراب فرزند علامه شيخ شمس الدّين و نوهء شيخ محمّد هادى آل آقا كرمانشاهى ، از نوادگان آيت‌اللّه وحيد بهبهانى و از دانشمندان و محققان علوم اسلامى بود .\r\nوى در حدود سال 1319 ق در كرمانشاه متولد شد .\r\nشيخ ابو تراب پس از طى مقدمات نزد دائى خود ، سطوح را نزد آيت‌اللّه سيد حسين حائرى فشاركى تلمذ كرد .\r\nدر حدود سن 25 سالگى به نجف اشرف عزيمت نمود و از محضر آيات : ميرزا محمّد حسين نائينى ، ميرزا ابو الحسن مشكينى ، شيخ ضياء الدّين عراقى ، سيد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nابو الحسن اصفهانى ، شيخ مرتضى طالقانى ، سيد حسين بختيارى اصفهانى و ميرزا حسن بجنوردى خارج فقه و اصول و علوم ديگر را به مدت شش سال استفاده نمود . سپس به ايران مراجعت و مدتى در قم توقف كرد و از محضر آيت‌اللّه حاج شيخ عبد الكريم حائرى يزدى بهره‌مند گرديد . از آنجا هم به مشهد مقدس رفت و از حكيم نامور سيد آقا بزرگ شهيدى حكمت و فلسفه كسب كرد و پس از مدتى مجددا به نجف اشرف رهسپار شد و از محضر آيات : سيد محسن طباطبائى حكيم ، سيد محمود شاهرودى ، سيد نصر اللّه مستنبط و سيد ابو القاسم خوئى كسب فيض و به زادگاهش مراجعت كرد و به اقامهء جماعت و انجام وظايف دينى و روحى اشتغال ورزيد .\r\n\r\nاز آثار او\r\n1 - المستفاد فى الاصول ، تقريرا لدروس الشاهرودى و الخوئى .\r\n2 - حاشية على الرسائل .\r\n3 - حاشية على المكاسب .\r\n4 - حاشية على كفاية الاصول .\r\n5 - رسالة فى صلاة الجمعة .\r\n6 - شرح العروة الوثقى ( ناقص ) .\r\n7 - شرح المنظومة ( اثر سبزوارى ) .\r\nآل آقا در ذىقعده / 1396 ق مطابق با آبان / 1355 ش در كرمانشاه درگذشت و در قبرستان وادى السلام قم مدفون گرديد .\r\nمنابع\r\n1 - زندگينامه ايشان به قلم خودش ، در دو صفحه ( به زبان عربى ) .\r\n2 - سراج المعانى در احوالات سيد ابو الحسن اصفهانى 101 ( سال مرگش را 1397 ق نوشته است ) .\r\n3 - گنجينهء دانشمندان 6 / 358 .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\nسيّد ابو تراب جزائرى ( 1296 - 1366 ق )\r\nحاج سيد ابو تراب فرزند علامه سيد ابو القاسم جزائرى ، از دانشمندان و بزرگان خرم‌آباد بود .\r\nوى در سال 1296 ق در شهر خرم‌آباد ( مركز استان لرستان ) پاى به عرصهء وجود گذاشت . پدرش از علما و زهاد روزگار خود به شمار مىرفت .\r\nسيد ابو تراب مقدمات را نزد پدر ارجمند خود آموخت . سپس به بروجرد عزيمت كرد و نزد اساتيد به نام آن ديار تحصيل نمود . وى آنگاه به عتبات عاليات رهسپار شد و از محضر آيتين علمين : ملا محمّد كاظم خراسانى و سيد محمّد كاظم طباطبائى يزدى استفاده نمود و با آيت‌اللّه سيد حسين طباطبائى بروجردى همدرس و هم‌دوره گرديد .\r\nجزائرى پس از نيل به مدارج عالى علم و عمل به زادگاه خود بازگشت و مشغول امر تدريس و ارشادات مذهبى و تا پايان عمر محل رجوع ارباب حوائج و طالبان دانش و كمال و خانه‌اش پايگاه علم و فضيلت بود .\r\nايشان از اساتيد خود و نيز دانشمندان آن دوره اجازات علمى و امور حسبيه داشت . ميزان زهد و تقوا و مراتب عبادت شبانه‌اش زبانزد عام و خاص بود . اين روحانى بزرگ سرانجام در ذىالحجه / 1366 ق مطابق با آبان / 1326 ش در سن 70 سالگى چهره در نقاب خاك كشيد و به جهان باقى شتافت . پيكرش را به قم\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nحمل كردند و در قبرستان حاج شيخ به خاك سپرده شد .\r\nمنابع\r\n1 - اطلاعاتى از فرزندش آقاى سيد عماد الدّين جزائرى ( ساكن خرم‌آباد ) .\r\n2 - مشاهير لر 178 .\r\n\r\nميرزا ابو الحسن اجتهادى گلپايگانى ( - 1361 ق )\r\nميرزا ابو الحسن معروف به « مجتهد كمره‌اى » و « عراقى » فرزند محمّد طاهر گوگدى گلپايگانى ، از دانشمندان و بزرگان اراك به شمار مىرفت .\r\nوى در گوگد گلپايگان متولد شد و پس از آموختن مقدمات جهت ادامهء تحصيلات خويش ابتدا به اصفهان و سپس به حوزهء كهن نجف اشرف عزيمت كرد و از محضر آيات : ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى خارج فقه و اصول را استفاده نمود ، سرانجام به اراك بازگشت و تا آخر عمر در آن ديار به قضاوت شرعى و حل و فصل خصومات و هدايت و ارشاد و اقامهء جماعت در خيابان محسنى اشتغال داشت .\r\nدر سال 1346 ق آيت‌اللّه حاج آقا نور اللّه نجفى اصفهانى « ثقةالاسلام » كه در قم متحصن مىشود و از ساير علماى بلاد براى مذاكره دربارهء كارهاى رضا خان\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nپهلوى دعوت مىكند ، از جمله افرادى كه دعوت ايشان را مىپذيرند و از اراك راهى قم مىشوند ، مرحوم اجتهادى و آيت‌اللّه شيخ محمّد سلطان العلماء بودند .\r\n\r\nاز آثار او\r\n1 - رسالة فى بيان العيوب الموجبة لردّ النكاح ( رسالة مختصرة ) .\r\n2 - كتاب القضاء ، تاريخ فراغت 3 / شوال / 1326 ق .\r\n3 - مباحث مختلفة من الصلاة .\r\n4 - مهمات الاصول ( اصول فقه ) ، دو جلد .\r\nاجتهادى در اثر بيمارى و جهت معالجه به تهران رفت ، ولى در روز چهارشنبه 18 / جمادى الاول / 1361 ق مطابق با 13 / خرداد / 1321 ش درگذشت . پيكرش به قم حمل و در ابتداى قبرستان حاج شيخ با كد ( 39200 ) به خاك سپرده شد .\r\n\r\nفرزندانش :\r\n1 - مرحوم محمّد اسماعيل 2 - آقاى محمّد رضا ، رياست بانك در تهران .\r\n3 - مرحوم عبد الحسين 4 - آيت‌اللّه شيخ محمّد على ، از علماى قم بود 5 - آقاى دكتر ابو القاسم ، دكتراى الهيات ، ساكن تهران . و سه دختر .\r\nمنبع\r\n1 - مصاحبه با فرزندش جناب آقاى محمّد رضا اجتهادى ، به تاريخ يكشنبه 2 / صفر / 1421 ق .\r\n\r\nسيّد ابو الحسن تنكابنى « زاهدى » ( 1263 - 1373 ق )\r\nسيد ابو الحسن فرزند علامه سيد عبد الغنى و نوهء سيد محمّد على حسينى تنكابنى ، ملقب به « زاهدى » از علماى برجسته و شيوخ تهران بود .\r\nوى در سال 1263 ق در « سادات محله » رامسر متولد گرديد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nپدرش از جمله علماى تحصيل كرده اصفهان كه نزد ملا على نورى و سيد محمّد باقر شفتى « حجة الاسلام » شاگردى كرده بود . جهت تفصيل بيشتر به بزرگان تنكابن صفحه 341 و بزرگان رامسر صفحه 85 رجوع شود .\r\n\r\nدر حوزه‌هاى علميه\r\nسيد ابو الحسن پس از طى مقدمات ، در سن 15 سالگى به قزوين رفت و حدود پنج سال در آنجا به تكميل تحصيلات پرداخت . سپس به نجف اشرف مهاجرت و چندى اقامت نمود . آنگاه به سامرا رفت و از محضر آيات : ميرزا محمّد حسن شيرازى و سيد محمّد فشاركى اصفهانى بهره‌مند گرديد .\r\nزاهدى ، همراه يكى از علماى بزرگ تهران يعنى « علامه سيد محمّد تقى تنكابنى » به تهران عزيمت نمود و داماد ايشان گرديد و در مدرسهء مروى به تدريس اشتغال ورزيد .\r\n\r\nدرگذشت\r\nايشان در ظهر روز جمعه 25 / ربيع ثانى / 1373 ق مطابق با 11 / دى / 1332 ش در سن 110 سالگى در تهران درگذشت پيكرش صبح روز شنبه در تهران و عصر آن روز در قم تشييع و در يكى از اتاقهاى قبرستان بيات ( واقع در مقابل پل آهنچى ) به خاك سپرده شد . فرزندش آقا محمّد حسين زاهدى بود .\r\nمنابع\r\n1 - بزرگان تنكابن 342 .\r\n2 - بزرگان رامسر 18 ( نام پدرش را ابو القاسم نوشته كه در حقيقت اين نام از آن برادرش مىباشد و نيز با ابو الحسن همان صفحه ، متحد است ) .\r\n3 - روزنامه « اطلاعات » ، مورخ روز شنبه 12 / دى / 1332 ش ، صفحه 2 .\r\n4 - نقباء البشر 1 / 32 .\r\n5 - هدية الرازى الى المجدد الشيرازى 53 .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nسيّد ابو الحسن رفيعى قزوينى ( 1312 - 1395 ق )\r\nحاج سيد ابو الحسن فرزند علامه سيد ابراهيم مشهور به « ميرزا خليل متوفاى 1339 ق » و نوهء آيت‌اللّه سيد رفيع طالقانى ، معروف به « رفيعى قزوينى » از اعاظم علما و بزرگان و اساتيد حكمت و فلسفه بود .\r\nوى در سال 1312 ق در قزوين ديده به جهان گشود .\r\nپس از طى مقدمات و ادبيات نزد ملا على اكبر و ملا محمّد على قزوينى در زادگاه خود ، در سال 1332 ق به تهران رهسپار گرديد و از محضر آيات : سيد محمّد تنكابنى ، شيخ مسيح طالقانى و شيخ محمّد رضا نورى سطح فقه و اصول ، و ميرزا حسن كرمانشاهى ، شيخ محمّد هيدجى ، ميرزا محمود قمى ( رضوان ) و حاج فاضل رازى در حكمت و فلسفه ، و شيخ على رشتى در رياضيات و هيئت و نيز از محضر آيات : شيخ عبد النبى نورى ، ميرزا هاشم اشكورى ، ملا محمّد زنجانى و ميرزا ابراهيم رياضى زنجانى دروس مختلف اسلامى استفاده نمود .\r\nايشان در سال 1338 ق به قزوين مراجعت و پس از يك سال توقف مجددا به تهران بازگشت و به تدريس سطوح و حكمت همت گماشت .\r\nدر سال 1341 ق به قم مهاجرت و منحصرا از محضر آيت‌اللّه حاج شيخ عبد الكريم حائرى يزدى بهره‌مند گرديد و خود به تدريس اسفار و علوم رياضى و عرفان اشتغال ورزيد و در سال 1349 ق به قزوين مراجعت و تا سال 1380 ق\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nاقامت داشت و به تدريس و تصنيف اشتغال ورزيد . آنگاه به تهران رفت و در « مسجد جمعه » به تدريس خارج فقه و اصول پرداخت .\r\n\r\nاز آثار او\r\n1 - اسرار الحج ، در دو جلد .\r\n2 - المكاسب .\r\n3 - النظرية الجوهرية .\r\n4 - تعليقات على تضاريس الأرض ( اثر شيخ بهائى ) .\r\n5 - تعليقات على معطيات اقليدس .\r\n6 - تعليقة على مناسك الحج ( اثر شيخ انصارى ) .\r\n7 - تفسير القرآن المجيد .\r\n8 - تفسير حروف مقطعهء قرآن .\r\n9 - حاشية على الشفاء ( اثر ابن سينا ) .\r\n10 - حاشية على الشواهد الربوبية ( اثر ملا صدرا ) .\r\n11 - حاشية على العرشية ( اثر ملا صدرا ) .\r\n12 - حاشية على العروة الوثقى ( تا آخر كتاب صوم ) .\r\n13 - حاشية على أسرار الآيات ( اثر ملا صدرا ) .\r\n14 - حاشيه على أسرار الحكم ( اثر ملا هادى سبزوارى ) .\r\n15 - حاشيه على تعليقات ملا صدرا على الشفاء .\r\n16 - حاشيه على توضيح المسائل ( اثر آيت‌اللّه بروجردى ) .\r\n17 - حاشيه على شرح اصول الكافى ( اثر ملا صدرا ) .\r\n18 - حاشيه على شرح الاسماء الحسنى ( اثر ملا هادى سبزوارى ) .\r\n19 - حاشيه على شرح التجريد ( اثر قوشجى ) .\r\n20 - حاشيه على شرح الملخص فى الهيئة ( اثر قاضىزاده رومى ) .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n21 - حاشيه على شرح حكمة الاشراق ( اثر قطب الدّين شيرازى ) .\r\n22 - حاشيه على شوارق الالهام ( اثر ملا عبد الرزاق لاهيجى )\r\n23 - حاشيه على كتاب الكرة المتحركة .\r\n24 - حاشيه على كتاب المساكر .\r\n25 - حاشيه على كتاب المناظر .\r\n26 - حاشية على الاشارات و التنبيهات ( اثر ابن سينا ) .\r\n27 - حاشية على الاسفار .\r\n28 - حاشية على الرسائل .\r\n29 - حاشية على القبسات ( اثر ميرداماد ) .\r\n30 - حاشية على المشاعر ( اثر ملا صدرا ) .\r\n31 - حاشية على المكاسب .\r\n32 - حاشية على جوامع الكلم ( اثر شيخ احمد احسائى ) .\r\n33 - حاشية على شرح المنظومة .\r\n34 - حاشية على كتاب الزكاة من مصباح الفقيه ( اثر آقا رضا همدانى ) .\r\n35 - حاشية على كفاية الاصول .\r\n36 - حاشية على گوهر مراد ( اثر ملا عبد الرزاق لاهيجى ) .\r\n37 - حاشية على لوامع الأسرار ( اثر قطب الدّين محمّد رازى ) .\r\n38 - حاشية على مصباح الانس ( اثر ابن فنارى ) .\r\n39 - حاشية على مفاتيح الغيب ( اثر ملا صدرا ) .\r\n40 - حاشية على مقالات كتاب الاكر ( اثر خواجه نصير الدّين طوسى ) .\r\n41 - حاشية على مقدمة فصوص الحكم ( اثر قيصرى ) .\r\n42 - حاشية على وسيلة النجاة ( از اصفهانى ) .\r\n43 - حواشى بر سطوح دواير و اقطاب و دواير متداخله و متساويه و متقاطعه و مماس در كره .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n44 - حول عقائد الامامية ( در ردّ جبّان ) .\r\n45 - حول عقائد الامامية ( در ردّ بر بغدادى ) .\r\n46 - رجعت .\r\n47 - رسالة در اتحاد عاقل و معقول .\r\n48 - رسالة در حقيقت عقل .\r\n49 - رسالة در مبدا و معاد .\r\n50 - رسالهء عمليه .\r\n51 - رسالهء معراج .\r\n52 - رسالة فى الغسالة و احكامها .\r\n53 - رسائل فلسفى .\r\n54 - شرح حال صدر المتألهين و حركت جوهريه .\r\n55 - شرح دعاء السحر .\r\n56 - شرح نهج البلاغة ( شرح خطبهء توحيديه ) .\r\n57 - قاعدة لا ضرر .\r\n58 - كتاب الحج .\r\n59 - كتاب الخمس .\r\n60 - كتاب الزكاة .\r\n61 - كتاب الصلاة .\r\n62 - كتاب الطلاق .\r\n63 - كتاب الميراث .\r\n64 - كتاب النكاح .\r\n65 - مراتب الوجود و كيفية ظهور الكثرة فيها .\r\n66 - معاد .\r\n67 - مقاله در اراده و مشيت .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n68 - مقاله در مسح رأس و وضو از حيث عقل .\r\n69 - مقاله در وجود رابطى .\r\n70 - هداية الانام ( رسالهء عمليه ) .\r\nايشان در روز سه‌شنبه اول / محرم / 1395 ق مطابق با 24 / دى / 1353 ش در سن 83 سالگى در تهران دار فانى را وداع گفت و در حرم حضرت معصومه عليها السّلام - كنار مزار آيت‌اللّه حائرى يزدى - مدفون گرديد .\r\nفرزندش سيد ضياء الدّين رفيعى در سال 1419 ق درگذشت و در ابتداى قبرستان ابو حسين قم به خاك سپرده شد .\r\nمنابع\r\n1 - آثار الحجة 2 / 321 .\r\n2 - آينهء دانشوران 182 .\r\n3 - تاريخ حكماء و عرفاء متأخر بر صدر المتألهين 69 و 111 .\r\n4 - دايرةالمعارف تشيّع 1 / 172 .\r\n5 - گنجينهء دانشمندان 4 / 466 .\r\n6 - مستدرك أعيان الشيعة 3 / 7 ( تولدش را اشتباه نوشته است ) .\r\n7 - مينودر يا باب الجنة قزوين 1 / 363 ( تولدش را 1313 ق نوشته است ) .\r\n\r\nشيخ ابو الحسن روحانى شيرازى ( 1310 - 1407 ق )\r\nحاج شيخ ابو الحسن فرزند حاج محمّد مهدى روحانى شيرازى ، از فضلا و نزديكان آيت‌اللّه بروجردى بود .\r\nوى در سال 1310 ق مطابق با 1271 ش در شهر مذهبى قم ديده به جهان گشود .\r\nپدرش يكى از بازرگانان معتبر و معروف قم كه از شيراز به اين ديار مهاجرت كرده بود . مرحوم روحانى پس از طى دورهء صباوت به تحصيل علوم دينى روى آورد\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nو پس از طى دوره‌هاى مقدماتى و سطح ، دروس خارج را از محضر آيت‌اللّه حاج شيخ عبد الكريم حائرى يزدى استفاده نمود . در ضمن از محضر آيات ديگر قم چون آيت‌اللّه سيد صدر الدّين صدر بهره‌مند شد .\r\nپس از ورود آيت‌اللّه سيد حسين طباطبائى بروجردى به قم يكى از شاگردان و نزديكان و ملازمان ايشان گرديد و بسيارى از كارهاى آن زعيم دينى را برعهده گرفت و كار تقسيم شهريه را نيز پذيرفت .\r\nنامبرده پس از درگذشت علامه سيد محمّد حسن فرزند آيت‌اللّه بروجردى نماز جماعت را در مسجد اعظم بر پا نمود . كتابخانهء شخصىاش پس از فوت ، به كتابخانهء مسجد اعظم قم توسط ورثهء آن مرحوم اهدا گرديد .\r\nاز آثار او : تقريرات فقه و اصول بروجردى .\r\nروحانى ، در روز دوشنبه 17 / جمادى الثانى / 1407 ق مطابق 27 / بهمن / 1365 ش در سن 97 سالگى در اثر كهولت سن درگذشت و جسدش در قبرستان باغ بهشت به خاك سپرده شد .\r\nمنابع\r\n1 - آثار الحجة 2 / 79 .\r\n2 - اطلاعات متفرقه .\r\n3 - رجال قم .\r\n4 - گنجينهء دانشمندان 2 / 163 .\r\n\r\nسيّد ابو الحسن شفتى اصفهانى ( - 1320 ق )\r\nسيد ابو الحسن فرزند علامه سيد محمّد على و نوه آيت‌اللّه سيد محمّد باقر موسوى شفتى - از مراجع مشهور اصفهان و ملقب به « حجة الاسلام » بود - ، از\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدانشمندان و بزرگان اصفهان بود .\r\n\r\nدر حوزه تهران\r\nوى در سال 1305 ق به تهران مهاجرت كرد و جزو ملازمان و اصحاب آيت‌اللّه ملا عبد الرسول فيروزكوهى شد و به تدريس كتب علمى در « مدرسهء دارالشفا » پرداخت .\r\n\r\nدرگذشت و اعقاب\r\nايشان در 12 / محرم / 1320 ق در تهران درگذشت و جنازه‌اش به قم حمل و در قبرستان شيخان به خاك سپرده شد .\r\n\r\nفرزندانش :\r\n1 - سيد محمّد حسين 2 - سيد عبد الرحيم 3 - سيد محمّد على 4 - سيد فرج اللّه ، مدير كتابخانهء مدرسهء فيضيه قم بود .\r\nمنابع\r\n1 - نقباء البشر ( قسمت خطى ) .\r\n2 - نقباء البشر 1 / 141 .\r\n\r\nسيّد ابو الحسن فاضل بهسودى ( 1359 - 1419 ق )\r\nحاج سيد ابو الحسن فاضل فرزند سيد محسن مصطفوى و نوهء سيد مصطفى فرزند سيد سلطان بهسودى ، از فضلا و دانشمندان افغانى و معروف حوزهء علميهء قم بود .\r\nوى در سال 1359 ق مطابق با 1319 ش در روستاى كجاب « بهسود » از توابع استان ميدان ( افغانستان ) در يك خانوادهء روحانى ديده به جهان گشود .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nفاضل قبل از تولد پدر خود را از دست داد و تحت سرپرستى عموى خود حجة الاسلام سيد حسن مصطفوى درآمد . پس از نشو و نما نزد او مقدمات را تا قوانين خواند و قوانين و رسائل را نزد حجة الاسلام شيخ خان على خواتى فرا گرفت ، و پس از مراجعت علامه سيد محمّد سرور واعظ بهسودى « صاحب مصباح الاصول » از نجف اشرف و تأسيس حوزهء علميهء محمّديه در كابل ، بدان شهر شتافت و باقىماندهء سطوح را نزد آن فرزانه آموخت . او در سال 1390 ق مطابق با 1349 ش رهسپار نجف اشرف گرديد و باقى سطح را نزد شيخ صدرا بادكوبه‌اى ( كفايه ) و شيخ مجتبى لنكرانى ( مكاسب ) به پايان رساند . در دروس خارج حضرات آيات : سيد ابو القاسم خوئى و سيد محمّد باقر صدر شركت جست و مبانى علمى خود را استوار ساخت . هم‌زمان با تحصيل به تدريس كتب سطح و كلام و حكمت پرداخت و شاگردانى را تربيت كرد .\r\nاستاد فاضل در اثر مظلوميت و محروميت ملت افغانستان ، در دوران تحصيل به حمايت از اين ملت ستم‌ديده پرداخت و موفق به جلب حمايت علماى نجف نسبت به مجاهدان گرديد و به همين خاطر مورد تعقيب و تحت پيگرد نيروهاى امنيتى عراق قرار گرفت . ازاين‌رو در سال 1403 ق مطابق 1362 ش به قصد حج خانهء خدا مشرف شد و از آنجا به سوريه رفت و مدت ده ماه توقف نمود . سرانجام به ايران مهاجرت نمود و در حوزهء علميهء قم سكونت اختيار و از مبارزان شيعى كشور خود حمايت كرد و در سال 1405 ق به افغانستان رفت و مردانه قد علم كرد و تا دورترين نقاط نداى خود را رساند و مجاهدان را به وحدت و برادرى دعوت نمود و آثار مثبتى در اين راستا تحقق يافت .\r\nوى در راه تحقق وحدت و هم‌بستگى اسلامى ، از مؤسسان حزب وحدت اسلامى افغانستان و رئيس شوراى عالى نظارت و از اعضاى عالى قيادى دولت موقت آن كشور بود و در كنار اين مجاهدات پيگير سياسى ، لحظه‌اى از فكر محرومان و يتيمان نياسود و براى رسيدگى آنان ، دار الايتام و مؤسسهء خيريهء\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nخاتم الانبياء صلّى اللّه عليه و آله و سلم را در داخل كشور خود و برخى شهرهاى ايران بنياد نهاد كه به خدمات چشمگيرى توفيق يافت و در صدد راه‌اندازى حوزهء علميهء خاتم الانبياء در شهر كابل و شهرك امير المؤمنين عليه السّلام در دامنه‌هاى كوه قورق بود . او براى تحصيل و درس‌آموزى جوانان افغانى گام‌هاى بلندى برداشت و به راه‌اندازى مدارس علميه :\r\nتوحيد ( در قم ) و خاتم الانبياء ( در مشهد مقدس ) دست‌يازيد .\r\nسالهاى آخر عمر را در قم به سر برد و روانه به تدريس سطوح عالى و نيز درس خارج فقه اشتغال داشت . علاوه بر اين به تأليف و پژوهش در زمينه‌هاى اسلامى و نيز رسيدگى به مراجعات زياد و مداخله در امور سياسى كشور متبوع خود ، اهتمام نمود .\r\n\r\nاز آثار او\r\n1 - آراء الذّريين ( حول الذرة و الحركة ) 1356 ش ، بيروت .\r\n2 - الشبهات حول المعتقدات ( پاسخهاى عقايدى ) .\r\n3 - تفسير موضوعى ( از دروس صدر استفاده شده ) .\r\n4 - تقريرات درس اصول خوئى .\r\n5 - تقريرات درس اصول صدر .\r\n6 - تقريرات درس فقه خوئى .\r\n7 - تقريرات درس فقه صدر .\r\n8 - حوار حول المهدى الفاطمى ( عجل اللّه فرجه ) .\r\n9 - خاطرات دوران جهاد .\r\n10 - شرح كفاية الاصول .\r\n11 - منتهى المطالب فى شرح المكاسب ، دو جلد ، چاپ شده .\r\nفاضل ، پس از عمرى تلاش در راه اعلاى كلمهء توحيد و ترويج مذهب تشيّع ، در سحرگاه چهارشنبه 23 / جمادى الثانى / 1419 ق مطابق با 22 / مهر / 1377 ش در سن 60 سالگى در قم بدرود حيات گفت و پيكرش در عصر روز جمعه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nپس از تشييعى باشكوه و اداى نماز ميت توسط آيت‌اللّه شيخ حسين وحيد خراسانى ، در وسط قبرستان شيخان به خاك سپرده شد .\r\nمنابع\r\n1 - بيدارگر مصلح « يادنامهء آيت‌اللّه فاضل » .\r\n2 - مجلهء آينهء پژوهش ، سال 1377 ش ، شمارهء 52 ، ص 112 ، بقلم شيخ ناصر الدّين انصارى .\r\n\r\nشيخ ابو الحسن فقيهى قمى ( ح 1302 - 1359 ق )\r\nشيخ ابو الحسن فرزند ملا محمّد و نوهء ملا محمود قمى ، معروف به « فقيهى » . از علما و اساتيد حوزهء قم بود .\r\nاو در حدود سال 1302 ق در قم ديده به جهان گشود .\r\n\r\nتحصيلات\r\nايشان پس از طى مقدمات ، سطوح را نزد آيات : شيخ غلامرضا قمى « حاج آخوند » و ميرزا محمّد ارباب قمى به انجام رساند و خارج را از محضر آيات :\r\nحاج شيخ عبد الكريم حائرى يزدى و سيد ابو الحسن اصفهانى ( چند ماه ) استفاده نمود و به تدريس سطح در مدرسهء جانى خان پرداخت .\r\n\r\nاز آثار او\r\nحاشية على كفاية الاصول ، به نام « درر » .\r\nفقيهى در شهريور / 1319 ش مطابق با شعبان / 1359 ق در حدود سن 57 سالگى در اثر بيمارى قولنج روده در قم رحلت نمود و در جوار مزار شيخ ابو الصلت - واقع در پائين شهر خيابان آذر - مدفون شد .\r\nفرزندش استاد على اصغر فقيهى ، تولد ايشان در سال 1336 ق در « محلهء آلوچو »\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nقم اتفاق افتاد . وى از اساتيد معروف و دانشمندان روشنفكر و محققان رشته‌هاى تاريخ و ادبيات مىباشد .\r\nمؤلّف على اصغر فقيهى قمى\r\nاستاد فقيهى مقدمات را در مدرسه « جانى خان » آغاز و منطق را نزد علامه شيخ عبد الحسين ابن الدّين آموخت . سپس برخى از كتب سطح را نزد پدر ارجمند خود و آيت‌اللّه سيد شهاب الدّين مرعشى ( درس مكاسب ) فرا گرفت . وى در سال 1356 ق به تهران رهسپار شد و در دانشكدهء معقول و منقول از اساتيدى ارجمند ، چون :\r\nمحمّد حسن بديع الزمان فروزانفر ، احمد بهمنيار ( ادبيات عرب ) ، پروفسور محسن هشترودى ( رياضيات استدلالى ) ، دكتر حسين گل‌گلاب ( طبيعيات ) ، ميرزا يد اللّه نظر پاك و ميرزا محمود شهابى ( ادبيات عرب ) بهره‌مند شد و موفق به اخذ درجهء ليسانس گرديد .\r\nاستاد فقيهى پس از انجام تحصيلات در سال 1359 ق به قم مراجعت نمود و به تدريس در دبيرستانها پرداخت . وى سالهاى متمادى به تدريس مواد مختلف اشتغال داشت و حدود 31 سال در آن سامان دبيرى موفق بود و سرانجام در سال 1350 ش\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمطابق با 1391 ق بازنشسته گرديد و به تهران انتقال يافت و فعاليتهاى فرهنگى خويش را ادامه داد و در دبيرستانهاى علوى و نيكان به تدريس پرداخت و طلاب افتخار شاگردى ايشان را پيدا كردند .\r\nنامبرده از سال 1327 تا 1330 ش رياست دبيرستان معروف « حكيم نظامى » قم را برعهده داشت كه اين دوره ، يكى از مهمترين افتخارات زندگىاش به حساب مىآيد .\r\n\r\nآثار قلمىاش به شرح زير است :\r\n1 - آل بويه و اوضاع زمان ايشان .\r\n2 - اصطلاحات تاريخى و جغرافيائى و ادبى ( خطى ) .\r\n3 - ايران در جنگ گذشته ( جنگ بين الملل اول ) .\r\n4 - تاريخ مذهبى قم .\r\n5 - تاريخ و جغرافياى بحرين .\r\n6 - تاريخ و عقايد وهّابيان .\r\n7 - ترجمهء نهج البلاغة ، در دو جلد كه در سال 1374 ش در 900 صفحه به چاپ رسيد .\r\n8 - جغرافياى كشورهاى اسلامى و تاريخ اسلام ، در دو جلد كه در سال 1334 ش به چاپ رسيد .\r\n9 - چگونگى فرمانروائى عضد الدولهء ديلمى و بررسى اوضاع ايران در زمان آل بويه .\r\n10 - حج آن‌طور كه من رفتم ( سفرنامهء حج ) .\r\n11 - خاطرات ، در دو دفتر .\r\n12 - دستور زبان فارسى .\r\n13 - دستورهاى املاء و انشاء .\r\n14 - راه خداشناسى يا خلاصهء توحيد مفضل ( ترجمه ) .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n15 - سير القاب و عناوين در اسلام و ايران .\r\n16 - عهدنامهء مالك اشتر ( ترجمه ) .\r\n17 - قم در گذشته و حال ( خطى - به صورت مقالات نگارش يافته است ) .\r\n18 - گذشتهء خوزستان ( سلسله مقالات چاپ شده در هفته‌نامهء « سرچشمه » قم ) .\r\n19 - وهّابيان ( بررسى و تحقيق‌گونه‌اى دربارهء عقايد و تاريخ فرقهء وهّابى - مكررا چاپ شده است ) .\r\nشرح حال فوق از زبان ايشان در تاريخ صبح روز چهارشنبه 11 / مرداد / 1374 ش در منزل‌شان در قم يادداشت گرديد . جهت تفصيل بيشتر و دستيابى به آثار و زندگانى او به سالنامهء « دبيرستان حكمت قم » ، سال 1336 - 1337 ش ، ص 36 و مؤلفين كتب چاپى 4 / 471 و مصاحبهء ايشان با كيهان فرهنگى ، رجوع شود .\r\nمنابع\r\n1 - آينهء دانشوران 259 .\r\n2 - اظهارات فرزند ارجمند ايشان استاد على اصغر فقيهى به نگارنده .\r\n\r\nشيخ ابو الحسن فقيهى گيلانى ( 1321 - 1388 ق )\r\nحاج ميرزا ابو الحسن فرزند آيت‌اللّه شيخ شعبان و نوهء شيخ مهدى رشتى گيلانى كه به « فقيهى » شهرت داشت . يكى از خطبا و وعاظ زبردست و معروف بود .\r\nاو در اواخر سال 1321 ق در نجف اشرف متولد گرديد .\r\nپدرش شيخ شعبان گيلانى ( 1275 ق در گيلان - 24 / شوال / 1348 ق در نجف اشرف ) ، از فقها و مدرسان بزرگ حوزهء علميهء نجف اشرف بود . ايشان تحصيلات خود را ابتدا در قزوين نزد اساتيدى چون : شيخ عبد الوهاب بهشتى و سيد على قزوينى « صاحب حاشيه بر قوانين » به پايان رساند ، سپس به نجف اشرف\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nعزيمت كرد و از محضر آيات : ميرزا حبيب اللّه رشتى ، ملا محمّد فاضل ايروانى ، ملا محمّد فاضل شربيانى ، شيخ محمّد حسن مامقانى و شيخ عبد اللّه مازندرانى به پايان برد . آنگاه خود اقدام به تدريس و تربيت طلاب و نگارش كتب علمى پرداخت . از آثار قلمى او مىتوان به : 1 - كتاب القضاء فى الاسلام 2 - أحكام الخلل 3 - صلاة المسافر 4 - كتاب المتاجر 5 - اصول الفقه 6 - حاشية على العروة الوثقى 7 - رسالهء عمليه اشاره كرد . جهت تفصيل بيشتر به نقباء البشر 2 / 838 و مقدمهء كتاب « القضاء فى الاسلام » رجوع شود .\r\n\r\nتحصيلات\r\nشيخ ابو الحسن ادبيات فارسى و ادبيات عرب را نزد : شيخ اسماعيل تنكابنى ، شيخ شمس الدّين بادكوبه‌اى ( در منطق ) ، شيخ ابراهيم مدرس رشتى ، شيخ حسين سلماسى و سيد محمّد كاظم نحوى يزدى فرا گرفت و سطوح را نزد آيات : ميرزا ابو الحسن مشكينى و ميرزا باقر زنجانى به پايان برد و سپس به ايران عزيمت نمود و در شهر رشت سكونت اختيار كرد و به وعظ و ارشاد اشتغال ورزيد .\r\nوى داراى اجازاتى است از حضرات آيات : شيخ محمّد حسين غروى اصفهانى ، سيد ابو الحسن اصفهانى ، سيد حسين طباطبائى بروجردى و شيخ آقا بزرگ تهرانى بود .\r\n\r\nاز جمله آثار قلمىاش\r\n1 - اسرار عشق يا درياى محبت ، ترجمهء بحر المحبة فى أسرار المودة - تفسير سورهء يوسف عليه السّلام -\r\n2 - ترجمهء كتاب ارث لمعه .\r\n3 - خلفاى بعد از پيامبر صلّى اللّه عليه و آله و سلم .\r\n4 - شرح دعاى صباح .\r\n5 - شرح صمديه در نحو .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nفقيهى در روز سه‌شنبه 2 / صفر / 1388 ق مطابق با 10 / ارديبهشت / 1347 ش در سن 67 سالگى در رشت در اثر سكتهء قلبى بدرود حيات گفت و در قبرستان ابو حسين قم - مقبرة العلماء - مدفون گرديد .\r\nفرزند وى ، دانشمند محترم مرحوم شيخ محمّد على فقيهى است .\r\nمنابع\r\n1 - اطلاعاتى از فرزند ايشان .\r\n2 - مقدمهء كتاب القضاء فى الاسلام ، به قلم شيخ مرتضى مدرس\r\nبرادرش شيخ مرتضى مدرس گيلانى ، ص 11 .\r\n3 - مؤلفين كتب چاپى 1 / 163 .\r\n4 - نقباء البشر 2 / 838 ( در ضمن شرح حال پدرش عنوان شده است ) .\r\n\r\nميرزا ابو الحسن قمى « صادقى » ( - 1347 ق )\r\nميرزا ابو الحسن فرزند آيت‌اللّه ملا محمّد صادق قمى و پدر آيت‌اللّه شيخ مصطفى صادقى و يكى از بزرگان و دانشمندان سرشناس قم بود .\r\n\r\nتحصيلات در حوزه نجف اشرف\r\nوى پس از انجام سطوح به نجف اشرف عزيمت نمود و از محضر علماى آن سامان از جمله آيت‌اللّه ميرزا حسين خليلى تهرانى استفاده نمود و به قم مراجعت كرد و به ارشاد و هدايت پرداخت و توليت مدرسهء علميهء مرحوم والدش را در\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nخيابان چهارمردان عهده‌دار شد .\r\n\r\nدرگذشت\r\nوى در روز پنج‌شنبه 2 / جمادى ثانى / 1347 ق مطابق با 24 / آبان / 1307 ش درگذشت و در قبرستان شيخان قم - در جوار مزار پدر خود - به خاك سپرده شد .\r\nمنبع\r\n1 - نقباء البشر 1 / 36\r\n\r\nميرزا ابو طالب قمى ( - 1249 ق )\r\nميرزا ابو طالب فرزند ابو الحسن حسينى قمى ، داماد ميرزا ابو القاسم گيلانى ( ميرزاى قمى ) مؤلف قوانين الاصول ، و از علماى بزرگ و معروف قم و جدّ سادات ميرزائى و سيدى بود .\r\nدر اعيان الشيعة وى را چنين معرفى نموده است : « الفقيه المتكلم ، المحدث الاصولى ، صهر الفاضل القمى على ابنته . تلمذ لدى الفاضل المذكور و له منه اجازة . . . » .\r\nو در الكرام البررة ، اثر شيخ آقا بزرگ تهرانى آمده است : « كان من علماء قم الاجلاء و أئمة الجماعة الموثقين و كان صهر الميرزا القمى مؤلف القوانين . . . ، أن المحقق القمى أعطاه نسخة القوانين التى هى بخطه و كان يقدمه على صهره الميرزا ابى طالب . يعنى المترجم ، و هذا ما يدل على مكانة المترجم عند القمى بحيث يرى تقديم الغير عليه فضيلة و تجليلا ، و من احفاد المترجم الميرزا فخر الدّين شيخ الاسلام » .\r\nاز آثار قلمى ايشان : « سؤال و جواب » كه نسخهء خطى آن نزد آقاى سيد حسن\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nسيدى ، نوادهء صاحب شرح حال محفوظ است .\r\nدر ضمن زمينهايى را جهت مصارف خيريه در اطراف و داخل شهر قم وقف نموده كه توليت آنها بدست فرزندان و نوه‌هاى ايشان بوده و هست ، و قسمتى از آثار خطى را كه در اختيار داشت به آستانهء مقدسهء قم اهدا نموده است .\r\nوى به تاريخ جمادى اوّل / 1249 ق در قم درگذشت ، و در قبرستان شيخان ، در نزديكى قبر زكريا بن آدم مدفون گرديد .\r\n\r\nفرزندانش عبارتند از :\r\n1 - سيد محمّد 2 - سيد موسى 3 - علامه سيد محمّد رضا .\r\nمنابع\r\n1 - اعيان الشيعة 2 / 368 ( سال مرگش را 1242 ق دانسته است ) .\r\n2 - الكرام البررة 1 / 39 ( اشتباها شيخ ابتداى اسمش آمده است ) .\r\n3 - تاريخ قم 250 .\r\n4 - رجال قم 89 .\r\n5 - گنجينهء دانشمندان 1 / 130 .\r\n\r\nسيّد ابو طالب محمودى گلپايگانى ( 1344 - 1414 ق )\r\nحاج سيّد ابو طالب محمودى گوگدى گلپايگانى ، امام جمعهء گلپايگان و اراك بود .\r\nوى در سال 1344 ق برابر با 1304 ش در « گوگد » گلپايگان ديده به جهان گشود . ادبيات و برخى مقدمات عالى را نزد شيخ محمّد هادى شريعت‌زاده ( همشيره‌زاده آيت‌اللّه سيّد محمّد رضا گلپايگانى ) آموخت . آنگاه به حوزهء علميهء قم رهسپار شد و رسائل و مكاسب را نزد سيّد روح اللّه خمينى و كفايه را نزد شيخ عبد الحسين فقيهى گيلانى تلمذ كرد . دروس خارج را از محضر آيات : سيّد حسين\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nطباطبائى بروجردى و سيّد محمّد رضا گلپايگانى استفاده نمود .\r\nآنگاه از سوى آيت‌اللّه گلپايگانى به شهرستان آباده ( استان فارس ) رفت به مبارزه سياسى و خدمات مذهبى و فكرى پرداخت . سرانجام از آباده به وسيلهء بهائيان رانده شد و به تهران عزيمت نمود و در مسجد زعيم ( ميدان منيريه ) به اقامهء جماعت و تدريس و هدايت اهتمام ورزيد .\r\nاو پس از پيروزى انقلاب ، طى سه دوره انتخابات مجلس شوراى اسلامى ( از سال 1358 ش تا 1370 ش ) به نمايندگى مردم گلپايگان و خوانسار برگزيده شد . در كنار آن به امامت جمعهء گلپايگان نيز منصوب شد . در اوايل سال 1371 ش به امامت جمعهء اراك تعيين گرديد و تا پايان عمر در اين سمت بود .\r\nسرانجام در بامداد روز 17 / ربيع الاوّل / 1414 ق برابر با 15 / شهريور / 1372 ش در سن 70 سالگى براثر سانحهء تصادف بدرود حيات گفت . پيكرش ابتدا در اراك تشييع و بعدا در قم ، و در مسجد بالاسر حرم حضرت معصومه عليها السّلام به خاك سپرده شد .\r\nمنبع\r\n1 - برگرفته از نوشته‌هاى آقاى شيخ ناصر الدّين انصارى قمى .\r\n\r\nسيّد ابو طالب مدرسى يزدى ( ح 1310 - 1380 ق )\r\nحاج سيد ابو طالب مدرسى فرزند علامه سيد محمّد و نوهء سيد حسن مدرس طباطبائى يزدى ، از علماى ساكن تهران بود .\r\nاو در حدود سال 1310 ق در يزد ديده به جهان گشود .\r\nمدرسى در سن نوجوانى همراه پدر خود به تهران رفت و پس از آموختن مقدمات و سطح نزد علماى تهران از جمله پدر خود ، به نجف اشرف مهاجرت نمود و از محضر آيات : ميرزا محمّد حسين نائينى ، شيخ ضياء الدّين عراقى و سيد\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nابو الحسن اصفهانى خارج فقه و اصول را بهره‌مند شد . سپس به ايران مراجعت كرد و ابتدا به تهران رفت و بعدا در قم سكونت اختيار كرد و به تدريس سطح پرداخت .\r\nوى در قم از نزديكان و مقربان آيت‌اللّه سيد حسين طباطبائى بروجردى بود و از طرف معظم‌له جهت ارشاد و اقامهء جماعت در « مسجد ارك » مجددا به تهران عزيمت نمود .\r\n\r\nاز آثار قلمى او\r\nحاشيه على وسيلة النجاة ( از اصفهانى ) .\r\nعلامه مدرسى در ربيع الثانى / 1380 ق مطابق با مهر / 1339 ش در تهران درگذشت و پيكرش به قم حمل و در حرم حضرت معصومه عليها السّلام - مسجد بالاسر - به خاك سپرده شد . وى داراى اولادى نشد و كتابخانه‌اش به كتابخانهء مسجد اعظم قم اهدا گرديد .\r\nمنابع\r\n1 - آثار الحجة 2 / 239 .\r\n2 - آينهء دانشوران 523 .\r\n3 - النجوم السّرد بذكر علماء يزد ( خطى - سيد جواد مدرسى ) .\r\n4 - حوادث الايام ( خطى ) .\r\n5 - گنجينهء دانشمندان 7 / 450 .\r\n\r\nسيّد ابو طالب مرعشى شهرستانى ( ح 1300 - 1391 ق )\r\nسيد ابو طالب فرزند آيت‌اللّه سيد محمّد حسين و نوهء علامه سيد محمّد على حسينى مرعشى شهرستانى ، از فضلا و دانشمندان بود .\r\nوى در حدود سال 1300 ق در كربلاى معلا ديده به جهان گشود .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nسيد محمّد حسين شهرستانى\r\nپدرش سيد محمّد حسين ( 1255 در كرمانشاه - 1315 ق ) از مشاهير فقها و علماى كربلا بود و از لحاظ مادرى نسبش به علامهء بزرگ ، فقيه و اصولى نامدار آقا محمّد باقر وحيد بهبهانى مىرسد . او از شاگردان پدر ارجمند خود و ملا حسين فاضل اردكانى در كربلا بود و در علوم عقلى و نقلى مهارت كامل داشت . از جمله آثار قلمىاش مىتوان به : 1 - الاستصحاب 2 - حجية المظنة 3 - رسالة فى الخمس 4 - الخيارات 5 - سبيل الرشاد فى شرح نجاة العباد 6 - الصحيفة الحسينية 7 - الغديرية 8 - غاية المسئول و نهاية المأمول فى علم الاصول 9 - نان و دوغ 10 - رسالة فى اليد جهت تفصيل بيشتر به نقباء البشر 2 / 627 و معجم مؤلفى الشيعة 229 رجوع شود .\r\nسيد ابو طالب پس از رشد و نما ادبيات را نزد علامه شيخ على مدرس يزدى به پايان برد و فقه و اصول را از محضر آيت‌اللّه سيد محمّد بحرانى ( پدر آيت‌اللّه سيد محمّد طاهر بحرانى ) استفاده نمود و بعدا به افتخار دامادى همين استاد نايل آمد .\r\nعلامه شهرستانى سرانجام به كرمانشاه نقل مكان كرد و در آنجا به ارشاد و هدايت پرداخت .\r\n\r\nاز آثار او\r\n1 - الروح .\r\n2 - تعاليق بر كتاب نان و دوغ ( اثر پدر خود ) .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n3 - خلاصة العربية .\r\n4 - راه سعادت ، چاپ شده .\r\nايشان در روز شنبه 6 / ذىالقعده / 1391 ق مطابق با 4 / دى / 1350 ش درگذشت . پيكرش در مقبرة العلماء قبرستان ابو حسين قم به خاك سپرده شد .\r\nمنابع\r\n1 - اطلاعات متفرقه .\r\n2 - أعلام من كربلاء ( خطى - خوشحالت حائرى ) .\r\n\r\nابو الفتح ميرزا قاجار « مؤيد الدوله » ( - 1330 ق )\r\nابو الفتح ميرزا « مؤيد الدوله » پسر بزرگ سلطان مراد ميرزا « حسام السلطنه » و نوهء عباس ميرزا نايب‌السلطنه و داماد ناصر الدّين شاه قاجار ، از مردان باكفايت بود كه سجع مهر وى چنين بوده : « مؤيد الدوله ابو الفتح راد ، صهر شه و گوهر سلطان مراد » .\r\nدر سال 1287 ق كه سلطان مراد ميرزا « حسام السلطنه » به حكومت يزد تعيين و يا حكومت به وى واگذار شد ، او خودش نرفت و ابو الفتح ميرزا را به پيشكارى ميرزا محمّد حسين مستوفى تفرشى « ناظم الملك » به حكومت يزد فرستاد و در سال 1288 ق كه حسام السلطنه علاوه بر حكومت يزد ، براى بار چهارم به « حكمرانى خراسان » نيز تعيين گرديد ، در همين سال كه حكومت يزد به امير دوست محمّد « معير الممالك » داماد ديگر ناصر الدّين شاه واگذار گرديد . در عوض آن ، حكومت اصفهان به حسام السلطنه داده شد . و او اين بار نيز ابو الفتح ميرزا پسر خود را به پيشكارى ميرزا محمّد حسين ناظم الملك به حكومت اصفهان فرستاد . ناظم الملك در همين سال درگذشت و به جاى او حسين قلى ما فى « نظام السلطنه » به سمت وزارت و پيشكارى ( معاونت و رياست دارائى ) ابو الفتح ميرزا از طرف حسام السلطنه تعيين گرديد . در 1293 ق كه حسام السلطنه به جاى بديع الملك ميرزا « حشمت السلطنه » حاكم كردستان\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nو كرمانشاه شد . حسام السلطنه در مقر حكمرانى خود كرمانشاه بود و ابو الفتح ميرزا پسر خود را نيابتا به حكومت كردستان تعيين و روانه نمود . و در سال 1298 ق ملقب به « مؤيد الدوله » شد و تا سال 1299 ق به حكمرانى كردستان برقرار بود .\r\n\r\nحاكم زنجان و گيلان\r\nدر اين سال كه حكومت كردستان نيز جزو چندين حكومت ظل السلطان گرديد ، مؤيد الدوله به جاى اللّه قلى ايل‌خانى به حكومت زنجان تعيين و فرستاده شد . و بعد در سال 1301 ق ناصر قلى عميد الملك به جايش تعيين گرديد . چون حكومت گيلان تحت نظارت كامران ميرزا نايب‌السلطنه بود ، ازاين‌جهت مؤيد الدوله شوهر خواهر و برادرزنش در سال 1303 ق از طرف مشاراليه به حكومت گيلان منصوب شد و تا سال 1305 ق حكومتش در آنجا ادامه داشت .\r\nادوارد براون در كتاب خود « انقلاب ايران » ، در جايى كه از شيخ احمد روحى و ميرزا آقا خان كرمانى نام مىبرد ، چنين گويد : از آنجا ( تهران ) به رشت رفتند و چندى مهمان مؤيد الدوله حكمران دانشمند بودند ، ولى همين‌كه حكمران فهميد كه آنها مورد بىمرحمتى ناصر الدّين شاه هستند بيرونشان كرد و از آنجا به استانبول رفتند .\r\nدر سال 1305 ق حكومت‌هايى كه زير نظر و سلطهء ظل السلطان و كامران ميرزا نايب‌السلطنه پسران ناصر الدّين شاه بود از هر دو نفر منتزع گرديد . از آن جمله حكومت گيلان بود كه از كامران ميرزا نيز گرفته شد . در اين هنگام ابو النصر ميرزا حسام السلطنه برادرزن ديگر نايب‌السلطنه ، به جاى مؤيد الدوله برادر بزرگتر به حكومت گيلان تعيين و فرستاده شد و تا سال 1308 ق حكومت برادر كهتر در آنجا ادامه داشت . لكن در اين سال دوباره مؤيد الدوله براى بار دوم به حكومت گيلان منصوب گرديد و تا 1310 ق حاكم بود و در شعبان 1310 ق تغيير مأموريت داده به جاى ميرزا فتح على شيرازى « صاحب ديوان » ، استاندار خراسان و متولىباشى آستان قدس رضوى گرديد . روابط بين مؤيد الدوله و امين السلطان « صدر اعظم »\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبسيار خوب بود . مثلا پس از اينكه از حكومت گيلان معزول و به حكومت خراسان منصوب شد . هنگامى كه از گيلان به تهران آمد به خانهء صدراعظم وارد و منزل كرد .\r\nهمين‌طور در آنجا بود تا اينكه به خراسان عزيمت نمود .\r\n\r\nيادداشتى از اعتماد السلطنه\r\nمحمّد حسن اعتماد السلطنه در يادداشتهاى روزانهء خود ( 22 / شعبان / 1310 ق ) مىنويسد : « شب هم سفارت انگليس مهمان بودم . غير از من و مؤيد الدوله و دو نفر كسى ديگر نبود . سفير انگليس مىگفت كه : دولت ايران مىخواهد عهدنامهء گمركيش را تغيير بدهد ، يعنى در عوض صد و پنج ، صد و هشت بگيرد . ما حرفى نداريم ، اما اگر اين پول را به خواهد صرف لهو و لعب كند يا خرج مليجك و امين اقدس نمايد و براى بهبودى مملكت كارى نكند راضى نخواهيم شد » .\r\nاعتماد السلطنه نيز مىنويسد : 29 / شوال / 1310 ق . . . و آنچه مشهور است مؤيد الدوله لدى الورود خراسان ، ده نفر را كشته است .\r\nوى در سال 1325 ق والى فارس بود و بعد در همين سال معزول و به جايش حسين قلى ما فى « نظام السلطنه » منصوب شد .\r\nمؤيد الدوله در سال 1330 ق درگذشت و در صحن حضرت معصومه عليها السّلام - مقبرهء محمّد شاه قاجار - مدفون گرديد .\r\nمنبع\r\n1 - شرح حال رجال ايران 1 / 51 .\r\n\r\nسيّد ابو الفضل توليت قمى ( 1322 - 1399 ق )\r\nحاج سيد ابو الفضل فرزند سيد محمّد باقر و نوهء سيد حسين متولىباشى ، معروف به « توليت » و « مصباح » از معاريف و خدمتگزاران قم بود .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nوى در سال 1322 ق مطابق با 1283 ش در قم پاى به عرصهء گيتى نهاد .\r\nآقاى تقى طاهرى در مقالهء خود تحت عنوان « توليت » در دايرةالمعارف تشيّع دربارهء ايشان چنين مىنويسد : « . . . مرحوم توليت در قم متولد شد و تحصيلات اوليه خود را در مدرسهء باقريه كه توسط پدرش به سبك جديد تأسيس يافته بود ، شروع كرد و ادبيات فارسى و عربى و ديگر علوم متداول را به نحو شايسته‌اى نزد استادان زمان خود فرا گرفت . در هنر نقاشى و خطاطى يد طولايى داشت و آثار جالبى در اين موارد از وى به يادگار مانده است .\r\nتوليت مانند پدر خود ، مرد دين و سياست بود و هفت دورهء پياپى نمايندگى مردم قم را در مجلس شورا عهده‌دار بود و خدمات سياسى و اجتماعى قابل توجهى را انجام داد . اهالى قم علاقهء وافرى به ايشان داشته و با رضاى خاطر به ايشان رأى مىدادند . منزل ايشان پيوسته محل مراجعات و خواسته‌هاى مردم قم بود ، بالاخص در ايام عزادارى خامس آل عبا عليه السّلام و عاشوراى حسينى دسته‌جات عزادار براى عرض تسليت ابتدا به آستانهء معصومه عليها السّلام و سپس به منزل مرحوم توليت روى آورده و با سينه‌زنى و نوحه‌خوانى به انجام مراسم مىپرداختند .\r\nدر پايان دورهء هفدهم مجلس شورا به سبب حمايت بىدريغ توليت از دكتر محمّد مصدق و شركت در رفراندم مردادماه / 1332 ش از حق انتخاب شدن به نمايندگى مردم قم از طرف رژيم سلطنتى محروم گرديد . ولى همچنان از توجه اهالى شهرستان قم و محبت محافل روحانى مخصوصا از عنايات خاصهء مرحوم آيت‌اللّه بروجردى بهره‌مند و كامياب بود .\r\nتوليت به علت فعاليت‌هاى سياسى مخالف رژيم شاه بعد از كودتاى 28 / مرداد / 1332 ش از طرف حكومت وقت مكررا تحت فشار قرار مىگرفت . در سال 1341 ش از حق شرعى و قانونى ادارهء آستانه طبق فرمان شاه محروم شد و به علت عدم استقبال از شاه در قم در بهمن ماه آن سال ، به مدت شش ماه زندانى گرديد . بار\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nديگر در مردادماه / 1347 ش و آخرين بار در دىماه / 1348 ش به دستور دادرسى ارتش و به اتهام واهى استفادهء مجعول از نام و عنوان توليت بازداشت و پس از ماه‌ها زندانى ، آزاد گرديد . در زندان آخرين ، مبتلا به عارضهء قلبى شد . . .\r\nمرحوم توليت داراى فكرى باز و روشن و ديدى وسيع و جهانى بود . علاوه بر زيارت مكرر خانهء خدا و عتبات عاليات به كشورهاى آسيائى و اروپائى نيز سفر كرد .\r\nهمه جا در اين انديشه بود كه اسلام از راه پيشرفت علمى و فرهنگى و اجتماعى در سطح جهانى به اعلا درجهء كمال خود برسد و در برابر هجوم تمدن غرب استقامت و پايدارى كند و يكى از راه‌هاى رسيدن به اين هدف را ، تربيت دانشمندان و بزرگان علم و دانش و سياست مىدانست و در اثر همين انديشه تمام ثروت خود را وقف كرد و با تأسيس « شركت سهامى طاهر قم » با سهام بىنام آزاد در اختيار كارهاى خيرى خود قرار داد .\r\nدر اواخر زندگى اعتبار احداث شهركى را در سالاريه تأمين نمود كه پس از وفات ايشان تكميل و اكنون به نام « شهرك امام » يا « بنياد مسكن » موسوم است .\r\nدايرةالمعارف تشيّع در نتيجهء افكار و انديشه‌هاى فرهنگ‌پرورى توليت و به ياد ايشان در 1361 ش تأسيس شد و تدوين آن آغاز گرديد » .\r\nچنان‌كه اشاره رفت وى نمايندهء مجلس شوراى ملى از قم در دوره‌هاى يازدهم ( 1316 ش مطابق با 1356 ق ) و دوازدهم ( 1318 ش مطابق با 1358 ق ) و سيزدهم ( 1320 ش مطابق با 1360 ق ) و چهاردهم ( 1322 ش مطابق با 1363 ق ) و پانزدهم ( 1326 ش مطابق با 1366 ق ) و شانزدهم ( 1328 ش مطابق با 1369 ق ) و هفدهم ( 1331 ش مطابق با 1371 ق ) بود .\r\nتوليت سرانجام در روز جمعه 2 / رمضان / 1399 ق مطابق با 5 / مرداد / 1358 ش در سن 77 سالگى در قم بدرود حيات گفت . پيكرش در كنار مسجدى كه خود در بنياد مسكن ، احداث كرده بود ، به خاك سپرده شد . وى داماد علامه سيد\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nحسام الدّين ميرزائى قمى بود كه داراى اولاد نشد .\r\nمنابع\r\n1 - دايرةالمعارف تشيّع 5 / 158 ( تولدش را در سال 1289 ش دانسته است ) .\r\n2 - رجال قم 86 .\r\n3 - گنجينهء دانشوران 213 .\r\n4 - نمايندگان مجلس شوراى ملى 315 .\r\n\r\nميرزا ابو الفضل حلال‌زاده اردبيلى ( - 1384 ق )\r\nميرزا ابو الفضل حلال‌زاده فرزند على اردبيلى ، يكى از ارباب فضل و دانش كه در زهد و تقوى نيز معروف بود .\r\nوى پس از پايان دورهء متوسطه دبيرستانى وارد حوزهء علميهء اردبيل شد و در مدرسهء ملا ابراهيم تحصيل و تدريس مىنمود ، سپس عازم قم گرديد و از محضر سيد محمّد حسين تبريزى « علامه طباطبائى » استفاده برد و جزو هم‌بحثان استاد شيخ مرتضى مطهرى بود و پس از مدتى كوتاه در سال 1366 ق به نجف اشرف عزيمت ، و از محضر آيت‌اللّه سيد ابو القاسم خوئى فقها و اصولا استفاده نمود و مورد توجه خاص استاد قرار گرفت . وى نيز از محضر آيت‌اللّه ميرزا باقر زنجانى استفاده كرده بود .\r\nجناب حجة الاسلام سيد فخر الدّين اردبيلى « ننه كرانى » كه با ايشان الفت و دوستى داشته وى را چنين مىشناساند : « در مدرسهء صدر نجف به تدريس و مباحثه مىپرداخت ، و جدا مردى معتقد و خوش‌فهم و با ذكاوت بود ، يكى از خصلت‌هاى وى علاقهء خاص بر خاندان رسالت بود . زيارتش ترك نمىشد و همواره زيارت عاشورا را در بالاى سر حضرت امير المؤمنين عليه السّلام مىخواند و به عبارت كوتاه : مردى بود كه خدا را به نظر مىآورد » .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nايشان پس از نه سال اقامت در حدود سال 1375 ق به اردبيل بازگشت ، و كتابخانهء مجللى در مدرسهء ملا ابراهيم احداث نمود و در مسجد « عالىقاپو » به اقامهء جماعت و ارشاد مردم اشتغال داشت .\r\nاز آثار او : تقريرات اصول .\r\nسرانجام در 24 / محرم / 1384 ق مطابق با 15 / خرداد / 1343 ش در پى بيمارى سل در تهران درگذشت و پيكرش را به قم حمل و در قبرستان ابو حسين - مقبرهء العلماء - به خاك سپرده شد .\r\nمنبع\r\n1 - تاريخ اردبيل و دانشمندان 2 / 372 .\r\n\r\nميرزا ابو الفضل زاهدى قمى ( 1309 - 1398 ق )\r\nحاج ميرزا ابو الفضل فرزند علامه شيخ محمود واعظ و نوهء حسين زاهدى قمى ، از علماى متقى و سرشناس قم بود .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nوى در 15 / شعبان / 1309 ق در قم متولد شد ( البتّه روى سنگ قبر 1306 ق حك گرديده است ) .\r\n\r\nتحصيلات عالى\r\nايشان پس از طى مقدمات ، سطوح را نزد سيد محمّد فرزند سيد عبد اللّه برقعى تلمذ كرد و دروس خارج را در محضر آيات : شيخ ابو القاسم قمى « كبير » و حاج شيخ عبد الكريم حائرى يزدى و حكمت را نزد ميرزا على اكبر حكمى يزدى « تجلّى » استفاده نمود .\r\n\r\nمهاجرت به تهران و بازگشت\r\nوى پس از درگذشت حاج شيخ عبد الكريم حائرى ( در سال 1355 ق ) به تهران مهاجرت كرد و به وعظ و ارشاد و اقامهء جماعت در « مسجد جمعه » پرداخت و پس از مراجعت به قم ، به اقامهء جماعت در مسجد امام حسن عسكرى عليه السّلام و به گفتن تفسير قرآن ، اشتغال ورزيد .\r\nشيخ ابو الفضل زاهدى قمى / سيد محمّد رضا گلپايگانى / سيد محمّد حسن طباطبائى بروجردى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nاز آثار او\r\n1 - اثبات المعلوم فى نفى المفهوم .\r\n2 - ارغام الكفرة فى تفسير سورة البقرة .\r\n3 - أقسام الدّين .\r\n4 - تسهيل الأمر فى بحث الأمر .\r\n5 - تعاليق على جواهر الكلام .\r\n6 - توضيح المسائل .\r\n7 - حاشية على العروة الوثقى .\r\n8 - رسالة فى أفعل و ما افعل ( حول استخدام صيغ التفضيل فى الحديث )\r\n9 - رسالة فى الشرط و آثاره .\r\n10 - رسالة فى نفى الضرر .\r\n11 - مقصد الحسين عليه السّلام .\r\n12 - منطق الحسين عليه السّلام .\r\n\r\nدرگذشت\r\nعلامه زاهدى در روز شنبه 22 / ربيع الثانى / 1398 ق با 12 / فروردين / 1357 ش در سن 89 سالگى در قم بدرود حيات گفت و پيكرش در قبرستان شيخان به خاك سپرده شد .\r\nمنابع\r\n1 - آثار الحجة 2 / 36 .\r\n2 - آينهء دانشوران 209 ( تولدش را در سال 1308 ق نوشته است ) .\r\n3 - تاريخ قم 283 .\r\n4 - رجال قم 86 .\r\n5 - گنجينهء دانشمندان 2 / 165 .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nميرزا ابو الفضل طهماسبى قمى ( 1319 - 1395 ق )\r\nمدير هفته‌نامهء استوار .\r\nطهماسبى در سال 1319 ق مطابق با 1280 ش در قم متولد گرديد .\r\n\r\nخدمات مطبوعاتى\r\nوى پس از طى تحصيلات در علوم دينى ، رو به خدمات مطبوعاتى آورد و آن را از سال 1314 ش آغاز كرد و در سال مذكور هفته‌نامهء « استوار » را در قم انتشار داد كه سالهاى متمادى ادامه داشت .\r\nاو داراى مشى آزادىخواهانه و مدافع راستين مردم بود ، به همين علت مورد تعرض جرح و شتم مخالفين واقع شد ، ولى همچنان به اصول افكار خود پايبند بود .\r\nوى در روز جمعه 22 / رجب / 1395 ق مطابق با 10 / مرداد / 1354 ش درگذشت و پيكرش در قبرستان شيخان قم به خاك سپرده شد .\r\nمنابع\r\n1 - چهرهء مطبوعات معاصر 192 و 237 .\r\n2 - رجال قم 86 .\r\n\r\nسيّد ابو الفضل مجاهدى بروجردى ( 1306 - 1378 ق )\r\nحاج سيد ابو الفضل مجاهدى فرزند سيد محمّد رحيم و نوهء سيد محمّد كاظم بروجردى ، از فضلا و محققان متبحر بود .\r\nتولدش در سال 1306 ق در بروجرد اتفاق افتاد .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nوى عالمى خبير و مورخى بصير و در مكارم اخلاقى مخصوصا عزّت نفس و مناعت طبع و صراحت لهجه ، زبانزد همگان بود . مدتى در محضر آيت‌اللّه شيخ محمّد حسين غروى و سپس در حوزهء درس آيت‌اللّه سيد حسين طباطبائى بروجردى استفاضه كرد . و در كوى « دودانگه » بروجرد در « مسجد سرپل » به اقامهء جماعت و گفتن تفسير و تدريس طلاب و تبليغ معارف اسلامى اشتغال داشت .\r\nمجاهدى در روز چهارشنبه اول / ربيع الثانى / 1378 ق مطابق با 23 / مهر / 1337 ش در بروجرد درگذشت . پيكرش را به قم حمل و در وسط قبرستان حاج شيخ به شمارهء ( 19281 ) دفن كردند .\r\n\r\nفرزندانش :\r\n1 - سيد ابو الحسن 2 - سيد عبد اللّه 3 - سيد محمود مجاهدى .\r\nمنبع\r\n1 - تاريخ بروجرد 2 / 564 .\r\n\r\nسيّد ابو الفضل نبوى قمى ( 1344 - 1412 ق )\r\nحاج سيد ابو الفضل فرزند علامه سيد على و نوه سيد عبد الهادى حسينى نبوى قمى ، از علماى و گويندگان برجستهء حوزهء علميهء قم بود .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nايشان در 24 / رجب / 1344 ق در قم ديده به جهان گشود .\r\n\r\nدر حوزه علميه قم\r\nپس از طى دوره مقدمات ، سطوح را نزد آيات : شيخ يوسف شاهرودى ، شيخ محمّد على حائرى كرمانى ، شيخ عباسعلى شاهرودى ، شيخ فاضل لنكرانى و سيد محمّد داماد يزدى تلمذ كرد . در ضمن هيئت و نجوم را از محضر ميرزا محمّد اردبيلى « ظاهرى » و شيخ محمّد محققى لاهيجى و علم فلسفه و كلام را نزد شيخ على حكمى « ناسوتى » و سيد محمّد حسين تبريزى « علامهء طباطبائى » و رجال را در محضر آيت‌اللّه سيد شهاب الدّين مرعشى آموخت .\r\n\r\nدروس خارج در قم و نجف اشرف\r\nدروس خارج را از محضر آيات : سيد محمّد حجت كوه‌كمرى ، سيد صدر الدّين صدر و سيد محمّد تقى خوانسارى استفاده نمود . سپس به نجف اشرف عزيمت كرد و از محضر آيت‌اللّه ميرزا عبد الهادى شيرازى ، سيد محسن طباطبائى حكيم ، شيخ حسين حلى ، سيد محمود شاهرودى و سيد ابو القاسم خوئى بهره‌مند گرديد . آنگاه به قم مراجعت نمود و سالهاى متمادى از محضر آيت‌اللّه سيد حسين طباطبائى بروجردى و آيت‌اللّه شيخ عبد النبى عراقى نهايت استفاده را برد و به درجه اجتهاد دست‌يافت .\r\nوى داراى اجازاتى از آيات : طباطبائى بروجردى ، خوانسارى ، عراقى ، سيد\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nحسن فريد اراكى ، سيد محمّد حجت ، حاج آقا بزرگ تهرانى ، ميرزا عبد الهادى شيرازى و شيخ حسين حلى بود .\r\nسيد سندى طباطبائى كربلائى / سيد ابو الفضل نبوى / مؤلّف\r\n\r\nاز آثار او\r\n1 - ارغام المبارز فى اثبات المعاجز .\r\n2 - اشعه‌اى از سورهء نجم .\r\n3 - إضاءة السراج فى اثبات المعراج .\r\n4 - الكوكب الدرى فى شرح حديث عنوان البصرى .\r\n5 - المقالات النبوية فى جواب بعض الشبهات الدينية .\r\n6 - امراى هستى در ولايت تكوينى .\r\n7 - أسرار العوالم فى مصاحبة موسى عليه السّلام مع العالم .\r\n8 - بدر الدجى فى شرائط الدعاء .\r\n9 - تفسير سورة البلد .\r\n10 - تفسير سورة التّين .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n11 - تفسير سورة الضحى .\r\n12 - تفسير سورة العصر .\r\n13 - تفسير سورة الفجر .\r\n14 - تفسير سورة يوسف عليه السّلام .\r\n15 - تقريرات اصول عراقى ، در چهار جلد .\r\n16 - تقريرات فقه و اصول بروجردى ، در هفت جلد .\r\n17 - جامع الانوار فى اثبات التوحيد .\r\n18 - جلاء القرآن در ردّ كتاب « اعجاز قرآن » ( از نيازمند شيرازى ) .\r\n19 - حاشيه بر رساله عسر و حرج ( از آشتيانى ) .\r\n20 - حاشيه بر مكاسب .\r\n21 - حاشيه بر منظومهء سبزوارى .\r\n22 - حاشية على العروة الوثقى .\r\n23 - حقوق زن و مرد در اسلام .\r\n24 - حلية الوسمة فى حقيقة العصمة .\r\n25 - حواشى على كتب السنگلجى .\r\n26 - حياة الفؤاد فى اثبات المعاد .\r\n27 - درس سخنورى ، در ماه‌هاى رمضان و محرم و صفر ، در سه جلد .\r\n28 - ديوان اشعار ( عربى و فارسى ) .\r\n29 - رسالة فى اعتراف الاعداء بعظمة الاسلام .\r\n30 - رسالة فى اعتراف المخالفين بفضائل على عليه السّلام .\r\n31 - رسالة فى عدم توقف حجية الخبر الواحد على حصول الظن .\r\n32 - شرع مؤبد در خاتميت محمّد صلّى اللّه عليه و آله و سلم .\r\n33 - صحو المعلوم فى ردّ كتاب محو الموهوم ( از سنگلجى ) .\r\n34 - غالية الدرر فى مصبّ قاعدة الضرر .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n35 - فلسفهء احكام عبادات و معاملات ، در چند جلد .\r\n36 - فيض الرحمن فى العلوم المكتسبة من القرآن .\r\n37 - كشف الارتياب فى أدلة الحجاب .\r\n38 - كمال الايمان فى اثبات وجود صاحب الزمان ( عجل اللّه فرجه ) .\r\n39 - كمونيسم از نظر عقل و اسلام .\r\n40 - لآلى منثور در تفسير سورهء طور .\r\n41 - لب اللباب فى حكم المعاشرة مع أهل الكتاب .\r\n42 - مجالس وعظ و ارشاد ، در هفت جلد .\r\n43 - مخزن الاسرار فى اثبات النبوة .\r\n44 - مرتع الافكار فى تفسير انا انزلنا .\r\n45 - معدن الآثار فى ضبط الحكم و الاخبار .\r\n46 - معراج پيغمبر اسلام صلّى اللّه عليه و آله و سلم از نظر عقل و شرع .\r\n47 - مقصد الابرار فى اثبات الامامة .\r\n48 - نور الآفاق فى مباحث الاخلاق .\r\n\r\nسجاياى اخلاقى\r\nمرحوم نبوى از اساتيد حوزهء علميهء قم بود و عده‌اى از فضلا را تربيت كرد و زحمت زيادى در اين راه كشيد . او در « مسجد حسين‌آباد » شميران تهران به اقامهء جماعت و افاضه و ارشاد مىپرداخت .\r\nآن مرحوم در اواخر عمر در انزوا بسر مىبرد و بينايى خود را كم‌كم از دست داد و در اثر محبت به آقايان عرب‌زبان به حسينيهء نجفيها مىرفت . با علماى معروف هم رفت و آمدى داشت .\r\n\r\nدرگذشت\r\nايشان سرانجام در صبح روز شنبه 8 / جمادى اول / 1412 ق مطابق با 25 / آبان /\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n1370 ش در سن 68 سالگى در قم درگذشت و در قبرستان باغ بهشت دفن شد .\r\nمنابع\r\n1 - تاريخ حكماء و عرفاء متأخر بر صدر المتألهين 119 .\r\n2 - دايرةالمعارف تشيّع 4 / 573 .\r\n3 - رجال قم 165 .\r\n4 - گنجينهء دانشمندان 2 / 282 .\r\n5 - مؤلفين كتب چاپى 1 / 217 .\r\n\r\nشيخ ابو الفضل نجفى اصفهانى « قدسى » ( 1322 - 1402 ق )\r\nحاج شيخ ابو الفضل فرزند ميرزا عبد الحسين اصفهانى ، معروف به « نجفى قدسى » از دانشمندان و اساتيد تهران بود .\r\nپدرش از ادبا و شعرا و فرهنگيان بنام اصفهان و مؤسس مدرسهء قدسيه در اين شهر بود . از آثار او : 1 - تحفة الفاطمى 2 - كتاب شرعيات . وى در سال 1287 ق متولد و در 5 / صفر / 1366 ق در اصفهان درگذشت و در تكيه تويسركانى مدفون گرديد . شرح حالش در كتابهاى : 1 - رجال اصفهان 38 ، 2 - شعراى معاصر اصفهان 375 ، 3 - تذكرة القبور يا دانشمندان و بزرگان اصفهان 409 آمده است .\r\nشيخ ابو الفضل در سال 1322 ق مطابق با 1283 ش در اصفهان ديده به جهان گشود .\r\nوى دورهء دبيرستان را در مدرسهء گلبهار به پايان برد و زبان فرانسوى را به خوبى آموخت . سپس به تحصيل علوم دينى پرداخت و پس از سپرى كردن مقدمات ، دورهء سطح را نزد اساتيدى چون : شيخ على يزدى ، ميرزا ابو الهدى كلباسى و حاج آقا رحيم ارباب ( نيز از محضر ايشان علم درايه و رجال كسب نمود ) بياموخت . آنگاه در سال 1348 ق به نجف اشرف رهسپار شد و دروس خارج را از محضر آيات :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nسيد جمال الدّين گلپايگانى ، سيد محسن طباطبائى حكيم و سيد محمود شاهرودى استفاده نمود .\r\nو پس از بيست و پنج سال اقامت در آن ديار در سال 1373 ق به ايران بازگشت و در تهران رحل اقامت افكند و در آنجا « مسجد ياسين » را تأسيس و به ارشاد و هدايت و بيان تفسير قرآن كريم و ساير امور دينى اهتمام ورزيد .\r\n\r\nاز آثار او\r\n1 - الدّمعة الساكبة ، به فارسى دربارهء امام زمان « عج » .\r\n2 - فضائل قرآن و عترت عليهم السّلام ، 1360 ش ، تهران ، رقعى ، 420 ص .\r\n\r\nشيخ ابو الفضل نجفى « مسجد شاهى » ( 1309 - 1391 ق )\r\nحاج شيخ ابو الفضل نجفى فرزند آيت‌اللّه شيخ محمّد على ثقةالاسلام اصفهانى مسجد شاهى و برادر آيت‌اللّه شيخ مهدى نجفى « مسجد شاهى » بود .\r\nوى در سال 1309 ق در اصفهان متولد گرديد .\r\n\r\nشخصيت و تحصيلات\r\nمرحوم شيخ محمّد على معلم حبيب‌آبادى در « مكارم الآثار » در ضمن بيان احوالات ثقةالاسلام ، درباره شيخ ابو الفضل مىنويسد :\r\n« از اعيان رجال عصر در اصفهان است و در علوم تاريخ و حوادث جهان و برخى از علوم اسلامى و مقتضيات زمان و معاشرت با ابناء آن بصيرتى شايان دارد » .\r\nايشان در سال 1347 ق در نجف اشرف بود و مدت دو سال از محضر آيت‌اللّه شيخ ضياء الدّين عراقى در فقه و اصول بهره‌مند شد و داراى اجازاتى از علماى وقت كه از جملهء آنان آيت‌اللّه حاج شيخ عبد الكريم حائرى يزدى بود .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nدرگذشت و اعقاب\r\nايشان در ظهر روز جمعه 25 / ربيع اول / 1391 ق مطابق با 31 / ارديبهشت / 1350 ش در سن 82 سالگى در اصفهان درگذشت و پيكرش در ايوان مجاور قبر شيخ فضل اللّه نورى در صحن حضرت معصومه عليها السّلام به خاك سپرده شد .\r\nنامبرده ، داماد عموى خود آيت‌اللّه حاج آقا جمال الدّين اصفهانى « مسجد شاهى » بود و چند فرزندى از وى باقى ماند و نويسنده معروف و معاصر آقاى « دكتر محمّد مهريار » استاد دانشگاه اصفهان يكى از فرزندان ايشان است .\r\nمنابع\r\n1 - تاريخ علمى و اجتماعى اصفهان 3 / 24 .\r\n2 - مكارم الآثار 6 / 1976 .\r\n\r\nميرزا ابو الفضل نجم‌آبادى ( 1317 - 1385 ق )\r\nحاج ميرزا ابو الفضل فرزند علامه شيخ محمّد تقى و نوهء آيت‌اللّه شيخ هادى نجم‌آبادى ، از دانشمندان و اساتيد معروف تهران بود .\r\nايشان در سال 1317 ق در تهران ديده به جهان گشود .\r\nوى پس از طى مقدمات علوم عربى صرف و نحو در مدرسهء شيخ هادى ( جدّش ) به فراگيرى سطح خدمت پدر ارجمندش و شيخ مسيح طالقانى در مدرسهء مروى پرداخت . بعد از فراغت از اين مرحله ، معقول را از محضر حاج فاضل عراقى در مدرسهء سيد نصر الدّين و سيد محمّد فاطمى قمى آموخت . سپس دروس خارج را خدمت علامه سيد محمّد تنكابنى - كه از اكابر محققان و اساتيد بود - استفاده نمود .\r\nنجم‌آبادى در سال 1342 ق كه پدرش وفات يافت ، به عزم حج بيت اللّه الحرام و اقامت در عتبات عاليات از تهران خارج و پس از سفر حج در نجف اشرف متوقف\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nشد و به ادامهء تحصيل و تكميل معلومات خويش نزد فقهايى چون : ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى پرداخت و از محضر ايشان موفق به دريافت اجازه گرديد و قبل از مراجعت به تهران سفرهاى تحقيقى به بلاد عربى از جمله مصر داشت و در سال 1349 ق به زادگاهش مراجعت كرد و در محلهء سنگلج و حسن‌آباد و مسجد جدّش شيخ هادى به تدريس و ترويج مردم پرداخت .\r\nوى در سال 1367 ق مطابق با 1327 ش در مدرسهء عالى سپهسالار ( استاد مطهرى ) به تدريس متون سطح اعم از رسائل و مكاسب و كفايه و نيز شرح منظومه اشتغال پيدا كرد و شاگردان فاضلى تربيت نمود .\r\n\r\nاز آثار قلمىاش\r\n1 - ادلهء عقليه ( تقريرات نائينى ) .\r\n2 - ترجمهء كتاب المراجعات ( اثر علامه شرف الدّين ) .\r\n3 - تقريرات عراقى .\r\n4 - خلل الصلاة ( تقريرات نائينى ) .\r\n5 - خيارات ( تقريرات نائينى ) .\r\n6 - ردّ ماديگرى يا توحيد نجم‌آبادى .\r\n7 - سعادت چيست و سعادتمند كيست ؟\r\n8 - غصب ( تقريرات نائينى ) .\r\n9 - قضاء ( تقريرات نائينى ) .\r\n10 - كشكول .\r\n11 - مباحث الفاظ ( تقريرات نائينى ) .\r\nعلامه نجم‌آبادى سرانجام در روز يكشنبه 25 / شعبان / 1385 ق مطابق با 28 / آذر / 1344 ش در سن 68 سالگى بدرود حيات گفت و پيكرش به قم حمل و در\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nحرم حضرت معصومه عليها السّلام - مسجد بالاسر در جوار مزار حاج شيخ عبد الكريم حائرى - به خاك سپرده شد .\r\nمنبع\r\n1 - زندگينامهء آيت‌اللّه حاج شيخ هادى نجم‌آبادى 66 .\r\n\r\nشيخ ابو القاسم اصفهانى ( 1304 - 1384 ق )\r\nشيخ ابو القاسم فرزند عبد الرزاق اصفهانى ، از علما و بزرگان حوزهء قم بود .\r\nاو در سال 1304 ق در اصفهان متولد شد .\r\n\r\nدر حوزه اصفهان\r\nوى در روزگار صباوت دبير تجارتخانه‌اى بود و از سال 1320 ق موفق به تحصيل علوم دينى گشت و مقدمات را نزد ميرزا ابو القاسم زفره‌اى و سطوح را نزد شيخ على مسگر يزدى ، سيد محمّد صادق خاتون‌آبادى ، سيد مهدى درچه‌اى و سيد محمّد باقر درچه‌اى ، و دروس حكمت را نزد ملا عبد الكريم گزى و ملا محمّد كاشى ، و رياضيات را نزد ملا طاهر اصفهانى تلمذ كرد .\r\n\r\nهجرت به حوزه نجف اشرف\r\nدر سال 1325 ق به نجف اشرف رهسپار شد و دروس خارج را از محضر آيات :\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nشيخ محمّد كاظم خراسانى ، سيد محمّد كاظم طباطبائى يزدى ، سيد محسن كوه‌كمرى ، سيد محمّد فيروزآبادى و سيد ابو الحسن اصفهانى و حكمت معقول را نزد ميرزا محمود اهرى ، شيخ احمد شانه‌ساز شيرازى و شيخ ابراهيم اردبيلى استفاده نمود .\r\n\r\nمراجعت به ايران و اقامت در قم\r\nدر سال 1336 ق به اصفهان مراجعت كرد و به تدريس و هدايت اشتغال ورزيد و در سال 1341 ق در قم رحل اقامت افكند و به تدريس و افاضه و استفاده از محضر آيت‌اللّه حاج شيخ عبد الكريم حائرى يزدى پرداخت .\r\n\r\nاز آثار او\r\n1 - حاشية على كفاية الاصول .\r\n2 - رسائل فى الفقه .\r\n3 - رسائل فى النحو .\r\nسرانجام در روز دوشنبه 6 / شوال / 1384 ق مطابق با 19 / بهمن / 1343 ش درگذشت و در قبرستان شيخان قم مدفون شد .\r\nمنابع\r\n1 - آثار الحجة 2 / 38 .\r\n2 - آينهء دانشوران 207 .\r\n3 - گنجينهء دانشمندان 2 / 75 .\r\n\r\nسيّد ابو القاسم جواهرى تهرانى ( ح 1294 - 1374 ق )\r\nسيد ابو القاسم حسينى تهرانى معروف به « جواهرى » از فضلا و معاريف قم بود .\r\nوى در حدود سال 1294 ق در تهران به جهان آمد .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nجواهرى در اوايل زندگى به شغل جواهرسازى اشتغال داشت سپس به تحصيل روآورد و به همين خاطر رهسپار حوزهء علميهء قم شد و دروس خارج را ابتدا از محضر آيت‌اللّه حاج شيخ عبد الكريم حائرى يزدى و پس از او از حضرات آيات : سيد محمّد حجت كوه‌كمرى ، سيد محمّد تقى خوانسارى و سيد حسين طباطبايى بروجردى استفاده كرد . نامبرده سالها در محلهء سيدان ( صبح‌ها ) و مسجد جامع قم به اقامهء جماعت و هدايت اشتغال داشت .\r\nايشان در سال 1374 ق در قم در حدود سن 80 سالگى بدرود حيات گفت و پيكرش در انتهاى قبرستان حاج شيخ به خاك سپرده شد .\r\nفرزندانش : كه همگى مرحوم شدند عبارت بودند از :\r\n1 - حجة الاسلام سيد عبد الرسول ، از فضلاى تهران بود و در امامزاده يحيى عليه السّلام مدفون است .\r\n2 - حجة الاسلام سيد حسن ، شاگرد حضرات آيات : سيد محمّد كوه‌كمرى و سيد حسين طباطبايى بروجردى و سيد محمّد رضا گلپايگانى بود . او در سال 1322 ق در تهران متولد شد و در اواخر / شعبان / 1419 ق در قم درگذشت و در قبرستان باغ بهشت - مقبره العلماء - مدفون گرديد . حجة الاسلام و المسلمين سيد محمّد تقى جواهرى امام جمعهء فعلى نائين فرزند ايشان است . وى در سال 1363 ق مطابق 1323 ش در قم به دنيا آمد و مقدمات و بخشى از سطح را همان‌جا آموخت . در سال 1382 ق به نجف اشرف رفت و يك سال از درس كفايه حضرات آيات : شيخ صدرا بادكوبه‌اى و سيد كاظم مرعشى ( اخوان مرعشى ) استفاده كرد . سپس به قم بازگشت و خارج را از محضر آيات : سيد محمّد داماد يزدى ، شيخ مرتضى حائرى ، ميرزا هاشم آملى و سيد محمّد رضا گلپايگانى و حكمت را از شيخ مرتضى مطهرى ، شيخ عبد اللّه جوادى آملى و شيخ حسن حسن‌زاده آملى بهره‌مند گرديد . وى پس از پيروزى انقلاب به نايين رفت و سپس به\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nسمت امام جمعه منصوب گرديد .\r\nاز آثار او : فروع العلم الاجمالى ، الخمس ، صلاة المسافر ، صلاة الجمعة ، تقريرات الاصول ( درس داماد ) ، مديريت اسلامى ، رسالهء در عدم تحريف قرآن ، شرح حال ملا صدرا و حركت جوهريه .\r\n3 - سيد على اكبر ، 4 - سيد حسين ، 5 - سيد باقر ، و دو دختر .\r\nمنابع\r\n1 - آثار الحجة 2 / 83 .\r\n2 - گنجينهء دانشمندان 2 / 113 .\r\n3 - مصاحبه با سيد محمّد تقى جواهرى به تاريخ يكشنبه 2 / صفر / 1421 ق .\r\n\r\nشيخ ابو القاسم حجتى گيلانى ( - 1385 ق )\r\nحاج شيخ ابو القاسم فرزند شيخ محمّد حسين و نوهء آقا محمّد على حجتى رشتى ، از علما و بزرگان حوزه قم بود .\r\nاو در « لشت نشا » رشت گيلان ديده به جهان گشود .\r\n\r\nهجرت به نجف اشرف\r\nپس از تحصيل مقدمات در سن 17 سالگى به نجف اشرف مشرف شد و سطوح را خدمت آيات : شيخ عبد الحسين رشتى ، ميرزا آقا اصطهباناتى و ميرزا فتاح شهيدى تبريزى تلمذ نمود و درس خارج را از محضر آيات : شيخ الشريعهء اصفهانى ، شيخ شعبان گيلانى ، ميرزا محمّد حسين نائينى و سيد ابو الحسن اصفهانى بهره‌مند شد .\r\nوى پس از دوازده سال اقامت و استفادهء علمى به گيلان مراجعت نمود و به تدريس و ترويج مذهب و اقامه جماعت و هدايت مردم رشت پرداخت ، كه مدت\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n20 سال طول كشيد و عاقبت به قم مهاجرت كرد و در دروس آيت‌اللّه سيد حسين طباطبائى بروجردى شركت جست .\r\n\r\nاز آثار او\r\n1 - المسلك العالى فى فروع العلم الاجمالى .\r\n2 - تفسير سورهء يوسف عليه السّلام .\r\n3 - رساله‌اى در وجه تأمّلات مكاسب ( از شيخ انصارى ) .\r\n4 - رسالة فى منجزات المريض .\r\n5 - شرح احوال ائمه عليهم السّلام .\r\n6 - شرح دعاء الصباح .\r\n7 - كتاب الصلاة .\r\n\r\nدرگذشت\r\nنامبرده در روز سه‌شنبه 23 / محرم / 1385 ق مطابق با 4 / خرداد / 1344 ش درگذشت و در قبرستان شيخان قم مدفون گرديد .\r\nفرزندش ، شيخ حسن حجتى از سخنوران و گويندگان جوان بود كه در روز چهارشنبه 25 / ربيع الثانى / 1379 ق مطابق با 5 / آبان / 1338 ش در جاده قم - اصفهان در اثر تصادف درگذشت و در قبرستان شيخان به خاك سپرده شد و اين پدر و پسر در كنار يكديگر دفن شدند .\r\nمنابع\r\n1 - آثار الحجة 2 / 80 .\r\n2 - تاريخ علما و شعراى گيلان 128 .\r\n3 - گنجينهء دانشمندان 2 / 133 .\r\n4 - مقدمهء كتاب المسلك العالى ( تأليف صاحب شرح حال ) .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nسيّد ابو القاسم روحانى قمى ( 1316 - 1384 ق )\r\nحاج سيد ابو القاسم فرزند آيت‌اللّه سيد صادق روحانى قمى ، از دانشمندان و بزرگان قم بود .\r\nوى در سال 1316 ق در قم متولد گرديد .\r\nوى پس از طى مقدمات و سطوح در زادگاه خود ، در سال 1337 ق به نجف اشرف مهاجرت كرد و دروس عالى فقه و اصول را از محضر آيات :\r\nميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى استفاده نمود . آنگاه به قم مراجعه كرد و به خدمات دينى و اجتماعى و اقامهء جماعت در مسجدهاى : امام حسن عسكرى عليه السّلام و چهارمردان اشتغال ورزيد .\r\nنامبرده در امر مرجعيت و ترويج اعلميت آيت‌اللّه بروجردى نقش فعالى داشت .\r\nهمين‌طور در ساير امور خيريه و كمك به مستمندان و رفع نيازهاى آنان ، از پيشتازان بود .\r\nايشان در روز يكشنبه 27 / رمضان / 1384 ق مطابق با 11 / بهمن / 1343 ش در سن 68 سالگى درگذشت و جسدش در قبرستان شيخان جوار تربت پدر ارجمند خود به خاك سپرده شد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nفرزندانش :\r\n1 - سيد فضل اللّه ، 2 - سيد محمّد على ، 3 - سيد مهدى ، 4 - سيد محمّد باقر 5 - سيد محمّد صادق .\r\nمنابع\r\n1 - آثار الحجة 2 / 37 .\r\n2 - اطلاعات شخصى مؤلّف .\r\n3 - رجال قم 87 .\r\n4 - گنجينهء دانشمندان 1 / 337 .\r\n\r\nابو القاسم سحاب تفرشى ( 1304 - 1376 ق )\r\nابو القاسم فرزند محمّد زمان فمى تفرشى مشهور و متخلص به « سحاب » ، از رجال علمى و مشاهير فرهنگى ايران بود .\r\nوى در رجب / 1304 ق در روستاى « فم » واقع در حومهء تفرش ، زاده شد .\r\nنامبرده تحصيلات مقدماتى را در شهرستان تفرش نزد سيد محمّد امام جمعه و سيد على اكبر سجادى آموخت و در سال 1324 ق جهت ادامهء تحصيلات عالى خود به تهران رفت و در مدرسهء مروى از محضر آيات : ميرزا ابو القاسم فاضل تفرشى ، شيخ على نورى ، شيخ باقر معز الدوله تهرانى و سيد عبد الرحيم دماوندى در رشته‌هاى فقه و اصول و حكمت استفاده نمود .\r\nاستاد سحاب ، از سال 1349 ق مطابق با 1309 ش وارد وزارت فرهنگ گرديد و در دبيرستانها و دانشسراى تهران به تدريس ادبيات فارسى و زبان انگليسى اشتغال ورزيد . همچنين مدتى مدير داخلى مجلهء « تعليم و تربيت » بود و سرانجام به معاونت رياست كتابخانهء ملّى برگزيده شد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nآثار ايشان به شرح زير است :\r\n1 - آداب جمعه ( ترجمه ) .\r\n2 - اسرار حج ( از شهرستانى - ترجمه ) .\r\n3 - اقوال اروپائيان دربارهء قرآن .\r\n4 - بيدارى امت در اثبات رجعت ( ترجمه ) .\r\n5 - تاريخ ادبيات عمومى ( ترجمه ) .\r\n6 - تاريخچهء زندگانى شاه‌عباس كبير .\r\n7 - تاريخ حبشه ( ترجمه ) .\r\n8 - تاريخ عصر جعفرى يا زندگانى امام جعفر صادق عليه السّلام ، در دو جلد .\r\n9 - تاريخ قرآن ( ترجمه ) .\r\n10 - تاريخ مدرسهء عالى سپهسالار .\r\n11 - تاريخ نقاشى در ايران ( ترجمه ) .\r\n12 - تدبير منزل .\r\n13 - جغرافياى آسيا ( ترجمه ) .\r\n14 - جمعه يا عيد با عظمت مسلمين ( ترجمه ) .\r\n15 - دانشكده .\r\n16 - ديوان اشعار .\r\n17 - رسالهء حى بن يقظان پسر طبيعت ( ترجمه ) .\r\n18 - زندگانى ابو على سينا .\r\n19 - زندگانى حضرت خامس آل عبا عليهم السّلام ، در دو جلد .\r\n20 - زندگانى حضرت على بن موسى الرضا عليه السّلام .\r\n21 - زندگانى حضرت موسى بن جعفر عليه السّلام .\r\n22 - زندگانى عسكريين عليهم السّلام و تاريخچهء سامرا .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n23 - سرور الفؤاد يا زندگانى امام جواد عليه السّلام .\r\n24 - سفرنامهء كار پنتر ( ترجمه ) .\r\n25 - سقيفه و اختلاف در تعيين خليفه ( ترجمه ) .\r\n26 - فرهنگ خاورشناسان ( ترجمه ) .\r\n27 - فنون اسلامى ( ترجمه ) .\r\nو اكنون توجه خوانندگان را به مقاله‌اى كه در روزنامهء ايران مورخ 16 / خرداد / 1377 ش در شرح حال ايشان به قلم فرح خادم‌المله به چاپ رسيده جلب مىكنيم :\r\nمرحوم ابو القاسم سحاب ، شصت سال پيش ، هنگامى كه نيم قرن از زندگى خود را پشت سر گذاشته بود مؤسسه‌اى را پىافكند كه با تهيه چاپ و انتشار نقشه‌هاى جغرافيايى به دست دانشمندان و جغرافىدانان ايرانى ، ايران را از نقشه كشان بيگانه بىنياز كرد .\r\nيك نگاه به خط سير زندگى اين مرد بزرگ مىتواند در ايران امروز براى خيلى از آنها كه ايران را به خاطر ايران و ايرانى مىخواهند ، الگو باشد .\r\n112 بهار پيش‌تر ، در سال 1265 ش در روستايى به نام « فم » در حومهء تفرش پسرى به دنيا آمد كه ابو القاسم نام گرفت .\r\nآن زمان شايد پدر دهقانش نمىدانست كودك او در آينده منشاء چه خدماتى خواهد شد ، اما قطعا مىدانست او پيشرفت مىكند و موفق مىشود . زيرا او بارها ديده بود كه كودك سه‌ساله‌اش به مكتب‌خانه مىرود و رفتار بچه‌هاى هفت - هشت سالهء مكتب را نگاه مىكند . ديده بود فرزندش به مكتب نرفته ، الفبا مىداند و برخى لغات را مىنويسد . عشق ابو القاسم به تحصيل ، پدر را مجبور كرد با صرفه‌جويى و قناعت فرزندش را به مكتب بفرستد .\r\nابو القاسم در مدت كوتاهى نزد ملا حسين شاه‌ميرى عمّ جزء ، نصاب الصبيان ، جامع المقدمات ، تاريخ معجم و چند كتاب ديگر را فرا گرفت . دوازده‌ساله بود كه معلم چند شاگرد در مكتب ملا حسين شاه‌ميرى شد . سپس به محضر امام جمعه و\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nسيد على اكبر سجادى - كه دو عالم بزرگ تفرشى بودند - شرفياب شد . با اينكه خط خوشى داشت نزد مرحوم ميرزا عباس قلى ، خوشنويس معروف تفرشى به تكميل خط پرداخت و نستعليق ، نسخ ، ثلث ، شكسته و شكسته نستعليق را به خوبى ياد گرفت .\r\nبيش از سه سال نگذشته بود كه ابو القاسم در علوم عقلى و نقلى ، فقه ، اصول ، كلام ، حكمت ، تفسير و تاريخ اسلام تسلط يافت .\r\nاعتماد مردم به ابو القاسم به دليل صداقت و نجابتش موجب شده بود بسيارى از اهالى تفرش از او براى تدريس خصوصى فرزندشان در خانه دعوت كنند .\r\nدر يكى از اين مجالس با سناء الدوله « دبيرمنش » ، سياستمدار و دانشمند تفرشى آشنا شد و تدريس فرزندان او و برادرش را به عهده گرفت . ابو القاسم در كنار تدريس ، لحظه‌اى از آموختن غافل نشد و نزد دبيرمنش زبان فرانسه آموخت . او با قبول اين پيشنهاد ، ضمن تدريس فرزندان دبيرمنش از كتابخانهء شخصى او كه كتابها و مدارك خارجى زياد داشت بهره‌هاى فراوان برد . در اين دوره بود كه ابو القاسم « سحاب » را به عنوان نام خانوادگى براى خود برگزيد .\r\nبعدها ابو القاسم سحاب به اتكاى تجربيات و دانشى كه پس از آشنايى با دبير تفرشى به دست آورده بود ، مدرسه‌اى به سبك تازه تأسيس كرد . اين مدرسه داراى كلاسهاى دخترانه بود و ازاين‌جهت شايد بتوان آن را نخستين مدرسه دخترانه در منطقهء محرومى از كشور دانست .\r\nابو القاسم در بيست‌سالگى با دختر خاله‌اش معصومه خانم ازدواج كرد . پس از ازدواج به اتفاق سراج السلطان حجازى به تهران آمد و به تكميل معلومات خود در محضر حاج فاضل تفرشى و چند تن از علماى طراز اول تهران پرداخت . همچنين در « مدرسهء آليانس فرانسز » زبان و ادبيات فرانسوى را به طور كامل فرا گرفت و به دنبال آن « تاريخ عمومى جهان » و چند كتاب ديگر را به فارسى ترجمه كرد . در سال 1299 ش به تقاضاى شيخ جلال نهاوندى ( كه از بزرگان نهاوند بود ) و همچنين به موافقت وزارت معارف و اوقاف و صنايع مستظرفه به رياست ادارهء معارف ثلاث\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n( در آن زمان به شهرستانهاى ملاير ، تويسركان و نهاوند ثلاث مىگفتند ) برگزيده شد و براى تأسيس مدارس جديد و سروسامان دادن به اوضاع مدارس به نهاوند اعزام شد .\r\nدر نهاوند با كوشش زياد ، زبان انگليسى را نزد دكتر حسين حجازى آموخت و در مدت كوتاهى مقالات علمى و رساله‌هاى گوناگونى از جمله « مجموعهء جغرافيا » و جلد اول « سفرنامهء كارپنتر » - جهانگرد معروف - را به فارسى برگرداند .\r\nسحاب ، پس از بازگشت از نهاوند در مدارس : اشراف ، ايران ، سيروس و كماليه تهران به تدريس مشغول شد . وى پيش از سال 1317 ش مدتى معاون كتابخانهء ملى ايران بود .\r\nنگارش مقاله‌هاى فراوان براى نشريات : طوفان « هفتگى ، تهران » ، ستارهء جهان ، شفق سرخ ، قانون ، تجدد ايران ، حبل المتين « كلكته » ، رستاخيز ، عصر گلشن « تهران » و مجلهء تعليم و تربيت در دهه‌هاى 1320 و 1330 ش فصل ديگرى از فعاليت‌هاى اوست .\r\nسحاب ، به جغرافيا علاقه زياد داشت و آن را كليد درهاى جهان مىدانست . در آن دوره كه امكان تهيه نقشه در ايران به صورت رنگى وجود نداشت ، سحاب هميشه آرزو مىكرد ، به يارى خدا اين نياز كشور را بر طرف سازد . آرزو داشت با تأسيس يك مؤسسهء تهيه نقشه ، كشور را از خارجىها در اين زمينه بىنياز كند .\r\nابو القاسم سحاب پس از 70 سال تلاش بىوقفه در عرصه‌هاى علمى ، در 21 / دى / 1335 ش در اثر بيمارى قلبى درگذشت و در كتابخانهء آستانهء مقدسهء حضرت معصومه عليها السّلام در قم به خاك سپرده شد .\r\nاز ابو القاسم شاگردانى به جاى مانده است كه منشاء خدمات علمى بزرگى در جامعه شده‌اند . فرزندش عباس سحاب ، بزرگترين شاگرد پدر است كه دانش نقشه‌كشى كارتوگرافى در ايران مرهون خدمات ارزندهء اوست .\r\nاز ابو القاسم سحاب علاوه بر صدها مقاله در مطبوعات داخلى و خارجى و ديوان شعر ، هفتاد جلد كتاب در زمينهء علوم دينى ، سياسى و علمى به جاى مانده است . « فلسفه و اسرار حج » و « زندگانى امام حسين » عليه السّلام از جمله كتابهاى تحقيقى -\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nدينى اوست . تا به امروز تنها 24 عنوان از مجموع كتابهاى اين بزرگ‌مرد چاپ شده است . اميد مىرود با تلاش ارزندهء بازماندگان آن مرحوم ديگر آثار چاپ نشدهء وى نيز تنظيم و چاپ شود .\r\nايشان سرانجام در روز جمعه 9 / جمادى الثانى / 1376 ق مطابق با 21 / دى / 1335 ش در 72 سالگى براثر بيمارى قلبى درگذشت و پيكرش در كنار كتابخانه آستانهء حضرت معصومه عليها السّلام ( صحن مبارك ) به خاك سپرده شد .\r\nمنابع\r\n1 - الذريعة 4 / 87 و 8 / 44 و 12 / 51 و 53 و 57 و 207 .\r\n2 - روزنامه ايران ، سال چهارم ، شمارهء 961 ، صفحهء 11 ، مورخ 16 / خرداد / 1377 ش .\r\n3 - فهرست كتابخانهء آستان قدس رضوى 5 / 232 .\r\n4 - مؤلفين كتب چاپى 1 / 255 .\r\n5 - نامداران اراك 91 .\r\n6 - نقباء البشر 1 / 68 .\r\n\r\nشيخ ابو القاسم شاهنجرينى « ربّانى » ( - 1398 ق )\r\nحاج ميرزا ابو القاسم فرزند علامه ملا طاهر شاهنجرينى همدانى ، ملقب به « ربانى » از دانشمندان و بزرگان معاصر بود .\r\n\r\nدر حوزه نجف اشرف\r\nوى تحصيلات عالى خود را در نجف اشرف نزد آيت‌اللّه ميرزا محمّد حسين نائينى به انجام رسانيد و مدت هشت سال در آن سامان توقف داشت ، آنگاه به خطهء همدان مراجعت كرد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nدر مدرسهء علميهء شاهنجرين\r\nدر كتاب تاريخ مفصل همدان ، در بخش معرفى مدارس دينى و مساجد همدان ، « مدرسهء شاهنجرين » را چنين توصيف مىنمايد :\r\n« اين مدرسه در قصبهء « شاهنجرين » از بلوك « درجزين » به‌وسيله يكى از محترمين بنا شده و آيت‌اللّه حاج ميرزا ابو القاسم شاهنجرينى ، پس از مراجعت از نجف اشرف تكميل علوم اسلامى به تربيت و تعليم طلاب پرداخت ولى ادامه نداد و به همدان هجرت نمود .\r\nپس از آن مرحوم حاج ميرزا حسن رازينى از علما موجه درجزين از آن سرپرستى كرد و طلابى را تربيت نمود او نيز عاقبت آن را رها كرد . در حال حاضر بىاستفاده مانده است » .\r\nنامبرده پس از استقرار در همدان جزو اساتيد « مدرسهء زنگنه » به شمار آمد و در اواخر عمر خود به تهران رفت و در آنجا مشغول خدمات دينى و مذهبى گرديد .\r\n\r\nاز آثار او\r\n1 - خلل الصلاة .\r\n2 - صلاة الجماعة .\r\n3 - صلاة المسافر .\r\n4 - كتاب الشهادات .\r\n5 - كتاب القضاء .\r\nپنج كتاب فوق از تقريرات استاد خود « نائينى » است كه تاكنون به چاپ نرسيده‌اند .\r\n6 - اصول الفقه ( دورة كاملة - تقريرات النائينى )\r\n\r\nدرگذشت\r\nايشان در اوايل / ذىالحجه / 1398 ق مطابق با اواسط / آبان / 1357 ش در تهران\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nدرگذشت و جنازه‌اش به قم حمل و در قبرستان وادى السلام به خاك سپرده شد .\r\nمنابع\r\n1 - تاريخ مفصّل همدان 1 / 188 .\r\n2 - نقباء البشر 1 / 69\r\n\r\nسيّد ابو القاسم طباطبائى قمى ( - 1333 ق )\r\nشيخ آقا بزرگ تهرانى در « نقباء البشر » ، ايشان را چنين معرفى كرده است :\r\nحاج ميرزا ابو القاسم فرزند سيد محمود فرزند محمّد فرزند على طباطبائى قمى ، عالمى جليل القدر است . مدت زيادى در عتبات به تحصيل اشتغال داشت و در سامرا نزد مجدد شيرازى تلمّذ كرد و در حدود سال 1320 ق وفات كرد .\r\nبرادرانش : آقا احمد و آقا حسين و ميرزا فخر الدّين و سيد ابراهيم ، همگى از دانشمندان و اجله هستند .\r\nدر كتاب « هدية الرازى الى المجدد الشيرازى » در شمار شاگردان ميرزاى شيرازى ، مىنويسد : سيد ابو القاسم فرزند سيد محمود قمى ، ساليانى در سامرا از بحث آيت‌اللّه شيرازى بهره مىبرد ، و برادرش آقا حسين ( ساكن مشهد رضوى ) با او بود . بعد از مراجعت به ايران برادرش به نجف بازگشت .\r\nدر تاريخ قم درباره‌اش چنين آمده است : وى نيز از جمله علما و مجتهدين باتقوا و از شاگردان آيت‌اللّه سيد محمّد كاظم طباطبائى يزدى بود . ولى در اين دار فانى چندان نپائيد و در سال 1333 ق در قم مرحوم و در شيخان مدفون گرديد .\r\nطبق نوشتهء ناصر الشريعة ، ميرزا ابو القاسم فرزند پنجمى سيد محمود است .\r\nمنابع\r\n1 - تاريخ قم 249 .\r\n2 - رجال قم 88 .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n3 - گنجينهء دانشمندان 1 / 130 .\r\n4 - نقباء البشر 1 / 75 .\r\n5 - هدية الرازى الى المجدد الشيرازى 64 .\r\n\r\nميرزا ابو القاسم طهورى همدانى « عمادزاده » ( - 1376 ق )\r\nاز فضلا و شعراى معروف همدان بود .\r\n\r\nاز آثار او\r\n1 - ملمع الطهور ( شامل 3636 بيت اشعار به عربى و فارسى ) ، 1377 ق ، شهر رى ، رقعى ، 143 ص .\r\nنامبرده در روز جمعه 7 / رجب / 1376 ق مطابق با 19 / بهمن / 1335 ش درگذشت . پيكرش در قبرستان حاج شيخ قم با كد ( 13319 ) به خاك سپرده شد .\r\nآقاى على طهورى ، متوفاى اوايل / بهمن / 1377 ش فرزند ايشان بود .\r\nمنابع\r\n1 - بزرگان و سخن‌سرايان همدان 2 / 411 .\r\n2 - مؤلفين كتب چاپى 1 / 264 .\r\n\r\nميرزا ابو القاسم على مدد كنى ( - 1398 ق )\r\nميرزا ابو القاسم على مدد فرزند اكبر كنى ، متخلص به « قطره » از شعراى معاصر بود .\r\n\r\nاز آثار او\r\n1 - ديوان قطره ، 1333 ش ، كتابفروشى مصطفوى تهران ، 188 ص .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n2 - مدايح و مراثى ( اشعارى دربارهء حضرت زهرا عليها السّلام ) .\r\n3 - يا قائم آل محمّد صلّى اللّه عليه و آله ، خورشيد ولايت ( اشعار ) ، 1356 ش ، قم دار النشر ، 223 ص .\r\nاستاد على مدد در روز پنجشنبه 10 / جمادى الثانى / 1398 ق مطابق با 28 / ارديبهشت / 1357 ش در اثر كهولت سن بدرود حيات گفت . پيكرش به قم حمل و در قبرستان وادى السلام به خاك سپرده شد .\r\n\r\nشيخ ابو القاسم قمى « صغير » ( - 1352 ق )\r\nحاج شيخ ابو القاسم فرزند ملا محمّد كريم قمى ، ملقب به « صغير » از علماى نامى و مدرسان حوزهء علميهء قم بود .\r\n\r\nهجرت به نجف اشرف\r\nايشان پس از طى مقدمات به تهران رهسپار و علوم عقلى و رياضيات را نزد اساتيد وقت تلمذ كرد . سپس به نجف اشرف عزيمت و از محضر آيات : ميرزا حسين خليلى تهرانى ، ملا محمّد كاظم خراسانى و سيد محمّد كاظم طباطبائى يزدى دروس عالى را كسب نمود . آنگاه به قم مراجعت كرد و در محلهء سلطان « محمّد شريف » سكنى گزيد و نماز جماعت را بر پا نمود و عمرى را با پارسايى و زهد در كمال مناعت طبع به پايان رسانيد .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nسجاياى اخلاقى\r\nمرحوم استاد ريحان يزدى در « آينهء دانشوران » خود ، مىنويسد : « او از مدرسين و علماى قم هستند و در « مدرسهء سيدان » فقه و اصول تدريس مىكنند . اين جناب عالمى است پارساى و سالها در عتبات مشرف بوده و از اساتيد آن سرزمين استفاده كرد » .\r\nايشان در روز سه‌شنبه 7 / جمادى اول / 1352 ق مطابق با 7 / شهريور / 1312 ش در قم درگذشت و جنازه‌اش در صحن حضرت معصومه عليها السّلام - كنار ايوان مقبرهء وثوق الدوله ، يعنى ورودى مقبره شماره 3 در صحن بزرگ - به خاك سپرده شد .\r\nمنابع\r\n1 - آثار الحجة 1 / 218 .\r\n2 - آينهء دانشوران 242 .\r\n3 - الاجازة الكبيرة 542 .\r\n4 - گنجينهء دانشمندان 1 / 129 .\r\n5 - نقباء البشر 1 / 73 .\r\n\r\nشيخ ابو القاسم قمى « كبير » ( 1280 - 1353 ق )\r\nحاج شيخ ابو القاسم كه به « كبير » ملقب گرديد فرزند ملا محمّد تقى قمى ، يكى از معاصران آيت‌اللّه حاج شيخ عبد الكريم حائرى يزدى و از علماى بزرگ حوزهء قم به شمار مىرفت .\r\nولادت ايشان در سال 1280 ق در قم اتفاق افتاد .\r\n\r\nتحصيلات\r\nميرزا پس از سپرى كردن مقدمات دروس سطح را از محضر آيات : شيخ محمّد\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nحسن قمى « نادى » و ملا محمّد جواد قمى كسب علم نمود . آنگاه به تهران رفت و خدمت علامه ميرزا محمّد حسن آشتيانى تحصيل كرد و در سال 1312 ق به نجف اشرف رهسپار شد و از محضر آيات : ميرزا حسين خليلى تهرانى ، حاج آقا رضا همدانى ، ملا محمّد كاظم خراسانى و سيّد محمّد كاظم طباطبائى يزدى استفاده كرد و به مراحل عالى علمى نايل گرديد . سپس در سال 1322 ق به زادگاه خويش بازگشت و به تدريس و تصنيف و تحقيق پرداخت ، و حوزهء درسش محل استفادهء فضلا و دانشمندان آن روز قم گرديد و در مسجد امام حسن عسكرى عليه السّلام به اقامهء جماعت اشتغال داشت .\r\n\r\nنقش آن مرحوم در تأسيس حوزهء قم\r\nآيت‌اللّه سيد مصطفى خوانسارى نقل كردند : در سال 1340 ق كه حاج شيخ عبد الكريم حائرى ابتدا براى زيارت به قم آمده بودند ، به منزل شيخ مهدى حكمى وارد شدند و ميرزا محمّد ارباب و شيخ ابو القاسم قمى « كبير » از ايشان ديدن كردند .\r\nدر آن مجلس ، بحث علمى پيش مىآيد و اين سه عالم با هم بحث مىكنند . در بازگشت ، آقاى ارباب به آقاى كبير مىگويد : حاج شيخ با ما فرق مىكند هركجا كه باشد و حوزه تأسيس كند ، حوزه در همان‌جا تشكيل خواهد شد . پس چه بهتر كه در قم تشكيل گردد و ما قمىها هم در آن سهيم باشيم .\r\nآقاى كبير مىفرمايد : اتّفاقا من هم مىخواستم همين را بگويم . لذا بنا مىگذارند كه\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nبرگردند و از حضور آقاى حائرى تقاضاى ماندن بكنند و اين كار را مىكنند .\r\n\r\nترك هوا و احترام به سادات\r\nسيد مصطفى خوانسارى نقل مىكرد كه : آقاى كبير به جميع جهات ، تارك هوا بود و در جلسه‌اى والد حاج آقا باقر فاطمى را جلو انداخت . يكى از علماى قم به او گفت : چرا آبروى ما را مىبرى ؟ ! ايشان در جواب فرمود : مىخواهى آبروى مرا جلوى پيغمبر خدا ببرى ؟ ! او سيّد است و بايد مقدم داشته شود .\r\nنمونهء ديگر اينكه ، او همسرى علويه داشته كه فوق‌العاده مورد احترام ايشان بود . به حدى كه خود از نان جو استفاده مىكردند . ولى مقيد بودند كه براى علويه ، نان گندم تهيه كنند .\r\n\r\nانصاف\r\nاز سيد احمد مصطفوى قمى نقل شده است كه : روزى شيخ ابو القاسم با فرد عالمى برخورد كرد و پس از سلام ، قصد ورود به منزل او را داشت . آن شخص عذر خواست و گفت فردا در همين ساعت مىتوانيد تشريف‌فرما شويد . شيخ برگشت و فردا در همان ساعت براى انجام كار خود بر آن عالم وارد شد .\r\nپس از اتمام ملاقات ، ما اعتراض كرده و گفتيم : چرا به منزل او آمديد ، در حالى كه ديروز آن‌گونه برخورد كرد . شيخ فرمود : او به دستور قرآن عمل كرد  وَ إِنْ قِيلَ لَكُمُ ارْجِعُوا . \r\n\r\nپرهيز از خودنمائى و فخرفروشى\r\nاز علامه سيد احمد روحانى قمى نقل است كه : شيخ ابو القاسم ، در جلسه‌اى كه پيرامون حديثى بحث علمى در مىگيرد شركت مىكند . ولى اظهار نظر نمىكند .\r\nدر جلسهء ديگر دفترى را به حضار در همان جلسه مىدهد تا مطالعه كنند . معلوم\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمىشود شيخ ، در مورد آن حديث بحثهاى عميق و مهمى كرده ، با اين‌همه از سر تواضع در آن جلسه در بحث شركت نكرده بود .\r\n\r\nفقيه بزرگوار\r\nبنا بر نقل علامه سيد محسن امين در « أعيان الشيعة » ايشان : عالمى فاضل ، فقيه ، اصولى ، باتقوا ، زاهد ، مشهور به فضل و گستردگى اطلاعات و دقت نظر بود .\r\nحتى از نظر علمى به مرتبه‌اى بود كه بعضى ايشان را بر حاج شيخ عبد الكريم حائرى يزدى ترجيح مىدادند .\r\nموقعيت علمى ميرزا تا بدانجا بود كه حاج شيخ عبد الكريم گاهى در درس نظر ايشان را مطرح مىساخت ، و دربارهء آن بحث مىنمود . با اين حال ميرزا ، اين فقيه زاهد و بىريا از مقام و منصب و مرجعيت گريزان بود . و در هر فرصت مناسب از حائرى يزدى ترويج مىكرد و مىفرمود : ما يك علمدار داريم و همگى بايد دور او بچرخيم . نيز مىگفت : نگاه به درب منزل حاج شيخ عبد الكريم هم ثواب دارد ، شركت در درسش هم ثواب دارد .\r\nشيخ ابو القاسم قمى ، فقيهى بود : ربّانى ، متواضع ، فروتن ، تارك هوا ، موحّد ، مخلص ، بىتكلف و مأنوس با فقرا و بىنوايان بود . خلاصه اينكه انسانى بود : كامل و الگو و مربّى اخلاق واقعى .\r\nدكتر سيد محمّد بهشتى ، نقل مىكرد كه روزى از آيت‌اللّه خمينى پرسيدم : در زمان ورود شما به قم ، در حوزه درس اخلاقى وجود داشت ؟ ايشان گفت : درس رسمى اخلاق نبود . اما نمونه‌هاى اخلاقى در حوزه ، از قبيل : شيخ ابو القاسم قمى وجود داشت . انسان مىتوانست زندگى ايشان را الگو و سرمشق قرار دهد .\r\nاستاد بهشتى همچنين نقل كردند كه آيت‌اللّه سيد حسين طباطبائى قمى مىفرمود : من منكر بودم كه در اين زمان با شرايط فعلى و فساد عمومى ، آدم كامل پيدا شود . تا اينكه شيخ ابو القاسم را در قم ديدم و . . . يقين كردم در اين عصر ، هم\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nانسان كامل و مؤمن حقيقى يافت مىشود .\r\n\r\nكيفيّت تدريس\r\nيكى از شاگردان ايشان مىگفت : با وجود اينكه علميت آيت‌اللّه كبير و خوش بيانى و دقت نظر ايشان ، غير قابل انكار بود . ولى نظر به اينكه درس او به كندى پيش مىرفت و مسأله‌اى كه عنوان مىشد خيلى دير به اتمام مىرسيد ، لذا از نظر تعداد ، كم شاگرد بود .\r\nيكى ديگر از مطلعين نقل مىكرد كه : سبك درس ايشان ، سبك درس ميرزاى شيرازى و شيخ محمّد كاظم شيرازى و شيخ محمّد حسين غروى اصفهانى بود .\r\nيعنى شاگردان با استاد حق بحث داشتند و در واقع ، بحث‌ها بين‌الاثنينى بود .\r\n\r\nفرزندان ايشان\r\nعلامه قمى با دختر استادش آيت‌اللّه شيخ محمّد حسن قمى ( نادى - متوفاى 1317 ق ) ازدواج كرد و خداوند به وى فرزندانى داد . آنان عبارتند از :\r\n1 - شيخ محمّد على ، كه در جوانى از دنيا رفت .\r\n2 - شيخ محمّد حسن ، معروف به « آقا نجفى » .\r\n3 - شيخ محمّد باقر خازنى .\r\n4 - همسر شيخ محمّد موحدى قمى .\r\n5 - همسر محمّد حسن هدايتى - از تجّار قم -\r\n6 - حجة الاسلام سيد احمد مشرف فرزند سيد حسن حسينى قمى ، كه حسب‌الامر آيت‌اللّه بروجردى مدّتى در درود بود . وى پسر خواندهء ايشان بود .\r\n\r\nتأليفات ايشان\r\n1 - اصول فقه ، خطى .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n2 - تصحيح جمال الاسبوع ، اثر سيد ابن طاوس ، كه در سال 1330 ق به چاپ رسيد .\r\n3 - تعليقة على تفسير الصافى .\r\n4 - تعليقة على كفاية الاصول .\r\n5 - رسالهء عمليه . بعضى از علما نقل كرده‌اند كه ايشان رسالهء خود را براى چاپ به چاپخانه فرستاده بود ( چون در قم مقلد داشت ) . ولى با ورود حائرى به قم ، آن را از چاپخانه پس گرفت .\r\n\r\nشمارى از شاگردانش\r\n1 - سيد روح اللّه موسوى خمينى .\r\n2 - سيد محمّد رضا موسوى گلپايگانى .\r\n3 - سيّد مصطفى صفائى خوانسارى .\r\n4 - ميرزا محمّد فيض قمى .\r\n5 - سيّد احمد زنجانى .\r\n6 - آخوند ملا على همدانى .\r\n7 - ميرزا محمود روحانى قمى .\r\n8 - ميرزا ابو الفضل زاهدى قمى .\r\n9 - شيخ مهدى حرم‌پناهى قمى .\r\n10 - ميرزا على اصغر اشعرى قمى .\r\n11 - ميرزا عبد الهادى قمى ( فرزند شيخ غلامرضا حاج آخوند ) .\r\n12 - ميرزا محمود انوارى همدانى .\r\n13 - شيخ محمّد تقى اشراقى .\r\n14 - شيخ ابو القاسم نحوى .\r\n15 - سيد حسن معينى .\r\n16 - سيد محمّد علوى قزوينى .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n17 - شيخ حبيب اللّه فقيه مازندرانى .\r\n18 - ميرزا زين العابدين انوارى .\r\n19 - شيخ محمّد موحدى قمى .\r\n20 - شيخ محمّد حسين ناصر الشريعة .\r\n21 - سيد احمد مشرف حسينى .\r\n22 - ميرزا عبد اللّه تهرانى « چهل ستونى » .\r\n23 - سيد سجاد علوى گرگانى .\r\n24 - شيخ محمّد صادق قمى « نعيمى » .\r\n25 - شيخ على سقطفروش « خداپرست » .\r\n26 - سيد على بلورفروش .\r\n27 - سيد عبد الستار ميانجى « محمّدى » .\r\n28 - سيد ضياء الدّين استرآبادى ( دام ظله ) .\r\n29 - سيد حسين بدلا قمى ( دام ظله ) .\r\n\r\nوفات و مدفن\r\nآيت‌اللّه قمى در روز جمعه 11 / جمادى الثانى / 1353 ق مطابق با 30 / شهريور / 1313 ش چشم از جهان فروبست و قلوب مؤمنان را جريحه‌دار كرد و آيت‌اللّه ميرزا محمّد قمى « كبير » بدن شريف او را غسل داد . پيكرش پس از تشييعى باشكوه در - مسجد بالاسر - حرم حضرت معصومه عليها السّلام در قسمت بالاى سر آيت‌اللّه حائرى و كنار ديوار مسجد اعظم به خاك سپرده شد .\r\nبه مناسبت فوت ايشان ، شاعر اهل بيت شيخ محمّد على انصارى قمى اشعارى سروده كه شامل مادهء تاريخ وفاتش مىباشد . چند بيت آن را نقل مىكنيم :\r\n ز جور چرخ ، چون پنهان به گِل خورشيد دانش شد * شريعت را كمر بشكست و دين را دل پرآتش شد \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n به طاق عرش يزدان رخنه‌اى افتاد ، در آن دم * كه از جور فلك پنهان به گِل خورشيد دانش شد\r\nصفير از عالم بالا شنيد آن مرغ قدّوسى * به پرواز آمد و طوبى ز پروازش به نازش شد\r\nولىّ حضرت قائم ابو القاسم چو شد غائب * خرد از بهر تاريخش ز « انصارى » به خواهش شد\r\nزبان چون ماهى از درياى طبعش سر زد و گفتا * « به گل آن قلزم مواج علم و بحر بينش شد » \r\n* منابع\r\n1 - آثار الحجة 1 / 39 .\r\n2 - آينهء دانشوران 144 .\r\n3 - الاجازة الكبيرة 18 .\r\n4 - الكلام يجرّ الكلام 1 / 106 .\r\n5 - أعيان الشيعة 2 / 410 .\r\n6 - تاريخ قم 249 .\r\n7 - رجال قم 88 .\r\n8 - علماى بزرگ شيعه 364 .\r\n9 - علماى معاصرين 387 .\r\n10 - گنجينهء دانشمندان 1 / 127 و 6 / 180 .\r\n11 - مجلهء حوزه ، شماره 16 .\r\n12 - مجلهء نور علم ، دورهء دوم ، شمارهء دهم ، ص 82 .\r\n13 - مجلهء ياد ، سال اول ، شمارهء 4 .\r\n14 - نقباء البشر 1 / 63 .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nشيخ ابو القاسم گلپايگانى « آقازاده » ( - 1333 ق )\r\nشيخ ابو القاسم فرزند علامه ميرزا مهدى آقازاده ( متوفاى 1330 ق صاحب كتاب اسرار الشهادة ) و نوهء آيت‌اللّه شيخ زين العابدين گلپايگانى ملقب به « حجة الاسلام » ، از فضلاى عصر خود بود .\r\nتحصيلاتش را در گلپايگان نزد آيت‌اللّه ملا زين العابدين نخعى ( پدر شيخ ريحان اللّه ) به انجام رساند و در « مسجد عمو كرم » گلپايگان به اقامهء جماعت و ارشاد مؤمنين پرداخت . ولى اجل مهلتش نداد و در سال 1333 ق مطابق با 1293 ش در سن ميان سالى درگذشت . ابتدا پيكرش در مقبرهء خانوادگى حجة الاسلام در گلپايگان مدفون شد و پس از سالهاى متمادى بنا بر وصيت خود مرحوم ، به وسيلهء فرزندش جناب آقاى محمّد تقى ( متولد 1333 ق ) كالبدش در سال 1376 ق به قم انتقال و در قبرستان حاج شيخ مدفون شد .\r\n\r\nميرزا ابو القاسم مجتهدى تبريزى ( 1334 - 1415 ق )\r\nحاج ميرزا ابو القاسم فرزند آيت‌اللّه ميرزا مصطفى و نوهء آيت‌اللّه ميرزا حسن مجتهد تبريزى ، از صاحب منصبان خوشنام دادگسترى و شاعران خوش‌ذوق بود .\r\nپدرش شيخ مصطفى ( 1297 ق در تبريز - 15 / رمضان / 1337 ق ) از تحصيل كرده‌هاى نجف اشرف و از جمله شاگردان حضرات آيات : آخوند ملا محمّد كاظم خراسانى ، شيخ على نهاوندى ، سيد محمّد كاظم طباطبائى يزدى و شيخ الشريعهء اصفهانى بود . او علاوه بر تحصيل فقه و اصول ، علوم ديگرى از قبيل : رياضيات ، ادبيات ، نجوم و علوم طبيعى نيز فرا گرفت .\r\nاز تأليفات او مىتوان به : 1 - ارجوزة فى العروض 2 - حاشية على لسان الخواص ،\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n3 - حاشية على كفاية الاصول ( ناتمام ) اشاره كرد .\r\nدر كتاب « رجال آذربايجان » تأليف مهدى مجتهدى برادر صاحب شرح حال ، دربارهء اين برادر چنين مىنويسد : « فرزند ششم آن مرحوم آقاى ابو القاسم مجتهدى رئيس عدليهء ملاير و تويسركان و نهاوند است . از قضات پاك‌دامن و خوش‌قريحهء عدليهء ايران است » .\r\nميرزا عبد اللّه مجتهدى / سيد كاظم شريعتمدارى / سيد موسى شبيرى\r\nايشان مدتى نيز رئيس دادگسترى اروميه بود و سرانجام به سمت داديار ديوان عالى كشور - شعبهء چهار - برگزيده شد . وى سالهاى آخر عمر خود را در تهران به سر مىبرد .\r\nمجتهدى در صفر / 1334 ق در تبريز متولد و در روز 22 / ربيع الاول / 1415 ق در سن 77 سالگى در تهران درگذشت و پيكرش را به قم حمل و در ابتداى قبرستان ابو حسين به خاك سپرده شد .\r\nآقا مرتضى مجتهدى كه فعلا در خوى سكونت دارد فرزند ايشان است .\r\nمنابع\r\n1 - اطلاعات متفرقه .\r\n2 - رجال آذربايجان در عصر مشروطيت 147 .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nشيخ ابو القاسم محمّدى گلپايگانى ( 1325 - 1399 ق )\r\nحاج ميرزا ابو القاسم فرزند علامه شيخ محمّد مهدى و نوهء ميرزا محمّد گلپايگانى ، معروف به « محمّدى » از دانشمندان و خدمتگزاران شهر گلپايگان بود .\r\nاو در 26 / ربيع الاول / 1325 ق در قريهء « اسفرنجان » گلپايگان متولد گرديد .\r\nمحمّدى پس از طى دوران كودكى و آموختن برخى از مقدمات ، رهسپار اصفهان شد . سطح را در خدمت علامه حاج آقا رحيم ارباب استفاده نمود . در سال 1347 ق به نجف اشرف عزيمت نمود و از محضر آيات : ميرزا ابو الحسن مشكينى ، شيخ ضياء الدّين عراقى و سيد ابو الحسن اصفهانى دروس خارج فقه و اصول را بهره‌مند گرديد و موفق به دريافت اجازاتى از ايشان شد . وى پس از هفت سال اقامت در عتبات عاليات در سال 1354 ق به ايران مراجعت و در زادگاهش « اسفرنجان » اقامت نمود . پس از درگذشت پدرش در سال 1361 ق به انجام وظايف دينى و ارشاد پرداخت .\r\nمردم گلپايگان مكررا از او دعوت به عمل آوردند كه به شهرشان نقل مكان نمايد ولى بااين‌همه محل سكونت خود را تغيير نداد و در موطن پدرى خود زندگى مىكرد . تا عاقبت كثرت احتياج مردم شهر به وجود او ، با عوامل ديگر ايجاب نمود كه به آنجا منتقل شد و جميع اوقات زندگى خود را در اختيار مردم شهر و دهات گلپايگان قرار داد . مسجد جامع را به صورت بسيار جالبى تعمير و مجهز نمود و آن را پايگاه برازندهء اقامهء جمعه و جماعت اين محيط كرد . در كنار آن كتابخانهء نفيسى احداث كرد كه امروزه نيز مورد استفادهء عموم است و از حسنات دائمىاش مىباشد . آيت‌اللّه سيد محمّد حائرى گلپايگانى در مورد اين موفقيت ابيات زير را سرود :\r\n منّت ايزد را كه اين مسجد ز نو معمور شد * بهر ذكر حق مهيا همچه كوه طور شد \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n عالمى پرهيزكار و رهنمائى باخرد * بهرش اين توفيق از الطاف حق مقدور شد\r\nدر حقيقت كرد تجديد بنا همچون خليل * با مزايائى كه الحق نور فوق نور شد\r\nنام ناميش ابو القاسم به شهرت در جهان * با محمّد منتسب چون لؤلؤ منثور شد \r\nنامبرده سالها امامت جماعت « مسجد جامع گلپايگان » را برعهده داشت و خدمت مؤثرى در پيش برد فرهنگ عمومى و مذهبى نسل جوان اين شهر كرد و جلسات تفسيرىاش از اقبال خوبى از ساير مردم برخوردار بود . اطلاعات جغرافيائى و اجتماعىاش بسيار زياد و جلسات درس ايشان شاگرد فراوان داشت .\r\nمرحوم محمّدى چند سالى هم امامت مسجد مسلمانان‌ها در « هامبورگ » آلمان را عهده‌دار بود .\r\nوى توانست در شهر گلپايگان نماز جمعه را كه سالها از آن محيط متروك و مهجور بود ، زنده نمايد و به پاى دارد . همچنين توانست كه « مسجد جامع » تاريخى و باعظمت اين شهر را كه متروك و مخروبه بود ، افتتاح نمايد و آن را معمور و مورد استفادهء كامل قرار دهد .\r\n\r\nاز آثار او\r\nتفسير قرآن مجيد ، كه به صورت نوار بوده بر روى كاغذ پياده شده و از سوى يكى از مراكز قرآنى قم آن را در چند جلد ، جهت چاپ آماده مىكنند .\r\nمحمّدى در روز يكشنبه 25 / رمضان / 1399 ق مطابق با 28 / مرداد / 1358 ش درگذشت و در قبرستان شيخان قم مدفون شد . فرزندش آقاى شيخ غلامحسين محمّدى است .\r\nمنابع\r\n1 - گنجينهء دانشمندان 6 / 430 .\r\n2 - گوشه‌اى از تاريخ گلپايگان و مردم آن 188 .\r\n3 - نقباء البشر ( قسمت خطى - در ضمن بيوگرافى پدرش متعرض شده است ) .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nسيّد ابو القاسم مدرس يزدى ( 1263 - 1355 ق )\r\nدر 10 / صفر / 1263 ق در يزد متولد شد .\r\nحاج ميرزا ابو القاسم فرزند سيد محمّد باقر و نوهء ميرزا زين العابدين طباطبائى مدرسى يزدى ، از بزرگان و دانشمندان ساكن تهران بود .\r\n\r\nمهاجرت به تهران\r\nوى نخستين فردى است كه از « خاندان مدرسى » به تهران مهاجرت كرد و سالهاى متمادى در آنجا زيست و در « مسجد جمعه » واقع در بازار به اقامهء جماعت و ارشاد و هدايت اشتغال داشت و مورد توجه بزرگان و ريش‌سفيدان محل بود .\r\nعلامه سيد جواد مدرسى در كتاب خود « النجوم السّرد » وى را ، عالمى توانا و فاضلى كوشا ، كه در امور شرعى سختگير بوده و باكى از هيچ‌كس نداشته ، معرفى كرده است .\r\nوى در زهد و تقوا داراى مقام و الا بود . در مسجد جمعه ( شبستان بزرگ ) اقامهء جماعت مىنمود و مورد توجه عامه و احترام ساير طبقات بود و در آنجا مشغول بيان احكام الهى و گفتن تفسير قرآن مجيد مىشد . ايشان بسيار عادى و خالى از هوا بود و مكررا ديده مىشد كه براى اهل‌وعيال خود خريد بازار مىكرد و خود شخصا بار را حمل مىكرد و به دوش مىگرفت .\r\n\r\nدرگذشت\r\nدر روز يكشنبه اوّل / شعبان / 1355 ق مطابق با 26 / مهر / 1315 ش در سن 92 سالگى در محلهء « چاله ميدان » تهران درگذشت و جسدش به قم حمل و در يكى از حجرات صحن حضرت معصومه عليها السّلام به خاك سپرده شد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nفرزند اهل علم ايشان سيد حسن مدرسى است .\r\nمنابع\r\n1 - سنگ مزار ايشان .\r\n2 - معجم القبور وفيات الأعلام ( خطى - رازى ) .\r\n3 - النجوم السّرد بذكر علماء يزد ( خطى - مدرّسى ) ولادتش را به سال 1262 نوشته است .\r\n\r\nسيّد ابو القاسم مرعشى تبريزى ( 1329 - 1400 ق )\r\nحاج سيد ابو القاسم فرزند سيد ابراهيم مرعشى تبريزى ، از نويسندگان و مؤسس انتشارات حافظ در تهران بود .\r\nوى در سال 1329 ق مطابق 1290 ش متولد گرديد .\r\n\r\nاز آثار او\r\n1 - حج در نظر حضرت سجاد عليه السّلام .\r\n2 - سيد جمال اسدآبادى .\r\n3 - شرح زندگانى و وفات حضرت على بن موسى الرضا عليه السّلام .\r\n4 - كلمات قصار حضرت محمّد صلّى اللّه عليه و آله و سلم و خاندان او عليهم السّلام .\r\n5 - كنياز ( دالگوركى ) ، جاسوس اسرارآميز روسيه .\r\nمرعشى در روز دوشنبه 15 / ربيع الثانى / 1400 ق مطابق با 13 / اسفند / 1358 ش در سن 71 سالگى در تهران بدرود حيات گفت . پيكرش به قم حمل و در قبرستان حاج شيخ - قسمت زيرزمين « غسالخانهء قديم » - مدفون گرديد .\r\n\r\nسيّد ابو القاسم ميرعارفين قمى « عارفى » ( 1339 - 1407 ق )\r\nحاج سيد ابو القاسم فرزند سيد حسن ميرعارفين قمى ، از خادمان مطبوعات\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو فرهنگ بود .\r\nتولدش در سال 1339 ق مطابق با 1299 ش در قم اتفاق افتاد .\r\n\r\nخدمات مطبوعاتى\r\nوى پس از طى تحصيلات علوم دينى به عالم مطبوعات روآورد و مطالب خود را با نام مستعار « عارفى » امضا مىكرد . در سال 1329 ش خدمت مطبوعاتى خود را رسما آغاز كرد و يك سال بعد موفق به نشر هفته‌نامهء « سرچشمه » در شهر قم گرديد و آن را سالهاى متمادى منتشر ساخت .\r\nايشان در روز جمعه 26 / رجب / 1407 ق مطابق با 7 / فروردين / 1366 ش درگذشت و پيكرش در يكى از اطاقهاى قبرستان بيات ( واقع در مقابل پل آهنچى ) مدفون گرديد .\r\nمنابع\r\n1 - چهرهء مطبوعات معاصر 198 و 238 .\r\n2 - رجال قم 88 .\r\n\r\nشيخ ابو القاسم نحوى قمى ( 1300 - 1385 ق )\r\nاز مدرسان كتب ادبيات و سطوح متوسطهء فقه و اصول بود .\r\nوى در سال 1300 ق در قم متولد گرديد .\r\n\r\nاساتيد او\r\nشيخ ابو القاسم پس از طى مقدمات ، دروس عالى را از محضر آيات : شيخ حسن فاضل ، شيخ ابو القاسم قمى « كبير » و حكمت را نزد ميرزا على اكبر حكمى يزدى « تجلى » استفاده نمود . دروس خارج را هم از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nخوانسارى و سيد حسين طباطبائى بروجردى بهره‌مند شد و چند سالى هم به امر آيت‌اللّه بروجردى جهت ادارهء حوزهء علميهء ساوه به آن سامان مهاجرت كرد . آنگاه به زادگاه خود مراجعت نمود و به خدمات دينى و معنوى خود ادامه داد . او در نهايت تهىدستى زندگانى كرد و وارد هيچ دسته و گروهى نشد و به تدريس و تربيت طلاب اشتغال داشت و فضلاى بسيارى از محضرش استفاده نمودند .\r\n\r\nدرگذشت\r\nوى در رجب / 1385 ق مطابق با آبان / 1344 ش در سن 85 سالگى در قم درگذشت و در صحن حضرت معصومه عليها السّلام - در جوار مزار قطب راوندى - به خاك سپرده شد . ثقة المحدثين شيخ تقى نحوى فرزند ايشان است .\r\nمنابع\r\n1 - آثار الحجة 2 / 81 .\r\n2 - آينهء دانشوران 229 .\r\n3 - رجال قم 88 .\r\n4 - گنجينهء دانشمندان 2 / 292 .\r\n\r\nشيخ ابو القاسم نراقى كاشانى ( 1252 - 1319 ق )\r\nحاج ميرزا ابو القاسم ملقب به « نجم الدّين » فرزند آيت‌اللّه شيخ محمّد و نوهء آيت‌اللّه ملا احمد نراقى كاشانى ، از دانشمندان و فقهاى بزرگ و يكى از نوادگان فقيه اصولى ميرزا ابو القاسم گيلانى « صاحب قوانين الاصول » بود .\r\nوى در 27 / ذىالحجه / 1252 ق در شهر كاشان ديده به جهان گشود .\r\nايشان تحصيلات خود را در كاشان نزد بزرگان آن سامان از جمله پدر ارجمند خود تحصيل نمود و از او به كسب اجازهء علمى نايل آمد . نامبرده در قوت حافظه به\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nويژه حفظ آيات قرآن كريم و نيز حفظ و احاطه بر معانى اشعار ، مهارت تامى داشت .\r\nنويسندهء « المآثر و الآثار » ايشان را چنين مىستايد : ( او در اصول مهارتى عظيم بهم رسانيد و در كاشان رياستى شايسته داشته و حكومت شرعيه مىنموده ) .\r\n\r\nآثار قلمى ايشان به شرح زير است\r\n1 - آثار الرحمة فى علائم الظهور .\r\n2 - الرسالة الاعلانية .\r\n3 - الشهاب الثاقب .\r\n4 - تسهيل الدليل فى الفقه .\r\n5 - تفريح الفوائد .\r\n6 - تفسير الآيات .\r\n7 - جنان الجنان .\r\n8 - حجية الظنّ الخاص و الردّ على منكريه .\r\n9 - دفع الشبهة .\r\n10 - سهام نافذة .\r\n11 - شرح الارشاد .\r\n12 - شرح قصيدة كعب بن زهير .\r\n13 - شعب المقال فى أحوال الرجال .\r\n14 - مطالب الاصول .\r\nاين فقيه فرزانه و محقق يگانه در 24 / محرم / 1319 ق در 67 سالگى در كاشان دار فانى را وداع گفت و پيكرش به قم حمل و در قبرستان شيخان - جوار مزار جدّ خود ميرزاى قمى - به خاك سپرده شد .\r\nفرزندش علامه ميرزا مجد الدّين نراقى از فضلا و بزرگان بود .\r\nمنابع\r\n1 - الذريعة 6 / 273 و 14 / 191 .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n2 - المآثر و الآثار .\r\n3 - تراجم الرجال ( خطى - اشكورى ) .\r\n4 - لباب الالقاب فى ألقاب الأطياب 104 .\r\n5 - مشاهير كاشان 173 .\r\n6 - مكارم الآثار 4 / 1408 .\r\n7 - نقباء البشر 1 / 74 ( كه تولدش را در سال 1258 ق دانسته است ) .\r\n\r\nشيخ ابو المجد شيخ الاسلامى بروجردى ( - 1410 ق )\r\nحاج شيخ ابو المجد فرزند علامه شيخ على شيخ الاسلام بروجردى ، از دانشمندان و فضلاى معاصر بود .\r\nپدرش از علماى سرشناس بروجرد بود كه سمت شيخ الاسلامى را داشت و در مسجد جامع آن شهر نماز جماعت را عهده‌دار و به ارشاد و هدايت نيز مشغول بود .\r\nآقا ابو المجد شيخ الاسلامى ، در بروجرد زاده شد و پس از طى تحصيلات مقدماتى و سطوح ، مدتى از محضر آيت‌اللّه سيد حسين طباطبائى بروجردى استفاده نمود . آنگاه به حوزهء علميهء قم رهسپار شد و از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، ميرزا محمّد فيض قمى و پس از\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nورود آيت‌اللّه بروجردى به قم از محضر ايشان نيز استفاده نمود .\r\nنامبرده در پائين شهر قم - خيابان آذر - اقامت و در آنجا به اقامهء جماعت و ارشاد و هدايت اشتغال داشت .\r\nوى در 5 / ذىالقعده / 1410 ق مطابق با 9 / خرداد / 1369 ش در قم درگذشت و در قبرستان باغ بهشت به خاك سپرده شد .\r\nمنابع\r\n1 - آثار الحجة 2 / 84 .\r\n2 - اطلاعات متفرقه .\r\n3 - گنجينهء دانشمندان 2 / 87 .\r\n\r\nشيخ احمد آذرى قمى ( 1344 - 1419 ق )\r\nشيخ احمد فرزند حسين على آذرى قمى ، از خاندان معروف « بيگدلى » قم مىباشد .\r\nوى در ربيع الاول / 1344 ق مطابق با 1304 ش در قم متولد شد .\r\nايشان از شاگردان حضرات آيات :\r\nسيد حسين طباطبائى بروجردى ، سيد روح اللّه خمينى ، سيد محمّد داماد يزدى و علامهء طباطبائى در قم و حضرات آيات :\r\nسيد يحيى مدرس يزدى ، ميرزا حسن يزدى ، ميرزا باقر زنجانى ، ميرزا هاشم آملى و سيد ابو القاسم خوئى در نجف اشرف بود .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\n\r\nاز آثار او\r\n1 - التحقيق فى الاجتهاد و التقليد ، در چهار جلد .\r\n2 - بحث رشوه ( به عربى و فارسى ) .\r\n3 - پاسخ به مشكلات اقتصادى اسلام .\r\n4 - پديدهء شوم احتكار .\r\n5 - پرسش و پاسخهاى مذهبى ، سياسى ، اجتماعى .\r\n6 - تحقيق الاصول المفيدة ، در دو جلد .\r\n7 - تشريح و كالبدشكافى و مسايل مستحدثه .\r\n8 - حكم حكومتى .\r\n9 - خط امام .\r\n10 - ربا ، در دو جلد .\r\n11 - ربا و بانكدارى .\r\n12 - رهبرى پرچمدار مبارزه با كفر و استكبار يا رهبرى جنگ و صلح ، در دو جلد .\r\n13 - سيماى زن در نظام اسلامى .\r\n14 - شرح بر وصيت‌نامهء سياسى الهى آيت‌اللّه خمينى .\r\n15 - شطرنج و ديه از ديدگاه احكام فقهى .\r\n16 - مالكيت در اسلام .\r\n17 - مسئول اخذ و صرف خمس كيست ؟ .\r\n18 - مكاسب محرمه .\r\n19 - ولايت فقيه از ديدگاه شيخ انصارى ( به عربى و فارسى ) .\r\n20 - ولايت فقيه از ديدگاه فقهاى اسلام ، در چهار جلد .\r\n21 - ولايت فقيه از ديدگاه قرآن كريم .\r\nوى در روز پنجشنبه 25 / شوال / 1419 ق مطابق با 22 / بهمن / 1377 ش در اثر سكتهء مغزى در بيمارستان خاتم الانبياء درگذشت . پيكرش صبح روز شنبه در قم\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nتشييع و در صحن حضرت معصومه عليها السّلام به خاك سپرده شد .\r\n\r\nشيخ احمد آل آقا كرمانشاهى ( 1291 - 1379 ق )\r\nحاج شيخ احمد فرزند علامه شيخ هادى و نوهء آيت‌اللّه شيخ محمود آل آقا كرمانشاهى ، يكى از علماى تهران ساكن خيابان سقاباشى و مدرسان مدرسهء سپهسالار بود .\r\nشرح حال ايشان به قلم خودشان در كتاب « تاريخ مدرسهء سپهسالار » آمده كه به شرح زير است :\r\nبنده احمد بن هادى بن محمود بن محمّد على بن آقا محمّد باقر البهبهانى ( قدس سرهم ) .\r\nدر سنهء 1291 قمرى در تهران تولد يافته و در سن شباب مثل ساير احباب اشتغال رسمى به تحصيل و مباحثهء نحو و صرف و ادبيات و غيره داشته ، و فقه و اصول و كلام را خدمت اساتيد عصر مثل : مرحوم حاج شيخ حسن نهاوندى و مرحوم آقا سيد عبد الكريم مدرس لاهيجى و مرحوم آخوند ملا محمّد آملى و مرحوم حاج شيخ على نورى و غيرهم استفاده نموده ، و بعد به نجف اشرف مشرف و مدتى در درس مرحوم آقاى شيخ حسن تويسركانى و مرحوم شيخ محمّد حسن مامقانى و مرحوم آخوند ملا على نهاوندى و غيرهم اشتغال داشته و بعد به واسطهء عروض كسالت و ناخوشى ، برحسب امر علما و مرحوم والد قدّس سرّه ناچار به مراجعت و معالجه در تهران شده ، و به تحصيل و تكميل علوم كلام و معقول و منقول پرداخته و مدتها در خدمت آقايان : مرحوم حاج شيخ عبد النبى نورى و آقا ميرزا حسن كرمانشاهى و مرحوم ميرزا هاشم رشتى و مرحوم حاج شيخ محمّد قوچانى ( قدس سرهم ) اشتغال داشته و در تاريخ 1328 ق برحسب امر پدر بزرگوارم در مدرسهء مرحوم جدّ مرحومم آقا محمود به تدريس و امامت و امور\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nراجع به وظيفهء روحانيت مشغول و در سنهء 1337 ق امور كتابخانهء مدرسه عالى سپهسالار به داعى تفويض و اسباب سرگرمى و اشتغال به كتب و كتابخانه و خدمت به علم و علما گرديد و اينك ها انا ذا و نعوذ باللّه من السهو و النسيان و ارجو منه المغفرة و من الاحياء طلب الغفران .\r\nاز جمله آثار ايشان : نوشتن فهرستى بر مقامع الفضل كه از آثار جدّ اعلاى خود شيخ محمّد على كرمانشاهى است .\r\nنامبرده در 27 / رمضان / 1379 ق مطابق با 5 / فروردين / 1339 ش در سن 88 سالگى در تهران درگذشت ، جسدش جهت مراسم خاكسپارى به قم حمل و در حرم حضرت معصومه عليها السّلام ( مسجد بالاسر ) به خاك سپرده شد .\r\n\r\nفرزندانش :\r\n1 - شيخ عبد اللّه 2 - آقا على اكبر 3 - آقا على اصغر 4 - آقا على و دو دختر كه دامادهايش آقا محسن تربتى از صاحب منصبان وزارت كشور و آقاى بافقى .\r\nمنابع\r\n1 - اطلاعات متفرقه .\r\n2 - تاريخ مدرسهء سپهسالار 190 .\r\n\r\nشيخ احمد آل آقا نهاوندى ( - 1366 ق )\r\nشيخ احمد فرزند شيخ كاظم و نوهء شيخ على آل آقا كرمانشاهى « نهاوندى » ، از فضلا و بزرگان بود .\r\n\r\nتحصيلات عالى\r\nوى پس از كسب مقدمات در نهاوند رهسپار نجف اشرف گرديد و نزد آيات :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nآخوند ملا محمّد كاظم خراسانى و سيد محمّد كاظم طباطبائى يزدى و نيز در محضر آيات : ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى كمال استفاده را نمود و به نهاوند مراجعت كرد .\r\nآل آقا عالمى فاضل ، آگاه و زنده‌دل و در عزت نفس و علو همت و سخاوت طبع و دستگيرى از فقرا و ايتام كم‌نظير بود .\r\n\r\nدرگذشت و اعقاب\r\nوى در روز پنجشنبه 4 / جمادى اول / 1366 ق مطابق با 6 / فروردين / 1326 ش در سفرى كه به قم داشت كسالت بر او غالب شد و درگذشت . آيت‌اللّه سيد حسين طباطبائى بروجردى بر جنازهء او نماز گزارد و در صحن حضرت معصومه عليها السّلام - در مقبرهء آل آقا ( زير ساعت ) - به خاك سپرده شد .\r\n\r\nفرزندانش :\r\n1 - آقا محمّد 2 - آقا محمود و چند دختر . از جمله دامادهاى او ، استاد شيخ على دوانى ( ساكن تهران ) مىباشد .\r\nمنابع\r\n1 - زندگانى زعيم بزرگ عالم تشيّع آيت‌اللّه بروجردى 329 .\r\n2 - وحيد بهبهانى 354 .\r\n\r\nميرزا احمد آيت اللهى زنجانى ( 1296 - 1352 ق )\r\nميرزا احمد دواسبى فرزند ملا ابراهيم زنجانى ، معروف به « آيت اللهى » از فقها و بزرگان زنجان بود .\r\nوى در سال 1296 ق در روستاى « دواسب » زنجان ديده به جهان باز نمود .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nآيت اللهى پس از رشد و نما و آموختن مقدمات نزد پدر خود ، سطح را نزد شيخ ابراهيم سرخه ديزجى و آخوند ملا قربانعلى زنجانى « حجة الاسلام » به پايان برد و در سال 1318 ق به نجف اشرف رهسپار شد و از محضر آيات : شيخ محمّد كاظم خراسانى و سيد محمّد كاظم طباطبائى يزدى خارج فقه و اصول بهره‌مند شد و به درجه عالى اجتهاد نائل آمد . او همان‌جا به افتخار دامادى علامه آيت‌اللّه سيد على داماد تبريزى درآمد ( كه از او فقط داراى يك دختر شد ) و در سال 1330 ق به زنجان مراجعت و حوزهء درسى داير نمود و فضلا در درسش حاضر مىشدند ولى به سبب ابراز مخالفت از عملكرد سران مشروطه‌خواهان و با تحريكات و جبهه گيرى حاميان مشروطه ، حوزهء بحثش تحليل مىرفت . با اين وصف به خاطر صداقت و صراحت در عقيده و عمل و روشنگرى و مبارزه بىوقفه با ظلم و فساد مورد علاقهء شديد عامه مردم شهر و حومه بوده و زعامت خطهء خمسه و زنجان را برعهده داشته است . وى مشهور به عنصر شجاعت و شهامت و شديدا در امر به معروف و نهى از منكر و مبارزه با استبداد رضاخانى استوار بود كه هنوز هم خاطره‌هاى مجاهدتهايش در زبان مردم زنجان شايع و رايج است .\r\nايشان در ايام رمضان و محرم در مسجدى كه معروف به نام خود « ميرزا احمد » بود ، منبر مىرفت و از كارهاى لامذهبى و استبدادى رضاخانى انتقاد و اعتراض مىكرد و مسجدش هميشه مملو از جمعيت مىشد ، به خصوص در ماه‌هاى مذكور ازدحام زيادى مىشد و مأموران امنيتى سخنانش را به مركز مخابره مىكردند و بارها اخطار و مورد تهديد قرار دادند كه در امور سياسى و جارى مملكت مداخله ننمايد . ايشان در جواب مىفرمود : من خلاصهء آنچه را كه در منبر مىگويم ، به وسيلهء نامه به شاه فرستادم .\r\nدر سال 1348 ق به قم مسافرت كرد و با آيت‌اللّه حاج شيخ عبد الكريم حائرى يزدى ملاقات نمود و دربارهء اعمال رژيم حاكم گفتگويى داشت و هنگام مراجعت در تهران تحت نظر مأموران قرار گرفت و چهل روز بلا تكليف و تحت نظر بود . به\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nهمين خاطر به شهيد سيد حسن مدرس ( نمايندهء مجلس ) پيغام داد . مدرس با ابراز تأثر شديد جواب مىدهد : موقعيت من در حال حاضر طورى است كه هر اقدامى در حق شما انجام دهم ، وضع شما را دشوارتر مىكند . بالاخره با اقدامات بعضى از علاقمندان ايشان رفع توقيف مىشود و به زنجان مراجعت مىكند .\r\nدر سال 1349 ق ايشان برحسب معمول ماه رمضان در مسجد سخنرانى مىكند و بيش از گذشته از اختناق و ظلم حاكم انتقاد مىكند كه در بيست و يكم ماه رمضان همان سال وى را بازداشت و روانهء تهران مىكنند . اهالى زنجان اطلاع حاصل نموده و تظاهرات كم‌نظيرى بر پا و به شهربانى هجوم مىآورند و آنجا را سنگ‌باران مىكنند . در تهران ايشان را در زندان شهربانى حدود دو ماه زندانى مىكنند و رضا خان شخصا با لباس مبدل در زندان با ايشان ملاقات و مورد بازجوئى قرار مىدهد . پس از پايان بازجوئى تصميم بر قتلش مىگيرند ، ولى در شرايط مذكور اين كار را صلاح نمىبينند و آزاد مىشود و به زنجان مراجعت مىكند .\r\nمبارزات ايشان همين‌طور ادامه پيدا مىكند تا اينكه شعبان / 1352 ق مىرسد و او را به ادارهء كارآگاهى زنجان احضار و سؤالاتى چند مطرح مىكنند . روز بعد به همين ترتيب احضار مىشود و ضمن بازجوئى با احترام و اصرار زياد به نوشيدن چايى وادار كرده و پس از نوشيدن آن ، مرحوم آيت اللهى اظهار مىدارد : كه نه طعم چاى و نه مزهء آن را دارد . و پس از مراجعت به منزل حالش بهم مىخورد و دچار مسموميت مىشود و معالجات هم سودى نمىبخشد . و سرانجام در روز يكشنبه 28 / شعبان / 1352 ق مطابق با 26 / آذر / 1312 ش در سن 28 سالگى شهادت گونه به ديدار معبود شتافت . طبق وصيت پيكرش از زنجان به قم حمل و در جوار مزار على بن جعفر عليه السّلام به خاك سپرده شد .\r\n\r\nاز آثار او\r\n1 - رسالهء عمليه ، چاپ شده .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n2 - عناية الحق فى اصول الفقه ( ناتمام ) .\r\n3 - فقه استدلالى ، تا باب زكات كه از بين رفت .\r\n4 - فلسفهء اتحاد مسلك الحق ، در اصول دين ، چاپ شده .\r\n5 - كشف الحجاب فى علم الكلام ( ناتمام ) .\r\nايشان در زنجان صاحب محراب و كرسى تدريس و نفوذ زيادى بوده و در دورهء رضاخانى مبارزاتى داشته و به‌طور مرموز درگذشته است .\r\n\r\nفرزندانش :\r\n1 - ميرزا محمّد آيت اللهى كه از علماى زنجان بود .\r\n2 - ميرزا حسن آيت اللهى از علماى تهران است .\r\nمنابع\r\n1 - اطلاعاتى از فرزندش ميرزا محمّد آيت اللهى به تاريخ غروب جمعه 18 / ذىالقعده / 1417 ق در منزلش در زنجان .\r\n2 - تاريخ زنجان 59 .\r\n3 - يادداشت فرزندش ميرزا حسن آيت اللهى ، ارسالى به تاريخ 10 / بهمن / 1378 ش از تهران .\r\n\r\nميرزا احمد ابو طالبى اراكى ( 1325 - 1411 ق )\r\nحاج ميرزا احمد فرزند علامه شيخ محمّد صالح و نوهء آيت‌اللّه ملا ابو طالب عراقى ، و نظر به اينكه از اعقاب مرحوم ابو طالب هستند به « ابو طالبى » شهرت يافتند . وى از فضلا و پارسايان معاصر بودند .\r\nميرزا احمد در سال 1325 ق در اراك ديده به جهان گشود .\r\nپدرش از جمله فضلا بود كه در سن جوانى درگذشت .\r\nجدّ ايشان ملا ابو طالب عراقى از فقها و انديشمندان متنفذ دورهء قاجاريه در\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nخطهء اراك بود . وى تحصيلات عالى خود را در نجف اشرف نزد آيات : شيخ مرتضى انصارى ، سيد حسين كوه‌كمرى و ميرزا محمّد حسن شيرازى به انجام رسانيد . از جمله آثار قلمى ايشان : 1 - حاشية على الرسائل 2 - حاشية على المكاسب 3 - شرح نجاة العباد ، در چند جلد . نامبرده در سال 1250 ق در آستانهء اراك متولد شد و در سال 1329 ق در شهر اراك درگذشت و فعلا مزار ايشان در وسط يكى از پاركهاى معروف آنجا مىباشد . جهت تفصيل بيشتر به نقباء البشر 1 / 48 و نامداران اراك 228 رجوع شود .\r\nشيخ احمد ابو طالبى ساير كتب مقدمات و سطح نزد برادر ارشد خود آيت‌اللّه شيخ يحيى ابو طالبى به انجام رساند و جهت ادامهء تحصيل به حوزهء علميهء قم رهسپار شد و از محضر آيات :\r\nسيد حسين طباطبائى بروجردى ، سيد روح اللّه خمينى ، سيد محمّد رضا گلپايگانى و سيد شهاب الدّين مرعشى استفاده نمود . در ضمن ايشان به تدريس كتب مقدمات و سطوح اشتغال داشت . نامبرده در سالهاى آخر عمر خود دچار بيمارى گرديد و خانه‌نشين شد . نگارنده چند ماه قبل از ارتحال ايشان موفق به ديدارشان شدم .\r\nشيخ يحيى ابو طالبى اراكى\r\n\r\nاز آثار او\r\nتصحيح كتاب « مجمع الفرائد » فى الاصول ( از شيخ على فريدة الاسلام ) .\r\nاو در روز دوشنبه اوّل / رمضان / 1411 ق مطابق با 27 / اسفند / 1369 ش\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nدر سن 86 سالگى در قم درگذشت و پيكرش در قبرستان باغ بهشت به خاك سپرده شد .\r\nمنابع\r\n1 - اطلاعات متفرقه .\r\n2 - گنجينهء دانشمندان 7 / 472 .\r\n\r\nاحمد اتابكى « مشير اعظم » ( 1302 - 1356 ق )\r\nحاج ميرزا احمد اتابكى ملقب به « مشير اعظم » فرزند ميرزا على اصغر معروف به « امين السلطان » و ملقب به « اتابك اعظم » ، از رجال سياسى و معروف ايران بود .\r\nاو در سال 1302 ق در يك خانوادهء اصيل متولد گرديد . و در سن جوانى - سال 1321 ق - همراه پدرش كه از صدارت معزول و تبعيد شد ، به : چين ، ژاپن ، آمريكا ، مكه و اروپا مسافرت كرد و همراه ايشان به ايران بازگشت .\r\nوى پس از كشته شدن اتابك در ( 1325 ق ) بيكار بود . تا اينكه در سال 1294 ش برابر با 1334 ق در كابينهء سپهسالار اعظم ( محمّد ولى تنكابنى ) سمت وزير فوائد عامه ، و در سال 1345 ق در دو كابينهء مستوفى الممالك ، سمت وزارت پست و تلگراف را به عهده گرفت . نامبرده در اواخر عمر ، خود را به شهيد سيد حسن مدرس وابسته كرد و از طرفدارانش گرديد . مدرس نيز از او حمايت مىكرد ، و ورود وى در كابينهء مستوفى بنا بر سفارش مدرس صورت پذيرفت .\r\nنامبرده در اوايل سلطنت احمد شاه قاجار ، رياست تشريفات دربار را عهده‌دار شد و در انتخابات مجلس شوراى ملى - دورهء پنجم در سال 1302 ش مطابق با 1342 ق - از شهرستان فسا واقع در استان فارس ، شركت جست و به نمايندگى انتخاب و راهى مجلس گرديد .\r\nمشير اعظم در سال 1316 ش مطابق با 1356 ق در سن 54 سالگى درگذشت\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nو در قم - در مقبرهء خانوادگىشان - در صحن حضرت معصومه عليها السّلام به خاك سپرده شد .\r\nمنابع\r\n1 - رهبران مشروطه 1 / 521 و 2 / 107 .\r\n2 - شرح حال رجال ايران 1 / 76 .\r\n3 - نمايندگان مجلس شوراى ملى 292 ( نام پدرش را جواد نوشته كه قطعا اشتباه است ) .\r\n\r\nميرزا احمد اجتهادى اهرى ( - 1369 ق )\r\nميرزا احمد اجتهادى فرزند ميرزا قاسم اهرى ، از فضلاى حوزه علميهء قم بود .\r\nپدرش از علما و بزرگان اهر بود كه از روستاى « هوراند » به اهر منتقل شد ، وى در زهد و تقوا از معاريف به شمار مىرفت .\r\nميرزا احمد در اهر ديده به جهان گشود . او پس از آموختن مقدمات ، در سال 1349 ق به قم مهاجرت كرد و سطح را نزد ميرزا محمّد همدانى و ميرزا محمّد فيض قمى به پايان برد . خارج را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد حسين طباطبايى بروجردى استفاده نمود و تا آخر عمر همان‌جا زيست .\r\nنامبرده در روز يكشنبه 17 / ربيع الثانى / 1369 ق مطابق با 16 / بهمن / 1328 ش در قم بدرود حيات گفت و در قبرستان حاج شيخ با كد ( 16676 ) به خاك سپرده شد . ( سال مرگش اشتباها روى سنگ ، 1368 ق حك شده است ) .\r\nميرزا احمد ، برادرى فاضل و دانشمند و متقى به نام شيخ جعفر اجتهادى داشت كه در اهر مدفون است .\r\nمنابع\r\n1 - آينهء دانشوران 394 ( نام پدرش اشتباها ميرزا هاشم ثبت شده است ) .\r\n2 - اطلاعات متفرقه .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nميرزا احمد احسن الحكماء قزوينى ( 1265 - 1350 ق )\r\nحاج ميرزا احمد فرزند ميرزا ابو العلاء طبيب قزوينى ملقب به « أحسن الحكماء » و نوهء ميرزا مسيح طبيب است ، كه در سال 1265 ق در قزوين ديده به جهان گشود .\r\nگلريز در « مينودر » ، ايشان را چنين معرفى كرده است :\r\n« احسن الحكماء ، علاوه بر مراتب علمى در فنّ پزشكى در بين اقران ، سرآمد آنان به شمار مىآيد ، و مردم قزوين از حذاقت او بهره‌مند بودند » .\r\n\r\nاز آثار قلمى او\r\n1 - الفصل فى الرقص .\r\n2 - دلائل الأعراض ( در فنّ پزشكى ) .\r\n3 - شرحى بر اشارات ، اثر شيخ الرئيس ( ابو على سينا ) .\r\n4 - شرحى بر قانون ، اثر شيخ الرئيس .\r\nاحسن الحكماء ، در سال 1350 ق مطابق با سال 1310 ش در سن 85 سالگى چشم از جهان فروبست و در ارض پاك قم مدفون گرديد .\r\n\r\nفرزندان ايشان عبارتند از :\r\n1 - دكتر ميرزا ابراهيم حكيم افضل ، صاحب امتياز و مدير روزنامهء « روش خلق » منتشر سال 1329 ش در تهران . او در سال 1310 ق متولد گرديد و در روز چهارشنبه 26 / جمادى الثانى / 1407 ق مطابق با 6 / اسفند / 1365 ش بدرود حيات گفت . كتاب « بقاى روح » از آثار اوست .\r\n2 - آقا محمّد على 3 - آقا محمود .\r\nمنابع\r\n1 - اطلاعات متفرقه .\r\n2 - مينودر يا باب الجنه 1 / 357 و 2 / 353 و 750 و 789 و 849 .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nشيخ احمد امينى تبريزى ( 1287 - 1370 ق )\r\nشيخ احمد امينى فرزند شيخ نجفعلى « امين الشرع » و نوهء اللّهيار تبريزى ، از علما و بزرگان تهران بود و پدر آيت‌اللّه شيخ عبد الحسين امينى مؤلف كتاب « الغدير » است .\r\nايشان در سال 1287 ق در روستاى « سردها » از توابع « هريس » شهرستان سراب واقع در آذربايجان شرقى ، متولد گرديد .\r\n\r\nهجرت به تبريز و نجف اشرف\r\nپس از آموختن مقدمات ، در سال 1304 ق به تبريز مهاجرت كرد و از محضر آيت‌اللّه ميرزا اسد اللّه فرزند محسن تبريزى سطوح را استفاده نمود .\r\nآنگاه به نجف اشرف مهاجرت كرد و از محضر آيت‌اللّه سيد ابو الحسن اصفهانى بهره‌مند شد و گواهى فضل ايشان به قلم حضرات آيات : ميرزا على شيرازى فرزند مجدد شيرازى و ميرزا على ايروانى صادر شد . سپس به ايران مراجعت و در تهران سكونت اختيار كرد و تا پايان عمر در آنجا زيست و به زهد و تقوا و پاكى شهرت داشت .\r\n\r\nاز آثار او\r\n1 - تعليقة على المكاسب .\r\n\r\nدرگذشت و اعقاب\r\nايشان در روز 29 / ربيع اول / 1370 ق مطابق با 18 / دى / 1329 ش در سن 83 سالگى در تهران درگذشت و پيكرش به قم حمل و در وسط قبرستان حاج شيخ با كد ( 14050 ) به خاك سپرده شد .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n\r\nفرزندانش :\r\n1 - حاج محمود 2 - آيت‌اللّه شيخ عبد الحسين امينى 3 - ميرزا ابراهيم .\r\nمنابع\r\n1 - مشهد الامام أو مدينة النجف 4 / 19 .\r\n2 - معجم رجال الفكر و الأدب فى النجف 1 / 176 .\r\n3 - نقباء البشر 1 / 124 .\r\n\r\nميرزا احمد امينى مراغه‌اى ( 1318 - 1407 ق )\r\nزندگينامهء حاج آقاى امينى به درخواست اينجانب توسط نويسندهء محترم آقاى شيخ محمود طيّار يادداشت شده است كه تقديم مىگردد :\r\nآيت‌اللّه حاج ميرزا احمد امينى مراغه‌اى فرزند حاج محمّد ، از مشاهير فقها و علما بود . او در سال 1318 ق مطابق با 1279 ش در قصبهء « ملكان » از توابع مراغه ديده به دنيا گشود .\r\nتحصيلات مقدماتى و متوسطه را در مدرسهء مسجد جامع مراغه و در محضر اساتيد گرانقدر و فضلاى مشهور آن عهد ، همچون : آيت‌اللّه شيخ حسين مجتهد مراغه‌اى ( متوفاى 1356 ق ) به پايان برد . براى ادامهء تحصيل به حوزهء علميهء قم هجرت نمود و پس از تكميل دروس سطح به درس خارج آيت‌اللّه حاج شيخ عبد الكريم حائرى يزدى حاضر شد و پس از وفات اين استاد در درس ديگر اساتيد چون : آيت‌اللّه سيد محمّد حجت كوه‌كمرى حاضر شد و پس از هجرت آيت‌اللّه سيد حسين طباطبائى بروجردى به قم ، از مباحث فقه و اصول وى بهره‌هاى فراوانى برد و ساليانى دراز بدان ادامه داد ، تا اينكه در آزمونى كه در محضر برخى بزرگان انجام داد به دريافت گواهى عاليهء اجتهاد نايل گشت . وى در كنار تحصيل و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمطالعه به تدريس علوم اسلامى مىپرداخت . و در سال 1340 ش به زادگاه خود بازگشت و به ارشاد و هدايت مردم و ابلاغ معارف الهى و تدريس علوم دينى در مدرسهء مسجد جامع مراغه و تربيت طلاب و فضلا همت گماشت .\r\nدر سال 1343 ش پس از دستگيرى آيت‌اللّه خمينى و تصويب حكم اعدام ايشان ، علامه امينى از جمله گروه سى و چند نفرى بود كه از مراغه براى پيوستن به اعتراض و اعتصاب علما و مراجع تقليد ، به « باغ ملك » در حضرت عبد العظيم ، به تهران آمد و پس از لغو حكم اعدام دوباره به مراغه بازگشت . امينى عالمى متقى ، فقيهى زاهد و فاضلى گرانمايه بود و در ميان علماى آذربايجان مشهور بود . مرجع و پناهگاه مردم در مشكلاتشان بود و منزلش در ايام اعياد و وفيات محل اجتماع مردم متدين مىگشت . مجلس خطابه و وعظش بسيار پرشور و به‌يادماندنى بود . در « مسجد حاج حسين » نماز اقامه مىكرد و به سخنرانى مىپرداخت و چنان كه معروف است علاوه بر شبستان و حياط ، دهليزها و حتى آشپزخانهء مسجد نيز مملو از جمعيت مشتاق مىگشت .\r\nسرانجام در روز يكشنبه 2 / محرم / 1407 ق مطابق با 16 / شهريور / 1365 ش در قم وفات يافت و در قبرستان ابو حسين به خاك سپرده شد .\r\nمنبع\r\n1 - دانشوران مراغه ، محمود طيّار مراغى ( مخطوط ) .\r\n\r\nشيخ احمد اهرى تبريزى ( 1307 - 1388 ق )\r\nاينجانب پس از بررسى گسترده و رجوع به يكى از بستگان ( آيت‌اللّه شيخ محمّد على اهرى ) و عده‌اى از شاگردان ايشان اطلاعات و معلومات بسيار ارزشمند و درخور مقام والايش جمع‌آورى نمودم . اميدوارم مورد توجه و استفادهء عموم قرار گيرد .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nآيت‌اللّه شيخ احمد فرزند حسين اهرى ، از دانشمندان بزرگ و فقيهان سترگ كه در تبريز اقامت داشت . وى در سال 1307 ق مطابق با 1268 ش در شهرستان اهر واقع در آذربايجان شرقى ديده به جهان گشود .\r\nمقدمات علوم دينى و قسمتى از سطوح را در زادگاهش آموخت ، و در سال 1327 ق به تبريز رفت و باقى سطوح را نزد آيات : شيخ عبد الرحيم كليبرى ( پدر علامه حاج شيخ مهدى سراج انصارى ) ، سيد ابو الحسن انگجى و ميرزا على اكبر اهرى ( عموى خود - در كتاب قوانين الاصول ) به انجام رساند .\r\nايشان جهت ادامهء تحصيل در سال 1338 ق راهى مدينة العلم نجف اشرف گرديد ، و خارج فقه و اصول را از محضر آيات : شيخ الشريعهء اصفهانى ( به مدت يك سال ) ، شيخ على اصغر خطائى ( يا ختائى ) ، ميرزا محمّد حسين نائينى ، ميرزا على شيرازى ( فرزند آيت‌اللّه ميرزاى شيرازى ) ، شيخ ضياء الدّين عراقى ، شيخ محمّد حسين غروى اصفهانى ، و سيد ابو الحسن اصفهانى در خلال سالهاى متمادى بهره‌مند گرديد و در ضمن خود در مقبرهء طباطبائى يزدى در صحن علوى به تدريس ساير كتب سطح اشتغال داشت .\r\nاهرى در پى دعوت عده‌اى از بزرگان در سال 1370 ق جهت زيارت مشاهد مشرفه به ايران مسافرت كرد و استقبال بسيار شايانى از او در قم به عمل آمد و در راه مراجعت به عتبات عاليات ايشان را در تبريز نگهداشتند و در رأس علماى وقت واقع گرديد . ابتدا به تدريس سطوح و بعدا به تدريس خارج و نيز اقامهء جماعت پرداخت .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nآثار قلمى او كه هيچ‌يك از آنها به چاپ نرسيده ، و همه به زبان عربى به رشتهء تحرير درآمده است عبارتند از :\r\n1 - تقريرات الفقه ( نائينى ) .\r\n2 - حاشية على الرسائل .\r\n3 - حاشية على المكاسب .\r\n4 - رسالة عملية .\r\n5 - قاعدة لا ضرر و لا ضرار .\r\n6 - كتاب الاجتهاد و التقليد .\r\nاز جمله شاگردان ايشان مىتوان به حجج اسلام و علماى گرامى :\r\n1 - شيخ محمّد غروى قزوينى ( ساكن قم ) .\r\n2 - مرحوم ميرزا احمد سرائى تبريزى ( ساكن تبريز بود ) .\r\n3 - استاد محمّد تقى جعفرى تبريزى ( ساكن تهران بود ) .\r\n4 - ميرزا كاظم تبريزى ( ساكن قم بود ) .\r\n5 - شيخ عيسى اهرى ( ساكن تهران ) .\r\n6 - سيد على ميرغفارى آذرشهرى ( ساكن تبريز بود ) .\r\n7 - شيخ محمّد كاشفى دارانى تبريزى ( ساكن قم ) .\r\n8 - شيخ عمران عليزاده تبريزى ( ساكن تبريز ) .\r\n9 - شيخ عبد الحسين غروى تبريزى ( ساكن تبريز بود ) .\r\n10 - ميرزا احمد فرزند نقى سرچمى زنجانى « رشوندى » ( ساكن تهران بود ) .\r\n11 - ميرزا على اكبر قارى ( ساكن تبريز ) .\r\n12 - مرحوم سيد مصطفى مولانا .\r\n13 - شيخ رضا توحيدى تبريزى ( ساكن تبريز ) .\r\n14 - سيد عبد الكريم موسوى اردبيلى ( ساكن قم ) .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n15 - شيخ عبد الحميد بنابى ( ساكن تبريز ) .\r\nآيت‌اللّه اهرى سرانجام در روز پنجشنبه 18 / صفر / 1388 ق مطابق با 26 / ارديبهشت / 1348 ش در سن 81 سالگى در تبريز درگذشت . پيكرش پس از تشييعى بسيار باشكوه به قم انتقال يافت و در قبرستان ابو حسين - مقبرة العلماء - مدفون گرديد .\r\n\r\nفرزندانش :\r\n1 - حجة الاسلام شيخ جواد 2 - آقا حسين 3 - آقا محمود . كه همگى آنان مرحوم شدند .\r\nخاطراتى چند از زبان شاگردان معظم‌له :\r\n1 - آيت‌اللّه شيخ محمّد غروى قزوينى نحوهء آشنائى خود را با استاد ، و خاطره‌اى بسيار جالب از زبان او چنين بيان فرمودند : آشنائى ما با ايشان در نجف اشرف در مدرسهء بزرگ مرحوم آخوند خراسانى ( رحمة اللّه عليه ) انجام گرفت ، و يك قسمتى از « رسائل » كه باقى مانده بود ، از ايشان درخواست كرديم كه تدريس فرمايند ، البتّه بايد اين را هم تذكر دهم كه وى آدم بسيار خليقى بود ، و من كمتر كسى مثل او ديدم ، از نظر سعهءصدر و از نظر اطلاعات وسيع با كمتر كسى قابل مقايسه است ، و حركاتش تجربهء انسانى را مىافزود و بسيار آدم‌ساز بود .\r\nروزى داستانى را بعد از فراغت از درس برايم نقل فرمود ، كه براى من بسيار جالب بود ، فرمودند : در مدرسهء آخوند يك شيخى بود به نام « شيخ حسن » كه شيوهء اين مرد به اين نحو بود : عبا را روى سرش مىكشيد و از مدرسه خارج مىشد و در هنگام مراجعت درب حجره را از داخل مىبست ، و با احدى از طلاب مدرسه تماسى نمىگرفت . ما هم در مدرسه حجره‌اى داشتيم و همواره ناظر حال ايشان بوديم ، و بسيار هم غبطه مىخورديم از اينكه همچو شخصى لا بد يك حالات خاصى دارد . دلم مىخواست مطلع بر او شوم و تماسى بگيرم و چون نمىخواستم مزاحمش شوم هيچ‌گاه درخواست ملاقات نمىكردم ، ولى آرزو داشتم كه با ايشان\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاز نزديك روابطى داشته باشم .\r\nيك روز شيخ حسن به ما گفت : « آقاى اهرى ، امروز نهارتان پهلوى ما باشد تشريف بياوريد حجرهء ما » . به محض شنيدن اين خبر انگار دنيا را به من دادند ، و بسيار خوشوقت شدم ، و حس كردم كه آرزوى ما بالاخره برآورده شد .\r\nظهر كه شد ، در حجره را باز كرد وارد شديم و در را بست ، نشستيم . ديدم كه حجره هيچ اساسى ندارد ، نه فرشى ، نه لباسى ، نه . . . فقط يك ديگ كوچكى روى دو سنگ و قدرى برنج به صورت « كته » درست كرده بود ، كه نه بو داشت ، نه مزه داشت ، و نه خاصيتى . . . سفت هم شده بود ، در بشقابى ريخت و جلوى ما گذاشت ، و گفت : ميل بفرمائيد . ما هم مادى شديم !\r\nبه‌هرحال ، با اينكه غذاى مطبوع نبود چند قاشقى خورديم ، سپس گفت : نهارتان را بخوريد تا يك داستانى برايتان نقل كنم . ما هم به آرزوى شنيدن داستان چند لقمه‌اى ديگر خورديم ، بعد از اينكه فارغ شديم ، شيخ حسن اين داستان را نقل كرد :\r\nروزى كه ما به نجف اشرف آمديم خوشى ما اين بود هنگامى كه به حرم مطهر مشرف مىشديم ، پس از اداى زيارت و احترام ، نزديك ضريح مىرفتيم همين‌كه سلام خدمت مولا عرض مىكرديم ، جواب حضرت را مىشنيديم . و ملاطفت حضرت را حس مىكرديم و همين براى ما بس بود ، و با كسى تماسى نداشتيم و تنها دلخوشى ما همين بود .\r\nحالا دوسه روز است كه به حرم مطهر مشرف مىشويم ، اداى احترام مىكنيم ، هرچه سلام مىكنيم ، هرچه زارى مىكنيم ، اصلا جوابى نمىشنويم ! معلوم مىشود كه ما آدم خيلى بدى شديم ، آدمى مادى شديم ، كه از نظر مبارك حضرت امير المؤمنين عليه السّلام افتاديم و به همين خاطر است كه جواب سلام ما را نمىدهند .\r\nحالا شما غذا ميل كنيد چون ما مثل همه شديم ، يك آدمى مادى همانند سايرين !\r\n2 - استاد شيخ محمّد كاشفى تبريزى برخى از احوالات و نحوهء آشنائىاش با آيت‌اللّه اهرى را چنين بيان مىكند : اولين ملاقات بنده با ايشان در تبريز بود . در سال\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n1331 ش هنگامى كه تابستان رسيد از قم به تبريز مراجعت كردم ، و با مرحوم ميرزا على اكبر قارى ( كه استاد من بود ) براى اولين بار خدمت ايشان رسيديم . براى مرحوم اهرى در نزديك بازار و مدرسهء طالبيه خانه‌اى محقر و كوچكى - اجاره كرده ، و چون تنها از نجف به تبريز آمده بود ، جهت پرستاريش يك علويه هم در نظر گرفته بودند . قرار بر اين شد كه از محضرشان استفاده كنيم و تابستان نزدش درس بخوانيم .\r\nما را هم كه معرفى كردند ، گفتند : ايشان فرزند ميرزا على كاشفى دارانى ، گويا پدرم را شناخت ، چون در تبريز او را ديده بود .\r\nبه‌هرحال ، ما مأنوس شديم ازبس‌كه اخلاقى بود . جاذبهء بسيار قوى داشت و ما شيفتهء اخلاقش شديم و مرتب به محضرشان مىرفتيم . و در مسجدى كه در آنجا نماز جماعت مىخواند ( در بازار دباغ‌ها قرار داشت ) بعد از نماز عصر درس رسائل را شروع كرديم ، و چون در قم رسائل را نخوانده بودم ، از اول مبحث قطع شروع به درس گفتن نمود . ميرزا على اكبر قارى ( استاد من ) و بنده و آقاى ميرزا محمود انصارى ( كه از فضلا و تجّار مىباشد ) در درسش شركت مىكرديم ، چند صفحه‌اى از مكاسب نيز پيش ايشان خواندم .\r\nيك روزى هم اظهار تمايل كردند كه : از آيت‌اللّه ميرزا رضى زنوزى ( شاگرد مرحوم آخوند خراسانى ) كه در تبريز سكونت داشت ديدنى كنيم . با هم رفتيم به منزل مرحوم زنوزى . و از آنجا كه مرحوم اهرى مبتلا به بيمارى تنگى نفس ، و راه رفتن برايش مشكل بود ، با اين‌همه پياده رفتيم . استقبال شايانى نمود و با هم صحبتى كردند ، و هنگامى كه متوجه شد درس شروع كردند بسيار ، اظهار خوشحالى نمودند .\r\nاهرى بعدها بيمارى قلبى و ريوى شديدى پيدا كرد ، آقاى انصارى كه دكترها را مىشناخت ( جهت معالجه ) ايشان را به دكتر بردند و مخارج لازم را متكفل شدند .\r\nدر حقيقت آقاى انصارى به استادش خدمت مىكرد ، ازبس‌كه مرحوم اهرى آدمى باصفا و باوفا و باكمال بود . البتّه مردم كم‌كم متوجه ايشان شدند ، و كم‌كم روحانيت به ايشان علاقه‌مند شد . واقعا بىآلايش و باتقوا بود ، به مال دنيا هيچ\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nارزشى قائل نبود ، روىهم‌رفته با اينكه عده‌اى از علماى بزرگ هنوز زنده بودند ، طبقات مختلف مردم و علما به ايشان گرايش پيدا كردند .\r\nاستاد كاشفى دربارهء مرحوم فرزندش اظهار مىدارد :\r\nآقا ميرزا جواد آن موقع نابينا شده ، خيلى خوش‌بيان و زباندار بود ، داراى لهجهء جالب و شوخ‌طبع هم بود . از ايشان دربارهء نجف اشرف و ساير مطالب متفرقه كه مىپرسيدم ، با زبانى شيوا و رسا بيان مىكرد .\r\n3 - سيد على ميرغفارى ، از علماى ساكن تبريز برايم نقل فرمودند :\r\nخدمت مرحوم اهرى در نجف اشرف كه تحصيل مىكردم ، چند مرتبه خواستم كه در منزلش ديدنى و ملاقاتى كنيم . ولى امتناع مىفرمودند ، اصرار هم فايده‌اى نداشت . به همين خاطر در روز عيد غدير بدون اطلاع و مقدمه با عده‌اى از شاگردانش به منزلش رفتيم . منزلش در طبقهء بالا بود ، ناگهان متوجه شديم كه هيچ اثاث و وسائل پذيرائى در اختيار نداشت . و وقتى كه ما وارد شديم در محذور افتاد ، ولى خوب شد كه ما شيرينى و هندوانه و اشياء ديگر همراه خودمان برده بوديم ، و به اصطلاح خودمان از خودمان پذيرائى كرديم ، و ايشان فقط يك پتو از داخل آوردند ، پهن كردند نشستيم و مختصر پذيرائى نمودند . ولى سيماى خجلت‌زدهء استاد ما را وادار كرد كه فقط حدود نيم ساعت بنشينيم .\r\nآقاى ميرغفارى اضافه مىكنند : در همان سال من به ايران بازگشتم و در قم با آيت‌اللّه سيد محمّد حجت كوه‌كمرى ديدار كردم و وضعيت مرحوم اهرى را اطلاع دادم ، و از ايشان خواستم كه مساعدتى و راه حلى پيدا كنند . مرحوم حجت گفتند :\r\nاگر ايشان در ايران بود كار بيشترى مىتوانستم انجام بدهم .\r\nآقاى ميرغفارى مىگويند : به همين خاطر تلاش زيادى نمودم كه استاد اهرى به ايران سفر كنند ، هرچند به عنوان زيارت يا ديدار ارحام ، همين‌طور شد . هنگام ورودش به قم اغلب علما در منزل حجت كوه‌كمرى و طباطبائى بروجردى و . . . از ايشان ديدار نمودند ، و در تبريز با اصرار اهالى و علما ، ايشان را وادار به اقامت\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nكردند ، و در آنجا ابتدا در منزل آيت‌اللّه ميرزا فتاح شهيدى وارد شد و بعدا در منزلى كه برايش تدارك ديده بودند رفتند .\r\n4 - آيت‌اللّه مرحوم شيخ حسين برقى ، از علماى برجستهء اهر به من فرمودند :\r\nمرحوم آيت‌اللّه شيخ احمد اهرى بيش از يك ماه در اهر جهت صلهء ارحام و ديدار اقوام اقامت نمود ، ساير علماى اهر مقدمش را گرامى داشتند و از محضرش استفاده مىكردند ، و علاوه بر علم و فضيلت اخلاق بسيار عالى داشتند . ايشان در نظر داشت به عتبات عاليات مراجعت كند ولى علماى تبريز ايشان را وادار به اقامت در آن شهر نمودند .\r\n\r\nاحمد بهاور ( 1332 - 1394 ق )\r\nاحمد فرزند عبد الوهاب بهاور ( يا به آور ) از هنرمندان و نقاشان معروف و معاصر بود .\r\nتولدش در سال 1332 ق مطابق با 1293 ش اتفاق افتاد .\r\nوى در تهران از جمله شاگردان نقاش نامدار محمّد كمال الملك بود و يكى از بهترين دست‌پروردگان او به شمار مىرفت . در كتاب « كمال هنر » وى را جزو آموختگان هنر از كمال الملك شمرده و مىنويسد : « احمد به آور ، رنگ روغن كار مىكرد ، بعد مينياتورساز و تعميركار شد » .\r\nنامبرده در روز سه‌شنبه 28 / ربيع الثانى / 1394 ق مطابق 31 / ارديبهشت / 1353 ش در سن 62 سالگى بدرود حيات گفت : پيكرش در قبرستان حاج شيخ قم به خاك سپرده شد .\r\nمنابع\r\n1 - اطلاعات متفرقه .\r\n2 - كمال هنر 83 .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nشيخ احمد پايانى اردبيلى ( 1346 - 1417 ق )\r\nشرح حال زير به درخواست نگارنده در سال 1410 ق ، توسط خود مرحوم پايانى به رشتهء تحرير درآمده كه تماما با اندك ويراستارى نقل مىشود :\r\nبسم اللّه الرحمن الرحيم\r\nالحمد للّه رب العالمين و الصلاة و السلام على سيّدنا محمّد و آله الطّاهرين .\r\n\r\nولادت\r\nامّا بعد اينجانب در پنجم / ماه مبارك رمضان / 1346 قمرى در يك خانوادهء كاملا مذهبى ( در اردبيل ) متولد شده‌ام .\r\n\r\nتحصيل مقدمات\r\nدر حدود پنج‌سالگى به منظور فراگرفتن قرائت قرآن راهى مكتب شده ، در نزد استاد فوق‌العادهء ماهر در فنّ قرائت قرآن از نظر اداى حروف از مخارج و تجويد ، مشغول به خواندن قرآن مجيد شده و بعد به مقدار لازم ادبيات فارسى را در مكتب و مدارس دولتى فرهنگى آن زمان ياد گرفته و تقريبا در حدود پانزده‌سالگى در يكى از مدارس علميّهء شهرستان اردبيل به نام « مدرسهء ملّا ابراهيم » مشغول به خواندن مقدمات عربى شدم .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n\r\nوضعيت حاكم آن روز\r\nجوّى كه در مدرسهء مذكور حاكم بر طلّاب بود ، جوّ تقدّس با حفظ رعايت وظائف دينيّه و اصول اخلاق اسلامى بود . همه طلّاب معتقد بودند كه رسيدن به مقام والاى روحانيّت و پيمودن مدارج عاليهء علم متوقّف بر تقوا و تزكيهء نفس است .\r\nگرچه تعداد طلّاب آن روز خيلى كم و محدود بود ، و اصولا اكثريت مردم در نتيجهء تبليغات غلط با ديدهء حقارت به طلّاب نگاه مىكردند ، و اشتغال به تحصيل علوم دينيّه براى اقرباى محصل ننگ بود . ولى خود طلّاب داراى روحيّهء محكم و ايمان قوى بودند . اكثريت قريب به اتفاق طلّاب ، متهجّد بودند و راز و نياز محصلين از حجره‌هاى مرطوب در محيط مدرسه يك حالت ملكوتى به وجود مىآورد كه شنونده را به عبادت و اشك چشم در حال سجده بىاختيار مىكرد . آرى « العلم نور يقذفه اللّه فى قلب من يشاء » .\r\nمقدّمات را تا آخر جلدين شرح لمعه با وجود كمبود استاد با زحمت زياد و مطالعهء كافى در همان مدرسه به اتمام رسانديم . درست در اوج قدرت و حكومت حزب توده كه در آن زمان حاكم بر آذربايجان بود . ترورها و اعدامها و تهديدها و سخنرانىها عليه روحانيت شروع شده بود ؛ با اصرار و پيشنهاد بعضى از اساتيد لباس روحانيت پوشيده و معمّم شدم . و معمم شدن در آن روز با مقياس طبيعى و الگوى مصلحت‌انديشى منطبق نبود . چون عمامه بر سر گذاشتن استقبال از اعدام و يا ترور بود . ولى قدرت توكل و مصلحت خودانديشى مقدّم بوده و هست .\r\nو ضمنا در همان مدرسه هر كتابى كه تمام كرده و كتاب بالاترى را شروع مىكردم ، از همان كتاب تمام‌شده به طلبه‌هايى كه بعد از من مشغول تحصيل شده بودند ، تدريس داشتم .\r\n\r\nهجرت به قم\r\nدر اوائل سال 1366 قمرى كه دست حزب توده از محدودهء آذربايجان كوتاه\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nشد . بلافاصله از فرصت استفاده كرده ، براى ادامهء تحصيل عازم حوزهء قم شدم و به فراگيرى كتاب قوانين و رسائل مشغول گرديدم و بنا به تقاضاى جمعى از طلبه‌ها كتاب حاشيه ملّا عبد اللّه « در منطق » و كتاب معالم « در اصول » را در مقبرهء مرحوم حاج شيخ عبد الكريم حائرى قدّس سرّه - كه در آن زمان به شكل مقبره بود - مشغول تدريس شدم و بدين‌گونه در ضمن ادامهء تحصيل ، كار تدريس را هم ادامه دادم .\r\n\r\nوضع مالى آن روز\r\nناگفته نماند از نظر مالى بسيار در مضيقه بودم ، به طورى كه براى خيلىها قابل تحمل نبود . زيرا مخارج روزانه و احتياج به كتابهاى درسى و لباس و مخارج مسافرت ، منحصرا پانزده تومان شهريه مرحوم آيت‌اللّه بروجردى قدّس سرّه ، و پانزده كيلو مهر نان مرحوم آيت‌اللّه آقاى حجت قدّس سرّه بود .\r\nدر اين رابطه خاطره‌هاى جالبى دارم كه از مطرح نمودن آنها در اين ورقه صرف نظر مىكنم و اين مقدار هم كه نوشتم منظور شكوه و يا گله از بزرگان حوزه نبود ، بلكه به خاطر اين بود كه بعضى از آقايان محصلين اگر خداى نكرده يك‌وقتى دچار مشكلات مادى بشوند ، صبر و استقامت نموده ، از ادامهء تحصيل ، دلسرد نشوند و مشكلات خودشان را با اين‌وآن در ميان نگذارند ، و به دنيا و مقام و منصب دنيا كوچك‌ترين توجهى نكنند .\r\n\r\nاساتيد در حوزهء قم\r\nمتون عاليه را پيش اساتيد برجستهء حوزهء علميهء قم با مطالعه و مباحثه بين الاثنين به اتمام رساندم و دو سال در درس خارج بيع مكاسب مرحوم آقاى حجت قدّس سرّه شركت نمودم و پس از فوت ايشان در درس خارج فقه و اصول مرحوم آيت‌اللّه بروجردى قدّس سرّه حاضر شده و در درس مرحوم آيت‌اللّه آقاى سيد محمّد محقق معروف به « داماد » حاضر و يك دوره خارج اصول را با مقدارى خارج فقه پيش آن\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمرحوم خواندم . مىتوان گفت كه استفاده عمدهء حقير از فقه و اصول در نزد آن مرحوم بود . خداوند رحيم و غفور غريق رحمتش بفرمايد .\r\nولى آيا به نفع تمام شده و يا به ضرر ، از اوّل آقايان طلبه‌ها از مباحثات اين جانب استقبال نموده و تقاضاى درس مىنمودند . در ايام جوانى روزانه چهار جلسهء تدريس داشتم . لذا اكثر اوقات حقير صرف مباحثه شد و وقت كافى براى نوشتن مطالب علمى نيافتم ، و يا به تعبير ديگر توفيق قلم نداشتم . لذا اثر قلمى قابل اعتنايى نداشته ، اخيرا « حاشيه‌اى بر كفايه » شروع كرده‌ام . گرچه خيلى به كندى پيش مىرود . ولى اگر خداوند تبارك و تعالى توفيق عنايت بفرمايد و اين حاشيه تمام بشود ، شايد سبب ذكر خير و استرحام بشود .\r\nاز خداوند متعال خواستارم به همهء علماى اعلام ، خاصه به اين حقير ناچيز توفيق خدمت به اسلام و مسلمين عنايت فرمايد .\r\n4 / ذىالحجة الحرام / 1410\r\nاحمد پايانى اردبيلى\r\nتذكر : اساتيدى كه در اردبيل نزد آنان تحصيل نموده مىتوان به حضرات اساتيد : شيخ غفور عاملى ، شيخ غلامحسين غروى ( رسائل ) ، اميرزاده اردبيلى ( شرح لمعه ) ، شيخ محمّد عالمى ، شيخ محسن نجفى ( شرح لمعه ) ، ميرزا صادق متشكرى ، ميرزا بشير مدرس و ميرزا مهدى عالم ، اشاره نمود .\r\n\r\nشرح حال پدر به قلم پسر\r\nاين اقتباسى است از زندگينامه مرحوم آيت‌اللّه حاج شيخ احمد پايانى كه به قلم خودشان در تاريخ 2 / جمادى الاول / 1417 ق تحرير شده و زندگينامه‌اى كه يكى از شاگردان نزديك وى تنظيم نموده و همچنين اطلاعات اين حقير ( محمّد رضا پايانى ) در مورد ايشان كه مشتمل بر تاريخ تولد و تحصيل علوم دينيّه و محل تحصيل ، اساتيد ايشان ، تاريخ ورودشان به حوزهء علميهء قم و سابقه\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nتدريسشان ، تأليفات ايشان و همچنين نكات مختلف دربارهء شخصيت ايشان ، مىباشد .\r\nلازم به يادآورى است كه اين زندگينامه با رعايت ايجاز نگاشته شده به جهت ضيق وقت و در فرصتهاى بيشتر ان‌شاءالله تكميل شده و مفصلا در اختيار علاقمندان قرار مىگيرد .\r\nحضرت آيت‌اللّه حاج ميرزا احمد فرزند صالح متقى محمّد پايانى اردبيلى ، در روز پنجم ماه مبارك رمضان 1346 ق مطابق با 1306 ش از پدرى متّقى و مادرى مجلّله و مقدّسه در خانواده‌اى كاملا مذهبى در اردبيل شهر عالمان و فقيهان ، ديده به جهان گشود . . .\r\n[ در اينجا به مقدار سه صفحه كه عين مطالب قلبى به شمار مىآمد حذف گرديد و اينك دنبالهء مطلب 
  ]\r\nمرحوم استاد بزرگوار در ايام جوانى روزانه چهار جلسه تدريس داشتند كه در اواخر به دو جلسه تدريس ( مكاسب و جلدين كفايه ) رسيده بود .\r\nايشان يكى از قديمىترين اعضاى جامعهء مدرسين حوزهء علميهء قم بود و در دوران ستم‌شاهى حضورى مستمر در جلسات جامعه داشت . گاهى نيز اين جلسات در منزل معظم‌له تشكيل مىشد . در اعلاميه‌ها امضاى ايشان از اولين امضاها به شمار مىآمد . از ديگر اشتغالات ايشان شركت فعال در جلسه معتبر و با سابقه تفسير قرآن كريم بود كه با حضور جمعى از بزرگان ، دانشمندان و آيات تشكيل مىشد . ايشان علاوه بر تسلط و احاطهء كاملى كه در تدريس داشتند و هيچ نقطه غامضى در مطالب درسى باقى نمىگذاشتند و درس مكاسب ايشان شايد به جرأت بتوان گفت كه از تأسيس حوزهء علميهء قم تاكنون بىسابقه و بىنظير بود . هم از جهت كثرت شاگردان و هم از جهت عمق و اعتبار درس .\r\nدر اخلاق عملى حظّ وافرى از اخلاق كريمه و كمالات انسانى داشتند . در حركات و سكنات ايشان ، وقار و متانت خاصى بود . در نهايت تواضع و فروتنى با مردم به ويژه طلاب برخورد مىكرد به گونه‌اى كه انسان براحتى و بدون هيچ\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمحذورى مىتوانست هر مسأله‌اى را با ايشان در ميان گذارد . من خود شاهد بودم كه وقت يا بىوقت اشخاص چه به صورت مراجعهء حضورى و چه به صورت تماس تلفنى و يا مكاتبه‌اى مسائل مختلف را مطرح مىكردند ، به خصوص مسائل علمى و درسى ، و ايشان باكمال صبر و حوصله جواب مىدادند .\r\nزهد و تقوا و بىاعتنايى به زخارف دنيوى از ديگر صفات بارز آن مرحوم بود .\r\nاز هرچه كه مظهر و مصداق تجمّل و تشريفات بود پرهيز مىكرد و اطرافيان را برحذر مىداشت ، به نحوى كه همهء آنها كه با ايشان رابطه داشتند به اين موضوع معترفند . در حدود چهل سال در خانه‌اى بسيار ساده و محقر زندگى مىكرد و با اينكه از كمترين امكانات رفاهى برخوردار نبود . ولى ايشان قانع بودند و هرگز فكر تجديد منزل را از ذهن خطور نمىداد . تا اينكه اجبارا به جهت اينكه منزل ايشان در مسير خيابان قرار گرفت تجديد خانه نمود و همان ملاكهاى ساده‌زيستى را در مورد خانهء جديد نيز داشتند .\r\nايشان بسيار منيع الطبع و آزادمنش بود و روح آزاد خود را پايبند ماديات نكرده بود . بىاندازه به وقت اهميت مىداد و جلسات درس ايشان بسيار مرتب و منظم بود . مكرر اتفاق مىافتاد كه حال ايشان مساعد نبود ، ولى به زحمت در درس حاضر مىشد . حتى در اين اواخر نيز كه از شدت ناراحتى بىتاب شده بود ، عمدهء ناراحتى ايشان تعطيلى درس و ضايع شدن وقت طلاب بود . به ياد دارم كه دكتر ، ايشان را از تدريس منع كرده بود ، ولى به بنده گفتند ، رضا ! مبادا به كسى بگويى .\r\nممكن است ايراد بگيرند كه چرا با وجود منع طبيب به درس ادامه مىدهم . بگذار تا آنجا كه مىتوانم و قادر هستم تدريس كنم . چند جلسه نيز به همين ترتيب ادامه دادند ، تا اينكه به علت ضعف عمومى و تنگى نفس نتوانستند .\r\n\r\nآثار و تأليفات وى\r\n1 - احكام الاراضى و اقسامها ، كه در كنگرهء بزرگداشت شيخ اعظم انصارى\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nارائه گرديد و توسط همان كنگره منتشر شد .\r\n2 - ارشاد الطالب الى حقايق المكاسب ، كه عمده تأليف ايشان است و از اول مكاسب محرمه تا اواسط خيارات را شامل مىشود . منتخبى از اين شرح همراه با متن مكاسب كه با نهايت دقت توسط ايشان تصحيح شده به چاپ رسيده كه شامل مكاسب محرمه و بيع تا اول بيع فضولى مىباشد . لكن شرح كبير مخطوط است .\r\n3 - بيع الفضولى ، كه در كنگرهء مقدس اردبيلى عرضه شد و در مجموعهء مقالات همان كنگره به چاپ رسيد .\r\n4 - تصحيح كتاب جامع الرواة كه به دستور آيت‌اللّه بروجردى استنساخ قسمتى از آن به ايشان محوّل شد و چون كار ايشان كه به اتفاق يكى از دوستان قديمى و هم‌بحث ايشان انجام يافت ، مورد رضايت آيت‌اللّه بروجردى قرار گرفت . استنساخ كل كتاب به آن دو سپرده شد .\r\n5 - تقريرات اصول ، درس آيت‌اللّه بروجردى ( مخطوط ) .\r\n6 - تقريرات بحث بيع ، درس آيت‌اللّه حجت كوه‌كمرى ( مخطوط ) .\r\n7 - شرح كفايه الاصول ، كه به صورت ناتمام و مخطوط است .\r\n8 - فهرست جامع الشتات ، اثر ميرزاى قمى كه توسط ايشان تهيه گرديد .\r\nكتاب « در محضر شيخ انصارى » ، تقريرات درس ايشان مىباشد كه به همت يكى از شاگردان وى ( جواد فخار طوسى ) گردآورى شده و تاكنون تمام مكاسب محرمه در 9 مجلّد و نيمى از بيع در 8 مجلّد و اكثر خيارات در 9 مجلّد به چاپ رسيده است .\r\n« در كلاس درس مكاسب » ( شرح مكاسب محرمه - 3 جلد تاكنون ) نوشتهء رضا محمودى از افادات مرحوم پايانى است .\r\nسرانجام در اثر عارضه مهلك ريوى روز يكشنبه حوالى ساعت 30 / 10 بامداد در تاريخ 26 / 12 / 1375 ش مطابق با 6 / ذىالقعده / 1417 ق دعوت حق را لبيك گفت و به ديدار جان‌آفرين شتافت .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاز ايشان هفت فرزند به يادگار مانده كه سه نفر آنان فرزند ذكورند . پسر ارشد كارمند ، و پسر اوسط راه پدر را برگزيده و طلبه است و فرزند كوچكتر ايشان از دانشگاه فارغ شده و ليسانس ميكروبيولوژى دارد .\r\n\r\nميرزا احمد حائرى همدانى ( - )\r\nميرزا احمد حائرى فرزند ميرزا عبد اللّه همدانى ، از فضلا و معاريف قم بود .\r\nپدرش اهل همدان بود و در سير و سلوك مقامى ارجمند داشت و حالات معنوى از او نقل شده است . او به كربلاى معلى مهاجرت و در آنجا موقعيت خوبى به دست آورد .\r\nميرزا احمد حائرى ابتدا در كربلا بود و همان‌جا رشد و نما يافت و تحصيلات علوم دينى خود را آغاز نمود و تا سطح پيش رفت . آنگاه به‌سوى ايران مهاجرت كرد و قم را جهت سكنى برگزيد و به مصاهرت آيت‌اللّه حاج شيخ عبد الكريم حائرى يزدى نايل گشت و در جلسات درسش شركت مىجست .\r\nشايان ذكر است او بيشتر به عزلت و انزوا گرايش داشت و همواره در حال تهذيب نفس و نيل به مدارج عالى الهى مشغول بود .\r\nعبد الحسين حائرى\r\nاز وى سه فرزند ذكور به نامهاى : 1 - استاد عبد الحسين حائرى ، متولد سال\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n1346 ق مطابق با 1306 ش در قم .\r\nاستاد عبد الحسين پس از آموختن مقدمات ، سطح را نزد : شيخ مرتضى حائرى يزدى ( دائى خود ) و شيخ محمّد على حائرى كرمانى به پايان برد و دروس خارج را مدتى چند از محضر آيات : سيد محمّد حجت كوه‌كمرى ، سيد صدر الدّين صدر ، سيد محمّد تقى خوانسارى و سيد حسين طباطبائى بروجردى استفاده نمود .\r\nايشان در سال 1330 ش به تهران مهاجرت كرد و به علت استعداد فراوان و داشتن ذوق كتابشناسى ، بنا بر پيشنهاد برخى از دوستان خود به كتابخانهء مجلس جذب شد و تاكنون در آنجا به خدمات فرهنگى اشتغال دارد .\r\n2 - مرحوم دكتر عبد الهادى حائرى ( متولد سال 1349 ق مطابق با 1309 ش در قم ) .\r\n3 - آقا عبد الحميد حائرى ( متولد 1354 ق مطابق با 1314 ش ) .\r\nو سه دختر كه دامادهايش عبارتند از :\r\n1 - مرحوم آيت‌اللّه شيخ راضى تبريزى نجفى .\r\n2 - مرحوم علامه شيخ احمد غروى تويسركانى .\r\n3 - آقا عباس ذبيحىزاده .\r\n\r\nسيّد احمد حسينى قمى ( 1324 - 1416 ق )\r\nسيد احمد قمى فرزند سيد على اكبر حسينى يزدى ، از فضلا و زهاد معاصر بود .\r\nوى در سال 1324 ق در قم ديده به جهان گشود .\r\nنامبرده پس از طى مقدمات و سطوح در قم ، در سال 1364 ق به نجف اشرف مهاجرت نمود . فقه و اصول را از محضر آيات : سيد ابو الحسن اصفهانى ، ميرزا عبد الهادى شيرازى ، سيد محسن طباطبائى حكيم ، سيد محمود شاهرودى و سيد عبد الاعلى سبزوارى ، استفاده نمود . و از ساير اساتيدش اجازه دريافت داشت و\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nپس از سالها اقامت در آن سامان ، به زادگاهش بازگشت و به ترويج مذهب و ارشاد مردم پرداخت .\r\n\r\nاز آثار او\r\nابواب الرحمه ، كه در سال 1406 ق در قم به چاپ رسيد ( بدون آنكه نام خود را روى آن چاپ كند ) .\r\nحسينى قمى در شعبان / 1416 ق در سن 92 سالگى در پى بيمارى در قم بدرود حيات گفت و پيكرش در قبرستان ابو حسين مدفون گرديد .\r\n\r\nسيّد احمد خلخالى ( - 1365 ق )\r\nسيّد احمد فرزند سيد محمود موسوى خلخالى ، از فقها و اساتيد بنام تبريز بود .\r\nوى در نجف اشرف از شاگردان آيات : آخوند ملا محمّد كاظم خراسانى و سيد محمّد كاظم طباطبايى يزدى بود . هنگام مراجعت به ايران در تبريز توقف كرد و سطوح عالى را تدريس و شاگردان بسيارى تربيت نمود . ايشان در علوم حديث و حفظ اشعار و سخنورى يد طولا و توانايى زيادى داشت .\r\nخلخالى در جريان انقلاب پيشه‌ورى در آذربايجان ايران در سال 1324 ش از تبريز به تهران رفت و پس از مدت كوتاهى بدرود حيات گفت .\r\nاو در سال 1365 ق مطابق با 1325 ش در تهران درگذشت . پيكرش به قم حمل و در قبرستان خارج شيخ - مقبره اتفاق - به طور امانت مدفون گرديد ، و در حدود سال 1375 ق مطابق با 1334 ش طبق وصيت خود به نجف اشرف حمل و در وادى السلام به خاك سپرده شد . اتفاقا پس از گذشت چند سال در همان قبر مرحوم علامه سيد ابراهيم دروازه‌اى تبريزى مدفون گرديد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nفرزندانش از چند همسر :\r\n1 - علامه سيد محمود 2 - علامه سيد حسن 3 - سيد محمّد 4 - علامه سيد مرتضى 5 - آقاى اكبر ، فعلا ساكن تهران است 6 - آقاى هاشم فعلا ساكن تبريز است 7 - سيد على 8 - آقاى دكتر سيد ضياء ، فعلا مقيم آلمان است ، و هفت دختر .\r\n\r\nسيّد احمد خوانسارى ( 1309 - 1405 ق )\r\n\r\nولادت\r\nحاج سيد احمد خوانسارى فرزند سيد يوسف و نوهء سيد حسن معروف به « ميرزا بابا » امام جمعهء خوانسار كه نسب شريفشان با سى واسطه به حضرت امام موسى بن جعفر عليه السّلام مىرسد . از مراجع بنام جهان تشيّع و زهّاد زمان و اساتيد معروف حوزه‌ها بود .\r\nسيد احمد ، در 18 / محرم / 1309 ق در شهر خوانسار ، در خانواده‌اى روحانى ديده به جهان گشود .\r\nپدرش سيد يوسف از فقها و علماى معروف خوانسار بود . وى تحصيلات خود را در اصفهان نزد آيت‌اللّه ملا حسين على تويسركانى به پايان برد و به خوانسار مراجعت كرد و به تبليغات دينى و افاضات روحى اشتغال ورزيد . تا اينكه در سال 1312 ق درگذشت .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nتحصيلات مقدماتى و عالى\r\nايشان مقدارى از رياضيات و علوم مقدماتى و سطح را در زادگاه خويش از محضر علماى بزرگ آن سامان ، چون : برادر والامقام خود آيت‌اللّه سيد محمّد حسن ( متوفاى 1337 ق ) و نيز شوهر خواهرشان آيت‌اللّه سيد على اكبر خوانسارى فرا گرفت . سپس براى ادامهء تحصيل به اصفهان مهاجرت نمود و در آن شهر از محضر آيات : سيد محمّد صادق اصفهانى « خاتون‌آبادى » و ملا عبد الكريم گزى و ميرزا محمّد على تويسركانى ، خارج فقه و اصول خواند . سپس براى تكميل معلومات خود ، در اوايل سال 1329 ق به دار العلم نجف اشرف عزيمت نمود و در آن حوزهء پربركت ، يك سال در درس ملا محمّد كاظم خراسانى و چندين سال هم در دروس آيات : سيد محمّد كاظم طباطبائى يزدى ، شيخ الشريعهء اصفهانى ، ميرزا محمّد حسين نائينى ، شيخ ضياء الدّين عراقى و اساتيد ديگر شركت جست .\r\nهمين‌طور مدارج عالى را سپرى كرد و علوم گوناگونى از قبيل : فقه ، اصول ، فلسفه و رياضيات بدست آورد . سپس در سال 1335 ق به ايران مراجعت گرد و چندى در دزفول از محضر آيت‌اللّه شيخ محمّد رضا معزّى بهره‌مند گرديد . آنگاه در اراك توقف كرد و در ابحاث فقه و اصول آيت‌اللّه حاج شيخ عبد الكريم حائرى يزدى شركت جست و نهايت استفاده را نمود .\r\n\r\nاقامت در قم\r\nبعد از اينكه آيت‌اللّه حائرى به قم آمد و حوزهء علميه را تأسيس نمود . مردم اراك از ايشان تقاضا نمودند كه خوانسارى به جاى ايشان اقامهء جماعت كند و امور دينى مردم را اداره نمايد . حائرى هم با اين تقاضا موافقت كرد .\r\nآيت‌اللّه شيخ محمّد على اراكى نقل فرموده بودند كه : حائرى تقريبا بعد از شش ماه از عزيمتشان به قم در جلسه‌اى فرمودند كه : ما مىخواستيم آقاى سيد احمد\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nخوانسارى اعلم علماى شيعه باشد و لكن ايشان قناعت كردند كه اعلم علماى اراك باشند . به مجرد اينكه خوانسارى اين قضيه را شنيده و متوجه شدند كه رضايت حائرى در اين است كه ايشان در قم باشند ، همان روز عازم قم شده و در اين شهر اقامت گزيد .\r\nوى دروس حكمت را از محضر حكيم متأله ميرزا على اكبر حكمى يزدى « تجلّى » بهره‌مند شد . خوانسارى پس از دو ماه از ورودشان به قم ، آيت‌اللّه حائرى محل اقامت نماز جماعت خود را - در مدرسهء فيضيه - به ايشان تفويض كرد ، و در اولين نماز جماعت هم شركت جست و به ايشان اقتدا نمود .\r\nخوانسارى در مدتى كه در حوزهء مقدسهء قم توقف داشت ، از احترام خاصى برخوردار بود ، و از مدرسان و فضلاى بزرگ حوزه به شمار مىرفت . و علاوه بر تدريس خارج فقه و اصول ، از مدرسان فلسفه و رياضيات نيز شمرده مىشد .\r\nسيد احمد خوانسارى / سيد على اكبر برقعى « كاشف »\r\n\r\nاقامت در تهران\r\nدر رابطه با عزيمت ايشان به تهران ، علامه شيخ آقا بزرگ تهرانى مىنويسد : در محرم / 1370 ق كه علامه حاج يحيى سجادى وفات كرد ، اهالى تهران از آيت‌اللّه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nبروجردى تقاضا كردند كه : شخصيت باكفايتى را به تهران اعزام دارند تا در مسجد حاج سيد عزيز اللّه ، اقامه نماز كرده و به امور دينى مردم بپردازد . آيت‌اللّه بروجردى ، ايشان را به تهران فرستاد .\r\nخوانسارى تا آخر عمر پربركتش در مسجد سيد عزيز اللّه تهران به اقامهء نماز جماعت و تدريس خارج فقه مشغول بود و عمر پرثمر خود را در خدمت به اسلام و حوزه‌هاى علميه سپرى نمود . آيت‌اللّه سيد عبد اللّه شبسترى جزو ملازمان خاص ايشان بود و سالها از درس‌شان بهره‌مند شده‌اند .\r\n\r\nمرجعيت و تأليفات\r\nبعد از وفات مرجع كبير آيت‌اللّه بروجردى ، جمع كثيرى از مردم ايران و برخى از كشورهاى ديگر ، به ايشان رجوع كرده و از ايشان تقليد نمودند . شهرت علمىاش بر كسى پوشيده نبود و همواره فقهاى نجف نيز احترام خاصى برايش قايل بودند .\r\n\r\nاز تأليفات ايشان مىتوان به عناوين زير اشاره كرد\r\n1 - العقائد الحقة ، در علم كلام .\r\n2 - جامع المدارك فى شرح المختصر النافع ، كه فقه استدلالى منقّح و مهذّبى است و جامع بين و جازت لفظ و دقت و تحقيق در مطالب مىباشد ، در هفت جلد .\r\n3 - حاشيه بر عروة الوثقى .\r\n4 - حاشيه بر مناسك حج ( اثر شيخ انصارى ) .\r\n5 - رسالهء عمليه ، به زبانهاى فارسى و عربى .\r\n6 - رسالهء مناسك حج .\r\n\r\nوقايع سال 1342 ش\r\nآيت‌اللّه خوانسارى همراه ديگر علما ، نسبت به حوادث سال 1342 ش شركت نمود . از جمله در بازار تهران - در پى اعتراض به دستگاه حاكم - مورد هجوم\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nپليس و مأموران امنيتى قرار گرفت و مقدارى از ناحيهء پا جراحت برداشت .\r\nاعلاميه‌هاى متعددى در همان روزها از طرف ايشان منتشر شد كه نمونه‌اى از آن را منعكس مىكنيم :\r\nبسم اللّه الرحمن الرحيم\r\n إِنَّا لِلَّهِ وَ إِنَّا إِلَيْهِ راجِعُونَ \r\nالحمد لله رب العالمين و الصلاة و السلام على خير خلقه محمّد و آله الطاهرين و لا حول و لا قوة الّا بالله العلى العظيم .\r\nحوادث اسف‌آور يكى دو روز اخير كه منجر به قتل و جرح يك عده مردم بىگناه ، و توقيف حضرت آيت‌اللّه خمينى و آيت‌اللّه قمى و ديگر آقايان شده است ، موجب كمال تأثر و تأسف حقير گرديد . با كمال تعجب مشاهده مىشود مسئولين امنيت كشور با نهايت گستاخى حضرات آقايان مراجع و علماى اعلام ( دامت بركاتهم ) را موافق امورى كه مباينت آنها با شرع مطهر ، محرز و مكرر تذكر داده شده است ، جلوه مىدهند .\r\nحقير در اين موقع حساس لازم مىدانم اولياى امور را متذكر سازم . انجام اين‌گونه اعمال ضد انسانى نسبت به حضرات علماى اعلام و قتل و جرح مردم بىپناه ، نه تنها موجب رفع غائله نخواهد بود ، بلكه جز تشديد امور و ايجاد تفرقه و وخامت اوضاع ، اثر ديگرى نخواهد داشت . موجب كمال تأسف است كه بايد حريم مقدس اسلام و روحانيت از طرف اولياى امور ، اين‌چنين مورد تجاوز قرار گيرد .  إِنَّا لِلَّهِ وَ إِنَّا إِلَيْهِ راجِعُونَ .  از خداوند متعال عز اسمه مسألت دارم كه اسلام و مسلمين را در كنف عنايات خود از همهء حوادث مصون و محروس بدارد . و ما توفيقى إلّا بالله عليه توكلت و اليه انيب .\r\nالاحقر احمد الموسوى الخوانسارى\r\n13 / محرم / 1383 ق\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nوفات و مدفن\r\nسرانجام اين عالم بزرگوار پس از 96 سال عمر با عزت و عزلت ، براثر كسالت در اولين ساعات بامداد روز شنبه 27 / ربيع الثانى / 1405 ق مطابق با 29 / دى / 1363 ش در پى بيمارى نداى حق را لبيك گفت ، و به ديار باقى شتافت . ارتحالش عالم اسلام و حوزه‌هاى علميه را عزادار ساخت .\r\nشيخ محمّد على خوانسارى\r\nمردم مسلمان تهران كه از ارتحال اين عالم جليل القدر اطلاع حاصل كردند ، اطراف بيت ايشان اجتماع كرده ، و به سينه‌زنى و عزادارى پرداختند . سپس با احترام فراوان و شركت گسترده در تشييع ، پيكر پاكش ، جهت خاكسپارى به شهر قم انتقال يافت و بعد از تشييعى كم‌نظير ، با شركت مراجع تقليد و علما و طلاب حوزهء علميه و كليهء طبقات ( كه حقير شاهد و ناظر آن تشييع عظيم بودم ) ، حضرت آيت‌اللّه گلپايگانى بر جنازه‌اش نماز گزارد ، و در حرم حضرت فاطمهء معصومه عليها السّلام به خاك سپرده شد .\r\nسيد احمد خوانسارى افتخار دامادى آيت‌اللّه شيخ محمّد على خوانسارى - كه از مشاهير علما و بزرگان و ساكن نجف اشرف بود - را داشت . فرزندانش عبارتند از : 1 - سيد جعفر خوانسارى 2 - سيد فضل اللّه احمدى ، متوفاى اواسط / ربيع الثانى / 1401 ق 3 - سيد مسعود احمدى 4 - سيد جواد ناسوتى 5 - سيد على احمدى ،\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nو علامه سيد فضل اللّه خوانسارى داماد ايشان بود .\r\nمنابع\r\n1 - آثار الحجة 2 / 240 .\r\n2 - آينهء دانشوران 169 .\r\n3 - تراجم الرجال ( اثر برقعى ) 1 / 232 .\r\n4 - رجال قم 93 .\r\n5 - فرزانگان خوانسار .\r\n6 - كيهان فرهنگى ، سال اول ، شمارهء اول ، ص 35 .\r\n7 - گنجينهء دانشمندان 1 / 326 و 2 / 9 .\r\n8 - مجلهء نور علم ، شمارهء هشتم ، ص 11 .\r\n9 - مستدرك أعيان الشيعة 1 / 10 .\r\n10 - نقباء البشر 1 / 462 .\r\n\r\nاحمد رحيمى كاشانى ( 1340 - 1415 ق )\r\nحاج احمد فرزند حسين و نوهء رحيم قمى ، ملقب به « رحيمى كاشانى » از خدمتگزاران به علم و فرهنگ بود .\r\nشرح حال زير به قلم خود ايشان است كه در كتابش « سيرى در زندگى » چاپ شده و نيز نگارنده در تاريخ صبح روز جمعه 21 / خرداد / 1372 ش در منزلش حضور پيدا كرده و قسمتى از زندگينامه‌اش را يادداشت نمودم كه تقديم مىگردد :\r\nتولدم در 2 / مهر / 1300 ش در بخش دو قم ، كوچهء پشت دارائى واقع ، والدينم مرحومان حسين و فاطمه هيچ‌كدام ملاك و صاحب ثروت و مال و منال قابل ذكرى نبودند . در ضمن محتاج استعانت و كمك هيچ‌كس نشده ، زندگى متعارف و آبرومندانه‌اى داشتند .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nشادروان والدم سالها از عمر هفتاد و پنج‌ساله را در كار و مشاغل عديده ، از كارمندى حكومت تا كسب و كار آزاد گذرانيد و آخرين سنوات زندگى را اغلب بيمار و گرفتار دارو و درمان و مبتلا به « آسم » و ضيق النفس گرديد و در ليلهء اول / ربيع‌الاوّل / 1366 ق چشم از جهان فروبست . مادرم نيز در تاريخ 9 / آبان / 1349 ش دعوت حق را لبيك گفت و به رحمت ايزدى پيوست ( روانشان شاد باد ) .\r\nبنده پس از جارى شدن سيل كم‌نظير و مهيب و ويران‌گر ليلهء چهارشنبه 10 / صفر / 1353 ق قم كه منجر به انهدام و خرابى محلاتى از شهر از جمله خانه و كاشانه و محل تحصيلم ( مدرسهء علميهء تربيت ) گرديد ، ناچار و ناگزير از ادامهء تحصيل روزانه محروم و بازماندم . لكن خوشبختانه چند سال بعد توانستم داوطلبانه در كلاسهاى شبانه ( اكابر ) كه ويژهء اصناف و بزرگسالان آن هم اجبارى و الزامى بود ، با اصرار و پافشارى بسيار ( به علت صغر سن ) ثبت نام نموده ، در مدت هفتاد و هشت شب شركت مرتب در كلاس ( سنوات 17 - 1318 ش ) به اخذ گواهينامهء مربوطه موفق شدم .\r\nاواخر سال 1322 ش با برچيدن دكان عطارى - بقالى به واسطه و معرفى يكى از همسايگان بسيار خوب ( مرحوم احمد فياضى ) در شركت نفت ايران و انگليس - قم به سمت فروشندهء بنزين استخدام ، و در 28 / مهر / 1323 ش به خدمت نظام‌وظيفه اعزام و پس از پايان خدمت ( 28 / آبان / 1325 ش ) مجددا به خدمت در آن شركت مشغول شده ، در خرداد ماه / 1327 ش به اخذ گواهينامهء ششم ابتدائى نائل گرديد ، و در آبان / 1328 ش به موازات كار روزانه در فرصتهاى مقتضى شركت در جلسات دروس و مباحث خارج از برنامهء رسمى فرهنگ توأم با ادامهء تحصيل آزاد شبانه ( در سطح متوسطه ) اقدام به تأسيس و تشكيل قرائت‌خانه « ملى پارس » در خيابان ارم قم نمود ( 28 - 1330 ش ) .\r\nاوايل سال 1330 ش ( خرداد ماه ) كه قيودات و بند و زنجيرهاى ثمين قانونى مانع صدور امتياز روزنامه برداشته شد و دولت ملى مصدر امور مملكت گرديد ،\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nاقدام به اخذ امتياز روزنامهء « پيكار مردان » نمودم . منتها چون در آن تاريخ شرايط سنى ( سى سال تمام ) را نداشتم روزنامه را به نام برادرم ( مرحوم حاج على اصغر ) به مسئوليت و مديريت خود از 23 / شهريور / 1330 ش با همكارى جمعى از نويسندگان و شعراى جوان و با شور و ذوق منتشر ساختم . در ضمن با اقدام نسبت به افزايش سن موفق به اخذ امتياز روزنامهء « انقلاب بىرنگ » از شوراى عالى فرهنگ به نام خود گرديد . مدتى هم در سال 1331 ش روزنامهء اخير الذكر به جاى پيكار مردان منتشر مىشد .\r\nتا اينكه به موجب مادهء ( 59 ) اساسنامهء شركت ملى نفت ادامهء انتشار آن به مانع و مشكل ممنوعيت كاركنان آن شركت به داشتن چنان مشاغلى برخورد نمود .\r\nضمنا هم‌زمان با خدمت در شركت مزبور و ادامهء امور مديريت ( هفتگى و ماهانه ) پيكار مردان و تحمل ناراحتيها و مشكلات و معضلات عديده ناشى از پنج سال تبعيد به قزوين و تهران ( 33 - 1338 ش ) به خاطر روزنامه‌نگارى و به منظور دور بودن از محل ( قم ) و تعطيل شدن طبيعى به خودى خود هفتگىنامه و ماهنامهء جديد الانتشار پيكار مردان ( 34 - 1335 ش ) . در چنان حال و هوا و موقعيت بسيار دشوار ( جو حاكم ) در خرداد / 1337 ش با تهيهء يك‌هزار و پانصد متر از اراضى موات ، موقوفهء آستانهء مقدسهء قم در خيابان خاكفرج فعلى با وام‌گيرى از بانكها و كمك و مساعدتهاى ارزشمند مادى شادروان اخوى در حدود امكاناتش و چك و سفته‌فروشى طبق رسوم بازار و تحمل انواع ذلت و مشقتهاى ناگفتنى مولود تنگدستى ، مبادرت به احداث و اخذ امتياز تأسيس « آموزشگاه ملى مسعود » نمود ، كه طبق آمار مضبوط با ميانگين سنوات تحصيلى ( 50 - 1358 ش ) در هر سال تحصيلى يك‌هزار و چهارصد و بيست نوآموز و دانش‌آموز ( ابتدائى و راهنمائى تحصيلى ) در آن مدرسه اشتغال به تحصيل داشتند . لذا يكى از بزرگترين مؤسسات ملى فرهنگى قم و خوش‌بختانه در ميان محلات طبقات سوم و چهارم شهر واقع شده بود .\r\nآن مؤسسهء عام‌المنفعه روز اول مهر همان سال ( 1337 ش ) افتتاح و آغاز به كار نمود . منتها هر قدر مساعى و كوشش ما در تدارك و تهيه و امكانات توسعه و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nگسترش خدمات اجتماعى - سياسى و فرهنگى ( بدون چشم‌داشت و عدم محاسبهء سود سرمايه‌گذاريها ) افزايش مىيافت ، عكس‌العمل نابخردانه و خائنانه حاسدان و تنگ‌نظران بومى و غير محلى بيشتر و بيشتر مىشد ، تا آنجا كه در همان ماه‌هاى اول تأسيس و تشكيل مدرسهء مزبور به انواع توطئه‌چينى و زمينه‌سازى پرداخته ، هنوز پنجمين ماه عمر آن آموزشگاه پايان نيافته بود كه با جمع‌آورى و تقديم شصت هزار ريال آن روزها ( بهمن / 1337 ش ) رشوه به فرماندار قم ( محمود صدر محلاتى ) مقدمات تعطيل « پيكار مردان » را در قم با گزارش فرماندار فراهم و سپس با توسل به فردى كه در اقدامات و عمليات سودآور شهردارى قم شريك و از حاميان مؤثر آن دستگاه آلوده و فاسد و از دوستان نزديك جنايت پيشهء مشهور سپهبد معدوم « بختيار » رئيس كل ساواك بود ، موفق به دريافت حكم توقيف دائم پيكار مردان گرديدند و در تاريخ دوشنبه 18 / فروردين / 1338 ش آن دستور اجرا و كليهء اوراق چاپ‌شدهء روزنامه حتى مطالب و آگهىهاى دولتى و غير دولتى آن شماره ( 358 ) را به وسيلهء ماشين لندرور ساواك از چاپخانهء قم بردند .\r\nشرح مفصلى نسبت به حوادث و رخدادهاى زندگىاش در كتاب مذكور است .\r\nجهت تفصيل بيشتر به آن رجوع شود .\r\n\r\nآثار قلمى او به شرح زير است :\r\nطى چند دورهء پرمخاطرهء روزنامه‌نگارى در طول بيست و هشت سال موفق به انتشار دورهء اول از 23 / 6 / 1330 ش لغايت 28 / 12 / 1337 ش و دورهء دوم از 10 / 12 / 1357 ش تا 24 / 6 / 1358 ش كه مجموعا 386 شماره پيكار مردان و انقلاب بىرنگ هفتگى و ده شماره ( يك سال ) ماهنامهء پيكار مردان را ( از ديماه 34 - آذرماه / 1335 ش ) در قم شده است .\r\n1 - پنجهء خونين استعمار در آستين پاپ ، در 143 صفحه ، آذر / 1357 ش .\r\n2 - تاريخچهء روزنامه‌نگارى در قم ، در 101 صفحه ، اسفند / 1348 ش .\r\n3 - خواجه بده رسان ، در 112 صفحه ، مرداد / 1362 ش و چاپ دوم آن زير\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nعنوان « گلچينى از آثار بزرگان علم و ادب » ، در دى / 1364 ش چاپ و منتشر گرديد .\r\n4 - در راه نهضت ملى ايران ، در 83 صفحه ، فروردين / 1358 ش .\r\n5 - سيرى در زندگى و مقايسهء اعمال معدود رهبران ملل ، پائيز / 1370 ش ، 328 صفحه .\r\n6 - صنعت مرغدارى ( فنى و تجربى ) ، در 79 صفحه ، مرداد / 1361 ش .\r\n7 - كارنامهء شانزده سالهء آموزشگاه ملى مسعود ، كه مقارن با صدور فرمان تحصيل رايگان در 36 صفحه ، اسفند / 1353 ش .\r\n8 - گنجينهء دانشوران ، در 221 صفحه ، چاپ اول ، دى / 1339 ش و چاپ دوم آن در مرداد / 1357 ش .\r\nاستاد رحيمى در روز دوشنبه 27 / رمضان / 1415 ق مطابق با 8 / اسفند / 1373 ش در سن 75 سالگى در قم جهان فانى را وداع گفت و پيكرش روز بعد تشييع و در وسط قبرستان حاج شيخ با كد ( 15619 ) مدفون گرديد .\r\nمنابع\r\n1 - چهرهء مطبوعات معاصر 255 .\r\n2 - رجال قم 93 .\r\n3 - سيرى در زندگى ( اثر مترجم‌له ) 276 .\r\n4 - فهرست روزنامه‌هاى فارسى 53 .\r\n\r\nشيخ احمد رضوانى زنجانى ( 1342 - 1420 ق )\r\nشيخ احمد فرزند حاج محمّد اسماعيل و نوهء محمّد رضا زنجانى ، معروف به « رضوانى » از فقها و بزرگان و اساتيد حوزهء علميهء قم و زهاد واقعى بود .\r\nوى در سال 1342 ق مطابق با 3 / بهمن / 1302 ش در زنجان ديده به جهان گشود . پدرش از تجّار و تحصيل‌كرده‌ها بود و علاقه داشت كه فرزندش به تحصيل علم\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nبپردازد . به همين خاطر آقا احمد در نوجوانى وارد حوزهء علميهء زنجان شد و دروس مقدماتى را از شيخ حسين كلامى و شيخ جلال اصحابى آموخت . سپس در سن 18 سالگى ( سال 1360 ق ) رهسپار قم گشت و دروس سطح را از محضر اساتيدى چون : شيخ عبد الكريم خوئينى ، شيخ اسحاق لنكرانى ، شيخ موسى عباسى زنجانى ، سيد شهاب الدّين مرعشى و شيخ احمد كافى الملك تبريزى استفاده نمود . آنگاه در درس خارج حضرات آيات : سيد محمّد حجت كوه‌كمرى و سيد حسين طباطبائى بروجردى و در درس فلسفهء سيد محمّد حسين تبريزى « علامهء طباطبائى » شركت جست و استفاده شايان برد .\r\nعلامه رضوانى ، در سال 1369 ق به نجف اشرف عزيمت كرد و باقى درس خارج را از محضر آيات : ميرزا باقر زنجانى ، سيد ابو القاسم خوئى ، سيد محسن طباطبائى حكيم ( مدت كوتاهى ) و سيد محمود شاهرودى ( مدت كوتاهى ) و دروس حكمت را از شيخ صدرا بادكوبى و سيد عبد الاعلى سبزوارى استفاده نمود . هم‌زمان با تحصيل اقدام به تدريس متون كتب علمى پرداخت و شاگردان خوبى تربيت نمود .\r\nايشان در سال 1395 ق مطابق با 1354 ش به ايران بازگشت و قم را جهت فعاليتهاى مذهبى و اجتماعى خويش برگزيد و به تدريس خارج فقه و اصول پرداخت .\r\n\r\nآثار قلمى او\r\n1 - اصول الفقه ( مباحث الالفاظ - سه جلد ) .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n2 - الاجتهاد و التقليد .\r\n3 - المحاكمات بين الاعلام فى الحج .\r\n4 - تقريرات اصول الخوئى ( دورهء كامل ) .\r\n5 - تقريرات اصول ميرزا باقر زنجانى ( سه دورهء كامل اصول ، در 12 جلد ) .\r\n6 - تقريرات فقه ميرزا باقر زنجانى ( شامل كتابهاى : طهارت در چهار جلد ، زكات ، خمس ، صوم ، حج ، اجاره ، مضاربه ، شركت ، مكاسب محرمه ، خيارات ، نكاح در سه جلد و لباس مصلى ) .\r\n7 - حاشية على شرح التجريد .\r\n8 - حاشية على شرح المنظومة .\r\n9 - رسالهء عمليه .\r\n10 - رسالة فى اعتبار قول العدل الواحد .\r\n11 - رسالة فى الرضاع .\r\n12 - رسالة فى العصير العنبى .\r\n13 - رسالة فى المتنجس .\r\n14 - رسالة فى تحقق الوطن الشرعى .\r\n15 - رسالة فى حديث لا تعاد .\r\n16 - رسالة فى حكم الفقّاع .\r\n17 - رسالة فى طهارة و نجاسة اهل الكتاب .\r\n18 - رسالة فى علم الجفر .\r\n19 - رسالة فى عموم حجية البينة .\r\n20 - رسالة فى قول ذى اليد .\r\n21 - صلاة المسافر ( تقريرات درس حجت ) .\r\n22 - كتاب احياء الموات .\r\n23 - كتاب الاجارة .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n24 - كتاب الحج .\r\n25 - كتاب الصلاة .\r\n26 - كتاب القضاء .\r\nآيت‌اللّه رضوانى در حرم حضرت معصومه عليها السّلام بامداد هر روز به عبادت و اقامهء جماعت اهتمام داشت و سپس به تدريس اشتغال مىورزيد . ولى در اثر مخالفت توليت آستانه ، از جماعت و ارشاد مردم محروم شد و تا آخر عمر در انزوا و عزلت گذراند و در اثر فشارهاى روحى دچار سكتهء مغزى شد و ماهى چند در بستر بيمارى به سر برد و سرانجام در روز جمعه 9 / ربيع الثانى / 1420 ق مطابق با اول / مرداد / 1378 ش در قم زندگى را وداع گفت . پيكرش عصر روز شنبه از مسجد امام حسن عسكرى عليه السّلام تشييع و پس از اداى نماز توسط آيت‌اللّه شيخ لطف اللّه صافى گلپايگانى ، در قبرستان شيخان به خاك سپرده شد . ايشان در نجف اشرف به شرف دامادى آيت‌اللّه ميرزا باقر زنجانى نايل و در اثر اين وصلت صاحب فرزندان زير گرديد : 1 - دكتر محمّد رضا رضوانى ، دندان‌پزشك 2 - شيخ محمّد صادق ، داراى ليسانس حقوق و از قضات خطهء زرند ساوه 3 - دكتر محمّد كاظم ، پزشك 4 - مهندس عباس . و شش دختر از وى به جاى ماند .\r\nمنابع\r\n1 - اظهارات آيت‌اللّه رضوانى در رمضان / 1416 ق در منزلش در قم .\r\n2 - تاريخ زنجان 55 .\r\n3 - مجلهء آينهء پژوهش ، سال 1378 ش ، شمارهء 57 ، ص 120 ، بقلم شيخ ناصر الدّين انصارى .\r\n\r\nسيّد احمد روحانى قمى ( 1322 - 1384 ق )\r\nحاج سيد احمد فرزند آيت‌اللّه سيد صادق حسينى روحانى قمى ، از فضلا و مشاهير خطباى قم و داماد آيت‌اللّه شيخ فضل على قزوينى بود .\r\nآقا احمد در سال 1322 ق در قم ديده به جهان گشود .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nتحصيلات عالى\r\nايشان پس از طى مقدمات و سطوح ، دروس عالى فقه و اصول از محضر آيات : حاج شيخ عبد الكريم حائرى يزدى و سيد على يثربى كاشانى و معقول را نزد علامه سيد ابو الحسن رفيعى قزوينى استفاده نمود . آن‌گاه جهت تكميل تحصيلات خود به نجف اشرف مهاجرت كرد و از محضر آيات :\r\nميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى و مدتى چند در كربلاى معلّا نزد آيت‌اللّه سيد حسين طباطبائى قمى بهره‌مند گرديد . سپس به ايران مراجعت نمود و در سال 1374 ق در تهران سكونت اختيار كرد و از راه منبر و وعظ و ارشاد به تبليغ دين مبين اشتغال ورزيد و از ائمهء جماعت مسجد بنى هاشم - واقع در خيابان گرگان - شد .\r\n\r\nاز آثار او\r\n1 - تسلية المريض .\r\n2 - سر السعادة .\r\n3 - كتاب خاطرات .\r\n4 - كفاية النحو .\r\nايشان در روز دوشنبه 2 / صفر / 1384 ق مطابق با 23 / خرداد / 1343 ش در تهران در 62 سالگى درگذشت و پيكرش به قم حمل و در قبرستان شيخان به خاك سپرده شد .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nفرزندانش\r\n1 - مرحوم دكتر سيد مهدى 2 - آقاى سيد محمّد ، ساكن تهران و شش دختر كه دامادهاى اهل علم او عبارتند از : 1 - حجة الاسلام سيد محمّد على روحانى ، ساكن قم 2 - مرحوم شيخ محمّد جعفرى همدانى 3 - دكتر شيخ على شيخ الاسلام اصطهباناتى رئيس دانشكدهء ادبيات تهران .\r\nمنابع\r\n1 - آثار الحجة 2 / 147 .\r\n2 - آينهء دانشوران 360 ( در پاورقى فوت ايشان را سال 1388 ق نوشته كه اشتباه است و مرحوم شيخ محمّد على شاه‌آبادى شوهر خواهر صاحب شرح حال است ، نه داماد ايشان بود ) .\r\n3 - رجال قم 93 .\r\n4 - گنجينهء دانشمندان 1 / 339 ( سال مرگش را اشتباه نوشته است ) .\r\n\r\nسيّد احمد زنجانى « شبيرى » ( 1308 - 1393 ق )\r\nاين مقاله برگرفته‌شده از مجلهء ( نور علم ) كه با اندكى حذف و اضافه تقديم مىگردد :\r\nحاج سيد احمد حسينى زنجانى ، فقيهى بزرگ و پارسايى پرهيزگار و متخلّق به اخلاق الهى بود .\r\nوى در 4 / صفر / 1308 هجرى قمرى در شهرستان زنجان ديده به جهان گشود و در حوزهء علميهء اين شهر در محضر اساتيد بزرگ و عاليقدر كسب\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nفيض نمود . پس از تأسيس حوزهء علميهء قم توسط آيت‌اللّه حاج شيخ عبد الكريم حائرى يزدى ، صيت فضيلت آن عالم عالىمقدار و نيز وقوع حوادثى ، وى را به شهر قم كشيد ، و در روز دوّم / جمادى الثانى / 1346 قمرى ، رحل اقامت موقتى در اين شهر افكند ، ولى علاوه بر جذبهء مرحوم حاج شيخ ، ضرورت حفظ حوزهء نوپاى قم ، عزم رحيل وى را بدل به اقامت دائمى نمود و با بهره‌گيرى از محضر آن مرحوم و علماى بزرگ ديگر ، خود در كرسى تدريس و تأليف و قضاء حوائج مؤمنين قرار گرفت و سرانجام پس از 85 سال عمر با بركت و ساليان دراز ، كوشش در راه دين و نشر فقه جعفرى در اين شهر ، ديده از جهان فروبست ، وفات آن انسان الهى در حدود چهار ساعت پس از نيمه‌شب شنبه 29 / ماه مبارك رمضان / سال 1393 ق مطابق با پنجم / آبان / 1352 ش به وقوع پيوست و حوزه‌هاى دينى و مجامع علمى را در سوگ نشاند ، پيكر آن مرحوم پس از تشييعى باشكوه در جوار حضرت معصومه عليها السّلام به خاك سپرده شد ، رحمة اللّه تعالى عليه .\r\nدر اين مجال مختصر ، گوشه‌هايى از زندگانى اين مرد بزرگ و ويژگيهاى ممتاز فقهى و اخلاقى و سائر خصوصيات برجستهء وى بيان مىشود ، باشد كه با تذكار شخصيت اين عالم خودساخته ، اندكى از دين خود را نسبت به وى ادا كرده باشيم .\r\n\r\nخاندان آن مرحوم\r\nپدر آن مرحوم ، سيد عنايت اللّه فرزند مهر على بن امام قلى بن اجاق قلى دوسرانى ، از شاگردان آخوند ملا قربانعلى زنجانى ( متوفاى 1328 ق ) و از شاهدان عادل محكمهء ايشان بود . وى از نظر تقوا و ملكات نفسانى از افراد بسيار كم نظير بوده و در حسن نيت و تقيّد به جهات شرع بسيار ممتاز بوده است .\r\nدر مورد اجداد وى آن‌قدر كه به دست آمده اين است كه آنها ابتداء در قصبه‌اى به نام « ترك » از توابع شهر ميانه مىزيسته‌اند ، از محل سكناى ايشان قبل از آنجا اطلاعى در دست نيست . سپس از اين قصبه به دهى به نام « مشمپا » و از آنجا به\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nروستايى به نام « باغ » و سپس به دهى ديگر در مجاورت آن به نام « دوسران » مهاجرت مىكنند ، مرحوم آقا سيد عنايت اللّه كه زادهء اين روستا بوده ، در حدود سال 1288 ق كه تقريبا 30 سال داشته است به زنجان مسافرت كرده و در آنجا سكنى گزيد و در همين شهر در سال 1343 ق درگذشت .\r\n\r\nحوزهء علميهء زنجان در آن دوران\r\nشهرستان زنجان سابقهء تاريخى علمى بسيار قديمى داشته و رجال علمى بزرگى از آنجا برخاسته‌اند ، محمّد بن هارون زنجانى از اساتيد مكاتبه‌اى شيخ صدوق و على بن هارون زنجانى از مؤلّفين اخوان الصّفا ، از رجال زنجان بوده‌اند .\r\nمهمترين دوران علمى اين شهر در حدود يك قرن قبل است ، در اين هنگام زنان داراى حوزهء علميه‌اى بوده است كه از شهرستانهاى ديگر براى استفادهء علمى به آنجا مسافرت مىكردند ، طلّاب قفقاز مرحلهء عالى تحصيل را در اردبيل و سطح بالاتر از آن را در زنجان مىگذراندند ، پس از زنجان حوزهء نهايى و اعلاى شيعه ، حوزهء نجف و حوزهء اصفهان بوده است . به خصوص دوران تحصيل مرحوم زنجانى ، زمان اوج نشاط علمى زنجان بود ، دوازده مدرسهء علمى قابل ملاحظه و برخى بسيار بزرگ و جالب ، مملوّ از طلّاب بود ، در اواخر قرن سيزدهم شخصيت‌هاى مهمّى در زنجان بوده‌اند ، نظير آخوند ملّا على قارپوزآبادى ( متوفاى 1290 ق ) ، ميرزا ابو القاسم موسوى زنجانى سرسلسلهء خاندان ميرزائىهاى زنجان ( متوفاى 1292 ق ) ، و پس از اين‌ها\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nشخصياتى نظير : فرزندان حاج ميرزا ابو المكارم ( متوفاى 1330 ق ) ، حاج ميرزا ابو طالب ( متوفاى 1329 ق ) ، حاج ميرزا ابو عبد اللّه ( متوفاى 1313 ق ) وجود داشته‌اند .\r\nاما در اين زمان شخصيتى در زنجان ظهور كرد كه در طول تاريخ طولانى زنجان ، شخصيتى به علميت و نفوذ و قدرت او ديده نشده است ، او آخوند ملّا قربانعلى زنجانى ( متوفاى 1328 ق ) رئيس مطاع و مرجع تامّ الاختيار زنجان و برخى نواحى ديگر بود كه تقريبا مقدّرات اين شهر با اشارهء وى تعيين مىشد ، آن فقيه نامور - كه در زنجان از او به لقب « حجة الاسلام » ياد مىشد - از نوابغ علم و زهد و قدرت و نفوذ و جنبه‌هاى معنوى بود ، و علاوه بر اينكه خود صاحب‌نظر بود ، حافظهء عجيبى داشت و تمام فقه را از اوّل تا آخر به صورت استدلالى با تمام ادلّه و با بسط مفصلى در خاطر محفوظ داشت و بنا بر مسموع ، درس خارج فقه را با تمام روايات و ادلّه ، بدون مطالعهء قبلى از حفظ تقرير مىكرد .\r\nدر همين دوران و بعد از آن ، عدّه‌اى كه عمدهء اساتيد مرحوم آيت‌اللّه زنجانى بودند ، نيز از رجال علمى درجهء اوّل بوده‌اند و آن مرحوم از محضر اين اساتيد به حد وافرى اخذ علم نمود .\r\n\r\nاساتيد او در حوزهء زنجان\r\n1 - آيت‌اللّه حاج شيخ زين العابدين زنجانى ( متوفاى 1348 ق ) از شاگردان بسيار مبرز مرحوم آخوند ملا محمّد كاظم خراسانى ، مرحوم زنجانى رسائل و چندين سال خارج را در محضر ايشان تلمذ نمود .\r\n2 - آيت‌اللّه ميرزا عبد الرحيم فقاهتى ( متوفاى صفر / 1365 ق ) از شاگردان ميرزا محمّد حسن شيرازى و آخوند ملا محمّد كاظم خراسانى ، وى استاد مكاسب مرحوم زنجانى بوده است .\r\n3 - آيت‌اللّه آقا ميرزا ابراهيم حكمى زنجانى ( متوفاى رمضان / 1351 ق ) ، وى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاز شاگردان ميرزا محمّد حسن آشتيانى در منقول ، و ميرزا ابو الحسن جلوه اصفهانى در معقول و فردى جامع بوده . او به دليل تبحّر خاصى كه در رياضيات و علوم وابسته به آن داشت و برخى او را وحيد عصر در اين رشته‌ها مىدانستند ، به « ميرزا ابراهيم رياضى » اشتهار يافت ، مرحوم زنجانى كتاب قوانين الاصول و برخى از رشته‌هاى رياضى را نزد وى فرا گرفت .\r\n4 - آيت‌اللّه شيخ عبد الكريم خوئينى زنجانى ، از شاگردان مرحوم آخوند ملا محمّد كاظم خراسانى و مؤلف خودآموز فارسى بر كفايه ، وى استاد كفايه آن مرحوم بود .\r\n5 - آيت‌اللّه ميرزا احمد دواسبى زنجانى ( پدر علامه شيخ محمّد آيت‌اللّهى كه از علماى محترم زنجان بود ) ، استاد فصول ايشان بوده است .\r\n6 - عالم ربّانى سيد حسن زنجانى ( متوفّاى 22 رجب 1322 ق ) ، استاد حكمت ( شرح منظومه سبزوارى ) .\r\nاين‌ها عمدهء اساتيد ايشان در زنجان بوده‌اند ، برخى از جمله اساتيد ايشان ، آخوند ملا قربان على زنجانى و آيت‌اللّه شيخ فياض زنجانى ( متوفاى 1360 ق ) را برشمرده‌اند ، ولى اين مطلب صحيح نيست .\r\n7 - آيت‌اللّه شيخ محمّد آقازاده فرزند آخوند ملا محمّد كاظم خراسانى .\r\nايشان در سال 1339 ق به مشهد مقدس مسافرت كرد و در جلسهء درس مرحوم آقازاده حاضر شده و تقريرات درسشان را نيز به رشتهء تحرير درآورد .\r\n\r\nاساتيد آن مرحوم در قم\r\n8 - آيت‌اللّه ميرزا محمّد صادق خاتون‌آبادى ( متوفاى 1348 ق ) كه علاوه بر جودت فهم ، در بيان و تقرير مطالب ، جزو افراد بسيار كم‌نظير بود .\r\n9 - آيت‌اللّه شيخ محمّد رضا نجفى اصفهانى معروف به « مسجد شاهى » ( متوفاى 1362 ق ) كه از خانواده‌هاى مهم علمى اصفهان و جامع معقول و منقول و رياضى و ادب و شعر بوده و مقام ادبى وى مورد پذيرش ادباء بزرگ عرب قرار گرفته بود .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nهنگام ورود آيت‌اللّه حاج آقا نور اللّه اصفهانى ( متوفاى 2 / رجب / 1346 ق ) به قم در همين سال ، اين دو نفر از شخصيتهاى مهم اصفهان نيز به قم آمدند ، و در اين هنگام مرحوم زنجانى در درس ايشان شركت كرده و تقريرات درسشان را نيز نگاشت\r\n10 - مهمترين استادى كه ايشان از محضرشان كسب فيض نمود آيت‌اللّه حاج شيخ عبد الكريم حائرى يزدى ( متوفاى 17 / ذيقعده / 1355 ق ) مؤسس حوزهء علميهء قم بوده .\r\nمرحوم زنجانى هنگام اقامت حاج شيخ حائرى يزدى در اراك او را به عنوان مرجع تقليد معرفى كرد و بدين جهت عدّهء زيادى از مردم زنجان مقلّد مرحوم حاج شيخ شدند ، مرحوم زنجانى از ابتداى مهاجرت به قم تا هنگام وفات آن مرحوم تقريبا به‌طور مرتّب در درسشان شركت كرده و تقريرات آن مرحوم را نيز نوشت .\r\n\r\nجلسات تدريس و بحث\r\nايشان در زنجان از مدرّسين سطوح عاليه بود ، و اين‌گونه دروس در قم نيز ادامه يافت ، زمانى كه از معظم‌له درخواست درس خارج شد ، ايشان تأليف را بر تدريس ترجيح داده و به نوشتن كتب پرداخت .\r\nاز هم‌بحثهاى ايشان در زنجان مىتوان آيت‌اللّه ميرزا محمود امام جمعه ( متوفاى 1374 ق ) را نام برد ، در قم نيز در دو جلسهء بحث مهم شركت مىكرد ، يكى جلسه‌اى بود كه مؤسس آن آيت‌اللّه سيد صدر الدّين صدر ( متوفاى 1373 ق ) بود . آيت‌اللّه زنجانى در آن شركت فعال داشته و از اركان آن به شمار مىرفت و غالبا جلسات در منزل ايشان تشكيل مىشد ، در اين جلسه به برخى از كتب فقهى مانند :\r\nمجمع المسائل آيت‌اللّه حائرى ، وسيلة النجاة و عروة الوثقى حاشيه زده‌اند .\r\nجلسهء بحث دوّم جلسه‌اى بود كه آن عالم بزرگ و بنيانگذار انقلاب آيت‌اللّه سيد روح اللّه خمينى دو ركن عمده آن محسوب مىشدند ، ايشان در همان سال ورود به قم توسط آيت‌اللّه ميرزا عبد اللّه مجتهدى تبريزى با معظم‌له آشنا شده و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nچنان با هم رفيق و صميمى گرديدند كه نظر آن كمتر ديده مىشود ، جلسهء بحثى ديگر نيز به مدت كوتاهى بين اين دو عالم بزرگ و آيت‌اللّه سيد محمّد داماد يزدى برگزار مىشد .\r\n\r\nويژگيهاى فقهى و علمى\r\nآيت‌اللّه زنجانى احاطهء فوق‌العاده‌اى به فقه و مبانى فقها داشت ، و حضرت آيت‌اللّه شيخ محمّد على اراكى ازاين‌جهت بسيار به ايشان به ديدهء اعجاب مىنگريست و مىفرمود : آقاى زنجانى يك‌شبه ، تمام قسمت صلاة از يك كتاب فقهى را از حفظ حاشيه زد . شش جلد جواهر الكلام مانند انگشتر در دستهاى ايشان است كه آن را به هر طرف بخواهد مىگرداند .\r\n\r\nآثار قلمى ايشان\r\n1 - اجازهء روايت به آيت‌اللّه سيد حسن فريد محسنى اراكى ، در سال 1383 ق آن را نوشته ، در 18 صفحه .\r\n2 - اجوبة المسائل ، فى العقائد و الفقه .\r\n3 - اربعين ، در چهار مجلد به فارسى .\r\n4 - اسامى مزينه ، با نامهاى : على و حسين .\r\n5 - اعمال حج ، در مناسك حج .\r\n6 - افواه الرجال ، تقريرات فقه حائرى يزدى و اساتيد ديگر .\r\n7 - الردّ على القيصمى ، در دفاع از حريم تشيّع .\r\n8 - الكلام يجر الكلام ، در 4 جلد .\r\n9 - الهدى الى الفرق بين الرجال و النساء .\r\n10 - ايضاح الاحوال فى احكام الحالات الطارئة على الاموال .\r\n11 - ايمان و رجعت ، در پاسخ و نقد رسالهء اسلام و رجعت ( از شريعت سنگلجى ) .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n12 - بين السيّدين ، الطباطبائى اليزدى و الاصفهانى .\r\n13 - تعليقة على كتاب الفقه على المذاهب الأربعة .\r\n14 - تقويم الزكاة .\r\n15 - جنگ ، در چند دفتر .\r\n16 - جنگل مولا ، خاطرات سفر او از زنجان به قم .\r\n17 - حاشيه بر درر الاصول ( اثر حائرى يزدى ) .\r\n18 - حاشيه بر رسائل ( از شيخ انصارى ) .\r\n19 - حاشيه بر رسالهء عمليه ( اثر حاج شيخ عبد الكريم حائرى ) .\r\n20 - حاشيه بر عروة الوثقى .\r\n21 - حاشيه بر كفاية الاصول .\r\n22 - حاشيه بر وسيلة النجاة .\r\n23 - خير الامور ، در ردّ افكار اشتباه .\r\n24 - ذيل مفتاح التفاسير ، فهرست مطالب تفسيرهاى : مجمع البيان و روض الجنان .\r\n25 - رسالهء رضاعيه .\r\n26 - رسالهء قبله .\r\n27 - رسالهء محرمات ابديه .\r\n28 - رسالة فى اللباس المشكوك ( تقريرات استادش سيد محمّد صادق خاتون‌آبادى ) .\r\n29 - سرگذشت شيخ طوسى .\r\n30 - سرگذشت يك‌ساله ، خاطرات زندگانى خودش را تحرير نموده است .\r\n31 - سوانح ، شامل رويدادها و وفيات پراكنده است .\r\n32 - شرائط الاحكام .\r\n33 - شرح حديثى از كافى .\r\n34 - شرح حديثى از من لا يحضره الفقيه .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n35 - شرح قصيدهء لام عمر و باللوى مربع به فارسى .\r\n36 - شرح لغز به نام ابراهيم .\r\n37 - صورت مجلس يكى از محاضر حضرت امير مؤمنان على عليه السّلام .\r\n38 - صيد و ذباحه .\r\n39 - غيث الربيع فى وجوه البديع ، به فارسى .\r\n40 - فرق بين مرد و زن در احكام .\r\n41 - فروق الاحكام .\r\n42 - فروق اللغة .\r\n43 - فهرس المسائل المكررة لكتاب الخلاف .\r\n44 - فهرست پنج اثر رجالى ( شامل كتابهاى : لؤلؤة البحرين ، الروضة البهية ، روضات الجنات ، مستدرك و الكنى و الالقاب ) .\r\n45 - فهرست جامع الشتات .\r\n46 - فهرست جعفريات و اشعثيات .\r\n47 - فهرست قرب الاسناد .\r\n48 - فهرست كتب اربعه ( شامل كتابهاى : كافى ، من لا يحضره الفقيه ، تهذيب و استبصار ) .\r\n49 - فهرست وفيات الأعيان .\r\n50 - مستثنيات الأحكام .\r\n51 - مستنبطات الأعلام فى شرح مستثنيات الأحكام .\r\n52 - ملحقات كتاب تقويم الصلاة ( اثر محمّد طاهر بن رضى الدّين حسينى ) .\r\nسيد موسى زنجانى « شبيرى »\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n53 - نصاب به سه‌زبانه ( عربى ، فارسى و تركى ) .\r\n54 - وصيت‌نامه .\r\n55 - وفيات علما .\r\nفرزندان ذكور ايشان عبارتند از : سيد موسى ، سيد جعفر ، مرحوم سيد ابراهيم شبيرى زنجانى .\r\n\r\nميرزا احمد ساوه‌اى « حجة الاسلام » ( - 1340 ق )\r\nحاج ميرزا احمد ساوه‌اى ملقب به « حجة الاسلام » از فقها و دانشمندان بود .\r\nوى در ساوه تولد يافت . تحصيلات عالى خود را نزد فقهاى بزرگ عتبات عاليات به پايان رساند و به ساوه بازگشت و از معاريف و مشاهير آن منطقه گرديد .\r\nمتأسفانه شرح حال ايشان در كتب تراجم نيامده است .\r\nحجة الاسلام در ربيع الاوّل / 1340 ق درگذشت . پيكرش در قبرستان شيخان - كنار مزار زكريا بن ادريس اشعرى - به خاك سپرده شد .\r\nآيت‌اللّه شيخ محمّد رضا شريعتمدار ساوه‌اى ( متوفاى سال 1363 ق ) نوادهء دخترى ايشان بود .\r\nمنبع\r\n1 - اطلاعات متفرقه .\r\n\r\nشيخ احمد سبط الشيخ انصارى ( 1349 - 1416 ق )\r\nحاج شيخ احمد سبط الشيخ فرزند آيت‌اللّه شيخ منصور و نوهء آيت‌اللّه آقا شيخ محمّد انصارى و نوادهء دخترى خاتم الفقهاء و المجتهدين شيخ مرتضى انصارى ، يكى از بزرگان خاندان جليل شيخ انصارى به شمار مىرفت .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nوى در سال 1349 ق در دزفول در بيت علم و تقوا و فضيلت به دنيا آمد . و پس از آموختن دروس ابتدايى به تحصيل علوم دينى روى آورد و ادبيات و مقدمات را نزد سليم افندى - مفتى اهل سنت شهر عماره عراق در زمانى كه پدرش در آن شهر به خدمات دينى اشتغال داشت - و آيت‌اللّه شيخ محمّد على معزى دزفولى در دزفول بياموخت . سپس در سال 1368 ق به حوزه علميه قم آمده و به تحصيل سطوح پرداخته ، و پس از چندى به دزفول بازگشت و در محضر پدر بزرگوارش به تكميل سطح اشتغال جست . آنگاه در سال 1381 ق به نجف اشرف مهاجرت كرد و در درسهاى فقه ، اصول و تفسير حضرات آيات : سيد ابو القاسم خوئى ، سيد محسن طباطبائى حكيم ، سيد محمود شاهرودى و ميرزا عبد الهادى شيرازى شركت جست ، و پس از ساليانى چند به دزفول بازگشت و به تدريس و تأليف و اقامهء جماعت پرداخت ، و مسجدى در « شمس‌آباد » بنياد نهاد و « مدرسهء مشايخ » را تجديد بنا و كتابخانهء آنجا را احداث نمود . در سال 1392 ق به قم بازگشت و به شيخ مرتضى انصارى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nتدريس و تأليف و تربيت شاگردان و شركت در درس فقه آيت‌اللّه سيد محمّد رضا گلپايگانى پرداخت - به غير از ساليانى چند كه به دليل درگذشت پدر بزرگوارش به دزفول كوچ نمود - و اين تا پايان زندگيش بود . وى از آيات : سيد محمود شاهرودى و سيد على طباطبائى تبريزى ، شيخ منصور سبط الشيخ و مير سيد على بهبهانى اجازه اجتهاد و از حضرات آيات : شيخ آقا بزرگ تهرانى ، شيخ محمّد صالح حائرى مازندرانى ، سيد على بهبهانى و ميرزا محمّد على معزى اجازه روايت داشت .\r\n\r\nآثار چاپى او عبارتند از :\r\n1 - الدرر النجفية فى مبحث النية ( تقريرات درس فقه وى ) .\r\n2 - الوسيط بين الوجيز و البسيط فى الاصول .\r\n3 - تراش ريش .\r\n4 - توضيح المسائل .\r\n5 - خلاصة القوانين - سه بار چاپ و دوبار به فارسى ترجمه شده است .\r\n6 - شرح « سبيكة الذهب » از علامه حائرى مازندرانى .\r\n7 - مبحث الترتب ( تقريرات درس اصول او ) .\r\n8 - نمونه در علم صرف .\r\nشيح احمد سبط الشيخ سيد على سبط الشيخ\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nو كتابهاى غير چاپى او نيز عبارت است از :\r\n1 - اسئله و اجوبة .\r\n2 - حاشية حل الالغاز ( ابن هشام ) .\r\n3 - شرح اجروميه در علم نحو .\r\n4 - شرح تبصرة المتعلمين .\r\n5 - شرح تحرير الوسيلة .\r\n6 - هداية الداعين الى اعراب صحيفة سيد الساجدين عليه السّلام .\r\nسرانجام پس از عمرى سرشار از توفيق و خدمات مذهبى ، در روز جمعه 13 / ربيع الاوّل / 1416 ق مطابق با 20 / مرداد / 1374 ش پس از يك بيمارى در سن 67 بدرود حيات گفت ، و در يكى از بقعه‌هاى صحن مطهر حضرت معصومه عليها السّلام به خاك سپرده شد .\r\nمنابع\r\n1 - مجلهء آينهء پژوهش ، شمارهء ( 33 ) ، سال 1374 ش ، صفحه 347 ، به قلم شيخ ناصر الدّين انصارى قمى .\r\n2 - يادداشتهاى شخصى از زبان خود آن مرحوم ، به سال 1409 ق .\r\n\r\nميرزا احمد سرايى تبريزى ( 1328 - 1404 ق )\r\nشرح حال و زندگى اجتماعى حضرت آيت‌اللّه ميرزا احمد سرايى كه به قلم فرزندش حجة الاسلام شيخ عبد الرحيم سرايى به درخواست اينجانب قلمى گرديده ، به شرح زير است :\r\n\r\nولادت و آغاز تحصيل\r\nدر سال 1328 ق در قريهء « سراى » يكى از دهكده‌هاى محال بدوستان توابع\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nشهرستان اهر در يك خانوادهء مذهبى و متدين متولد گرديد .\r\nدر همان دوران كودكى ، پدر بزرگوارش حاج محمّد رضا سرايى فرزند حاج احمد را از دست داد و تحت سرپرستى مادر مؤمنه‌اش به زندگى ادامه داد و زير نظر و تربيت او در سن هشت‌سالگى پاى به مكتب گذاشت و خواندن و نوشتن را فراگرفت .\r\n\r\nهجرت به تبريز\r\nپس از تحصيل مقدمات علوم ادبى ( فارسى و عربى ) در پى تشويق يكى از روحانيون محل ، براى كسب علوم اسلامى و معارف دينى در سال 1343 ق به شهرستان تبريز عازم شد . در آن ايام وى كه پانزده سال داشت در حوزهء علميهء تبريز نزد اساتيد بزرگ ، علم كلام ، معانى و بيان ، منطق و شرح لمعه را فراگرفت . آنگاه براى بهره‌ورى علمى بيشتر و كسب كمالات معنوى راهى حوزهء علميهء قم شد .\r\n\r\nاساتيد او در قم\r\nوى دروس سطح را نزد آيات : سيد شهاب الدّين مرعشى ، شيخ فاضل لنكرانى و شيخ جواد فرزند ميرزا صادق تبريزى به انجام رساند . دروس عالى حوزه را در محضر اساتيد بزرگى همچون حضرات آيات : سيد صدر الدّين صدر و سيد محمّد حجت كوه‌كمرى تحصيل نمود . وى چندين سال در قم اقامت داشت و به كسب علوم پرداخت .\r\n\r\nهجرت به نجف اشرف\r\nوى در حدود سال 1352 ق به حوزهء علميهء نجف اشرف هجرت كرد و در محضر\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nاساتيدى بزرگ چون : ميرزا عبد الهادى شيرازى ، سيد محسن طباطبائى حكيم ، سيد محمود شاهرودى ، سيد ابو القاسم خوئى و ميرزا باقر زنجانى تحصيل علم نمود ، و به مراتب عاليهء اجتهاد رسيد و از آن اساتيد عالىمقام و مراجع نامدار به اخذ جواز اجتهاد نايل آمد . در مدت اقامت نه‌ساله‌اش در نجف اشرف ضمن اينكه در درسهاى خارج فقه و اصول حضرات آيات شركت مىنمود ، هم‌زمان در حوزهء علميه به تدريس مىپرداخت .\r\n\r\nنشر احكام و تبليغ مذهب\r\nدر آن ايام با توجه به جوّ حاكم وطن خويش و اوضاع فكرى افراد ، احساس مسئوليت شرعى در قبال مردم ، او را به‌سوى وطن خويش كشاند . لذا عازم تبريز شد . هنگام ورود به شهر تبريز ابتداء بر حضرت آيت‌اللّه سيد ابو الحسن انگجى كه از علماى صدر اول شهر بود وارد شدند و بعد از آن در شهر تبريز اقامت گزيدند و به رتق و فتق امور مردم و نشر احكام اسلامى همت گماشتند . از همان به دو ورود به سبب فضل و دانش و زهد و تقوا مورد توجه عام و خاص واقع شدند . لذا مردم بر او گرد آمدند و محضرش را مغتنم داشتند . او ضمن تدريس ، به يارى مظلومان و حمايت از تهىدستان و تربيت طلاب پرداخت و حدود سى نفر در منطقهء « بدوستان » و « سراى » تحت تربيت و تكفل ايشان در حوزهء علميهء تبريز به كسوت روحانيت درآمدند ، كه بسيارى از آنان هم‌اكنون در حال خدمت به ملت شريف مىباشند . وى چون خود بزرگ‌شده و تربيت يافته در محفل روحانى بودند ، دو فرزند خويش را نيز در همين راه تربيت كرد و در كسب معارف دينى و علوم اسلامى ايشان را سفارش مىنمودند .\r\nاينجانب عبد الرحيم سرايى كه فرزند ارشد ايشان هستم در شهر قم مشغول فعاليت و تحصيل مىباشم . و اخوى كوچكتر آقاى ميرزا اسحاق سرايى در شهر تبريز يكى از مسئولين نظام مىباشند .\r\n\r\nخدمات و يادگارىهاى خيريه\r\nدر زمينهء خدمات عمومى ايشان مىتوان گفت ؛ در همان سالهاى اول كه از\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nنجف اشرف بازگشته بودند در منطقهء آذربايجان ، به خصوص در شهر هريس و حومه كه « بدوستان » مىناميدند قحطى به وجود آمده بود . با دعوت مردم و اهالى منطقه از تبريز به شهرستان هريس مسافرت كرد ، تا مردم را با تدابير و انديشهء خود از مشكلات قحطى رهايى سازد ، و چون از طرف مراجع وقت نجف اشرف مخصوصا آيت‌اللّه سيد ابو الحسن اصفهانى وكالت تام داشتند براى اخذ وجوه بيت المال مشغول جمع‌آورى آن گرديد ، و مدت يك سال در آن شهر ، بيت‌المال را بين فقرا و مستمندان تقسيم نمود . تا آن سال قحطى و دشوارى به سر آمد . مردم متدين آن منطقه مىگفتند : اگر در آن سال لطف خداوند و وجود شريف ايشان و انديشه و تدابيرى كه در طول زمان قحطى پياده كردند نبود ، مردم آن ديار از گرسنگى تلف مىشدند . وى در مناطق محروم آن حومه ، حمام و قنات و آب مشروب عمومى مردم را ايجاد و فراهم نمود .\r\nميرزا احمد سرايى ، فقيهى شجاع ، عالمى پارسا و يك روحانى تلاشگر و متعهد بودند . در طول عمر پربركت خويش بيش از پانزده بار به سفر حج رهسپار شدند و هربارى كه در اين سفر روحانى شركت مىنمودند به عنوان روحانى كاروان حضور داشت ، تا مردم را به احكام حج آگاه سازد و آشنا گرداند . در طول مسافرت‌هاى گوناگونى كه به كشورهاى مختلف اسلامى داشت از احوال و اوضاع ملت مسلمان جويا مىشد ، از جمله كشورهايى كه سفر كرده بودند : سوريه ، فلسطين ، لبنان و عمان را مىتوان نام برد .\r\n\r\nآثار قلمى او\r\n1 - رساله‌اى در احكام حج .\r\n2 - رساله‌اى در احكام صلاة ، كه هيچ‌يك از آنها چاپ نشده است .\r\n\r\nدرگذشت\r\nسرايى ، بيش از نيم قرن از عمر پربركت خويش را صرف تبليغ احكام اسلامى\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nو شرعى نمود و در سن 76 سالگى در محرم الحرام / 1404 ق مطابق با سال 1362 ش در زادگاه خود « سراى » در اثر سكتهء قلبى وفات نمود و پس از تشييع مفصل در شهر تبريز به شهر قم انتقال داده شد و در قبرستان ابو حسين - در يكى از اطاقها - مدفون گرديد .\r\n\r\nفرزندانش :\r\n1 - شيخ عبد الرحيم سرايى ، متولد سال 1317 ش در تبريز . از جمله شاگردان حضرات آيات : سيد كاظم شريعتمدارى ، ميرزا هاشم آملى ، سيد محمّد رضا گلپايگانى ، ميرزا جواد تبريزى و سيد ابو القاسم كوكبى است 2 - شيخ اسحاق سرايى ، متولد سال 1323 ش در تبريز . از جمله شاگردان حضرات : شيخ محمّد فاضل لنكرانى ، شيخ ناصر مكارم شيرازى و شيخ حسين نورى همدانى بود و فعلا مقيم تبريز است و يك دختر از او باقى ماند .\r\n\r\nسجاياى اخلاقى او\r\nايشان فردى مهربان و متواضع بود . براى توضيح سجاياى اخلاقى وى ، به مطالبى كه يكى از همراهان آن مرحوم به صورت سفرنامه نوشته است . توجه خوانندهء عزيز را جلب مىكنيم :\r\nچه يادوارهء خوبى بود ، يا ليت ؟\r\nدر سنهء 1336 ش كه عنفوان جوانىام بود عزم بيت اللّه الحرام داشتم .\r\n\r\nروحانى كاروان\r\nدر ميان كاروان ما ، آقايى معمم و روحانى كه بارقه‌اى از علم و دانش و عواطف و عمل ، وجود وى را تنيده بود ، مشاهده مىشد .\r\nجمعيت انبوهى دور وى را گرفته و مانند زنبوران عسل به يعسوب خويش\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nاحترام مىگذاشتند و بهر عنوان به محضرش مىآمدند ، و براى دريافت محبتى اگر چه تبسمى و يا تكلمى باشد به او تقرّب مىجستند ، يكى پس از ديگرى از مسايل و آداب حج سؤالى مطرح مىنمودند . از سخن ارادتمندانش نام و فاميل آن مرد الهى را دريافتيم ( ميرزا احمد سرايى ) ، وقتى كه چمدانها تحويل انبار هواپيما داده شد و اميد پرواز بيشتر به دلها تابش گرفت و همه آماده باش و منتظر دستور بودند ، يك‌دفعه بلندگو به صدا درآمد كه شمارهء پرواز ما را اعلام كرد و درب باند به طرف ميدان پرواز باز گرديد و به پلكان هواپيما رسيديم ، مريدان حاج آقاى سرايى بدون استثنا مسابقه داشتند بر اينكه فقرات گردن و بلكه حدقه چشم خود را براى صعود حاج آقا پلكان بسازند و در اين امر از همديگر سبقت مىگرفتند .\r\nو پس از آنكه حجاج به داخل هواپيما آمده و مهمان‌دار آنها را به صندلى رزروشدهء خودشان هدايت مىنمودند ، و مسافرين چندان بلد نبودند كه كمربند خودشان را ببندند ، مهمان‌دار هواپيما كمربندشان را مىبست و به آنها كمك مىنمود ، در اين هنگام صداى هواپيما به كسى اجازه سخن نمىداد و قهرا همه را به سكوت وامىداشت . اينجانب و دو نفر همراهانم آخرين نفر بوديم كه داخل هواپيما شديم و با يك‌لحظه نگاه كه زير پايمان را ببينيم و صندلى خود را پيدا كنيم ، همه را در حيرت سكوت فرو رفته ديديم ، ولى غنچه لبهاى آن عارف وارسته با ياد خدا در حركت و خود را رها ساخته و در عالم ملكوت فرو رفته ديديم . او دوشش را به پايين انداخته و سر و گردنش را منحنى كرده و مژگان خود را به روىهم گذاشته ، و با هيبت ايمان و يقين روى صندلى ، خود را با ياد خداوند مشغول و از عالم مادى رها ساخته بود . مجموع همين حالات هر بيننده را به عالم ديگرى دلالت مىكرد ، و به ياد خداوند متعال مىانداخت .\r\n\r\nدر محضر الهى\r\nدر اين هنگام ، ما هم مانند ديگران روى صندلى قرار گرفتيم ، و از دستورات\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nمقدماتى اطاعت نموديم و تازه خودمان را دريافتيم ، يك‌دفعه غرش هواپيما شدت گرفت ، و حركت آرام خود را آغاز نمود و به مرحلهء سرعت رسيد ، و چندين بار سينه خود را بلند كرد و به زمين گذاشت ، و از اين پهلو به آن پهلو ور مىرفت و براى تعيين مسير گاهى يكى بال خود را بالا و آن ديگرى را به پايين مىكرد ، و با اين حركت ساكنين خود را به روى هم مىريخت .\r\nوقتى كه هواپيما به اوج خود ادامه داد و همهء مسافرين از همهء تعلقات منقطع گرديدند ، آن‌وقت از كثرت خشيت براى رفع اضطراب به ذكر خدا پرداختند ، آن‌چنان‌كه در قرآن مجيد آمده است :  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ . \r\nولى جناب حاج ميرزا احمد سرايى از اول به ذكر حضرت اللّه اشتغال داشت و به ياد حق بود . تا اينكه قسمتى از شب گذشت ، هواپيما در آسمان شهر جدّه دور زد و بر زمين نشست . حجاج پس از تحويل اثاثيه خود در محوطهء فرودگاه به استراحت پرداختند . ولى آن عالم ربانى شب را با عبادت و تهجد و ركوع و سجود طولانى طى فرمود .\r\nو به قول ابو سعيد ابو الخير :\r\n گر بر در دير مىنشانى ما را * گر در ره كعبه مىدوانى ما را\r\nاين‌ها همگى لازمهء هستى ما است * خوش آنكه ز خويش مىرهانى ما را \r\nبارى بگذرم ، شخصيت معنوى آن مرد الهى در اين شعر و در اين مختصر خلاصه‌شدنى نيست ، و اين اوراق گنجايش بيان كمالات وى را ندارد .\r\n\r\nسعى در ايجاد آسايش ديگران\r\nخلاصه ، تا هنگام طلوع آفتاب در همان جا مانديم تا اينكه سرويس‌هاى تاكسى ويژه دور ما را گرفتند و با هدايت جناب حاج آقاى سرايى ما را به « عمارة الحاج » انتقال دادند ، با اينكه جناب معظم‌له شب را تا سحر به عبادت حضرت خداوند گذرانده بود ، مع الوصف از آغاز روز هم به مسائل ضرورى همراهان خويش\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nپرداخت ، و براى اينكه خودم در سايه آن هماى رحمت قرار بگيرم ، زيردست ايشان به منزلهء عبد و مولا ، اطاعت وى را بر خود لازم مىدانستم .\r\nاو تحمل زحمات ديگران را قبول مىفرمود و آن را بهترين و كامل‌ترين فرد عبادت مىدانست . در حديث اهل بيت عصمت عليهم السّلام آمده است : بهترين اعمال دشوارترين آنها است . و شگفت‌ترين رفتارش آن بود كه همه آسايش همراهانش را فراهم مىفرمود ، تا آنجا كه محل رختشوئى را به آنان نشان مىداد ، و در لباس شستن آنان نيز دخالت مىكرد ، و به عنوان اينكه طريقهء شستن قطيفه را به آنان بياموزد . از دست بعضىها مىگرفت و مباشر شستن آن مىشد .\r\nيا للعجب ، اين معلم اخلاق چه نقش اساسى را ايفا مىكرد كه پس از گذشت چهل سال هنوز هم در قلب اينجانب نقش بسته است . آن انسان شايسته در كنار سفرهء غذا خدمت و نظارت مىكرد و خود متكلم بود ، و كلماتش حكيمانه و عارى از هزل بود ، و با يك نگرش و نگاه ضمائر و باطن اشخاص را مىخواند ، و فرد مبتلا به عجب و كبر و نخوت را تشخيص مىداد ، و آن رذالت نفسانى را به طور مستقيم و غير مستقيم با شيوه‌هاى اصلاحى بر طرف مىساخت .\r\n\r\nبرخورد صحيح و اسلامى\r\nفراموشم نمىشود جناب حاج آقاى سرايى - طاب مضجعه - همنامى داشت كه از همهء محامد به دور بود ، و از قرار معلوم از كسوت روحانيت اعراض كرده ، و ريش را دوتيغه مىتراشيده ، و عمّامه را تبديل به كراوات نموده ، و با تصدى به سردفتر ثبت ازدواج و غيره به نوائى نسبى رسيده و اسلام خود را پيش رفته دانسته ، و سرگرم به تنعّمات دنيوى نيز بوده ، از روى اين ملاكات خود را آسمانى مىپنداشت و به جهت عرق نژادپرستى نسبت به ما ديد حقارت داشت .\r\nمرحوم حاج‌سرايى سريع اين موضوع را دريافت ، متقابلا آن معلم اخلاق بر ما شخصيت بخشيد و روى طبع بلند خويش ما را مورد توجه خاص قرار داد ، و با بيان\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nشيرين و سخن لؤلؤ شاهوارش ، قضيهء على بن يقطين - رضى اللّه عنه - وزير دارائى هارون الرشيد را با ابراهيم جمال چنان به موقع به گوش همگان خواند ، كه تعصّبات رنگ و نژاد را از بين برد و چندگانگى را به يگانگى تبديل فرمود و اجتناب از تفاخر و درشت‌خويى و رأفت و محبت و احترام جايگزين آن را اكيدا سفارش فرمود .\r\nو چنين گفت : ما همگى پارچهء يك امت و اعضاى يك پيكر محسوب مىشويم ، اگر چشم‌زخمى بدانها رسد و يا خار حقارتى به پاى آنها فرورود ، شكى نيست كه در جانبازى پايدارى خواهيم ورزيد ، گويى كه ما ديديم مطالب زيبا و ارزنده در مرام‌نامه همهء اقشار و مدعيان حق و باطل عنوان گرديده ، ولى فقط براى نوشتن به روى زيباى كاغذ و براى گفتن تنظيم گرديده ، و ديده‌ايم نويدهاى بهشت برين و وعيدهاى جحيم مانند وزن شعرى بوده ، كه سرايندگانش اين قصيده‌ها را با مهارت ساخته و با كاردانى آنها را پرداخته‌اند .\r\nولى نديديم و نشنيديم مانند آن انسان عارف بينا ، كسى را كه در آموزش احكام و در گفتن تلبيه ، مانند حضرت امام سجاد عليه السّلام سيلاب اشك را از ديدگانش جارى سازد .\r\nو نشنيديم كسى را كه در قرائت دعاى عرفه چنان حالتى نشان بدهد ، و مضامين يك‌يك آن را به ديد عقل نگريسته ، كه از عرفات به اعراف و از مشعر به محشر منتقل گردد ، آن‌چنان‌كه چندين عقبات و كوهها و بيابانهاى آن عالم را پيموده و احوال آن جهانيان را آزموده باشد ، و با تفوّق فكرى و علمى و با كار بر دقّت معنوى با زيور علم و دانش و عرفان و عمل و فضائل اخلاقى آراسته باشد .\r\n\r\nشيخ احمد شاهرودى ( 1282 - 1350 ق )\r\nشيخ احمد فرزند علامه شيخ محمّد على و نوهء ملا محمّد كاظم شاهرودى ، فقيهى گرانقدر و محققى عاليقدر بود .\r\nتولدش در سال 1282 ق در شاهرود اتفاق افتاد .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاو در دامان پرمهر و فضيلت پدر خود ، تربيت و نما يافت . و پس از طى دورهء مقدماتى به نجف اشرف رهسپار و از محضر آيات : ميرزا حبيب اللّه رشتى ، آخوند ملا محمّد كاظم خراسانى استفاده نمود و از شاگردان برجستهء آخوند خراسانى به شمار آمد . سپس به شاهرود بازگشت و حوزهء درسى برقرار كرد و شاگردان زيادى را تربيت نمود .\r\nدر كتاب وفيات العلماء يا دانشمندان اسلامى به نقل شيخ محمّد حسن جلالى شاهرودى درباره‌اش چنين آمده است : در سال 1345 ق در مسجد امام حسن عليه السّلام در شاهرود بر فراز منبر تشريف داشت و موعظه مىفرمود ، ناگهان آثار فلج در ايشان پيدا و زبانش بند شد و دستش از كار افتاد . او را به منزل آوردند ، در منزل چون نمىتوانست حرف بزند و نمىتوانست حركت كند ، نوشت كه تربت حضرت سيد الشّهداء عليه السّلام بياوريد . چون در آب نيسان حل نموده در دهانش ريختند ، فورى زبانش باز شد و كم‌كم آن بليه رفع شد .\r\nمرحوم شيخ احمد اخلاص مخصوصى داشت به اهل بيت عصمت عليهم السّلام مخصوصا به حضرت سيد الشهداء عليه السّلام كه در شب عاشورا با سينه‌زنها شركت مىفرمود و پاى برهنه در كوچه و بازار همراه ايشان مىرفت و به سروسينه مىزد .\r\n\r\nاز آثار او\r\n1 - ازالة الاوهام فى جواب ينابيع الاسلام ( در ردّ شبهات مسيحيان ) .\r\n2 - ايقاظ النائمين ( ردّ فرائد گلپايگانى ) .\r\n3 - تنبيه الغافلين .\r\n4 - حق المبين ( در ردّ بهائيت ) .\r\n5 - راهنماى دين ( در ردّ بهائيت ) .\r\n6 - مدينة الاسلام و روح التمدن .\r\n7 - مرآة العارفين فى دفع شبهات المبطلين .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nشاهرودى در روز سه‌شنبه 15 / محرم / 1350 ق مطابق با 11 / خرداد / 1310 ش به سن 68 سالگى درگذشت و در يكى از حجرات ورودى قبرستان حاج شيخ قم مدفون گرديد .\r\nفرزندش علامه شيخ عبد اللّه مهدوى از علماى تهران بود .\r\nمنابع\r\n1 - أعيان الشيعة 2 / 600 ، 3 / 136 .\r\n2 - فهرست كتابخانهء آستان قدس رضوى 4 / 305 .\r\n3 - گنجينهء دانشمندان 5 / 357 .\r\n4 - مجموعهء وزيرى يزدى ( خطى ) .\r\n5 - مؤلفين كتب چاپى 1 / 409 .\r\n6 - نقباء البشر 1 / 115 .\r\n7 - وفيات العلماء يا دانشمندان اسلامى 192 .\r\n\r\nشيخ احمد شريعتى بروجردى ( 1316 - 1407 ق )\r\nاز دانشمندان و فضلاى معاصر حوزه و دانشگاه بود .\r\nشريعتى در سال 1316 ق متولد شد .\r\nوى تحصيلات عالى خود را در حوزهء علميهء قم نزد آيت‌اللّه حاج شيخ عبد الكريم حائرى يزدى و آيت‌اللّه سيد حسين طباطبائى بروجردى به انجام رساند .\r\nسپس به تهران رهسپار و وارد دانشكدهء الهيات - دانشگاه تهران - شد و موفق به دريافت ليسانس گرديد و مجددا به قم بازگشت و به تدريس پرداخت .\r\nايشان در روز جمعه 11 / ذىالحجه / 1407 ق مطابق با 16 / مرداد / 1366 ش در 91 سالگى درگذشت و پيكرش در قبرستان ابو حسين به خاك سپرده شد .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n\r\nسيّد احمد شهرستانى ( 1324 - 1412 ق )\r\nسيد احمد فرزند آيت‌اللّه سيد على اصغر و نوهء علامه سيد محمّد تقى حسينى مرعشى شهرستانى ، از ستارگان درخشان و انجم فروزان سلسلهء جليلهء سادات شهرستانى و علماى برجستهء تهران بود .\r\nپدرش از علما و بزرگان معروف نجف اشرف و از جمله شاگردان آيت‌اللّه شيخ محمّد كاظم خراسانى بود . وى در 22 / صفر / 1360 ق درگذشت و پيكرش در صحن علوى شريف نجف به خاك سپرده شد . در كتاب نقباء البشر 4 / 1572 مختصرا به شرح‌حالش اشاره رفته است .\r\nسيد احمد شهرستانى در كنار ميرزا هاشم آملى\r\n\r\nولادت و تحصيلات\r\nايشان به تاريخ 19 / ذىالقعده / 1324 ق در نجف اشرف ديده به جهان گشود .\r\nسيد احمد پس از گذراندن دوران كودكى و خواندن مقدمات و ادبيات ، دورهء\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nسيد على اصغر شهرستانى\r\nسطح را از محضر پدرش و ساير اساتيد وقت فراگرفت . سپس به درس خارج آيات : ميرزا محمّد حسين نائينى ، شيخ ضياء الدّين عراقى ، شيخ محمّد حسين غروى اصفهانى و سيد ابو الحسن اصفهانى راه يافت ، و خارج كفايه را از محضر آيت‌اللّه ميرزا ابو الحسن مشكينى بهره‌مند شد و تقريرات درس اصول ايشان را به رشتهء تحرير درآورد كه اكنون نسخهء خطى آن موجود است .\r\nبه همين دليل تا آخر عمر براى اداى حقوق استادش با بيت مشكينى در ارتباط بود .\r\n\r\nهجرت به تهران\r\nوى در سن چهل‌سالگى در سال 1364 ق وارد تهران شد ، و تا آخر عمر خود در مسجد « باب الحق » كوچهء سنگى واقع در « خيابان مولوى » - مقابل مسجد خندق‌آباد - به اقامهء جماعت و خدمات دينى اشتغال داشت .\r\nشهرستانى براى ارتباط با آيت‌اللّه سيّد على نورى سفرى به بلدهء « نور » مازندران نمود و بنا بر درخواست ايشان ، همه‌ساله فصل تابستان را در آنجا مىگذراند و تا آخر عمر حدود دو ماه در هر سال در آن منطقه بسر مىبرد و در « مسجد جامع نور » اقامهء جماعت مىنمود و خدمات چشمگيرى نيز انجام داد و عموم مردم نور ، آمل و حومه مجذوب معنويت و روحانيّت و صفاى باطن ايشان شدند و اعتقاد عجيبى به ايشان داشتند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nاز رشحات قلمى ايشان ، تأليفات زير مىباشد\r\n1 - ازاحة الشين عن تاركى الجمعة و العيدين فى الغيبة الكبرى ، كه تأليف آن در سال 1354 ق اتمام يافت .\r\n2 - الصراط الاقوم لبطلان الصلاة فى الخيط من الابريسم ، كه در سال 1352 ق آن را نگاشت .\r\n3 - توضيح الكفايه ( شرحى بر كفاية الاصول ) است .\r\n4 - حاشيه بر كفاية الاصول ، از تقريرات درس اصول مشكينى .\r\n5 - شرح وقت و قبله از لمعه ، كه در سال 1346 ق از نوشتن آن فارغ شد .\r\nايشان داراى اجازاتى از آيات : نائينى ، عراقى ، غروى اصفهانى ، اصفهانى ، سيد حسن صدر ، شيخ آقا بزرگ تهرانى ، شيخ عبد الكريم حائرى يزدى و شيخ محمّد كاظم شيرازى بود .\r\n\r\nارتحال اسف‌انگيز\r\nسرانجام عصر روز دوشنبه 27 / ربيع الاول / 1412 ق مطابق با 15 / مهر / 1370 ش در يكى از بيمارستانهاى تهران به سن 88 سالگى به لقاء اللّه شتافت ، و جسدش صبح روز سه‌شنبه در تهران و عصر همان روز در قم تشييع ، و در حرم حضرت معصومه عليها السّلام به خاك سپرده شد .\r\nجناب آقاى شيخ محمّد رازى ، مراسم تشييع و تجليل از بدن شريف ايشان را چنين شرح مىدهد :\r\nكسبهء بازار تهران و اهالى خيابانهاى رى و مولوى و شهدا و ساير نقاط و بالاخص روحانيون محترم و هيئت‌هاى مذهبى كه از رحلت ايشان مطّلع شدند ، دسته‌دسته به‌سوى منزل ايشان شتافته و جنازهء او را در مسجد ( باب الحق ) كه حدود چهل سال امامت آنجا را داشت با اشك و آه و سوز و گداز شسته و تجهيز نموده ، و با نوحه و ندبه و ويل و واى بر روى دست گرفته و به سروسينه زده ، و عزا\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nعزاست امروز روز عزاست امروز ، حضرت صاحب زمان ( عجل اللّه فرجه ) صاحب عزاست امروز سر داده ، و تا به ميدان شوش بر دست و دوش خود تشييع نمودند .\r\nو از آنجا با ماشين و اتوبوسهاى بسيار حمل به قم و در ( مسجد امام ) گذاردند ، و از آنجا با تشييع عظيم حوزهء علميّهء قم و كليّهء مدرسين و آيات و علماى اعلام و طلاب محترم و طبقات ديگر از مردم قم و تهران و مازندران ، بالاخص منطقهء نور به‌سوى حرم اهل بيت عليهم السّلام حمل ، و پس از نماز توسط داماد ارجمندش حضرت آقاى سيد محمّد مهدى مرتضوى لنگرودى بر جنازه‌اش در نزديكى قبر آيت‌اللّه حائرى يزدى به خاك سپردند .\r\nتنها فرزند ذكور ايشان ، مرحوم حجة الاسلام سيد عماد الدّين شهرستانى داماد علامه سيد احمد لواسانى ( از علماى فعلى تهران كه در خيابان رى سكونت دارند ) بود . وى از جمله شاگردان حضرات آيات : سيد روح اللّه خمينى و سيد محمّد رضا گلپايگانى در قم و علامه شيخ مهدى الهى قمشه‌اى در تهران بود . وى در حدود ده سال در شهر نائين به تدريس در حوزهء علميهء آن شهر و اقامهء جماعت و ارشاد اشتغال داشت . تا اينكه سرانجام در هنگام ديدار از فرزندش در اهواز براثر بيمارى قند و سكتهء قلبى بدرود حيات گفت . پيكرش به قم حمل و در قبرستان باغ بهشت به خاك سپرده شد . دامادهاى سيد احمد شهرستانى عبارتند از : علامه سيد محمّد مهدى مرتضوى لنگرودى ( عبد الصاحب ) و سيد تقى ( برادرزادهء سيد احمد شهرستانى ) فرزند سيد صادق شهرستانى ، مىباشند .\r\nبراى حسن ختام شرح حال اين دانشمند محترم و ارائهء زحماتى كه در راه طلب علم و عمل متحمل شدند ، مطالب زير كه به قلم خود آن جناب در تاريخ 6 / جمادى الاول / 1410 ق به رشته تحرير درآمده ، تقديم مىگردد :\r\nبسمه‌تعالى شأنه\r\nبا تقديم عرض سلام و دعاگوئى . اين ضعيف ناچيز ( در ) 19 / ذىالقعده الحرام / سنهء 1324 هجرى قمرى در شهر نجف اشرف متولد ( شدم ) ، فرزند مرحوم\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nحجة الاسلام و المسلمين آقاى آقا سيد على اصغر حائرى شهرستانى قدّس سرّه نعم الخلف مرحوم آيت‌اللّه آقاى حاج سيد محمّد تقى شهرستانى از اكابر تلاميذ امامين صاحب الجواهر و الشيخ الانصارى ( اعلى اللّه فى اعلى عليين مقامهما ) ( مىباشم ) كما آنكه در كتاب مطبوع « شخصيت شيخ انصارى » اشاره به آن شده است .\r\nو تصديق اجتهاد اين بندهء ناچيز در قم به تصديق مرحوم آيت‌اللّه حائرى يزدى مؤسس حوزهء مقدسهء قم ( قدس سره العزيز ) رسيده ( است ) . مقدار زيادى از مؤلفات حقير كه از آن جمله : « ازاحة الشين عن تاركى الجمعة و العيدين » باشد در موسوعهء الذريعة الى تصانيف الشيعة درج و ضبط شده و اجازهء روايت هم از مرحوم آيت‌اللّه الكبرى صاحب التصانيف الكثيرة آقاى سيد حسن صدر « ساكن كاظمين » عليهما السّلام الى آخر المشايخ فى الاجازات در رسالهء مطبوعهء « المشيخة » مرحوم خلد مقام آقاى شيخ آقا بزرگ تهرانى نيز در دست است .\r\nعمر گرانمايه را در نجف اشرف باب مدينة العلم نزد مراجع آن عصر فقها و اصولا آيات : نائينى و اصفهانى و عراقى و كمپانى ( اعلى اللّه تعالى فى فراديس الجنان مقامهم ) صرف گشته و در حدود سنهء 1355 هجرى قمرى با مساعدت استخاره مهاجرت به ايران و در مدرسهء مرحوم ملا آقا رضا با حدود بيست و پنج نفر طلبهء مجدّ مشتغل ، مشغول به تدريس و امتحانات و تشويقات و اقامهء جماعت هم در كوچهء دار السكنى قديمى و فعلى خودم خيابان مولوى كوچهء ستون سنگى تهران بر پا داشته و دارم و جدا از الطاف جليّه و خفيّه حضرت بارى تعالى عزّ و جل اميدوارم به سعادت مهمهء مطلوبهء عاقبت بخيرى نايل گردم . گرچه از جهت امراض قلبيه و غير قلبيه ، سالها است آقايان دكاتره از تدريس و صحبت زياد مرا منع فرموده‌اند و اخيرا هم به اصرار ايشان عازم بر عمل قلب در لندن شدم كه با ترحم و عنايت ارحام در لندن عمل سوم قلب انجام يافت و لعل ان‌شاءالله تعالى اين دل‌شكستگى و حرمان از اداى وظايف ترويج و تاييد شرع انور اقدس ، سبب مزيد الطاف بىپايان حق تعالى گردد و حسن ختامى براى اين بندهء ضعيف عاصى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nخاطى تقدير گردد بحرمة اجدادنا الطاهرين صلوات اللّه و سلامه عليهم اجمعين و چون در حدود بيست سال اخير عمر عزيز از جهت امراض عديده آقايان دكاتره الزامم نموده تا تابستانها را در گرماى تهران نباشم و در ييلاقات بسر ببرم ، لذا در « بلدهء نور » مازندران اقامت داشتم و مدرسه‌اى كه از قديم بود تعمير و از چنگ رژيم منحوس سابق درآوردم و آبادش نمودم و بسيار اهالى مازندران ازاين‌جهت مسرور و علاقمند فوق‌العاده به اين ضعيف ناتوان شدند ، به طورى كه عنايات مهم غير مأمولى نسبت به حقير به خرج دادند و بنده را شيفتهء الطافشان نمودند و دو باغچه و يك باب خانه كه به بنده متعلق شده بود ، وقف بر آن مدرسه نمودم . و ما توفيقى إلّا بالله عليه توكلت و اليه انيب و آخر دعوانا أن الحمد لله رب العالمين و سلام على المرسلين .\r\n و كم لله من لطف خفى * يدق خفاه عن فهم الذّكىّ \r\nحرره بيمناه الداثرة العبد الفانى سيد احمد الحسينى الشهرستانى\r\nمنابع\r\n1 - شرح حال ايشان به خط مباركشان در دو صفحه است .\r\n2 - گنجينهء دانشمندان 4 /\r\n3 - مستدرك أعيان الشيعة 5 / 70 .\r\n4 - نقباء البشر 4 / 1572 ( ضمن شرح حال پدرش مختصرا آمده است ) .\r\n\r\nميرزا احمد شيرازى ( ح 1296 - 1374 ق )\r\nحاج ميرزا احمد شيرازى ، از دانشمندان و فضلاى قم بود .\r\nوى در حدود سال 1296 ق در روستاى « قيروكارزين » از توابع فيروزآباد استان فارس ، متولد گرديد .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nپدرش از خوانين آن منطقه و با اينكه مذهبى بود ، اما به طلبه شدن فرزندش تمايل نداشت ، ولى عشق و شور اين پسر به تحصيل علوم دينى آن‌قدر زياد بود كه مدتها هر روز قبل از اذان صبح نزد عالم محل مىرفت و آموزش مىديد و قبل از طلوع آفتاب به خانه برمىگشت ، به‌طورىكه پدر متوجه اين رفت و آمد نمىشد .\r\nايشان پس از تحصيل مقدمات به شيراز رفت و سالهاى متمادى به تحصيل سطح و دروس خارج پرداخت و مدت نه سال در معيّت مجاهد بزرگ آيت‌اللّه سيد عبد الحسين لارى بود و به عنوان يار و مشاور نزديك به شمار مىرفت . در جنگ با انگليسها هم شركت كرد و تبعيد به بمبئى را نيز تحمل نمود . آنجا به او پيشنهاد شد كه تهران را با نظارت اختيار كند يا كشورى ديگر ، كه ايشان كشور حجاز ( عربستان سعودى ) را انتخاب كرد و پس از موسم حج به ايران بازگشت و قم را جهت زندگى اختيار كرد .\r\nآمدن ايشان در زمانى صورت گرفت كه هنوز آيت‌اللّه حاج شيخ عبد الكريم حائرى يزدى به قم نرفته بود و پس از ورود حاج شيخ به قم از شاگردانش گرديد .\r\nميرزا احمد با بيگانگان به خصوص انگليس كه آن روز دشمن معروف مسلمانها بود ، سر مسالمت نداشت . سالهاى سال خود او و خانواده‌اش به جاى شكر كه سودش به خارجىها مىرسيد ، از خرما ، توت و مانند آن استفاده مىكرد و هميشه نام انگليس را با پسوند ابليس پرتلبيس به زبان مىآورد و با دولت وقت هم كه دولت ظالم بود مخالفت مىكرد و از گندم دولتى استفاده نمىكرد و جداگانه گندم تهيه و در خانه نان تهيه مىكرد .\r\nگاهى در روستاهاى اطراف قم منبر مىرفت و اگر پولى مىدادند ، پس مىداد و مىگفت : خرج فلان جا كنيد . مدتى تحت تعقيب بود و شبها در مسجد جمكران و روزها در همان اطراف زندگى مىكرد . جواز عمامه براى او آوردند ، جواز را پاره كرد و گفت : من از پهلوى جواز عمّامه بگيرم ؟ .\r\nيك شب خادم مسجد جمكران از بودن ايشان در پشت بام مسجد بىاطلاع بود . درب مسجد را مىبندد و مىرود . ايشان به عبادت مشغول مىشود و\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nمىخوابد . در خواب خدمت امام زمان ( عجل اللّه فرجه الشريف ) مىرسد . حضرت به او مىفرمايد : برخيز اذان بگو . عرض مىكند : درب مسجد بسته است ، بايد از مسجد خارج شوم تا وضو بگيرم ( حوض‌خانهء مسجد ، خارج از مسجد بود ) .\r\nحضرت عليه السّلام مىفرمايند : درب باز است ، و در خواب شروع به اذان گفتن مىكند .\r\nپس بيدار مىشود و مىآيد ، مىبيند درب مسجد باز است .\r\nوى از حضرات آيات : حاج شيخ عبد الكريم حائرى يزدى ، شيخ ابو القاسم قمى « كبير » ، ميرزا محمّد فيض قمى ، سيد محمّد باقر قزوينى و سيد ابو الحسن اصفهانى مجاز بود . و با آيت‌اللّه سيد صدر الدّين صدر و آيت‌اللّه سيد محمّد تقى خوانسارى سالها هم‌بحث بود و به آيت‌اللّه سيد محمّد حجت كوه‌كمرى بسيار علاقه‌مند بود و پس از ورود آيت‌اللّه سيد حسين طباطبائى بروجردى به قم در درس ايشان شركت جست .\r\n\r\nاز ويژگيهاى ايشان\r\nوى سحرخيز بود و از پسرش خواسته بود كه هر روز بين الطلوعين درحالىكه پدر نماز مىخواند ، او نيم‌جزو از قرآن كريم را بخواند . به تربيت فرزندان كاملا مقيد بود و براى جبران محدوديتهايى كه براى فرزندان ايجاد مىكرد ، خود با كهولت سن هفته‌اى يك يا دو بار آنان را به خارج شهر براى تفريح مىبرد و احيانا خود با آنها بازىهاى مناسب انجام مىداد .\r\nدو روز قبل از فوت ، پسرش را وصى قرار داده ، تربتى به او مىدهد و مىگويد :\r\nاين تربت خاصى است ، بايد در خانوادهء ما بماند و تو هنگام مرگ به ديگرى آن را بسپار و يك‌قدرى از همان تربت را براى لحظات آخر عمر قرار داد . در دقايق آخر ، دهان باز نمىكرد كه تربت را بخورد ، تا اينكه خود اشاره كرد كه تربت را بياورند ، همين‌كه تربت را خورد به ديدار حق متعال شتافت .\r\nوى همهء اموال خود را در زمان آيت‌اللّه سيد عبد الحسين لارى به ايشان واگذار\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nكرد و به ورثهء خويش نوشت : تمام اموال از آن آقا است . مرحوم لارى طبق نامه‌اى اموال را به خود ايشان برگرداند . در دورهء سلطنت رضا خان پهلوى ، املاك پدرى توسط قشقائىها غصب ، شكايات هم سودى نبخشيد و تمام آنها را از دست داد .\r\nايشان پس از سن چهل‌سالگى ازدواج كرد . همسرش كه علويه و از اعقاب سيد حسن واقف ( مدفون در نطنز ) ، دختر عموى مادر آيت‌اللّه شيخ محمّد على اراكى بود . با مرحوم اراكى مدتى هم‌منزل شده بود .\r\nميرزا احمد در سال 1374 ق در حدود سن 78 سالگى در قم بدرود حيات گفت . پيكرش با نظارت آيت‌اللّه شيخ مرتضى حائرى در قبرستان شيخان به خاك سپرده شد . فرزندش آقاى سلطان شيرازى است ، كه در سازمان حج به خدمت مشغول است .\r\nمنبع\r\n1 - شرح احوال آيت‌اللّه اراكى 127 .\r\n\r\nسيّد احمد طالقانى « آل احمد » ( 1303 - 1381 ق )\r\nسيد احمد فرزند علامه سيد محمّد تقى و نوهء سيد احمد حسينى طالقانى ، معروف به « آل احمد » از مشاهير علماى تهران بود .\r\nوى در سال 1303 ق در تهران متولد گرديد .\r\nسيد احمد پس از طى مقدمات ، سطوح را نزد پدر خود و نيز از محضر آيت‌اللّه سيد هادى فرزند فرج اللّه طالقانى ، در مدرسهء مروى استفاده نمود و در پى ارتحال پدر در سال 1325 ق در « مسجد پاچنار » به جاى ايشان به اقامهء جماعت و رتق و فتق امور مردم پرداخت و شهرت خوبى كسب نمود .\r\nاو در عصر روز سه‌شنبه 17 / رجب / 1381 ق مطابق با 5 / دى / 1340 ش به سن 78 سالگى در تهران درگذشت ، و در قبرستان ابو حسين قم مدفون گرديد .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nجلال آل احمد طالقانى\r\nسيد محمّد تقى آل احمد طالقانى\r\n\r\nفرزندانش :\r\n1 - مرحوم حجة الاسلام سيد محمّد تقى طالقانى 2 - جلال آل احمد ، نويسنده مشهور 3 - شمس آل احمد ، نويسندهء معاصر .\r\nمنابع\r\n1 - آشنايى با مشاهير طالقان 62 .\r\n2 - گنجينهء دانشمندان 4 / 505 ( تولد و فوتش را با يك سال اختلاف نوشته است ) .\r\n3 - نقباء البشر 1 / 92 .\r\n\r\nسيّد احمد طباطبائى بروجردى ( 1355 - 1394 ق )\r\nسيد احمد فرزند آيت‌اللّه سيد حسين طباطبائى و نوهء علامه سيد على بروجردى ، از فضلاى معاصر بود .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nوى در سال 1355 ق در بروجرد متولد شد .\r\nايشان مقدمات و قسمتى از شرح لمعه را در زادگاه خود نزد علامه شيخ محمّد تقى مطهرى بروجردى ( دام مجده ) آموخت . سپس به دستور پدر خود به نجف اشرف رهسپار شد و در مدرسهء آيت‌اللّه بروجردى اقامت و مدتى چند مشغول تحصيل شد . آن‌گاه در سال 1376 ق به قم مهاجرت كرد و همواره در كنار پدرش بود .\r\nوى بعضى كتب متون درسى را نزد علامه شيخ على ناسوتى يزدى و شيخ ابو القاسم نحوى قمى در قم تلمذ كرد .\r\nوى پس از رحلت پدر خود در تهران اقامت كرد و يكى از فضلا و ائمهء جماعت مسجد « مشهدى باقر » - واقع در خيابان خراسان - گرديد .\r\n\r\nدرگذشت\r\nنامبرده در روز پنج‌شنبه 26 / رجب / 1394 ق مطابق با 24 / مرداد / 1353 ش در سن 39 سالگى درگذشت و پيكرش روز شنبه در قم از مسجد اعظم تا حرم حضرت معصومه عليها السّلام تشييع و پس از اداى نماز توسط آيت‌اللّه گلپايگانى ، در قبرستان شيخان - كنار مزار ميرزاى قمى - به خاك سپرده شد .\r\n\r\nفرزندانش :\r\n1 - سيد مهدى 2 - سيد حسين 3 - سيد مجيد 4 - سيد رضا و يك دختر .\r\n\r\nسيّد احمد طباطبائى قمى ( - 1334 ق )\r\nسيد احمد فرزند محمود بن محمّد بن على بن محمّد مهدى بن محمّد تقى بن فضل اللّه بن سراج الثانى بن محمّد تقى بن سراج الدّين الاول بن محمّد قهپائى بن مير حيدر بن على بن ابى الفتوح بهاء الدّين حيدر بن كمال الدّين حسن بن شهاب الدّين\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nعلى بن أبى محمّد احمد بن عماد الدّين على بن أبى على حمزة بن شهاب الدّين بن أبى الحسن على شهاب الدّين بن أبى الحسن محمّد « شاعر اصفهانى » بن أبى عبد اللّه احمد بن أبى جعفر محمّد اصغر بن أبى احمد بن ابراهيم طباطبا بن أبى ابراهيم اسماعيل ديباج بن أبى اسماعيل ابراهيم الغمر بن أبى محمّد الحسن المثنى بن الامام ابى محمّد الحسن السبط المجتبى بن الامام الهمام على بن أبى طالب عليه السّلام .\r\nحاج آقا بزرگ تهرانى ، درباره‌اش مىنويسد :\r\nسيد احمد فرزند سيد محمود فرزند محمّد فرزند على طباطبائى قمى ، عالمى است عامل و ورع و متقى ، در نجف اشرف از شاگردان علامه ميرزا حبيب اللّه رشتى و جز او به شمار مىآمد ، و بعد از مراجعت به قم از علماى نيكوكار و ائمهء جماعت آنجا و نزد عامهء اهل آن شهر از موثقين بود و با كمال اطمينان به او اقتدا مىكردند .\r\nدر 12 / شعبان / 1334 ق خبر درگذشتش رسيد .\r\nدر تاريخ قم وى را چنين معرفى كرده است : حاج احمد طباطبائى يكى از پنج سيد حسين طباطبائى قمى\r\nپسر حاج سيد محمود است ، ايشان نيز از علماى متقى قم و در صحن نو اقامهء جماعت مىنمود ، و در سال 1334 ق به‌طورىكه در خاطر است در قم مرحوم و در شيخان مدفون گرديد .\r\nمنابع\r\n1 - أعيان الشيعة 3 / 175 .\r\n2 - تاريخ قم 250 .\r\n3 - رجال قم 94 ( سال مرگش را 1332 ق نوشته كه اشتباه مىباشد ) .\r\n4 - گنجينهء دانشمندان 1 / 131 .\r\n5 - نقباء البشر 1 / 121 .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nسيّد احمد طباطبائى قمى ( 1321 - 1407 ق )\r\nسيد احمد فرزند سيد على صديق الذاكرين و نوهء سيد زين العابدين طباطبائى قمى .\r\nدر سال 1321 ق مطابق با 1282 ش در قم متولد شد .\r\nوى پس از نشو و نما وارد مدارس جديد شد . در سال 1305 ش به تهران رفت و تحصيلات عالى خود را در رشتهء قضايى به پايان رسانيد . و در بخش اليگودرز چند سالى امين دادگاه شد و سرانجام از كار قضايى كنار رفت و به شغل وكالت دادگسترى پرداخت .\r\nايشان در نوزدهمين دورهء مجلس شوراى ملى از قم به سمت نمايندگى انتخاب شد .\r\nايشان در روز شنبه 7 / ربيع‌الاوّل / 1407 ق مطابق با 19 / آبان / 1365 ش در سن 86 سالگى در قم درگذشت و جسدش در صحن حضرت معصومه عليها السّلام به خاك سپرده شد .\r\nمنابع\r\n1 - رجال قم 94 .\r\n2 - گنجينهء دانشوران 214 .\r\n3 - نمايندگان مجلس شوراى ملّى 343 .\r\n\r\nسيّد احمد عراقى « محسنى » ( 1280 - 1357 ق )\r\nحاج سيد احمد فرزند ارشد آيت‌اللّه سيد محسن و نوهء سيد ابو القاسم حسينى كره‌رودى عراقى ، از علما و بزرگان تهران بود .\r\nوى در سال 1280 ق در اراك متولد شد . او با چندين واسطه به حسن افطس\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمىرسد ، يكى از اجداد او كه از حجاز به ايران مهاجرت كرد و در كره‌رود سكونت اختيار نمود . پدرش در سال 1247 ق متولد و در 5 / جمادى الثانى / 1325 ق درگذشت و در مقبره‌اى جداگانه در اراك مدفون شد .\r\nوى بخشى از سطح را نزد عموى خود سيد محمّد عراقى آموخت سپس به بروجرد رفت و در سلك شاگردان سيد شفيع جاپلقى و ملا ( اصول ) و ملا اسد اللّه بروجردى ( فقه ) و سيد جعفر كشفى دارابى ( تفسير ) درآمد و سپس به اراك رفت و مشغول تدريس فقه و اصول و معقول و تفسير گرديد .\r\n\r\nهجرت به حوزهء نجف اشرف\r\nپس از طى مقدمات و سطوح ، به نجف اشرف مهاجرت كرد و دروس عالى حوزه را نزد آيات : ميرزا حبيب اللّه رشتى ، ميرزا لطف اللّه اسكى مازندرانى ، شيخ محمّد فاضل شربيانى ، آخوند ملا محمّد كاظم خراسانى و حاج شيخ عبد الكريم سيد محسن عراقى\r\nحائرى يزدى به پايان برد . سپس به ايران مراجعت و در تهران رحل اقامت افكند و در « مسجد عرب‌ها » به ارشاد و هدايت و اقامهء جماعت همت گماشت .\r\n\r\nسجاياى اخلاقى و خدمات\r\nدر كتاب « خاندان محسنى » دربارهء ايشان مىنويسد :\r\n« پس از مراجعت به ايران اكثر اوقات در تهران توقف داشته ، و از علماى سرشناس زمان خود در تهران بوده است .\r\nبنا به درخواست اهالى محل سكونت ايشان كه از مناطق پرجمعيت\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nتهران بوده است ، در مسجدى كه به توصيهء سپهدار گرجى در ناحيهء جنوبى خيابان امير كبير فعلى معروف به محلهء « عرب‌ها » ساخته شده بود ، نماز مىگزارد .\r\nبه اخلاق خوش و سخاوت طبع معروف و با اكثر رجال زمان خود روابط نزديك دوستانه داشته است . هيچ‌كس در عراق « اراك » بر ايشان مقدم نبوده و همه نسبت به ايشان احترامى خاص قايل بودند » .\r\n\r\nدرگذشت\r\nسرانجام در روز سه‌شنبه 10 / ذىالحجه / 1357 ق مطابق با 11 / بهمن / 1317 ش درگذشت و پيكرش در حرم حضرت معصومه عليها السّلام - در كنار مرقد استاد خود حائرى يزدى - به خاك سپرده شد .\r\nفرزندان ايشان بسيارند ، جهت اطلاع از شرح حال آنان ، به كتاب خاندان محسنى رجوع شود .\r\nمنابع\r\n1 - آثار الحجة 1 / 63 ( سال مرگش را 1356 ق نوشته است ) .\r\n2 - أعيان الشيعة 3 / 71 ( تاريخ تولد و فوتى كه آورده از آن پدرش يعنى سيد محسن عراقى مىباشد ) .\r\n3 - خاندان محسنى اراكى 159 .\r\n4 - سيماى اراك 4 / 245 .\r\n5 - نقباء البشر 1 / 117 ( سال مرگش را در سال 1356 ق دانسته است ) .\r\n\r\nشيخ احمد على احمدى شاهرودى ( 1341 - 1417 ق )\r\nحاج شيخ احمد على فرزند علامه شيخ محمّد حسن و نوهء شيخ احمد شاهرودى ، ملقب به « احمدى » از فضلا و اساتيد معروف حوزه و دانشگاه بود .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nوى در فروردين / 1302 ش در بخش « ميامى » شاهرود متولد گرديد .\r\nپدرش از فضلاى ميامى بود و تحصيلات عالى خود را در سبزوار و نيز در مشهد مقدس نزد ميرزا محمّد آقازاده خراسانى به پايان رسانده بود . از جملهء آثار او :\r\nزبدة الاسرار در حكمت و يادداشتهائى در طب قديم . او در سال 1334 ش در شاهرود درگذشت و در زادگاه خود « ميامى » مدفون شد .\r\nشيخ احمد على مقدمات را نزد پدرش آموخت و در حدود سن 22 سالگى به مشهد مقدس رفت و مطول را نزد شيخ محمّد تقى اديب نيشابورى و قوانين الاصول و شرح لمعه را نزد سيد احمد يزدى « نهنگ العلماء » و نزد شيخ محمّد كاظم دامغانى رسائل را ، و نزد شيخ هاشم قزوينى كفايه را ، و نزد ميرزا مهدى اصفهانى عرفان را ، و نزد شيخ مجتبى قزوينى شرح منظومه را ، و تفسير را نزد شيخ حبيب اللّه گلپايگانى و يك سال از محضر آيت‌اللّه ميرزا احمد كفائى خراسانى خارج فقه استفاده نمود .\r\nوى در حدود سال 1367 ق به قم رهسپار گرديد و خارج را از محضر آيات :\r\nسيد محمّد حجت كوه‌كمرى ، سيد صدر الدّين صدر ، سيد محمّد تقى خوانسارى ، سيد حسين طباطبائى بروجردى ، شيخ عباسعلى شاهرودى و سيد محمّد رضا گلپايگانى بهره‌مند گرديد . حكمت را از محضر شيخ محمّد مهدى مازندرانى « امير كلائى » و سيد روح اللّه خمينى فرا گرفت .\r\nدر نجف نيز از محضر آيات : سيد حسين حمّامى ( مدت كوتاهى ) ، سيد محسن طباطبائى حكيم ، سيد محمود شاهرودى و سيد ابو القاسم خوئى جمعا به مدت سه سال استفاده نمود و از اساتيد خود اجازاتى دريافت داشت و به قم بازگشت و به تدريس و ارشاد و تربيت طلاب پرداخت .\r\n\r\nاز آثار او\r\n1 - اسلام و عقايد .\r\n2 - اللباس المشكوك ( تقريرات بروجردى ) .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n3 - انگيزهء حق ( در زندگانى امام على عليه السّلام ) .\r\n4 - ترجمهء جامع السعادات ( از نراقى ) .\r\n5 - تقليد الأعلم .\r\n6 - رساله‌اى در بداء .\r\n7 - رسالة فى البيع .\r\n8 - سوى خدا برود .\r\n9 - شمشير بران يا خيبر .\r\nايشان در اواخر عمر خود در صحن مطهر حضرت معصومه عليها السّلام به تدريس فقه و در دانشكدهء الهيات دانشگاه تهران و دانشگاه آزاد قم به تدريس عرفان و تصوف اشتغال داشت .\r\nشرح حال فوق را از زبان خود ايشان به تاريخ عصر روز شنبه 11 / محرم / 1416 ق در منزل‌شان در قم يادداشت نمودم . هرچند گاهى خدمتشان مىرسيدم .\r\nبسيار محترم و با وقار و هميشه سرگرم تدريس و تدوين و راهنمائى طلاب بود .\r\nبه هنگام اداى مراسم عمره در خانهء خدا به تاريخ دوشنبه 26 / شعبان / 1417 ق مطابق 17 / دى / 1375 ش درگذشت . پيكرش بعد از ظهر روز چهارشنبه 3 / بهمن در قم تشييع و در قبرستان شيخان به خاك سپرده شد .\r\nتاريخ تولد وى در روى سنگ قبر 1305 ش حك گرديده كه بايد اشتباه باشد .\r\n\r\nاحمد على عبداللهىنگار سيرجانى « نوا » ( 1337 - 1417 ق )\r\nحاج احمد على فرزند وكيل عباس عبداللهىنگار سيرجانى متخلص به « نوا » ، از شعراى معاصر قم بود .\r\nوى در سال 1337 ق مطابق با خرداد / 1297 ش در شهرستان سيرجان ( واقع در استان كرمان ) ديده به جهان گشود .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nاستاد عبداللهى پس از سپرى كردن دوران تحصيلى خود ، مدت كوتاهى به استخدام آموزش و پرورش درآمد و در اطراف سيرجان به تعليم نوباوگان پرداخت .\r\nسپس به ثبت‌اسناد منتقل شد و بنا بر موقعيت شغلى در قسمت ثبت‌اسناد و املاك در سال 1326 ش به قم رفت و تا آخر عمر آنجا زيست و پس از بازنشستگى در سال 1344 ش ، در ابتداى خيابان چهارمردان به شغل كتاب‌فروشى و عتيقه‌فروشى روى آورد .\r\nنامبرده از سال 1314 ش براثر استعداد درونى به سرودن اشعار مختلف پرداخت و نمونه‌هايى از اشعارش در روزنامه‌هاى قم ، مانند :\r\nاستوار ، پيكار مردان ، سرچشمه و برخى نشريه‌هاى ادبى درج شده است .\r\nاستاد سيد محمّد باقر برقعى در « سخنوران نامى معاصر ايران » خود درباره‌اش چنين مىنويسد : « . . . نوا دربارهء آغاز شاعرى خود چنين مىنويسد : « در همان اوان جوانى به سرودن شعر علاقه‌مند بودم . در سيرجان از اساتيد فن ، مرتضى قلى ستوده‌نيا و حاج شيخ عبد المحسن و اخوى او شيخ محمود محسنى استفاضه نمودم و از على اكبر سعيدى سيرجانى و دكتر احمد ناظرزاده كرمانى و همايون تجربه كار كسب فيض كردم » .\r\nعبداللهىنگار در سال 1326 ش به شهر قم انتقال يافت و در ادارهء ثبت اين شهر مشغول انجام‌وظيفه گرديد و در ايام تعطيل به محافل ادبى تهران مىرفت و از محضر اساتيد شعر و ادب بهره مىگرفت و در قم نيز در انجمن ادبى آن شركت مىنمود . وى در ميان شعراى معاصر ايران به اشعار محمّد حسن رهى معيرى و دكتر\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمهدى حميدى شيرازى و رحيم معينى كرمانشاهى « اميد » و سيد محمّد على رياضى يزدى و دكتر مظاهر مصفا ابراز علاقه مىكند و از آنها لذت مىبرد » .\r\nاز آثار او : ديوان اشعار كه هنوز به چاپ نرسيده است .\r\n\r\nتضمين غزل حافظ\r\nتضمين غزل حافظ شيرازى در رثاى حضرت سيد الشهداء عليه السّلام ، نمونه‌اى از اشعار اوست .\r\nاستاد عبداللهى سرانجام در روز پنجشنبه 29 / شعبان / 1417 ق مطابق با 20 / دى / 1375 ش در سن 80 سالگى در اثر ناراحتى قلبى بدرود حيات گفت .\r\nپيكرش بعد از ظهر روز جمعه از مسجد امام حسن عسكرى عليه السّلام تشييع و در جوار على بن جعفر عليه السّلام به خاك سپرده شد .\r\n\r\nفرزندانش :\r\n1 - آقا ناصر ، كه در صدا و سيماى تهران به فعاليت مشغول است 2 - آقا امير حسين 3 - آقا محمّد على ، بازنشستهء فرهنگ و ساكن تهران است . و سه دختر .\r\nمنابع\r\n1 - اظهارات فرزندش آقاى امير حسين به تاريخ دوشنبه 2 / اسفند / 1378 ش .\r\n2 - تاريخ تكايا و عزادارى قم .\r\n3 - سخنوران نامى معاصر ايران 6 / 3692 .\r\n\r\nشيخ احمد غروى تويسركانى ( 1329 - 1403 ق )\r\nحاج شيخ احمد غروى فرزند علامه شيخ محمّد تويسركانى ، از دانشمندان و فضلاى معاصر بود .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nوى در سال 1329 ق مطابق با 1290 ش در نجف اشرف در خانواده‌اى مؤمن و دانا از دخت آيت‌اللّه حاج شيخ عبد الكريم حائرى يزدى زاده شد .\r\nغروى در سال 1339 ق همراه پدر خود از نجف به اراك رفت و سال بعد همراه او و پدر بزرگ خود ( آيت‌اللّه حائرى ) به قم نقل مكان كرد و ادبيات را نزد شيخ ابو القاسم نحوى فرا گرفت . سطح را خدمت حضرات آيات : شيخ محمّد على حائرى قمى ، ميرزا محمّد همدانى و سيد محمّد رضا گلپايگانى به پايان برد و دروس خارج را از محضر آيات : حاج شيخ عبد الكريم حائرى ، سيد محمّد حجت كوه‌كمرى و سيد حسين طباطبائى بروجردى بهره‌مند گرديد و مورد توجه جدّ و استادش آيت‌اللّه حائرى بود .\r\nايشان علاوه بر اشتغالات علمى چند سالى متصدى امور مدرسه‌هاى فيضيه و دارالشفا بود و در سال 1391 ق از اين كار كناره گرفت .\r\n\r\nاز آثار او\r\n1 - تقريرات اصول درس حجت .\r\n2 - تقريرات كتاب طهارت ، درس حائرى .\r\nنامبرده در روز پنجشنبه 2 / جمادى الثانى / 1403 ق در سن 74 سالگى در قم بدرود حيات گفت . پيكرش در صحن حضرت معصومه عليها السّلام - اطاق دكتر مفتح - به خاك سپرده شد . از او فقط يك دختر به جاى ماند كه همسر حجة الاسلام آقاى شيخ غلامحسين فلاح « ساكن يزد » مىباشد .\r\nمنابع\r\n1 - آثار الحجه 2 / 84 .\r\n2 - آينهء دانشوران 302 .\r\n3 - گنجينهء دانشمندان 2 / 207 .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nشيخ احمد فردوس مكان مازندرانى ( 1289 - 1363 ق )\r\nشيخ احمد فردوس مكان ، از علماى وارستهء شهرستان بابل بودند .\r\nوى فرزند گرانقدر حجة الاسلام ملا على رضا بهنميرى بوده و در سال 1250 ش پا به عرصه گيتى نهادند و تحت سرپرستى پدرى روحانى و مادرى مؤمن پرورش يافتند .\r\nمعظم‌له پس از طى مقدمات در بابل جهت كسب معارف الهى و نيل به مدارج عالى علمى و به منظور استفاده از علماى بزرگ عراق راه سامرا و نجف اشرف را در پيش گرفت و طى 15 سال اقامت در عتبات عاليات از خرمن پربار علماى اعلام و اكابر فقه و اصول حضرات آيات : ميرزا محمّد حسن شيرازى ، ميرزا محمّد تقى شيرازى ، شيخ محمّد فاضل شربيانى و شيخ محمّد حسن مامقانى خوشه‌چينى نمود و به مقامات رفيع علمى نايل و به اخذ اجازهء اجتهاد از آن بزرگواران مفتخر گشت .\r\nآنگاه به بابل مراجعت و جهت اداى تكليف و نشر معارف دينى ، ضمن اقامهء جماعت به خدمت و ترويج احكام و مبانى دين پرداخت و به تدريس و تربيت شاگردان فراوانى نيز همت گماشت كه از جملهء ايشان مىتوان به : آيت‌اللّه سيد موسى مازندرانى و آيت‌اللّه سيد على بهشتى ( مد ظله العالى ) اشاره كرد .\r\nآن بزرگوار در طول حيات خود بسيار ساده زيست و از زخارف دنيا چشم پوشيد و در راه نشر معارف دين بسيار پرتلاش و خستگىناپذير بود و در اين امر هرگونه سختى را به جان و دل خريدار بود با قبول زحمت فراوان ، در عين بزرگى مقام و منزلت علمى به روستاهاى دوردست با وسائل آن روز سفر مىكرد و به امور تبليغى مىپرداخت به‌طورىكه هنوز هم مراتب اخلاص و سخنان جذّاب و دلنشين و خاطرات خوش هم‌نشينى با ايشان و تواضع وى ، زبان‌زد كهن‌سالان و\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nپيران روستاهاى اطراف بابل مىباشد .\r\nفروتنى و عزت نفس وى باعث شد تا در بين مردم شريف و علم‌دوست بابل از محبوبيت خاصّى برخوردار گردند و همين امر موجب گرديد تا پس از فوت ايشان در روز شنبه 17 / صفر / 1363 ق مطابق با 22 / بهمن / 1322 ش ، شهر بابل يكپارچه تعطيل و همهء مردم بزرگوار آن ، براى آن عالم فرزانه به سوگ نشسته و در يك مراسم باشكوه و پر از غم و اندوه ، جنازهء آن پيكر تقوا و فضيلت را تشييع نمايند .\r\nپيكر مطهرش پس از تشييع در بابل ، به وصيت خودشان به قم منتقل و در قبرستان حاج شيخ مدفون گرديد .\r\nخلف صالح ايشان حجة الاسلام حاج شيخ زين العابدين فردوس مكان هم‌اكنون در قيد حيات بوده و به خدمات دينى اشتغال دارند .\r\nمنبع\r\n1 - آشنائى با فرزانگان بابل 188 .\r\n\r\nشيخ احمد كلباسى ( 1342 - 1415 ق )\r\nحاج دكتر شيخ احمد كلباسى فرزند علامه شيخ محمّد ابراهيم و نوهء علامه شيخ عبد الرحيم فرزند علامه شيخ محمّد رضا فرزند آيت‌اللّه شيخ محمّد ابراهيم كلباسى اصفهانى ، از فضلا و نويسندگان معاصر بود .\r\nجدّش شيخ عبد الرحيم از فقهاى نامدار اصفهان بود . وى در 9 / شعبان / 1254 ق متولد و در 9 / شعبان / 1335 ق در اصفهان بدرود حيات گفت و در تخت فولاد - تكيه ميرزا ابو المعالى كلباسى - مدفون شد . او تحصيلات عالى خود را در نجف اشرف نزد آيات : ميرزا حبيب اللّه رشتى و ميرزا حسين خليلى تهرانى به پايان برد و به اصفهان مراجعت نمود و به تدريس و تأليف اشتغال پيدا كرد . از جمله\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآثار قلمىاش مىتوان به : 1 - تفسير و معانى لغات قرآن كريم 2 - حاشية على الرسائل 3 - درّ يتيم در شرح مقصد پنجم از منهاج الهدايه ( اثر جدّ اعلاى خود شيخ محمّد ابراهيم - در فقه ) 4 - كتاب فى المواعظ و الاحاديث 5 - كشف الحجاب عن علم الحساب ( شرح خلاصة الحساب شيخ بهائى ) ، اشاره كرد . شرح حال ايشان در نقباء البشر 3 / 1103 و تذكرة القبور يا دانشمندان اصفهان 332 و خاندان كلباسى ( خطى ) آمده است .\r\nپدرش شيخ محمّد ابراهيم از علما و دانشمندان بود و در مسجد محموديه تهران به اقامهء جماعت و ارشاد اشتغال داشت . وى در 11 / شوال / 1302 ق در نجف اشرف متولد گرديد و همراه پدرش به اصفهان رفت و از محضر آيت‌اللّه سيد محمّد باقر درچه‌اى دروس عالى فقه و اصول بهره‌مند شد . از آثار او 1 - افاضات عظيميّه در آداب شرعيه 2 - التذكرة العظيميّة ، در احوال حضرت عبد العظيم حسنى عليه السّلام 3 - الفوائد السنيّه فى الفقه 4 - تذكرة الواعظين ، در مواعظ 5 - تقريرات درس درچه‌اى در برائت و استصحاب 6 - خصائص عباسيه 7 - رساله‌اى در اجاره 8 - رساله‌اى در اصول دين 9 - رساله‌اى در بيع 10 - رساله‌اى در تعبير خواب 11 - رساله‌اى در شرايط اجتهاد 12 - رساله‌اى در وصيّت 13 - نجاة البشر فى ابواب اثنى عشر ، در ردّ طبيعيين .\r\nشيخ محمّد ابراهيم در روز دوشنبه 20 / ربيع الثانى / 1362 ق مطابق با 5 / ارديبهشت / 1322 ش در سن 60 سالگى در تهران بدرود حيات گفت . پيكرش در باغ طوطى صحن حضرت عبد العظيم حسنى عليه السّلام شهر رى مدفون گرديد .\r\nشيخ احمد كلباسى در سال 1342 ق مطابق با 1302 ش در تهران ديده به جهان گشود .\r\nوى پس از نشو و نما در خاندان متقى و دانا ، وارد مدارس جديد شد و به اخذ ديپلم نايل آمد و در اثر راهنمايى پدر ارجمند خود به تحصيل علوم دينى پرداخت و در سال 1359 ق مطابق با 1319 ش رهسپار قم گرديد و دروس سطح را فراگرفت\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nو خارج را از محضر آيات : سيد محمّد حجت كوه‌كمرى و سيد صدر الدّين صدر استفاده نمود و در حدود سال 1365 ق به تهران مراجعت كرد و در مدرسهء مروى به تحصيلات دينى خويش ادامه داد و در آن ديار از محضر آيات : ميرزا محمّد باقر آشتيانى و سيد احمد خوانسارى بهره‌مند شد و در اثر استعداد وافرى كه داشت وارد دانشگاه تهران شد و هم‌زمان در يك دورهء تحصيلى در رشته‌هاى معقول و منقول ، حقوق قضايى از دانشگاه تهران و علوم تربيتى از دانشسراى عالىدرجه ليسانس دريافت كرد . سپس در دانشگاه مذكور ادامهء تحصيل داد و در حدود سال 1345 ش موفق به اخذ درجه دكتراى فلسفه از دانشكدهء الهيات گرديد . و خود به تدريس همين رشته در دانشگاه شد . از جمله اساتيد دانشگاه او مىتوان به حضرات اساتيد :\r\nشيخ حسنعلى راشد تربتى ، سيد محمّد مشكاة بيرجندى و شيخ محمّد حسن سنگلجى اشاره كرد . ايشان علاوه بر تدريس ، فعاليت و خدمات مذهبى خود را در مسجد امام حسن عسكرى عليه السّلام واقع در خيابان ظفر تهران انجام مىداد .\r\n\r\nاز آثار او\r\n1 - اخلاق از نظر قرآن كريم .\r\n2 - فلسفهء نوين يا نجات بشر ( تكامل فنّ اصول عام و خاص ) .\r\n3 - مفتاح السعاده يا كليد خوشبختى ( ترجمهء فصل پنجم از مقدمهء ابن خلدون ) .\r\nكلباسى سرانجام در اثر بيمارى سختى عازم آمريكا شد . ولى معالجات سودى نبخشيد و در 10 / ذيقعده / 1414 ه . مطابق با 2 / ارديبهشت / 1373 ش در سن 73 سالگى به ديدار حق شتافت . پيكرش به قم حمل و در قبرستان باغ بهشت مدفون شد .\r\n\r\nفرزندانش :\r\n1 - مهندس محمّد جلال الدّين كلباسى ، ساكن تهران 2 - مهندس محمّد كمال الدّين كلباسى ، ساكن آمريكا . و سه دختر .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nاو كتابخانهء بزرگ و مهمى جمع‌آورى كرده بود كه پس ارتحالش به دانشگاه اهدا شد .\r\nمنابع\r\n1 - اطلاعاتى از برادر گرانقدر صاحب شرح حال ، آقا ناصر كلباسى كه در تاريخ ظهر جمعه 29 / رمضان / 1420 ق مطابق با 17 / دى / 1378 ش يادداشت گرديد .\r\n2 - خاندان كلباسى ( خطى - شيخ محمّد كلباسى حائرى ) .\r\n3 - فهرست كتابخانهء آستان قدس رضوى 6 / 355 .\r\n4 - مؤلفين كتب چاپى 1 / 446 .\r\n\r\nسيّد احمد لواسانى تهرانى ( 1313 - 1384 ق )\r\nحاج سيد احمد فرزند علامه سيد ابو القاسم و نوهء آيت‌اللّه سيد محمّد لواسانى تهرانى ، از علماى سرشناس تهران بود ، كه سالهاى متمادى در عصر آيت‌اللّه حائرى يزدى و پس از ايشان توليت مدارس فيضيه و دارالشفا را برعهده داشت .\r\nلواسانى در سال 1313 ق در نجف اشرف به دنيا آمد .\r\nوى پس از طى مقدمات نزد سيد عبد الرحمن ، سطوح را نزد آيات : شيخ محمّد حسين غروى اصفهانى ، ميرزا على ايروانى و سيد محمّد تقى خوانسارى تلمّذ كرد . سپس در سال 1339 ق به ايران مهاجرت كرد . ابتدا به اراك رفت و بعدا در رمضان سال 1341 ق به قم انتقال يافت و از محضر آيت‌اللّه حاج شيخ عبد الكريم\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nحائرى يزدى در فقه و اصول و از ميرزا جواد ملكى تبريزى در اخلاق استفاده نمود .\r\nايشان در سال 1357 ق مجددا به نجف اشرف بازگشت و از محضر آيت‌اللّه شيخ محمّد حسين غروى اصفهانى استفادهء فقهى و اصولى نمود و در سال 1366 ق به ايران مراجعت و در تهران اقامت نمود و به اقامهء نماز جماعت در « مسجد بازارچهء نايب‌السلطنه » و تدريس در « مدرسهء محمّديه » واقع در بازار و خدمات دينى پرداخت .\r\nلواسانى به امر آيت‌اللّه طباطبائى بروجردى چندين سال در مدينهء طيّبه اقامت افكنده و سرپرستى شيعيان آن سامان را برعهده داشت و در فصل حج به امور حجاج رسيدگى مىنمود و خدمات شايانى انجام داد و در سال ، شش ماه را تقريبا در آنجا و شش ماه ديگر را در تهران بسر مىبرد .\r\nوى در سال 1384 ق مطابق با 1343 ش در سن 71 سالگى در تهران درگذشت و در مسجد بالاسر حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - حجة الاسلام سيد محمّد لواسانى 2 - حجة الاسلام سيد على لواسانى .\r\nمنابع\r\n1 - آثار الحجة 2 / 242 .\r\n2 - آينهء دانشوران 240 .\r\n3 - گنجينهء دانشمندان 4 / 549 .\r\n\r\nسيّد احمد مشرف حسينى قمى ( - 1394 ق )\r\nحاج سيد احمد فرزند سيد حسن و نوهء سيد احمد حسينى قمى ، از فضلا و مبلغان گرانقدر بود .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nتولدش در قم اتفاق افتاد .\r\nپدرش سيد حسن ، از شاگردان و نزديكان علامه شيخ حسين قلى همدانى « شوندى » بود و در حدود سال 1351 ق در قم درگذشت . وصىّ ايشان آيت‌اللّه شيخ ابو القاسم قمى ( كبير ) بود كه با همسر او نيز ازدواج كرد .\r\nسيد احمد در بيت آيت‌اللّه قمى « كبير » تربيت و پرورش يافت . پس از آموختن مقدمات و ادبيات نزد ميرزا محمّد على اديب تهرانى ، سطوح را نزد : شيخ محمّد حسين علامه ، سيد مهدى كشفى تهرانى ، آخوند ملا على همدانى ، ميرزا محمّد همدانى و سيد شهاب الدّين مرعشى نجفى تلمذ كرد . خارج را از محضر آيات : سيد صدر الدّين صدر ، سيد محمّد حجت كوه‌كمرى و سيد حسين طباطبائى بروجردى استفاده نمود . در ضمن اخلاق و عرفان را از محضر آيت‌اللّه ميرزا جواد ملكى تبريزى بهره‌مند گرديد .\r\nايشان در سال 1370 ق به امر آيت‌اللّه بروجردى به شهر « درود » لرستان منتقل و به اقامهء جماعت و تبليغ احكام و نشر معارف اسلامى اشتغال ورزيد .\r\nمشرف در روز جمعه 14 / ذىالقعده / 1394 ق مطابق با 8 / آذر / 1354 ش در اثر سكتهء قلبى وفات نمود و در قبرستان شيخان مدفون گرديد .\r\nمنابع\r\n1 - آينهء دانشوران 404 .\r\n2 - طبقات أعلام الشيعة ( قرن يازدهم ) ، 138 .\r\n3 - گنجينهء دانشمندان 5 / 128 و 7 / 494 ( سال مرگش را 1395 ق نوشته كه اشتباه است ) .\r\n\r\nسيّد احمد ناجى قمى ( - قرن 14 ق )\r\nيكى از مرثيه‌سرايان معروف عهد قاجار و اوايل حكومت پهلوى كه از قم برخاسته ، سيد احمد ناجى است .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاو شعر را الهام مىدانست و به آسانى طبعش شكفته مىشد ، و از كلكش اشعارى ظريف چون درّ و گوهر بيرون مىريخت .\r\nاز اوست ( كه دربارهء امام حسين و اهل بيت عليهم السّلام او مىباشد ) :\r\n تا ز دست ساقى بزم بلا ساغر گرفتم * باده‌اى تلخ از كفش شيرين‌تر از شكر گرفتم\r\nآتشين آبى به دستم داد ساقى كز شرارش * جرعه‌اى تا سر كشيدم پاى تا سر در گرفتم\r\nآن‌چنان از جان به تيغ آبدارش تشنه بودم * كز عطش با حنجرم آب از دم خنجر گرفتم\r\nگرنه تيغ آبدارش دارد آب زندگانى * پس چرا تا سر گرفتم زندگى از سر گرفتم\r\nگر سليمان ملك جم را داد با انگشتر ز كف * من دوعالم را به يك انگشت و انگشتر گرفتم\r\nزنگ كفر از چهرهء آيينهء دل پاك كردم * از سر نى تا مكان بر روى خاكستر گرفتم\r\nهستيم را سربه‌سر با نيستى سودا نكردم * تا از اين سودا بهشت جاودان در بر گرفتم\r\nتا قلم شد قد اكبر با مداد خون اصغر * خط آزادى براى اكبر و اصغر گرفتم\r\nبا رخ و قد و لب اكبر چه حاجت بر بهشتم * عارضش جنّت قدش طوبى لبش كوثر گرفتم\r\nدر خم گيسوى او دنبالهء ابروى او را * ذو الفقار مرتضى را در كف قنبر گرفتم \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n جان نثارت كردم از جان تا تو را جانان شمردم * جان فدايت كردم از دل تا تو را دلبر گرفتم\r\nكز غم هر دور اشكى از نظر افكنده « ناجى » * لؤلؤ لالا شمردم دانه گوهر گرفتم \r\n*\r\n از دوعالم همه رستم هنرى بهتر از اين ؟ * نظر از غير تو بستم نظرى بهتر از اين ؟\r\nتا رضاى تو بود تن به قضاى تو دهم * به رضاى تو رضايم قدرى بهتر از اين ؟\r\nداد تا بر دل‌وجان پيك وصال تو خبر * بىخبر از دل‌وجانم خبرى بهتر از اين ؟\r\nعازم شهر بقا گشتم از اين ملك فنا * وطنى خوش‌تر از اينجا سفرى بهتر از اين ؟\r\nسر سوداى تو دارد سر من تا سر نى * نيست سوداى تو در هيچ سرى بهتر از اين ؟\r\nكردم از جان بر تير سيهى سينه سپر * نيست تير سيهى را سپرى بهتر از اين ؟\r\nبه هوايت نتوان پَر زنم از اين پَروبال * خواهم از تير بلا بال‌وپَرى بهتر از اين ؟\r\nمرده را زنده كند رايحهء تربت من * كى بود در دم عيسى اثرى بهتر از اين ؟\r\nبر فراز قد اكبر رخ انور بنگر * بر سر سرو نيامد قمرى بهتر از اين ؟\r\nگرچه نخل قد سروش قمر آورده ثمر * آرد از باغ شهادت ثمرى بهتر از اين ؟\r\nزير گيسوى رخ ماهش فكند جلوه به شام * شام از آن شام ندارد سحرى بهتر از اين ؟\r\nدانهء اشك گران‌مايه‌ام ارزان مفروش * كه به دست تو نيايد گهرى بهتر از اين ؟\r\nگرچه منظور دوعالم بود اينك نظرم * كن ز الطاف به « ناجى » نظرى بهتر از اين ؟ \r\n*\r\n روضهء خلد برين است سر كوى حسين * كه دهد بوى جنان تربت نيكوى حسين\r\nغبطه بر عرش برين مىنبرى فرش زمين * كه بود عرش برين فرش سر كوى حسين\r\nمرده را گر كه مسيحا به دمى زنده كند * صد مسيحا به دمى زنده كند بوى حسين \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n دل سرحلقهء هر سلسله‌اى در دوجهان * بسته بر سلسلهء حلقهء گيسوى حسين\r\nدوجهان را دل سودا زده سودا نكند * به سر كوى حسين يا سر يك موى حسين\r\nمكن اى دل به‌جز از سوى حسين رو به خدا * كه به هر سوى بود رو به خدا سوى حسين\r\nبه خدا نيست به‌جز روى حسين سوى خدا * به حسين نيست به‌جز سوى خدا روى حسين\r\nدين مگو راست شد از تيغ كج دست خدا * به خدا راست شد از يك‌خم ابروى حسين\r\nهركس ابروى هلالش به رخ ماه بديد * گفت شمشير كشيده است بر ابروى حسين\r\nشير را هيچ مگو صيد بر آهو نشود * كه شود شير فلك صيد بر آهوى حسين\r\nاكبر آراسته است از صف مژگان لشكر * كه شبيخون نزند خصم بر اردوى حسين\r\nقوت بازوى دست حق و هم شبه رسول * هر دو ميزان شده با هم به ترازوى حسين\r\nاين پسر يك‌قدم از چشم پدر دور مباد * نكشد سرو قدش باز لب جوى حسين\r\nگر رود او برود از تن او جان عزيز * گر رود او برود قوت زانوى حسين\r\nتير دل‌دوز قضا حنجر اصغر بشكافت * كه قدر همچو قضا دوخت به بازوى حسين\r\nسنگ كين گر درّ دندان پيمبر بشكست * چوب بشكست لب لعل سخنگوى حسين\r\n« ناجى » ار قائمهء عرش خدا را بگرفت * بگرفته است به ياد قد دلجوى حسين \r\n* \r\nكيفيت درگذشت\r\nسيد احمد ناجى از درآمد معركه‌گيرى روزگار مىگذرانيد ، چنان كه از قول شيخ مهدى شاهزاده حمزه‌اى نقل است كه : ناجى در معركه‌گيرى به خصوص « مارگيرى » هنرى فراوان داشت ، و مارهاى خطرناك « كبرا » و نمونه‌هاى ديگر را به آسانى شكار مىكرد . روزى در سر قبرستان كه جمعيت بسيارى براى تماشاى مارگيرى گرد آمده بودند ، از ميان جمعيت فرد نانجيبى كه از اهالى روستاى « جعفرآباد » بود و در گونى خود افعى داشت ، خطاب به ناجى مىگويد :\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nتو اگر مار خوب مىگيرى بيا اين بچه مار را از داخل اين گونى بيرون بياور .\r\nناجى به خيال اينكه در گونى بچه مار است به همين نيت و با شيوهء مخصوص خود دست در گونى مىبرد ، كه ناگهان مورد حملهء افعى قرار گرفت و نيش حيوان در وجودش كارگر افتاد و تمام بدنش سياه گرديد و در همان لحظه جان به جان آفرين تسليم كرد .\r\nسال وفاتش در عهد پهلوى اول بوده است و محل دفنش قبرستان قديم قم مىباشد ، كه امروزه تبديل به « باغ ملى » شده است .\r\nمنبع\r\n1 - تاريخ تكايا و عزادارى قم 275 .\r\n\r\nاحمد نعمت اللهى قمى « شهره » ( 1324 - 1413 ق )\r\nاحمد نعمت اللهى متخلص به « شهره » فرزند على اكبر قمى ، از شعراى نامى و هنرمندان باذوق و سالكان راه حقيقت بود .\r\nوى در سال 1324 ق مطابق با 1285 ش در شهر قم قدم به عرصهء گيتى نهاد .\r\nشهره پس از نشو و نما به تحصيل ادبيات و علوم جديد پرداخت و از جوانى به مطالعهء طريقت‌ها و مذاهب مختلف علاقهء فراوانى از خود نشان داد و در اين‌باره تحقيقات و اطلاعات عميقى كسب نمود و در هر طريقتى داخل شد و با راه و افكارشان آشنايى يافت و در سن 21 سالگى نتيجهء اين سير و سلوك را به رشتهء\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nتحرير درآورد و آن را بنام « اندرزنامه » موسوم ساخت كه تاكنون به چاپ نرسيده است .\r\nشهره ، شاعرى خوش‌ذوق و آزاده و توانا بود و در شعر به جنبهء رآليست آن بيشتر توجه داشت . علاوه بر اين شاعرى عارف پيشه و خوش‌مشرب و دوست داشتنى بود و با قرآن كريم و مفاهيم آن آشنائى حاصل كرده بود و نيز بيشتر سوره‌ها را از حفظ داشت و بر گفتارش شاهدى از آيات ذكر مىكرد .\r\nوى در جوانى به استخدام وزارت پست و تلگراف درآمد و سالها در قم به خدمت پرداخت و سرانجام بازنشسته شد و اوقات خود را بيشتر به مطالعه مىگذراند .\r\n\r\nاز آثار او\r\n1 - اندرزنامه ، در عرفان و طرق آن .\r\n2 - انديشه‌هاى من يا دامنه‌هاى خيال ، قم ، 227 ص .\r\n3 - عالم انتقام ، 1323 ش ، قم ، جيبى ، 112 ص .\r\n4 - نسرين و آزاد يا نمونه‌اى از مبارزهء كارگران و دهقانان ، 1323 ش ، قم ، جيبى ، 150 ص .\r\nآثار فوق مجموعه‌هاى شعرى مىباشد .\r\nاستاد شهره سرانجام در 27 / ربيع الثانى / 1413 ق مطابق با 4 / آبان / 1371 ش در قم در سن 89 سالگى روى در نقاب خاك كشيد و پيكرش در قبرستان باغ بهشت به خاك سپرده شد .\r\nمنابع\r\n1 - رجال قم 94 .\r\n2 - سخنوران نامى معاصر ايران 3 / 2096 .\r\n3 - مؤلفين كتب چاپى 1 / 488 .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nشيخ احمد نهاوندى « قدّوسى » ( 1282 - 1374 ق )\r\nحاج شيخ احمد فرزند حسين و نوه آقا جان قدّوسى نهاوندى ، معروف به « آقاى آخوند » از مشاهير علماى نهاوند بود .\r\nتولدش در تاريخ 16 / ربيع‌الثّانى / 1282 ق در نهاوند اتفاق افتاد .\r\nوى پس از سپرى كردن مقدمات و سطوح ، در سال 1297 ق به سامرا عزيمت كرد و از محضر آيت‌اللّه ميرزا محمّد حسن شيرازى استفاده نمود . در سال 1307 ق به نجف اشرف رفت و از محضر آيات : ميرزا حبيب اللّه رشتى ، ملا محمّد كاظم خراسانى و سيد محمّد كاظم طباطبائى يزدى بهره‌مند گرديد و پس از 20 سال توقف در عتبات عاليات و نيل مقامات عالى تحقيق و اجتهاد ، در سال 1317 ق به زادگاهش بازگشت و مشغول تدريس و ارشاد مردم گرديد . وى در سال 1355 ق در پى فشارهاى رضاخانى و حوادث ناگوار بر اهل علم ، بساط معاشرت را برچيد و عزلت اختيار نمود .\r\nاستاد آقاى شيخ محمّد رازى دربارهء ايشان چنين مىنويسد : « معظم‌له علاوه بر ذوق و استعداد قوى از حافظهء سرشار خدادادى نيز بهره‌مند بود ، كه حتى در سالهاى كهولت و پيرى كاملا بر محفوظاتش مسلط و گوئى فراموشى در قاموس وجودش مفهومى نداشت .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nدر رشتهء اخلاق معلوم نيست كه از محضر چه استادى برخوردار بوده ، بعضى از هم‌دوره‌هايش احتمال استفاده از حضور آخوند ملا فتح على عراقى « سلطان‌آبادى » را تقويت مىكردند . ولى از آنجا كه عمويش مرحوم آخوند ملا على اكبر نهاوندى ، مردى اخلاقى بلكه در زبان و آوازه مردم نهاوند كراماتى به او نسبت مىدهند . شايد مربى اخلاق او عموى بزرگوارش بوده است . به هر تقدير ايشان به تقوا و پرهيزكارى در همهء شهر معروف و مسألهء تقيّد او و پدر و جدّش را به تهجد ، خصوصا در يك مكان از اطاق مسكونى منزلش را به نحوى نقل مىكنند ، كه گوئى توصيه‌اى در اين زمينه از پدر و جدّ بوده است .\r\nعيالش نقل مىكند كه : در تمام مدت 64 سالى كه در خدمت ايشان بودم ، يك شب نشد كه اذان صبح گفته شود مگر آنكه معظم‌له را مشغول عبادت در همان محل مخصوص از اطاق ديدم . جز يك‌بار كه ايشان به تب شديدى مبتلا بود تا لحظهء اذان خواب ماند ، و با شنيدن صداى مؤذن سراسيمه بيدار و بلند شدند .\r\nنوشته‌هاى مدون و منظمى از ايشان جز يك « اربعين » موجود نيست ، ولى مسودات زيادى در ميان كتابهاى ايشان و بعضا در اختيار بعضى از شاگردان و فاميلش باقى بوده ، كه متأسفانه در واقعهء سيل 1317 ق نهاوند به نحوى ضايع شده كه قابل استفاده نيست .\r\nايشان داراى سه فرزند ذكور است كه يكى از آنها به نام شيخ على قدّوسى در رشتهء روحانيت است » .\r\nسرانجام در روز سه‌شنبه 23 / جمادى اول / 1374 ق مطابق با 28 / دى / 1333 ش در سن 92 سالگى در نهاوند درگذشت و در قبرستان حاج شيخ قم مدفون گرديد .\r\nمنابع\r\n1 - گنجينهء دانشمندان 7 / 330 .\r\n2 - نقباء البشر 1 / 98 .\r\n3 - هدية الرازى الى المجدد الشيرازى 65 .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nسيّد احمد هاشمى گلپايگانى ( 1334 - 1412 ق )\r\nحاج سيد احمد فرزند آيت‌اللّه سيد جمال الدّين و نوهء سيد حسين موسوى هاشمى گلپايگانى ، از علماى معروف تهران بود .\r\nوى در سال 1334 ق در نجف اشرف متولد گرديد .\r\nمقدمات را نزد اساتيد از جمله شيخ شمس الدّين بادكوبه‌اى ( در منطق ) آموخت و سطوح را نزد آيت‌اللّه شيخ محمّد تقى آل راضى و خارج را از محضر آيات : سيد ابو الحسن اصفهانى ، سيد جمال الدّين گلپايگانى\r\nپدر خود ، ميرزا حسن بجنوردى و ميرزا باقر زنجانى استفاده نمود و در سال 1371 ق به ايران مهاجرت و در تهران رحل اقامت افكند و به اقامهء جماعت و تدريس و ارشاد و هدايت پرداخت .\r\nهاشمى در روز شنبه 18 / شعبان / 1412 ق مطابق با 3 / اسفند / 1370 ش در سن 78 سالگى در تهران درگذشت و پيكرش صبح روز يكشنبه در تهران و عصر همان روز در قم تشييع\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nو در حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - سيد مهدى 2 - سيد باقر 3 - سيد جواد 4 - سيد محمّد رضا 5 - سيد صادق 6 - سيد موسى و دو دختر كه جناب حجة الاسلام آقاى شيخ مسيح مسجد جامعى يكى از دامادهايش مىباشد .\r\nمنابع\r\n1 - افادات اخوى مترجم‌له ، دانشمند محترم آقاى سيد على گلپايگانى ( ساكن تهران ) .\r\n2 - گنجينهء دانشمندان 4 / 541 .\r\n\r\nشيخ احمد يزدى ( 1317 - 1343 ق )\r\nشيخ احمد فرزند محمّد حسن و نوهء محمّد صادق يزدى ، از فضلاى با استعداد بود .\r\nوى در سال 1317 ق در يزد متولد گرديد .\r\n\r\nدر حوزه‌هاى اراك و قم\r\nاز نوجوانى به ذكاوت و استعداد و جدّيت معروف بود و پس از طى مقدمات و سطوح نزد علماى يزد ، در سال 1337 ق به اراك مهاجرت كرد و از محضر آيت‌اللّه حاج شيخ عبد الكريم حائرى يزدى دروس خارج استفاده نمود و در سال 1340 ق در پى مهاجرت استاد خود به قم به آنجا رفت و در خدمت آن جناب بود و نيز در دروس فقهى و اخلاقى آيت‌اللّه ميرزا جواد ملكى تبريزى شركت مىكرد .\r\nآيت‌اللّه شيخ محمّد على اراكى مىفرمود : در اوائل ورود به قم به اتفاق شيخ احمد يزدى در مجالس درس اخلاق ميرزا جواد ملكى تبريزى شركت مىكردم و\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nايشان اصرار داشت كه در درس فقه ملكى نيز حاضر شوم و مىگفت كه يك دوره فقه به سبك نوينى نوشته‌ام .\r\nايشان در سال 1343 ق مطابق با سال 1303 ش در سن 26 سالگى در قم درگذشت .\r\nمنبع\r\n1 - النجوم السّرد بذكر علماء يزد ( خطى - مدرسى ) .\r\n\r\nاديب الدّين كسروى « ساسان » ( 1326 - 1402 ق )\r\nاديب الدّين فرزند نصر اللّه صبورى ، ملقب به « كسروى » و متخلص به « ساسان » ، از شعراى معاصر بود .\r\nاو در سال 1326 ق در تهران متولد شد .\r\nكسروى پس از فراگرفتن تحصيلات ابتدائى و متوسطه ، به سرودن اشعار و نويسندگى روآورد . اشعار وى در جرايد كشور به ويژه در نشريه‌هاى « انجمن ادبى صائب » كه به مديريت استاد خليل سامانى « موج » اداره مىشد ، به چاپ رسيده است .\r\nاز جمله مقالات ايشان : 1 - بنياد تمدن آريايى در بين النهرين 2 - شاهنامهء فردوسى و فرهنگ ايران .\r\nنامبرده در سال 1402 ق مطابق با سال 1360 ش در سن 76 سالگى در خوزستان درگذشت و در قبرستان باغ بهشت قم مدفون گرديد .\r\nمنابع\r\n1 - دويست شاعر 1 / 86 .\r\n2 - فرهنگ شاعران زبان پارسى 260 .\r\n3 - نگين سخن 5 / 269 .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nميرزا اسحاق آستارائى « قفقازى » ( 1317 - 1391 ق )\r\nشيخ اسحاق فرزند عباس آستارائى قفقازى ، از دانشمندان و مدرسان حوزهء علميهء قم بود .\r\nوى در سال 1317 ق مطابق با 1278 ش در روستاى « ارچوان » از توابع شهر آستارا واقع در شمال غربى ايران متولد گرديد .\r\n\r\nهجرت به حوزهء اردبيل\r\nايشان پس از طى دوران كودكى ابتدا به لنكران رفت و پس از چندى به حوزهء علميهء اردبيل انتقال يافت . ساير مقدمات و قسمتى از سطح را نزد اساتيدى چون : افتخار العلماء ، شيخ عبد اللّه اردبيلى و سيد محى الدّين يونسى اردبيلى تلمذ كرد .\r\nهجرت به ارض اقدس خراسان .\r\nوى در سال 1340 ق از اردبيل به مشهد مقدس مهاجرت كرد و ادبيات را نزد شيخ عبد الجواد اديب نيشابورى تكميل كرد و برخى از علوم عقلى و نقلى را از محضر آيات : شيخ حسن برسى ، ميرزا ابو القاسم حكمى ، سيد آقا بزرگ شهيدى و شيخ هاشم قزوينى استفاده نمود .\r\n\r\nهجرت به حوزهء علميهء قم\r\nايشان در سال 1345 ق راهى حوزهء علميهء قم شد و دروس عالى را نزد آيات :\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nحاج شيخ عبد الكريم حائرى يزدى ، شيخ محمّد رضا اصفهانى « مسجد شاهى » ، سيد محمّد حجت كوه‌كمرى و سيد محمّد تقى خوانسارى كسب نمود و نيز پس از ورود آيت‌اللّه سيد حسين طباطبائى بروجردى به قم به حوزهء درس ايشان پيوست .\r\nوى يكى از مدرسين نامى حوزه بود و ساير كتب فقهى و اصولى و علوم عقلى را تدريس مىفرمود و از اول تأسيس مدرسهء حجتيه ، تصدى ساير امور مربوط به مدرسه از تمام جهات ، از طرف مؤسس آن مدرسه يعنى آيت‌اللّه حجت به ايشان محول گرديد و از آغاز تأسيس دار التبليغ اسلامى به تدريس فقه ( آيات الأحكام ) در آن مؤسّسه پرداخت .\r\n\r\nاز آثار قلمى او\r\n1 - تقريرات خارج درس كفايه حجت .\r\n2 - تقريرات درس حائرى يزدى .\r\n3 - تقريرات درس مكاسب حجت .\r\n\r\nدرگذشت و اعقاب\r\nوى روز پنجشنبه 18 / ذىالقعده / 1391 ق مطابق با 16 / دى / 1350 ش در سن 74 سالگى در قم درگذشت . پيكرش با تجليل فراوان تشييع و در يكى از اطاقهاى قبرستان ابو حسين به خاك سپرده شد .\r\n\r\nفرزندانش :\r\n1 - آقا اكبر 2 - آقا علينقى 3 - آقا جواد 4 - آقا حميد و چهار دختر كه از دامادهاى ايشان دو نفر اهل علم هستند : 1 - علامهء محقق سيد على ميرغفارى آذرشهرى ( ساكن تبريز ) 2 - ميرزا عبد اللّه مراغى ، از شاگردان آيت‌اللّه سيد كاظم شريعتمدارى بود و در اوايل سال 1357 ش در حدود سن 35 سالگى درگذشت و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nدر قبرستان بهشت معصومه قم به خاك سپرده شد .\r\nمنابع\r\n1 - آثار الحجة 2 / 42 .\r\n2 - آينهء دانشوران 362 .\r\n3 - افادات دامادش حاج آقاى ميرغفارى ( دام ظله ) .\r\n4 - تاريخ علمى و اجتماعى اصفهان 2 / 266 .\r\n5 - گنجينهء دانشمندان 2 / 54 .\r\n\r\nسيّد اسحاق رضوى قمى ( - 1332 ق )\r\nحاج سيد اسحاق فرزند سيد محمّد و نوهء سيد على رضوى قمى ، پدر و جدّ سادات فاطمى قم بود .\r\n\r\nتحصيلات عالى\r\nايشان در نجف اشرف از جمله شاگردان علامه شيخ مرتضى انصارى و از طرف اين استاد اجازهء علمى دريافت داشته بود .\r\nوى ، مردى دانشمند فقيه و زاهد و مقدس بود و در قم شهرت بسزايى داشت و نماز جماعت را در مسجد امام حسن عسكرى عليه السّلام بر پا مىنمود .\r\n\r\nدرگذشت و اعقاب\r\nنامبرده در سال 1332 ق درگذشت و در قبرستان شيخان قم مدفون گرديد .\r\nفرزندانش : 1 - علامه سيد محمّد تقى رضوى 2 - سيد حسين فاطمى .\r\nمنابع\r\n1 - تاريخ قم 251 .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n2 - گنجينهء دانشمندان 1 / 131 .\r\n3 - نقباء البشر 1 / 129 ( سال مرگش را 1324 ق دانسته است ) .\r\n\r\nشيخ اسد اللّه اسماعيليان دهاقانى ( 1349 - 1417 ق )\r\nشيخ اسد اللّه فرزند نعمت اللّه و نوهء حسن دهاقانى اصفهانى ، يكى از دوستداران علم و فضيلت و ناشران معارف و علوم بود .\r\nوى در سال 1349 ق مطابق با 1309 ش در « دهاقان » اصفهان در يكى از خانواده‌هاى معروف به « اسماعيليان » متولد گرديد .\r\nايشان پس از طى تحصيل مقدمات در زادگاه خود در سال 1327 ش به قم مهاجرت كرد و ادبيات و قسمتى از سطوح را آموخت . وى در سال 1334 ش به حوزهء كهن نجف اشرف رهسپار گرديد و سطوح را نزد آيات : شيخ مجتبى لنكرانى ، سيد اسد اللّه مدنى آذرشهرى ، شيخ غلامرضا باقرى نجف‌آبادى و سيد ابو القاسم كوكبى به انجام رسانيد .\r\nنامبرده در دروس خارج حضرات آيات : ميرزا حسن بجنوردى ، سيد محسن حكيم ، سيد ابو القاسم خوئى ، سيد نصر اللّه مستنبط ، سيد على فانى اصفهانى و سيد عبد الأعلى سبزوارى شركت جست و دروس كلام را از آيت‌اللّه شيخ محمّد فاضل قائينى و شرح منظومه را از محضر شيخ مسلم ملكوتى سرابى استفاده نمود .\r\nمرحوم اسماعيليان در تحقيقات معارف اسلامى به ويژه تاريخ و فهرست‌نگارى كوشش‌هايى داشته ، كه مىتوان به برخى از آثار قلمى ايشان در اين زمينه‌ها اشاره نمود :\r\n1 - ابو ذر الغفارى .\r\n2 - انتشار مجله‌اى با نام ( پرتوى از اسلام ) كه با همكارى جمعى از فضلا در سال 1383 ق در نجف اشرف . ولى پس از انتشار 12 شماره به تعطيلى گرائيد .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n3 - تحقيق فروق اللغات ( از جزائرى ) .\r\n4 - جمع‌آورى شرح حال 200 نفر از شعرائى كه در تاريخ مورد تعقيب حاكمان قرار گرفتند و يا به زندان افتادند .\r\n5 - فهرست مخطوطات مكتبة « الحسينية التسترية » فى النجف الأشرف .\r\n6 - فهارس شرح نهج البلاغهء ابن ابى الحديد ، شامل : أعلام ، أماكن ، قبايل ، أيّام ، كتب و مذاهب . 1397 ق قم ، وزيرى ، 456 ص .\r\n\r\nفرزندانش :\r\n1 - آقا على 2 - آقا محمّد 3 - آقا حسين 4 - آقا بهروز .\r\nمنابع\r\n1 - اطلاعات متفرقه .\r\n2 - معجم المؤلّفين العراقيين 1 / 110 ( تاريخ تولدش را اشتباه نوشته است ) .\r\n3 - معجم رجال الفكر و الأدب فى النجف 1 / 120 ( تولدش را در سال 1350 ق دانسته است ) .\r\n\r\nسيّد اسد اللّه اشكورى ( - 1392 ق )\r\nحاج سيد اسد اللّه حسينى اشكورى ، از علماى ساكن لنگرود بود .\r\nوى در منطقهء اشكور گيلان متولد شد ، و پس از خواندن ادبيات و قسمتى از سطح به قم مهاجرت كرد و سطوح عالى را به پايان رساند .\r\nخارج فقه و اصول را از محضر آيات : سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر و سيد حسين طباطبائى بروجردى استفاده نمود و خود به تدريس متون پرداخت . و پس از فوت پدر همسرش آيت‌اللّه سيد موسى اشكورى ( پدر گويندهء مشهور سيد محمّد على صدرائى ) در حدود سال 1370 ق از طرف آيت‌اللّه بروجردى و درخواست اهالى لنگرود به آن سامان\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nعزيمت كرد و در مسجد « انزلى محله » به اقامهء جماعت و ارشاد و هدايت مردم پرداخت .\r\nاشكورى در سال 1392 ق در لنگرود درگذشت . پيكرش را به قم حمل و در وسط قبرستان باغ رضوان - واقع كنار قبرستان وادى السلام - به خاك سپردند . وى از دختر سيد موسى اشكورى داراى اولاد نشد .\r\nمنابع\r\n1 - اطلاعات متفرقه .\r\n2 - گنجينهء دانشمندان 7 / 31 .\r\n\r\nسيّد اسد اللّه طباطبائى يزدى ( 1324 - 1393 ق )\r\nسيد محمد كاظم طباطبائى يزدى\r\nسيد اسد اللّه كوچك‌ترين فرزند فقيه بزرگ آيت‌اللّه سيد محمّد كاظم طباطبائى « صاحب عروة الوثقى » و نوهء سيد عبد العظيم يزدى .\r\nوى در سال 1324 ق در نجف اشرف ديده به جهان گشود .\r\nپدرش صاحب عروه ( 1247 ق در كسنويه يزد - 28 / رجب / 1337 ق در نجف اشرف ) ، از فقها و مدرسان بنام و مراجع مبارز جهان تشيّع در قرن چهاردهم قمرى بود . ايشان در اصفهان از محضر آيات : شيخ محمّد باقر اصفهانى « مسجد شاهى » و ملا محمّد جعفر آباده‌اى استفاده نمود . وى در\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nسال 1281 ق به حوزهء كهن نجف اشرف مهاجرت كرد و از محضر آياتى چون : شيخ مهدى كاشف الغطاء ، شيخ راضى نجفى و ميرزا محمّد حسن شيرازى استفاده نمود . آثار فقهى و اصولى بسيار مهمى از خود به جاى گذاشت كه به بعضى از آنها اشاره مىكنيم : 1 - العروة الوثقى ( فى المسائل الفقهية ) 2 - حاشية على المكاسب 3 - التعادل و التراجيح 4 - رسالة فى اجتماع الامر و النهى 5 - الاستصحاب 6 - حاشية على الرسائل 7 - السؤال و الجواب 8 - رسالة فى منجزات المريض 9 - بستان نياز 10 - رسالة فى ارث الزوجة من الثمن أو العقار .\r\nمبارزات صاحب عروه در نهضت مشروطيت و نيز قيام مردمى عراق - عليه متجاوز انگليسى - بسيار مشهور و معروف است . شرح حال آيت‌اللّه يزدى در كتابهاى بسيارى آمده است و جهت تفصيل بيشتر به آنها رجوع شود .\r\nسيد اسد اللّه پس از طى مقدمات ، سطوح و قسمتى از دروس خارج را نزد آيات : شيخ محمّد على كاظمى خراسانى ، شيخ على محمّد بروجردى و شيخ ضياء الدّين عراقى به انجام رساند و از استادش عراقى موفق به كسب اجازه گرديد ، و به خدمات اجتماعى پرداخت و زعامت بيت طباطبائى يزدى به ايشان رسيد .\r\nايشان به افتخار دامادى علامه شيخ على كلباسى ( سبط آيت‌اللّه شيخ محمّد حسن نجفى « صاحب جواهر » ) نايل آمد . يك پسر به نام مهندس سيد محمّد كاظم و دو دختر از وى به جاى ماندند كه يكى از دامادهايش ، علامه سيد عبد العزيز طباطبائى بود .\r\nسيد اسد اللّه يزدى هنگامى كه جهت زيارت به ايران سفر كرده بود ، در بامداد پنجشنبه 2 / صفر / 1393 ق مطابق با 17 / اسفند / 1351 ش در سن 69 سالگى براثر بيمارى سرطان در تهران درگذشت و پيكرش به طور امانت در روز شنبه در قبرستان شيخان قم مدفون گرديد .\r\nمنابع\r\n1 - افادات سيد عبد العزيز طباطبائى يزدى .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\n2 - حوادث الايام ( كه در « مجلهء ميراث اسلامى ايران » دفتر نهم چاپ شده ) 447 .\r\n3 - دائرةالمعارف ( للاعلمى ) 27 / 96 .\r\n\r\nاسد اللّه عاطفى كرمانشاهى ( 1361 - 1393 ق )\r\nشاعرى هنرمند ، شوريده‌دل و عاشقى رنج‌كشيده و ناكام ، و به هنگام شكوفايى به يك‌باره خاموش شد . درحالىكه فقط سى و دو بهار از عمرش گذشته بود ، رخت از اين جهان بركشيد و به سراى جاويدان شتافت .\r\nاسد اللّه عاطفى فرزند حبيب اللّه كرمانشاهى ، در روز شنبه 13 / شوال / 1361 ق مطابق با 2 / آبان / 1321 ش در كرمانشاه قدم به عرصهء حيات نهاد و در روز پنجشنبه 29 / آذر / 1352 ش مطابق با 24 / ذىالقعده / 1393 ق در كرمانشاه درگذشت و در قبرستان وادى السلام قم مدفون گرديد . مرگ اين جوان هنرمند و شوريده حال ، موجب تأثر عميق قاطبهء مردم كرمانشاه و دوست‌دارانش ، به خصوص برادر داغدارش شاعر نامور يد اللّه عاطفى « آشفته » گرديد . شعراى زيادى از تهران و كرمانشاه و شهرهاى مختلف در رثاى او اشعارى سرودند و تأثر شديد خود را از اين واقعهء مولمه ابراز داشتند .\r\n\r\nكارهاى موفق\r\nعاطفى ، تحصيلات خود را در زادگاهش به پايان برد . ازآن‌پس به كارها و مشاغل متعددى دست‌يازيد . چندى به كارهاى فنى و مكانيكى پرداخت و مدتى در ارتش خدمت كرد . و در پايان عمر در سازمان « كتابهاى جيبى » تهران مشغول كار شد ، و حتى در يك فيلم سينمايى ايفاى نقش اول را به عهده گرفت ، و در انجام نقش خود موفق بود . اين فيلم به كارگردانى هنرمند نقاش معروف « على اصغر معصومى » ساخته شد ، و شاعر هنرمند ما به جاى دستمزد ، تنها يك دوره كتاب\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n« تاريخ تمدن » - اثر ويل دورانت - دريافت كرد .\r\n\r\nدر وادى شعر\r\nعاطفى از دوران نوجوانى با شعر و شاعرى دمساز و مأنوس بود . در جوانى با شور و شوق كامل در اين راه گام نهاد و به عنوان شاعرى موفق شناخته شد و در سرودن انواع شعر طبع‌آزمايى كرد . اما رغبتش به غزل بيشتر از ديگر انواع شعر بود .\r\nچون در آغاز شاعرى با شاعر توانا و هنرمند والامقام « سيد جليل قريشىزاده » متخلص به « وفا » الفت و انس خاص داشت . در غزل سبك هندى « اصفهانى » - همان شيوهء « وفا » - را پيش گرفت و پس از درگذشتش دوست وفادارش ، وفا مجموعهء اشعارش را به نام « مرگ اميد » منتشر ساخت . نيز برادر سوخته‌دلش يد اللّه عاطفى مجموعهء ديگرى از اشعار منتشر نشدهء او را همراه با گزيدهء سوگ‌نامه‌هاى منظوم به چاپ رساند .\r\n« تحليل و نمايش غزل معاصر » از آثار چاپ‌شدهء اسد اللّه است .\r\n\r\nشكست\r\n تنها نه پا شكست كه سر تا به پا شكست * موجم كه انتهاى من از ابتدا شكست\r\nدر زندگى به گلشن اميد بارها * يا ناشكفته شاخ گلم ماند يا شكست\r\nهمچون غرور تُرد غريبان دردمند * دل در حصار بىكسىام بارها شكست\r\nدر پنجه‌هاى سرد سيه‌مست احتياج * پولاد پُرتوان غرور حيا شكست\r\nبس بىصدا شكست ، شكستم به زندگى * گويى كه سرمه در بغل توتيا شكست\r\nحتى سكوت و بغض گلوگير گريه نيز * همچون دل و غرور حيا بىصدا شكست\r\nيك آشنا به زندگى من نبود و من * در حيرتم چگونه مرا آشنا شكست\r\nديدم بسى شكنجه كه لب وا كنم ولى * رنج سكوت تا دم آخر مرا شكست\r\nاز اوجگاه ناز هنر تا نياز عشق * بين از كجاى زندگىام تا كجا شكست \r\n\r\n","description":"","footnote":"","page_name":" 405 ","page_number":405},
  {"content":"\r\n\r\n يك‌لحظه زاده گشته و هر لحظه مرده‌ام * زيراكه جزء جزء وجودم جدا شكست\r\nهركس شكسته است ولى « عاطفى » چو موج * سرتاسر حيات ز سر تا به پا شكست \r\n\r\nحماسه\r\n منم پيمبر و شعرم نويد آزاديست * حماسه‌ام غزل پُراميد آزاديست\r\nبه روى سنگ مزارم به سرمه بنويسيد * كه اين پيمبر عاشق شهيد آزاديست\r\nشنيده‌ام كه نسيم صبا به خود مىگفت * همين‌قدر كه بجنبى ، اميد آزاديست\r\nعزا گرفتن ابر و فرار قطره نمود * كه روز ماتم صيّاد ، عيد آزاديست\r\nمرا غرور هنر هم هنر بود كه غرور * به قفل بنده شعارى كليد آزاديست\r\nمن از رسائل مجنون نموده‌ام تحقيق * كه مبتلاى محبّت مريد آزاديست\r\nشب اسارت جاويد « عاطفى » شب نيست * مزار پرتو صبح سپيد آزاديست \r\n* منابع\r\n1 - باغ هزار گل ( تذكرهء سخنوران كرمانشاهان ) 443 .\r\n2 - خلوت انس 282 .\r\n3 - دويست شاعر 2 / 109 .\r\n4 - سخنوران نامى معاصر ايران 4 / 2473 .\r\n5 - كرمانشاهان ( باختران ) 1 / 442 .\r\n\r\nشيخ اسد اللّه كريمى اراكى ( 1307 - 1385 ق )\r\nحاج شيخ اسد اللّه فرزند حاج غلامرضا كريمى اراكى ، از فضلا و نويسندگان بود .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nوى در سال 1307 ق در اراك متولد گرديد .\r\n\r\nتحصيلات\r\nكريمى پس از سپرى نمودن مقدمات ، دروس سطوح را در اراك ديد . سپس به قم رفت ، و از محضر آيت‌اللّه حاج شيخ عبد الكريم حائرى يزدى استفاده نمود ، و مدتى نيز در سامرا تحصيلاتى داشت .\r\nاستاد سعيدى « ريحان » در « آينهء دانشوران » ، از ايشان چنين ياد كرده است :\r\n« از طلاب حوزهء علميه بوده ، و در محضر آيت‌اللّه حائرى استفاده كرده و اكنون ساكن « سلطان‌آباد » است » .\r\n\r\nاز آثار او\r\nتطبيقات كريمى در حديث ، در پنج جلد ( كه در سال 1350 ق در تهران به چاپ رسيد ) .\r\nسيماى اراك اين اثر را چنين معرفى كرده است : كتابيست جمع‌آورى شده از اخبار و روايات ( و تطبيق آن با علوم جديد ) ، از كتابهاى : بحار مجلسى و كتاب وافى فيض كاشانى ، و كتب اربعه .\r\nايشان در صبح روز شنبه 21 / شوال / 1385 ق مطابق با 23 / بهمن / 1344 ش در سن 78 سالگى درگذشت و در قبرستان ابو حسين قم - مقبرة العلماء - مدفون گرديد .\r\nمنابع\r\n1 - آينهء دانشوران 384 .\r\n2 - سيماى اراك 4 / 43 .\r\n3 - مؤلفين كتب چاپى 1 / 556 .\r\n\r\n","description":"","footnote":"","page_name":" 407 ","page_number":407},
  {"content":"\r\n\r\n\r\nسيّد اسد اللّه مدنى آذرشهرى ( 1332 - 1401 ق )\r\nسيد اسد اللّه فرزند مير على آذرشهرى ، معروف به « مدنى » .\r\nوى در سال 1332 ق مطابق با 1293 ش در آذرشهر ( كه نام قديم آن دهخوارقان است ) واقع در آذربايجان شرقى ديده به جهان گشود .\r\nمدنى مقدمات و بخشى از سطح را نزد علامه و محقق نامى سيد محسن ميرغفارى فراگرفت . سپس در حدود سن 20 سالگى به قم عزيمت كرد و در دروس حضرات آيات : سيد محمّد حجت كوه‌كمرى و سيد روح اللّه خمينى شركت نمود . ايشان در مبارزهء سياسى با رژيم گذشته كوشا بود و تا بدانجا پيش رفت كه در سال 1331 ش از قم به آذرشهر تبعيد شد .\r\nوى پس از تبعيد ، مبارزات خود را همان‌جا دنبال كرد و سخنرانىهاى پرشورى در مساجد انجام مىداد و مردم را به تظاهرات و اعتراض به سياستهاى رژيم پهلوى دعوت مىنمود . تا اينكه در اثر فشارهاى زياد در سال 1373 ق به نجف اشرف مهاجرت كرد و در جلسات درس حضرات آيات : ميرزا عبد الهادى شيرازى ، سيد محسن طباطبائى حكيم و سيد ابو القاسم خوئى شركت جست و اقدام به تشكيل حلقهء درسى نمود و شاگردان زيادى را تربيت كرد . وى علاوه بر تدريس ادبيات و متون كتب درسى ، درسهاى تفسيرى و جلسات اخلاقى نيز جزو برنامهء هميشگىاش بود .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nمدنى در اوايل سال 1382 ق مطابق با 1341 ش به ايران بازگشت و به طور اجبار در « درهء مراد بيك » از توابع همدان اقامت نمود و پس از مدتى كوتاه مجددا به نجف اشرف مراجعت كرد و در فاصلهء سالهاى 1342 تا 1344 ش در حال رفت و آمد به ايران بود .\r\nسرانجام در ذىالقعده / 1391 ق مطابق با دى / 1350 ش نجف را براى هميشه ترك گفت و جهت تدريس علوم دينى به خرم‌آباد عزيمت نمود و در مدرسهء كماليه به فعاليتهاى مذهبى پرداخت و در اثر مبارزات سياسى هميشگىاش از خرم‌آباد به نورآباد ممسنى در استان فارس و بعد از آن به گنبد كاووس تبعيد گرديد و سپس به بندر لنگان و از آنجا به همدان و مهاباد نيز در تبعيدگاه به سر برد و با اوج‌گيرى انقلاب از تبعيدگاه به قم رفت و پس از پيروزى انقلاب به دعوت مردم همدان راهى اين شهر شد كه در جريان تشكيل مجلس خبرگان اول ، از همان‌جا به مجلس راه يافت . و پس از شهادت علامه سيد محمّد على قاضى طباطبائى از سوى آيت‌اللّه خمينى در تاريخ ذىالحجه / 1399 ق مطابق با آبان / 1358 ش به سمت نمايندگى و امام جمعهء تبريز انتخاب شد .\r\nمدنى در 20 / شهريور / 1360 ش بعد از اقامهء نماز جمعه در اثر انفجار بمب به ديدار معبود شتافت . پيكرش به قم حمل و در حرم حضرت معصومه عليها السّلام - مسجد بالاسر - به خاك سپرده شد .\r\n\r\nميرزا اسماعيل امين الملك ( 1284 - 1316 ق )\r\nميرزا اسماعيل امين الملك فرزند ابراهيم امين السلطان و برادر ميرزا على اصغر اتابك اعظم ، از رجال سياسى دورهء قاجاريه بود .\r\nاو در سال 1284 ق متولد شد و در 16 / ذىالحجه / 1316 ق در سن 32 سالگى در تهران درگذشت و در صحن حضرت معصومه عليها السّلام - مقبرهء خانوادگى\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاتابك اعظم - به خاك سپرده شد .\r\nنامبرده تا سن 17 سالگى به تحصيل علوم دينى اشتغال داشت . ولى از آن به بعد ، امور گمركات و كليهء حسابهاى مالى و محصول غلات ايران به عهدهء او محول گرديد . در سال 1303 ق - در سن 20 سالگى - به عضويت دارالشوراى كبرا نايل شد .\r\nامين الملك از سال 1307 ق ، پس از بازگشت ناصر الدّين شاه از سفر سوم خود از اروپا ، چون بر عايدات ضراب‌خانه واقف گرديد و در اين زمينه اطلاع بهم رسانيد ، با امين السلطان - برادر خود - قرارى راجع به تقسيم درآمد حاصله گذاشت ، و از اين تاريخ او هم سهمى از اين بابت براى خود تخصيص داد ، و از اين راه بلكه راههاى ديگر ، به واسطهء داشتن چندين شغل مهم ، چون : وزارت دارائى ، معاون وزارت دربار ، معاون وزير اعظم و بعد صدر اعظم ، رئيس خزانه ، رئيس كل غلات ايران ، رئيس گمركات و غيره و ضمنا در كليهء كارها معاون برادر خود با عنوان « نايب كل وزارت اعظم » و يا « نايب كل وزارت و ادارات خاصهء صدارت عظمى » بود ، از متمول‌ترين اشخاص عصر خود شد و پس از مرگش تمام آن دارائىهاى كذائى به باد فنا رفت و اولادش به سختى و تنگ‌دستى زندگى مىكردند .\r\nاو در دورهء سلطنت ناصر الدّين شاه در غياب برادرش امين السلطان كه وزير دربار و صدر اعظم بود ، هميشه نيابت او را داشت و تمام كارهاى مربوط به او را انجام مىداد .\r\nمحمّد حسن اعتماد السلطنه در « يادداشتهاى روزانه خود » ، مىنويسد :\r\n« دوشنبه 25 / صفر / 1304 ق ، بعد با امين الملك كه نيابت امين السلطان را دارد ، خلوت كرده‌اند ( يعنى شاه ) » . و نيز مىنويسد : « شنبه 8 / ربيع‌الاوّل / 1304 ق ، شاه با امين الملك كه در غياب امين السلطان به جاى او است ، خلوت كرده بودند » .\r\nهمچنين مىنويسد : « در 29 / محرم / 1306 ق ، او تفصيل غريبى مىگفت كه امين السلطان و امين الملك مواجب مردم را امروز و فردا كرده ، نمىدهند . از اين سال به سال ديگر مىاندازند . خودشان جرأت اين كار را ندارند ، مگر اينكه خودشان از اين تفاوت عمل دو كرور مىخورند . صد هزار تومان به شاه مىدهند كه\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nبه آنها حرف نزند . خدا كند كه اين حرف دروغ باشد ، اما به قرينه راست مىنمايد » .\r\nميرزا اسماعيل از سال 1310 تا 1314 ق علاوه بر مشاغلى كه دارا بود ، تمام ادارات گمرك ايران مستقيما زير نظر او قرار گرفت . در سال 1314 ق پس از عزل ميرزا على اصغر امين السلطان از صدارت و تبعيدش به قم ، امين الملك هم از سمتهائى كه داشت بر كنار شد و كارهايش بين اشخاص تقسيم گرديد . در اين هنگام به امين الملك اذيت و آزار زياد رساندند و مبالغى از او گرفته شد و بعد در محرم / 1316 ق وزير كشور شد . به واسطهء اين گرفتاريها و ناملايمات كه هيچ متوقع نبود ، ناخوش شد . ناخوشى وى دنباله پيدا كرد و در همين سال درگذشت .\r\nمهدى قلى هدايت در كتاب خود « خاطرات و خطرات » در اين باب چنين مىنويسد : « وكيل السلطنه را بعد از او بلاها به سر امين الملك آوردند ، پول گرفتند .\r\nدر نتيجه امين الملك مريض شد و تا آخر حبس كردند و مريض بود و به زودى درگذشت » .\r\nامين الملك بر خلاف برادرش امين السلطان شخصى بود : ممسك - مانند اكثر وزراى اين مملكت - ، خواهان منافع شخصى ، نسبتا منظم و مرتب و كمتر در احكام او ناسخ و منسوخ ديده مىشد . معلومات عربى و ادبى او نيز در حدودى كه درس خوانده خوب بود و به اين جهات و علل در ميان مردم اهميت داشت .\r\nمنبع\r\n1 - شرح حال رجال ايران 1 / 127 .\r\n\r\nشيخ اسماعيل بهارى همدانى ( 1320 - 1390 ق )\r\nحاج شيخ اسماعيل فرزند علامه شيخ محمّد رضا بهارى همدانى ، از فضلاى تهران و دانشمندان بود .\r\nوى در سال 1320 ق در بهار همدان متولد گرديد .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nشيخ اسماعيل پس از آموختن مقدمات در سال 1336 ق به تهران رفت و نزد آيات : ملا على همدانى ، شيخ محمّد باقر اصفهانى و سيد على ورامينى به تحصيل پرداخت . آنگاه در سال 1341 ق به قم مهاجرت كرد و سطوح عالى را نزد آيات : ميرزا محمّد همدانى و سيد محمّد تقى خوانسارى به انجام رساند و خارج فقه و اصول را از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى و سيد على يثربى كاشانى و حكمت را در محضر ميرزا على اكبر حكمى يزدى « تجلى » استفاده نمود .\r\nايشان در سال 1360 ق رحل اقامت خود را در تهران افكند و در « مسجد بازار آهنگرها » به اقامهء جماعت و گفتن تفسير قرآن و تدريس و نشر احكام الهى پرداخت .\r\n\r\nاز آثار او\r\n1 - رساله‌اى در لباس مشكوك .\r\n2 - شرح بيع مكاسب .\r\n3 - شرح كفاية الاصول .\r\nبهارى در سال 1390 ق مطابق با 1349 ش در سن 70 سالگى در تهران درگذشت و در حرم حضرت معصومه عليها السّلام - جنب قبر استادش حائرى يزدى - مدفون گرديد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nفرزندش دانشمند معظم آقاى شيخ محمّد بهارى ، ساكن تهران است .\r\nمنابع\r\n1 - آثار الحجة 2 / 243 .\r\n2 - گنجينهء دانشمندان 4 / 400 .\r\n\r\nاسماعيل خلعتبرى تنكابنى ( 1302 - 1352 ق )\r\nدكتر سرگرد اسماعيل فرزند علامه شيخ محمّد رحيم مجتهد و نوهء قاسم بيگ خلعتبرى تنكابنى ، از پزشكان و مشروطه‌خواهان معروف بود .\r\nدكتر خلعتبرى در سال 1302 ق در قريهء « لرزبن » تنكابن ديده به جهان گشود .\r\nاو در ابتدا به تحصيل علوم دينى پرداخت . سپس به تهران رفت و در دار الفنون در رشتهء طب تحصيل خود را ادامه داد . و پس از دريافت مدرك دكترا به استخدام ارتش درآمد ، و مشغول طبابت گرديد .\r\nنامبرده در عصر مشروطيت جزو مشروطه‌خواهان بود ، و در فتح تهران همراه با برادر ارشد خود علامه شيخ نور الدّين تنكابنى شركت داشت ، كه مورد اصابت گلوله قرار گرفت و مجروح گرديد ، و پس از بهبودى به اشتغالات و خدمات اجتماعى خود ادامه داد .\r\nايشان در روز پنجشنبه 9 / محرم / 1352 ق مطابق با 14 / ارديبهشت / 1312 ش در سن 50 سالگى در خرم‌آباد ( لرستان ) در هنگام مأموريت درگذشت و در صحن حضرت معصومه عليها السّلام - در ايوان يكى از اطاقهاى صحن بزرگ - مدفون گرديد .\r\nمنابع\r\n1 - بزرگان تنكابن 63 .\r\n2 - نسبنامهء دودمان علامهء تنكابنى 175 .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n\r\nاسماعيل ظفرى نهاوندى « ظفر السلطان » ( 1312 - 1393 ق )\r\nاسماعيل ظفرى فرزند ابراهيم نهاوندى كه هم خود و هم پدرش به « ظفر السلطان » ملقب مىباشند ، از نمايندگان مجلس شوراى ملى بود .\r\nوى در سال 1312 ق مطابق با 1273 ش متولد گرديد .\r\nظفرى پس از طى تحصيلات متعارف به استخدام دولتى درآمد و به املاك موروثى رسيدگى مىكرد و از ملاير در دوره‌هاى هفتم و چهاردهم و پانزدهم و شانزدهم سمت نمايندگى در مجلس شوراى ملى داشت .\r\nاو در روز چهارشنبه 18 / شوال / 1393 ق مطابق با 23 / آبان / 1352 ش درگذشت و پيكرش در مقبرهء خانوادگىشان در صحن حضرت معصومه عليها السّلام - كنار اطاق دكتر مفتح - به خاك سپرده شد .\r\nمنابع\r\n1 - اطلاعات متفرقه .\r\n2 - نمايندگان مجلس شوراى ملى 343 .\r\n\r\nسيّد اسماعيل علوى خوئينى ( 1310 - 1398 ق )\r\nحاج سيد اسماعيل فرزند علامه سيد محمّد و نوهء سيد على علوى خوئينى زنجانى ، از علما و بزرگان حوزهء علميهء قم بود .\r\nوى در سال 1310 ق در خوئين زنجان متولد شد .\r\n\r\nدر حوزهء علميهء زنجان\r\nايشان پس از طى مقدمات در زادگاه خود نزد ملا آقا بابا معروف به « ملا محمّد\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nولى » به حوزهء علميهء زنجان پيوست و در مدرسهء خانم سكونت اختيار كرد و با جديت و تلاش تحصيلات خود را در زمينه‌هاى مختلف علمى پيش برد .\r\nاو مدت زمان كوتاهى از محضر آيت‌اللّه آخوند ملا قربانعلى زنجانى معروف به « حجة الاسلام » استفاده نمود و نيز نزد آيات : ميرزا ابراهيم حكمى « مسگر » در حكمت ، و شيخ عبد الكريم خوئينى در فقه و اصول تحصيل نمود .\r\n\r\nتبليغ و ارشاد\r\nعلوى ، مدت زمانى در حوزه‌هاى قزوين و نجف اشرف تحصيل كرد و به زادگاه خود مراجعت نمود و مشغول ترويج مذهب و نشر معارف و اقامهء جماعت و حل و فصل امور مردم گشت . گاهى هم جهت امر تبليغ به قصبهء « حسن‌آباد » زنجان مىرفت و مشغول وظايف دينى و روحى مىشد .\r\nنامبرده پس از حدود 25 سال تبليغ و ارشاد در استان زنجان به حوزهء علميهء قم مهاجرت كرد و در درس آيت‌اللّه سيد حسين طباطبائى بروجردى شركت جست و در « مسجد سلماسى » به امر هدايت و اقامهء جماعت اشتغال داشت .\r\n\r\nاز آثار او\r\n1 - تفسير قرآن كريم ، در چند جلد و ناتمام ماند .\r\n2 - كتاب الزوجين ( فارسى ) .\r\n\r\nدرگذشت و اعقاب\r\nايشان در روز يكشنبه 17 / ربيع‌الثّانى / 1398 ق مطابق با 7 / فروردين / 1357 ش درگذشت و در مقبرهء فاطميه - كه مجاور قبرستان نو و مقابل پل آهنچى واقع است - به خاك سپرده شد .\r\nفرزندانش : 1 - سيد على علوى 2 - سيد محمّد علوى ، كه هر دو در كسوت\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nروحانيت هستند و سه دختر .\r\nمنابع\r\n1 - افادات آقا حاج اسماعيل انصارى خوئينى ( دام مجده ) .\r\n2 - تاريخ زنجان 143 .\r\n\r\nشيخ اسماعيل غضنفرى خوانسارى ( 1353 - 1384 ق )\r\nشيخ اسماعيل فرزند ميرزا محمّد غضنفرى خوانسارى ، از فضلا و مبلّغان دين بود .\r\nوى در سال 1353 ق مطابق با 1313 ش در شهر خوانسار پا به عرصهء گيتى نهاد . پس از سپرى كردن دوران كودكى مشغول تحصيلات ابتدايى شد و چون علاقهء شديدى به تحصيل علوم دينى پيدا كرد ، رهسپار حوزهء علميهء قم گرديد و سطوح را به پايان برد و در دروس خارج آيت‌اللّه سيد حسين طباطبائى بروجردى حاضر شد و از خرمن پربار ايشان خوشه‌چينى نمود . سپس جهت نشر احكام الهى و تبليغ شرع انور به بندر عباس عزيمت كرد و در آن ديار مشغول وظايف روحانى شد و در اثر مخالفت با رژيم پهلوى ، ممنوع المنبر گرديد و بعد از آن به آبادان سفر كرد و در آنجا به تبليغ پرداخت .\r\nاز آثار او : چهارده معصوم عليهم السّلام .\r\nاو از ذوق لطيف و طبع سالم سرودن اشعار نيز برخوردار بود . ولى بسيار كم شعر مىگفت و اغلب آنها پراكنده شد . دو بيت زير از سروده‌هايش مىباشد :\r\n راشدى بنگر چسان پيك اجل بىرحم‌وار * مشفق عالىمقامى را ز ما در بر گرفت\r\nبر خمينى آيت‌اللّه و زعيم شيعيان \r\n\r\n","description":"","footnote":"","page_name":" 416 ","page_number":416},
  {"content":"\r\n\r\n تسليت گوييم بهر او چنين ماتم گرفت \r\nغضنفرى در سال 1343 ش در پى بيمارى در بيمارستان شهر آبادان بسترى گرديد و پس از مدت كوتاهى در مرداد / 1343 ش در سن 31 سالگى دار فانى را وداع گفت و پيكرش بنا بر تصميم خانواده‌اش به قم منتقل و در قبرستان حاج شيخ با كد ( 21412 ) به خاك سپرده شد .\r\nمنبع\r\n1 - فرزانگان خوانسار 40 .\r\n\r\nشيخ اسماعيل فراهانى « شريف‌زاده » ( 1314 - 1401 ق )\r\nحاج شيخ اسماعيل فرزند علامه ملا يحيى فراهانى اراكى ، ملقب به « شريف‌زاده » از دانشمندان و فضلاى معاصر بود .\r\nوى در سال 1314 ق در فراهان اراك ديده به جهان گشود .\r\nنامبرده پس از تحصيل مقدمات در اراك به حوزهء علميهء قم مهاجرت كرد و دروس خارج را از محضر آيت‌اللّه حاج شيخ عبد الكريم حائرى يزدى بهره‌مند شد و درجهء علمى بالايى كسب نمود . سپس به تهران انتقال يافت و متصدى دفتر ازدواج شد و در ضمن مشغول خدمات دينى نيز بوده است .\r\nشريف‌زاده در روز پنجشنبه 3 / صفر / 1401 ق مطابق با 20 / آذر / 1359 ش در سن 87 سالگى بدرود حيات گفت . پيكرش در قبرستان ابو حسين قم مدفون گرديد .\r\n\r\nسيّد اسماعيل فقيهى اردبيلى ( 1309 - 1391 ق )\r\nسيد اسماعيل فرزند سيد حسين موسوى اردبيلى ، معروف به « فقيهى » از فضلا و بزرگان معاصر بود .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nوى در سال 1309 ق مطابق با 1270 ش در كيوى ( واقع در بين اردبيل و خلخال ) ديده به جهان گشود . پدران ايشان با علامه سيد عبد الكريم موسوى اردبيلى يكى بوده و اصالتا اهل اردوباد آذربايجان شوروى مىباشند .\r\nسيد اسماعيل پس از سپرى كردن مقدمات به اردبيل رفت و در آنجا برخى از سطوح را از محضر علامه شيخ عبد الظاهر اردبيلى فراگرفت سپس مدتى چند به نجف اشرف مهاجرت نمود و از بزرگان آن ديار بهره‌مند گرديد . سرانجام به قم رفت و در آنجا تا آخر عمر زيست و از محضر آيات : حاج شيخ عبد الكريم حائرى يزدى ، سيد محمّد تقى خوانسارى ، سيد محمّد حجت كوه‌كمرى و سيد حسين طباطبائى بروجردى استفاده نمود و از محضر آنان مفتخر به دريافت اجازه گرديد .\r\nنامبرده در راه خدمت و ارشاد خدمات شايانى نمود و همواره در ايام تبليغى به شهرهاى مختلف از آن جمله به ورامين و پيشوا و نقاط مختلف استانهاى تهران و قم عزيمت مىنمود و به وعظ و ارشاد مىپرداخت . وى مردى فاضل واعظ و متعظ و زاهد و عابد و بىآلايش و دائم الذكر بود .\r\nفقيهى در اثر سكتهء مغزى در بيمارستان نجميه تهران بسترى گرديد ولى معالجه سودى نبخشيد و سرانجام در روز شنبه 28 / صفر / 1391 ق مطابق با 4 / ارديبهشت / 1350 ش در قم بدرود حيات گفت و پيكرش در قبرستان ابو حسين - مقبرة العلماء - به خاك سپرده شد . وى داماد علامه ميرزا على اكبر مجاهد تبريزى ( پدر آيت‌اللّه ميرزا محمّد مجاهدى ) و داراى فقط يك پسر و يك دختر شد . پسرش آقاى دكتر سيد محمّد فقيهى ( متولد 1329 ش در قم ) كه متخصص رشتهء داروشناسى و نيز استاد دانشگاه تهران است و دامادش حجة الاسلام آقاى سيد ابو الفضل سديدى خلخالى ( خواهرزادهء آيت‌اللّه سيد احمد زنجانى ) از فضلاى معاصر مىباشد و فعلا در كرج سكونت دارند .\r\nمنابع\r\n1 - آثار الحجة 2 / 85 .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n2 - آينهء دانشوران 307 .\r\n3 - اطلاعاتى از فرزندش دكتر سيد محمّد فقيهى ، به تاريخ اوّل / بهمن / 1378 ش .\r\n4 - گنجينهء دانشمندان 2 / 66 .\r\n\r\nسيّد اسماعيل مرعشى « شريف الاسلام » ( ح 1274 - 1354 ق )\r\nسيد اسماعيل فرزند آيت‌اللّه سيد على و نوهء سيد محمّد حسينى مرعشى تبريزى ، ملقب به « شريف الاسلام » از علماى تهران و عموى آيت‌اللّه سيد شهاب الدّين مرعشى نجفى بود . در حدود سال 1274 ق متولد گرديد .\r\n\r\nتحصيلات عالى\r\nوى در تهران از شاگردان آيتين علمين : شيخ محمّد حسن آشتيانى و شيخ فضل اللّه نورى بود ، به ويژه از ملازمين و خصّيصين مرحوم نورى به شمار مىرفت و از ايشان اجازهء روايت داشت .\r\nاو علاوه بر تسلط كامل در فقه و اصول ، در علوم ديگر اسلامى چون : طب ، شيمى و علم حروف ، مهارت و اطلاعى وافر داشت .\r\n\r\nاز آثار او\r\n1 - اصلاح المزاج ، در طب .\r\n2 - أسرار الحروف .\r\n3 - تعليقة على القانون ( از ابن سينا ) .\r\n4 - تعليقة على فرائد الاصول .\r\n5 - رساله‌اى در ردّ مشروطيت .\r\n6 - وقاية الجسد ، در طب .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nسرانجام او در سال 1354 ق مطابق با 1314 ش در حدود سن 80 سالگى در تهران درگذشت ، و جسدش به قم حمل و در وسط قبرستان حاج شيخ با كد ( 22704 ) به خاك سپرده شد .\r\nمنابع\r\n1 - الاجازة الكبيرة 29 .\r\n2 - ريحانة الأدب 3 / 218 .\r\n\r\nشيخ اسماعيل مصباح « نجم الممالك » ( 1300 - 1382 ق )\r\nحاج شيخ اسماعيل فرزند زين العابدين و نوهء ميرزا محمّد على نجم الدوله ، ملقب به « نجم الممالك » از دانشمندان و منجمان و شاعران معروف بود .\r\nتولدش در روز عيد قربان 1300 ق اتفاق افتاد .\r\nوى پس از فراگيرى مقدمات به تحصيل علوم حكمت و نجوم و علوم غريبه پرداخت و مقامى بس و الا و ارجمند به دست آورد و رسما از سال 1337 ق در ايران اقدام به استخراج و نشر تقويمش نجومى پرداخت و تا پايان عمر به اين كار و نيز نشر معارف اسلامى اشتغال داشت . تقويمش از تقاويم معروف و دقيق بود .\r\n\r\nاز آثار او\r\n1 - استخراج الأهلة .\r\n2 - الجبر و التفويض .\r\n3 - الفرق بين العلم و الارادة .\r\n4 - الفرق بين النبى و الرسول .\r\n5 - القضاء و القدر .\r\n6 - أغلاط محمود دهدار .\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشيخ عباس مصباح‌زاده\r\n7 - ترجمهء مجمع البحرين .\r\n8 - ترجمهء معالم الاصول .\r\n9 - تفسير آية التطهير .\r\n10 - ديوان اشعار ، چاپ شده .\r\n11 - رسالة فى الجفر الجامع .\r\nاستاد مصباح سرانجام در روز شنبه 10 / ذىالحجه / 1382 ق مطابق با 14 / ارديبهشت / 1342 ش در سن 82 سالگى در تهران بدرود حيات گفت و پيكرش در حرم حضرت معصومه عليها السّلام به خاك سپرده شد .\r\nفرزندش استاد شيخ عباس مصباح‌زاده ، از دانشمندان و منجمان و هنرمندان معروف عصر حاضر است كه فعلا در آمريكا زندگى مىكند . وى استخراج تقويم را از سال 1329 ش آغاز نمود و تاكنون به اين كار اشتغال دارند .\r\nمنابع\r\n1 - تاريخ گويندگان اسلام « خلد برين » 1 / 273 .\r\n2 - نقباء البشر 1 / 157 .\r\n\r\nميرزا اسماعيل ناجى بروجردى ( - 1358 ق )\r\nميرزا اسماعيل ناجى فرزند على رضا بروجردى ، اهل فضل و شعر بود .\r\nاو در پيش بعضى از سادات طباطبائى سمت « نويسندگى » داشت . مردى متين ، معقول و مجربى بود .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nاستاد حسين حزين بروجردى در مرگ او اين دو بيت را گفته بود :\r\n پس از ناجى نصيب قلب ياران درد و غم بادا * وجود شادمانى محبّانش عدم بادا\r\nچو بود غرق يم حب على از بهر تاريخش * ( حزين ) بعد از كمى انديشه گفتا ( غرق يم بادا ) \r\n* اما نمونهء اشعار ناجى از اين قرار است :\r\n اى كه خون خلق را راه محيلى مىخورى * پشت پا آخر تو از رنج و ذليلى مىخورى\r\nگر زنى سيلى به رخسار كسى از ديگرى * از مكافات عمل البتّه سيلى مىخورى \r\n*\r\n احسان و كرم وظيفهء وجدانست * فريادرسى كار جوانمردانست\r\nاين هر دو صفت هركه شعارش نبود * حيوان بود و درخور او پالانست\r\nگفتم به يكى چشم دلت بينا نيست * اى زشت عمل تو را ز حق پروا نيست\r\nرو كار نكو كن كه برندت به بهشت * خنديد و بگفت جاى من آنجا نيست \r\n* \r\nشيخ امان اللّه كريمى بابلى ( 1315 - 1397 ق )\r\nمعظم‌له در سال 1315 قمرى و از پدرى متمكن بنام حاج محمّد آلاشتى كه از بازرگانان معروف و متعهّد بود ، ديده به جهان گشود .\r\nوى در دامان پرمهر پدر و مادر ، نيكو تربيت يافت و از كودكى با قرآن و مكتب مأنوس گشته ، بطورىكه از هفت‌سالگى دروس مقدماتى را نزد دانشمند محترم شيخ عبد المجيد مجيدى كه در علوم رياضى و نجوم نيز مهارت بالايى داشت ، فراگرفت .\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nآنگاه به محضر حضرات آيات : شيخ عبد الصمد صمدى ، سيد احمد استاد و شيخ محمّد صالح حائرى « علامهء سمنانى » شرفيات و از چشمهء فيّاض علم و معرفت آنها بهره‌مند گشت .\r\nسپس در روز 29 / محرم / 1335 قمرى به تهران عزيمت كرد و مدت 5 سال نزد اساتيد برجستهء تهران خصوصا آيت‌اللّه ميرزا احمد آشتيانى كه در معقول و منقول احاطهء كاملى داشت ، به تلمذ پرداخت و استفادهء سرشارى نمود .\r\nمعظم‌له كه عطش خاصى نسبت به فراگيرى علوم مختلف و بهره‌بردارى از اساتيد متنوّع داشت ، بار ديگر در سال 1340 ق دست به هجرتى ديگر زد و راهى مشهد مقدس گرديد و از مدرسين والامقام مدينهء علم رضوى بويژه از محضر آيت‌اللّه ميرزا مهدى اصفهانى كه در معارف اسلامى تبحرى خاص و بحث مفصّلى داشت ، بهره‌مند گشته و به خوشه‌چينى پرداخت .\r\nوى تا حدود 1345 قمرى در مشهد مقدس باقى ماند و پس از آن عازم بابل شد و به تبليغ و ترويج معارف و احكام شريعت مقدسه نبوى صلّى اللّه عليه و آله و سلم پرداخت و بعلّت فوت پدر حدود شش سال ، همراه با انجام وظايف دينى در بابل توقف كرد .\r\nاما روح تشنه‌اش در التهاب بود و آرام نمىگرفت و جهت رسيدن به چشمه‌هاى جوشان علمى بىقرار بود . ازاين‌رو ، در روز 26 / رمضان المبارك / 1351 ق با عزمى راسخ در راه نيل به مقامات عالى علمى و دستيابى به مقام شامخ اجتهاد ، راه نجف اشرف را در پيش گرفت و وارد مدينهء علم علوى شد .\r\nدر نجف اشرف در كنار حضرت آيت‌اللّه سيد على بهشتى « مد ظله العالى » به بهره‌بردارى علمى از مراجع و استوانه‌هاى فقاهت و تحقيق و تتبع پرداخته و از محضر آيات : ميرزا محمّد حسين نائينى ، شيخ محمّد حسين غروى ، سيد ابو الحسن اصفهانى ، ميرزا آقا اصطهباناتى شيرازى استفادهء سرشار نمودند تا آنكه خود در فقه و اصول صاحب‌نظر گشته و به مقام رفيع اجتهاد دست‌يافت و از اساتيد برجستهء خود ، به اخذ اجازهء اجتهاد مفتخر شد .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nآنگاه در سال 1358 ق به بابل مراجعت و در آنجا رحل اقامت افكند و به تربيت و پرورش افراد مستعد و مؤمنين پاك‌سرشت همت گماشت و ترويج معارف و تبليغ احكام و تشويق به تهذيب نفس و خودسازى و دورى از گناهان را وجههء همّت خود قرار داد و افراد زيادى را هدايت و مريدان فراوانى را مجذوب خود ساخت .\r\nمعظم‌له حالات مخصوص به خود داشتند و خود و مريدانش بسيار زاهدانه زندگى كرده و انزواى اجتماعى را همواره بر حضور در بطن مسائل عمومى و اجتماعى ترجيح مىدادند .\r\nايشان در جهات مختلف تبليغى اعمّ از اعتقادى و اخلاقى و مواعظ ، جديّت فراوانى داشت ، مخصوصا زمان ورودش به بابل ، بخاطر احاطه در مسائل اعتقادى ، بر عليه تصوّف كه در حال شيوع و همه‌گير شدن بود ، تلاش زيادى به خرج داد و سبب هدايت افراد زيادى شد ، و از شيوع آن جلوگيرى كرد .\r\nوى در زهد و مناعت طبع و دورى از تجمّلات و ارادت به اهل بيت عصمت و طهارت عليهم السّلام و دقت نظر در همهء امور حتى در امور عادى كه ساده به نظر مىرسيد ، كم‌نظير بود .\r\nهمهء اين امور و ذكاوت و مهارت علمى ايشان ، باعث جلب توجه ديگران اعم از فضلاء و روحانيون و مردم عادى به ايشان گرديد ، به‌طورىكه از جاهاى ديگر و شهرهاى مجاور و تهران ، مردم و روحانيون به ديدار ايشان مىآمدند .\r\nمعظم‌له از ديدن اعمال خلاف و معصيت بسيار رنج مىبرد و در امر به معروف و نهى از منكر از هيچ‌كس و لو نزديك‌ترين افراد ، ملاحظه‌اى نداشت و نسبت به فرائض و نوافل بسيار متعصّب بود .\r\nآن بزرگوار بيش از روش معمول علما ، محتاط بود و معمولا در مهمانىها شركت نمىكرد ، اگر احيانا جايى حاضر مىشد ، حتىالمقدور غذايى نمىخورد و بخاطر همين خصلت بود كه در تمام عمر از وجوهات شرعى نيز استفاده نمىنمودند .\r\nديگر از امتيازات ايشان ، تسلط در علم طبّ قديم و گياه‌شناسى بوده است ،\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nچنان‌كه طبق اظهار نظر خودشان ، با مطالعه هفتاد جلد كتاب در علم تشريح و گياه‌شناسى و طبّ قديم ، اطلاعات جامعى را كسب نمودند .\r\nبه‌هرحال ، آن عالم شريف ، صبح روز جمعه اول / مهر / 1356 ش در اثر سكتهء قلبى به رحمت ايزدى پيوست ، پيكرش پس از تشييع جنازه‌اى مفصّل در بابل به شهر مقدس قم انتقال يافت و پس از تشييع و اقامهء نماز توسط آيت‌اللّه گلپايگانى در بهشت رضوان ( در مقبرهء حاج عبد اللّه ملكيان ) به خاك سپرده شد .\r\nمنبع\r\n1 - آشنايى با فرزانگان بابل 295 .\r\n\r\nامير اصلان خواجه نورى « نظام الدوله » ( 1296 - 1357 ق )\r\nامير اصلان خواجه نورى ملقب به « نظام الدوله » و « نظام السلطان » فرزند ميرزا محمّد موقر الدوله و نوهء ميرزا آقا خان نورى « صدر اعظم » مازندرانى ، از رجال سياسى و آزادىخواهان معروف دوران قاجاريه و پهلوى بود .\r\nوى در سال 1296 ق ديده به جهان گشود .\r\nاو پس از تحصيل و آموختن مقدمات ، در هيجده‌سالگى « يعنى سال 1314 ق ) به دربار قاجار راه يافت و به پيشخدمتى مظفر الدّين شاه برگزيده شد و با اين كار خدمات دولتىاش آغاز گرديد . وى در صدر مشروطيت با آزادىخواهان ارتباط كاملى حاصل نمود و در اثر اين تماس به مازندران تبعيد و زندانى گرديد ، كه پس از صدور فرمان مشروطيت آزاد و به حكومت خطهء مازندران منصوب شد .\r\nنامبرده در استبداد صغير به شدت با آن به مخالفت برخاست و در اثر اشارهء محمّد على شاه دستگير و در باغ شاه تهران زندانى گرديد و پس از مدتى كوتاه با شفاعت معاون السلطان آزاد شد . او بعد از حادثهء توپ بستن مجلس شوراى ملى ، خود را به خطهء بختيارى رساند و در معيت سردار اسعد بختيارى با اولين گروه\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nمجاهدان وارد تهران شد .\r\nخواجه نورى در ابتداى سلطنت احمد شاه قاجار به رياست كشيك‌خانه منصوب گرديد و در سال 1327 ق مجددا به حكومت مازندران رسيد . سپس به حكومت استانهاى : كردستان ، همدان ، قزوين ، تهران ، كرمان ، كرمانشاهان ، گيلان ، گرگان و مازندران تعيين شد . سرانجام در سال 1348 ق مطابق با 1308 ش ، يعنى پس از 43 سال خدمات دولتى و اجتماعى از كارهاى سياسى به كلى كناره‌گيرى نمود .\r\nوى در دورهء سوم مجلس شوراى ملى ( 1293 ش مطابق با 1333 ق ) از بابل و دورهء چهارم ( 1300 ش مطابق با 1339 ق ) از همان شهر سمت نمايندگى داشت .\r\nنظام الدوله در شوال / 1357 ق مطابق با آذر / 1317 ش در سن 61 سالگى در روستاى « گلندوئك » به ديار باقى شتافت . پيكرش به قم حمل و در مقبرهء محمّد ابراهيم خواجه نورى واقع در صحن حضرت معصومه عليها السّلام به خاك سپرده شد .\r\nمنابع\r\n1 - مازندران 2 / 29 .\r\n2 - نمايندگان مجلس شوراى ملى 321 ( تولدش را در حدود سال 1308 ق نوشته كه اشتباه است ) .\r\n\r\nسيّد امير محمّد قزوينى ( 1330 - 1414 ق )\r\nحاج سيد امير محمّد فرزند علامه سيد مهدى و نوهء سيد صالح كاظمى موسوى قزوينى ، از دانشمندان و نويسندگان و خدمتگزاران مذهب و آئين تشيّع بود .\r\nسيد امير محمّد در سال 1330 ق در شهر بصره واقع در جنوب عراق ديده به جهان گشود .\r\nوى مقدمات را در زادگاه خود نزد پدر ارجمند خويش آموخت . در سال 1353 ق به نجف اشرف رهسپار شد و دروس خارج را از محضر آيات : شيخ محمّد\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nحسين غروى اصفهانى ، سيد ابو الحسن اصفهانى ، سيد حسين حمامى ، شيخ محمّد رضا آل ياسين ، سيد محسن طباطبائى حكيم و شيخ محمّد طاهر خاقانى بهره‌مند شد .\r\n\r\nاز آثار قلمى او\r\n1 - اصول الشيعة و فروعها .\r\n2 - اصول المعارف .\r\n3 - الابداع فى حسم النزاع .\r\n4 - الاسلام واقع المسلم المعاصر .\r\n5 - الاسلام و الآلوسى .\r\n6 - الاسلام و شبهات الاستعمار .\r\n7 - الامام المنتظر ( عجل اللّه فرجه ) .\r\n8 - الايمان الصحيح فى الاسلام الصحيح .\r\n9 - البرهان القوى فى الردّ على احمد الخصيبى .\r\n10 - البهائية فى الميزان .\r\n11 - التقليد الصحيح .\r\n12 - الحجج الباهرة فى الامامة و حكم المتعة .\r\n13 - الخالصى و امير المؤمنين عليه السّلام .\r\n14 - الدرة النضرة فى شرح التبصرة .\r\n15 - الذكرى لمدارك العروة الوثقى .\r\n16 - الشيعة فى عقائدهم و احكامهم .\r\n17 - الشيعة و فتاوى الخالصى .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n18 - الغفران مع التوبة .\r\n19 - الفيوضات الربانية فى توضيح الآيات القرآنية .\r\n20 - الكلمة الوجيزة حول حليّة بيعة الامام الحسين عليه السّلام .\r\n21 - المبدأ و المعاد .\r\n22 - المتعة بين الاباحة و الحرمة .\r\n23 - المناظرات بين عالمين .\r\n24 - الناقد الخبير فى الردّ على الماديين .\r\n25 - الهداية لطالب الهداية ( حول الشعائر الحسينية ) .\r\n26 - الى ابراهيم الجبهان و ردّ عاديته الى نصابها .\r\n27 - انقاذ البصير فى الردّ على الريبة عن حكم صلاة الجمعة .\r\n28 - اهل البيت عليهم السّلام فى الكتاب و السنة .\r\n29 - أجوبة المسائل البصرية .\r\n30 - تحفة الفقيه فى شرح كتاب الطهارة من شرائع الاسلام .\r\n31 - ترجمة المنية فى حكم الشارب و اللحية .\r\n32 - تناقض العهدين .\r\n33 - حقوق العامل و الفلاح فى الاسلام .\r\n34 - خلاصة الاصول ( فى اصول الفقه ) .\r\n35 - ذخائر القيامة فى النبوة و الامامة .\r\n36 - ردّ الجمعة الى اهلها .\r\n37 - ردّ على ردّ السقيفة .\r\n38 - شذرات من الاقتصاد الاسلامى .\r\n39 - عقائد الغلاة ، مخالفة لشريعة الاسلام .\r\n40 - على عليه السّلام خليفة رسول اللّه صلّى اللّه عليه و آله و سلّم .\r\n41 - مجموعة المسائل الفقهية .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n42 - مرآة الفقيه فى شرح كتاب الشفعة من شرائع الاسلام .\r\n43 - مع الدكتور على احمد السالوس فى كتابه فقه الشيعة الامامية .\r\n44 - موجز أحكام الاسلام .\r\n45 - نتيجة الاصول ( فى اصول الفقه ) .\r\n46 - نقد كتاب الحقائق .\r\n47 - نقض الصواعق المحرقة .\r\nعلامه امير محمّد قزوينى سرانجام در صبح روز جمعه 25 / ذىالقعده / 1414 ق مطابق با 16 / ارديبهشت / 1373 ش در سن 84 سالگى در كويت نقاب در خاك كشيد . پيكرش را به ايران حمل و پس از تشييعى با شكوه در حرم حضرت معصومه عليها السّلام قم به خاك سپرده شد .\r\nمنابع\r\n1 - فهرست كتابخانهء آستان قدس رضوى 6 / 107 ( تولدش را در سال 1325 ق در كويت نوشته است كه اشتباه است ) .\r\n2 - مجلهء الموسم ، سال 1411 ق ، شمارهء هشتم ، صفحهء 1246 ( تولدش را در سال 1335 ق در كويت كه اشتباه است ) .\r\n3 - مؤلفين كتب چاپى 5 / 851 ( نامش را « محمّد » تنها دانسته است ) .\r\n* *\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n","description":"","footnote":"","page_name":" 430 ","page_number":430},
  {"content":"\r\n\r\n\r\nب\r\n\r\nباقر سعد السلطنه ( - 1325 ق )\r\nباقر سعد السلطنه پسر اسماعيل ، و دائى ميرزا على اصغر امين السلطان « اتابك اعظم » است . در جوانى طرف توجه و محبت ابراهيم امين السلطان بود و به همين مناسبت در سفر اول ناصر الدّين شاه به اروپا در سال 1290 ق كه ابراهيم امين السلطان از همراهان شاه بود آقا باقر را نيز با خود به اروپا برد .\r\nآقا باقر مدتى به نيابت و مباشرت اللّه قلى ايلخانى و بعد مدتها خودش حكومت قزوين را داشت ( از سال 1307 تا 1309 ق ) در سال اخير الذكر از حكومت قزوين معزول و به جايش ابو النصر ميرزا حسام السلطنه منصوب شد ، لكن در سال 1310 ق خودش دوباره به حكومت قزوين برقرار گرديد و ضمنا علاوه بر داشتن لقب به منصب امير تومانى ( سرلشكرى ) از سرلشكرهاى فرمانى نيز نايل شد .\r\nنامبرده مردى بود بىسواد و عامى لكن باهوش ، مرتب ، و بسيار زرنگ و كارى و از محترمين دربار ناصر الدّين شاه و مقربين آن زمان و از اشخاص متمول ايران محسوب مىگرديد و زندگانى بسيار مجلل نيز داشته است . امتياز راه شوسه قزوين به تهران را در تاريخ 1296 ق اول او گرفت .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمحمّد حسن اعتماد السلطنه در يادداشتهاى روزانهء خود مىنويسد : « يكشنبه 3 جمادى الاخرى 1304 : آقا باقر كه حالا باقر خان است مباشر اين راه است » ( راه تهران - قزوين ) آقا باقر سعد السلطنه به واسطهء انتسابش به امين السلطان پسر و تربيت شدن زيردست امين السلطان پدر و نيز به واسطهء زرنگى ، كاربرى و كاردانى خودش از جمله افرادى است كه مشاغل زياد ، پرسود و نان‌دارى را در يك‌زمان به اين شرح عهده‌دار بوده : مديريت گمركات گيلان ، مازندران و بنادر درياى خزر ، مأمور غلات قزوين ، متصدى قسمتى از آبدارخانه و سقاخانهء شاهى ، حكومت طارم ، حاكم لشت و نشا و متصدى املاك مضبوطه مجد الدوله ، رئيس سواره قراسوران راه قزوين ، رئيس راه شوسهء قزوين و در سال 1305 ق علاوه بر حكومت قزوين در همين سال راه شوسهء قم نيز ، ضميمهء ساير مشاغل او گرديد .\r\nدر سال 1306 ق ملقب به « سعد السلطنه » شد . در سفر سوم ناصر الدّين شاه به اروپا ( 1306 ق ) كه اعتماد السلطنه نيز همراه وى بوده هنگام ورود به قزوين در يادداشتهاى روزانهء خود ( 18 / شعبان / 1306 ق ) راجع به سعد السلطنه چنين گويد : « امشب در قزوين چراغان است به باقر خان لقب « سعد السلطنه » دادند . اين باقر خان از طرف زن نسبتى به امين السلطان ( آقا ابراهيم ) دارد از قرارى كه مىگويند . . . امين السلطان بود در هر حال سفر اول فرنگ ( 1290 ق ) آشپز امين السلطان بود . در اين آتش‌بازى امشب يك زن و يك طفل سوختند » .\r\nدر ايام حكومت ميرزا على امين الدوله در آذربايجان در سال‌هاى 1313 - 1314 ق سعد السلطنه نيز به همراه وى به آذربايجان رفت ، و مدتى حاكم ساوجبلاغ مكرى بود . از سال 1315 تا حاكم 1316 ق حاكم گيلان بود . در اين سال روضه‌خوانى از اهالى محلهء صيقلان در رشت آشوبى به پا كرد سعد السلطنه حكم به دستگيرى او داده پس از دستگيريش دستور داد كه گوش او را در ملاء عام به ديوارى بكوبند تا عبرت شود براى ساير آشوبگران و مجرمين ، براى اين عمل او از حكومت معزول و به تهران احضار گرديد .\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nدر سال 1325 ق در نخست‌وزيرى امين السلطان ( اتابك اعظم ) به سمت حكومت زنجان به جاى شاهزاده جلال الدوله ( پسر ظل السلطان ) انتخاب گرديد ، و پس از ورود به زنجان بين او و آخوند ملا قربان على مجتهد زنجانى ( حجة الاسلام ) نافذ الكلمهء زنجان كدورت حاصل شد و كم‌كم كار رنجش بالا گرفت ، تا اينكه در جمادى الاول همين سال به دستور ملا قربان على مردم به دار الحكومه ريخته به سختى سعد السلطنه را مجروح كردند و پس از يكى دو روز درگذشت .\r\n\r\nتفصيل كشته شدن سعد السلطنه از اين قرار است\r\n« حكومت سعد السلطنه تصادف كرد با اول مشروطيت و هرج‌ومرج زياد در سراسر ايران . در اين دوره كه حكام را به ولايات و ايالات مىفرستادند آن تشريفات سابق در كار نبود كه جمعى سوار و پياده و خدم و حشم زياد در ركاب حاكم همراه باشند ، و اين كار تا اندازه‌اى متروك شده بود . بنابراين سعد السلطنه هنگامى كه به حكومت زنجان برقرار شد فاقد اين قبيل تشريفات بود . يكى از روزها در بازار بين نوكرهاى سعد السلطنه و اطرافيان آخوند ملا قربان على مشاجره شد و كار به نزاع و جدال كشيد ، طلاب به آخوند شكايت كردند و از وى استمداد نمودند ، آخوند دستور داد كه فورا حاكم را گرفته از شهر بيرون كنند ، طلاب كه اين حرف را از آخوند شنيدند با كمك مردم به دار الحكومه ريخته ، چماقى بر فرق حاكم كوبيدند . حاكم پير از حال رفت و بىهوش شد . مشير الممالك وزير زنجان ( پيشكار دارائى ) كه قضيه را شنيد آمده او را به خانهء خود برد ، و حاج مصباح طبيب مجاز را براى معالجه به بالين او آورد . طبيب كه وضع سعد السلطنه را ديد گفت : معالجهء او از من ساخته نيست ، عمل جراحى لازم دارد و بايد به جراح قابلى مراجعه شود . و در اين بين از طرف آخوند پيغام سختى به مشير الممالك رسيد ، كه : اگر تا دو ساعت ديگر حاكم را از شهر بيرون نفرستى دستور مىدهم كه خانه‌ات را خراب كنند ، مشير الممالك از اين پيغام هراسناك شده ، سعد السلطنه را توى درشكه گذاشته ، روانهء تهران نمود ،\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nپس از خروج از زنجان در بين راه در « قروه » درگذشت و نعش او در قم در صحن حضرت معصومه عليها السّلام - معروف به صحن امين السلطان - به خاك سپرده شد .\r\nمنبع\r\n1 - شرح حال رجال ايران 1 / 181 .\r\n\r\nسيّد باقر قاضى طباطبائى تبريزى ( 1285 - 1366 ق )\r\nحاج ميرزا باقر فرزند ميرزا محمّد على قاضى نوادهء حاج ميرزا محسن قاضى طباطبائى تبريزى ، از علماى تبريز بود كه مراتب علمى را با محاسن عمل توأم داشت ، و در اخلاق فاضله و صفات حميده و مكارم پسنديدهء اجداد طاهرين خود را وارث بالاستحقاق و گوى سبقت از ديگران ربوده بود .\r\nميرزا باقر قاضى در 16 / محرم / 1285 ق در تبريز متولد شد .\r\n\r\nتحصيلات\r\nوى پس از طى مقدمات و مبادى ، دروس فقه و اصول و كلام را از محضر ميرزا فتاح سرابى و ميرزا محمود اصولى و ميرزا محمّد على انصارى ( قراچه‌داغى ) و سيد على يزدى ( صاحب وسائل مظفّرى ) و ديگر اكابر وقت تحصيل نمود . در سال 1308 ق براى ادامهء تحصيلات علمى عزيمت عتبات داد .\r\nدر اخلاق ، حاضر حوزهء قطب العارفين ملا حسين قلى همدانى ( شوندى ) و در فقه و اصول و ديگر علوم متداول هم حاضر\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nدرس ميرزا حبيب اللّه رشتى ، ملا محمّد فاضل شربيانى و صاحب الكرامات ملا اسماعيل قراباغى و شيخ محمّد باقر اصطهباناتى گرديد .\r\nايشان در سال 1314 ق به مناسبت تصادف بعضى پيش‌آمدها به تبريز مراجعت و به فاصلهء دوسه سال ديگر به توفيقات خداوندى مجددا عازم نجف شد و در حوزهء ملا محمّد كاظم خراسانى و سيد محمّد كاظم طباطبائى يزدى و شيخ الشريعهء اصفهانى و شيخ محمّد حسن مامقانى و حاج آقا رضا همدانى و ديگر اجلّاى وقت حاضر گرديد ، از هر بلبلى نوائى شنيد و از هر باغى گلى چيد و از هر خرمنى توشه‌اى برداشت ، در مراتب علمى و اخلاق فاضله مشار با لبنان و مغبوط اقران و به اجازات كثير اجتهادى و روايتى از اساتيد معظّم نايل آمد .\r\n\r\nبازگشت به تبريز\r\nقاضى در سال 1324 ق با كمال موفقيّت به موطن خود تبريز مراجعت كرد ، در نزد عموم طبقات مردم بسيار محترم ، و در حدود چهل سال با كمال احترام و عزّت و ورع و تقوى و شهامت مشغول انجام همه‌گونه وظائف علميهء دينيهء تدريس و رفع مكروهات ملهوفين بود . در انجاح حوائج مردم با همه‌گونه وسائل مقتضى اهتمام به كار برد ، تا آخرين لحظهء زندگانى خويش حبّه و دينارى از وجوهات شرعيّه صرف نكرد ، و باآن‌همه مراتب ساميه بسيار حليم و متواضع بود ، از خودآرائى و خودستائى امتناع اكيد سيد محمّد على قاضى طباطبائى سيد محمّد هادى ميلانى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nداشت و اصلا حرفى راجع به فضل و كمال و تأليفات خود به زبان نمىآورد .\r\n\r\nاز تأليفات او\r\n1 - الخيارات و اقسامها و احكامها .\r\n2 - الدرر الغروية فى الفوائد العلمية .\r\n3 - حاشيه بر رسائل به نام ( مخزن الفوائد ) .\r\n4 - حاشيه بر رياض المسائل .\r\n5 - حاشيه بر فصول .\r\n6 - حاشيه بر مكاسب .\r\n7 - رسالة الاشتراك فى اللغة .\r\n8 - رسالة فى عقد البيع .\r\nو نيز داراى رسائل متفرقه‌اى تفسيرى و اخلاقى و تقريرات متنوعهء فقهى و اصولى و كلامى و اخلاقى اساتيد خود كه اغلب آنها هنوز صورت مبيّضه نگرفته و تا حال تهذيب و تنقيح نشده‌اند .\r\nعلامه قاضى سرانجام در روز شنبه 10 / رجب / 1366 ق مطابق با 9 / خرداد / 1326 ش در تبريز وفات يافت ، پيكرش جهت دفن به قم نقل شد و در آن ارض اقدس در يكى از اطاقهاى قبرستان بيات ( واقع در مقابل پل آهنچى ) دفن گرديد .\r\n\r\nفرزندانش :\r\n1 - آيت‌اللّه سيد محمّد على قاضى .\r\n2 - سيد جواد قاضى كه كارمند ادارهء بيمه تبريز بود . او در سال 1366 ش درگذشت .\r\nو يك دختر كه همسر علامه سيد محمّد حسن الهى طباطبائى ( برادر علامهء طباطبائى ) است .\r\nمنابع\r\n1 - أعيان الشيعة 3 / 533 .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n2 - چهرهء آذرابادگان در آيينهء تاريخ ايران 155 .\r\n3 - رجال آذربايجان در عصر مشروطيت 39 ( سال تولدش را 1288 ق دانسته و ديگر آنكه نام جدش را هاشم عنوان كرده كه اشتباه است . البتّه در صفحه 221 به عنوان استدراك اين اشتباه را تصحيح نموده است ) .\r\n4 - ريحانة الادب 4 / 404 .\r\n5 - علماى معاصرين ص 240 .\r\n6 - گنجينهء دانشمندان 3 / 325 .\r\n7 - مكارم الآثار 7 / 2700 .\r\n8 - نقباء البشر 1 / 217 .\r\n\r\nسرتيپ باقر مصدقى ( 1321 - 1371 ق )\r\nوى در سال 1331 ق مطابق با 1282 ش ديده به جهان گشود .\r\nاو پس از سپرى كردن تحصيلات متوسطه ، در دانشكدهء افسرى به تحصيلات عالى خود ادامه داد و تا درجهء سرتيپى در ارتش ارتقا يافت و آخرين سمت او معاونت ادارهء مهندسى و مخابرات ارتش بود .\r\nنامبرده با دكتر محمّد مصدق و مرتضى قلى بيات نسبت نزديكى داشت .\r\n\r\nاز تأليفات او :\r\n1 - آموزش استحكامات ، 1317 ش ، تهران .\r\n2 - استحكامات مصالح ، 1313 ش ، تهران ، 181 ص .\r\nسرتيپ مصدقى كه در اثر ابتلا به بيمارى قلبى به آلمان عزيمت كرده بود ، سرانجام در اوايل / ذىقعده / 1371 ق مطابق با اوايل / مرداد / 1331 ش در سن 50 سالگى در شهر هامبورگ درگذشت ، پيكرش به ايران حمل و صبح روز چهارشنبه 22 / مرداد از مسجد مجد تهران تشييع و به قم حمل و در مقبرهء بيات\r\n\r\n","description":"","footnote":"","page_name":" 437 ","page_number":437},
  {"content":"\r\n\r\n- واقع در مقابل پل آهنچى - به خاك سپرده شد .\r\nمنابع\r\n1 - روزنامهء اطلاعات ، مورخ 22 / مرداد / 1331 ش ، ص 4 .\r\n2 - مؤلفين كتب چاپى 2 / 79 .\r\n\r\nشيخ براتعلى بزوشائى زنجانى ( 1308 - 1377 ق )\r\nاو در سال 1308 ق در روستاى ( بزوشا ) از توابع زنجان متولد گرديد .\r\nپس از طى مقدمات به زنجان رفته و سطوح را نزد ميرزا عبد الرحيم قره‌آغاجى و هيئت را نزد ملا ميرزا ابراهيم حكمى و حكمت و فلسفه را نزد حكيم گرانقدر استاد گنج على استفاده نمود .\r\nآنگاه به نجف اشرف مهاجرت كرد و مدت هفت سال از محضر آيتين علمين :\r\nشيخ احمد كاشف الغطاء و شيخ محمّد حسين كاشف الغطاء بهره‌مند گرديد . سپس به زنجان مراجعت كرد و به تدريس سطوح اشتغال ورزيد . وى در ايام تبليغ به اطراف و بخش‌هاى زنجان مىرفت و به انجام امور دينى مىپرداخت .\r\nدر سالهاى آخر عمر خود در تهران مهاجرت كرد و در مسجد سيد ابو الفضل موسوى ، امام جماعت شد .\r\nوى در 4 / ربيع الثانى / 1380 ق مطابق با 4 / مهر / 1336 ش به سن 69 سالگى درگذشت و در شهر قم مدفون شد .\r\nفرزندش شيخ ناصر ، از فرهنگيان زنجان است .\r\nمنابع\r\n1 - تاريخ زنجان 314 .\r\n2 - علماء نامدار زنجان 61 .\r\n3 - وفيات علما 699 .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n\r\nشيخ بهاء الدّين نورى ( 1303 - 1405 ق )\r\nحاج شيخ بهاء الدّين فرزند آيت‌اللّه شيخ عبد النبى نورى ، از دانشمندان و مشاهير پايتخت بود .\r\nوى در سال 1303 ق در نجف اشرف ديده به جهان گشود .\r\nپدرش شيخ عبد النبى نورى از فقها و اساتيد بنام تهران بود . او در سامرا از شاگردان آيت‌اللّه ميرزا محمّد حسن شيرازى به شمار مىرفت و در تهران از مراجع و اساتيد گرانقدر بود و در 20 / محرم / 1344 ق در شميران تهران درگذشت و پيكرش به شهر رى حمل و در جوار سيد الكريم ، حرم حضرت عبد العظيم حسنى عليه السّلام به خاك سپرده شد . جهت تفصيل بيشتر به نقباء البشر 3 / 1242 و اختران فروزان رى و تهران 105 رجوع شود .\r\nشيخ بهاء الدّين نورى در سن كودكى همراه پدر خود به تهران رفت و پس از سپرى كردن مقدمات ، دروس سطح را نزد پدر خود تلمذ كرد ، سپس در سن جوانى به نجف اشرف رهسپار شد و دروس عالى فقه و اصول را از محضر آيات : آخوند ملا محمّد كاظم خراسانى ، سيد محمّد كاظم طباطبائى يزدى و شيخ الشريعهء اصفهانى استفاده نمود و پس از سالهاى متمادى ، در سال 1340 ق به تهران مراجعت كرد و در جاى پدر خود در مسجد پيره‌زن واقع شيخ عبد النبى نورى\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nدر محلهء عودلاجان به اقامهء جماعت و ارشاد اشتغال ورزيد و پس از ارتحال پدر در مسجد نورى واقع در محلهء سرچشمه انتقال يافت . در ضمن به تدريس سطح و نيز فعاليتهاى شديد اجتماعى و سياسى اشتغال داشت .\r\nسيد محمّد بهبهانى / سيد ابو القاسم كاشانى / شيخ بهاء الدّين نورى\r\nايشان سرانجام در 18 / جمادى اوّل / 1405 ق در سن 102 سالگى در اثر كهولت سن در تهران چشم از جهان فروبست . پيكرش به قم حمل و در قبرستان وادى السلام به خاك سپرده شد .\r\nوى كه به افتخار دامادى آيت‌اللّه مجاهد و زعيم بزرگ تهران ، سيد محمّد بهبهانى نايل آمده بود ، داراى فرزندانى چون : 1 - آقا فخر الدّين نبوى 2 - آقا شمس الدّين نبوى گرديد .\r\nمنابع\r\n1 - اطلاعات متفرقه .\r\n2 - الاجازة الكبيرة 94 ( مدفنش را در جوار على بن جعفر عليه السّلام را دانسته كه اشتباه است ) .\r\n3 - گنجينهء دانشمندان 4 / 588 .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nشيخ بهرام طالقانى ( - 1335 ق )\r\nملا بهرام طالقانى فرزند حسن بيگ ، واعظ نامى اواخر دورهء قاجاريه و از فضلاى عصر خود بود .\r\nتحصيلاتش را در قزوين گذرانيد . و در طالقان ، تنكابن و ساير شهرهاى ايران به وعظ و ارشاد و هدايت مردم اشتغال داشت . در تنكابن بر امير اسعد تنكابنى ( حاكم تنكابن ) وارد مىشد ، و در مجلس وى به سخنرانى مىپرداخت .\r\nملا معصوم شيرازى در كتاب خود « طرائق الحقائق » ملاقات خود را با ايشان در رمضان / 1313 ق چنين ياد مىكند : ( جناب فضائل نصاب آقا ملا بهرام طالقانى ، كه عابدى است زاهد و واعظى است ماجد ، روضه خواندند و شب را به صحبت فقير ميل كردند ) . نامبرده اغلب اوقات سال را در تنكابن مىگذرانيد .\r\nوى حاشيه‌اى بر قرآن دارد كه به خط ملا محمّد حسن فرزند اسماعيل طالقانى « گورانى » و در سال 1298 ق نوشته شده است .\r\nوى در سال 1335 ق در شهر اسر طالقان درگذشت ، و ابتدا به عنوان امانت در بقعهء پير صالح‌آباد به خاك سپردند ، سپس توسط فرزندش ملا عبد اللّه به قم حمل و در مقابر خاك‌فرج مدفون شد .\r\nفرزندش حاج شيخ ملا عبد اللّه واعظ ( 1288 - 18 / ربيع‌الاوّل / 1376 ق ) كه راه پدر را پيمود و هر دوى آنان داراى موهبت سخنرانى بودند . و پس از فوت ، در\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nوسط قبرستان حاج شيخ قم مدفون گشت ، فرزند وى نويسندهء معاصر آقاى على اشرف مهاجر مىباشد .\r\nو فرزند ديگر ملا بهرام ، ملا ابراهيم كه نيز از وعاظ بود .\r\nشايان ذكر است كه دو سردار به نامهاى كريم تول و رحيم تول ( اهل نور مازندران بودند ) در مقابل حملهء مغول شكست خورده و تا طالقان عقب‌نشينى كرده ، و در شهر اسر اقامت مىكنند ، و اعقاب اين دو سردار در طول سلطنت دولت قاجاريه به مناصب رسيدند كه ملا بهرام از اعقاب آنان بود .\r\nاز جمله روحانيان معاصر ملا بهرام ، ملا نظر على طالقانى ( صاحب كاشف الاسرار ) و ملا على محمّد طالقانى ( شاگرد مخصوص شيخ انصارى بود ) ، و ملا جمال نسائى طالقانى بودند كه يك سرى از اسناد به امضاى آنها رسيده و اين اسناد در كتابخانهء سوهان طالقان موجود است . و از جملهء خدمات ملا بهرام ريشه كن نمودن بعضى از بدعتهاى واهى و ادعاهاى بيهوده بود .\r\nمنابع\r\n1 - افادات حجة الاسلام سيد اشرف الدّين كيائى طالقانى .\r\n2 - بزرگان تنكابن 66 .\r\n3 - طرائق الحقائق 3 / 626 .\r\n4 - كتاب دكتر قسمت كه بوده ص 4 .\r\n* *\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nت\r\n\r\nميرزا تقى تفرشى « دانش » ( 1288 - 1367 ق )\r\nميرزا تقى فرزند حسين وزير تفرشى ، ملقب به « ضياء لشكر » و « مستشار اعظم » و معروف به « حكيم سورى » و متخلص به « دانش » ، از فضلا و ادباى معروف متأخر بود .\r\nوى در سال 1288 ق در تفرش واقع در استان مركزى ديده به جهان گشود .\r\nدانش ادبيات عرب و فارسى را نزد ملا عبد المحمّد يزدى و ميرزا على محمّد آموخت سپس نزد ميرزا يوسف مستوفى الممالك در تهران به منشىگرى پرداخت .\r\nسپس به خدمت ميرزا محمود ناصر الملك درآمد و سرانجام در سلك دبيران ميرزا على اصغر امين السلطان ( اتابك اعظم ) محسوب گرديد .\r\nميرزا محمّد على قاجار او را به تهران برد و به دستور مظفر الدّين شاه قاجار قانون اساسى ايران را نوشت . سپس همراه آقابالا خان سردار افخم به رشت رهسپار شد و نايب الحكومه گرديد و پس از قتل همين سردار به تهران گريخت . در سال 1327 ق با سهام الدوله به شيراز عزيمت كرد و كفيل عدليه شد . او در پى استقرار مشروطيت خانه‌نشين شد .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n\r\nاز آثار او\r\n1 - امثال فارسى ( اشعار ) .\r\n2 - بحر محيط ( اشعار ) .\r\n3 - بحيره ( اشعار - مختصرى از محيط ) .\r\n4 - بيان حقيقت ( اشعار - شرح حال خاندان خود ) .\r\n5 - تذكره نون و القلم ( در احوال خطاطان - در 4 جلد ) .\r\n6 - تذكرهء آش كشكيان ( اشعار ) .\r\n7 - تذكرهء صدر اعظمى ( اشعار ) .\r\n8 - جنت عدن ( اشعار ) .\r\n9 - ديوان دانش ( شامل : قصايد ، غزليات ، قطعات ، رباعيات و پهلويات - چهار جلد ) .\r\n10 - ديوان فكاهيات .\r\n11 - علم بديع فارسى ( اشعار ) .\r\n12 - فردوس برين ( اشعار ) .\r\n13 - قصيدهء عالم‌افروز وطنيه .\r\n14 - كليات حكيم سورى ( اشعار ) .\r\n15 - لئالى شاهوار ( اشعار ) .\r\n16 - مثنوى اكسير اعظم ، در چهار جلد .\r\n17 - نوشين‌روان در سلطنت انوشيروان ( اشعار ) .\r\n18 - وجود تسامى ( اشعار ) .\r\nوى علاوه بر فضائل فوق داراى خطى زيبا بود كه نسخه‌اى از ديوان حافظ و قانون اساسى ايران را نگاشته و علاوه بر گردآورى كتابخانه‌اى معظم ، مجموعه‌اى از تابلوهاى نقاشى و خوشنويسى نيز نگهدارى مىكرد .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاستاد دانش در روز سه‌شنبه 4 / جمادى الاول / 1367 ق مطابق با 25 / اسفند / 1326 ش در سن 79 سالگى در تهران حيات را بدرود گفت . پيكرش به قم حمل و در صحن مطهّر حضرت معصومه عليها السّلام به خاك سپرده شد .\r\nمنابع\r\n1 - ادبيات معاصر 148 .\r\n2 - زندگينامهء رجال و مشاهير ايران 3 / 176 ( محل تولدش را در تهران دانسته است ) .\r\n3 - سخنوران نامى معاصر 72 .\r\n4 - شرح حال رجال ايران 5 / 45 .\r\n5 - فرهنگ شاعران زبان پارسى 201 .\r\n6 - مجلهء ارمغان ، سال 23 ، شمارهء 2 ، ص 66 .\r\n7 - مؤلّفين كتب چاپى 2 / 216 .\r\n8 - نگين سخن 5 / 235 .\r\n\r\nسيّد تقى رضوى خرم‌آبادى « طاهرى » ( 1304 - 1376 ق )\r\nسيد تقى فرزند سيد رضى طاهرى خرم‌آبادى ، از فضلا و خدمتگزاران مردم خرم‌آباد بود . وى در سال 1304 ق مطابق با 1265 ش در يك خانواده روحانى و مذهبى در شهر خرم‌آباد - مركز استان لرستان - تولد يافت .\r\nنامبرده تحصيل مقدمات و ادبيات را نزد پدر خود ( كه از سادات معروف طاهرى است ) و اساتيد ديگر آن ديار آموخت ، و با آيت‌اللّه سيد ابو تراب جزائرى كه از مشاهير خرم‌آباد بود ، مأنوس و هم‌مباحثه گرديد و در رفع مشكلات مردم و رتق و فتق امور شرعى اهتمام ورزيد .\r\nرضوى خطى خوش و زيبا داشت و اكثر مكاتبات مهم و اسناد باارزش ، به خط آن مرحوم موجود است كه از نظر فنّ خوشنويسى كمال اهميت را دارا مىباشد .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nايشان تا آخر عمر در نهايت زهد و تقوا بسر برد ، تا اينكه در سال 1376 ق مطابق با 1335 ش درگذشت . پيكرش به قم حمل و به خاك سپرده شد .\r\nمنبع\r\n1 - مشاهير لر 213 .\r\n\r\nميرزا تقى زرگر تبريزى ( 1332 - 1398 ق )\r\nحاج ميرزا تقى فرزند غلامحسين قاسمى زرگر ، از فضلا و پارسايان معروف قم بود .\r\nوى در سال 1332 ق در شهر تبريز چشم به جهان گشود .\r\nپدرش به شغل زرگرى و همين‌طور طايفهء ايشان به شغل زرگرى اشتغال داشتند .\r\nميرزا تقى پس از آموختن ادبيات در سن 14 سالگى ( يعنى سال 1347 ق ) به قم مهاجرت كرد و به تحصيلات دينى خود ادامه داد . پس از طى سطوح مدت كوتاهى در درس آيت‌اللّه حاج شيخ عبد الكريم حائرى يزدى شركت جست و پس از ارتحال اين استاد ، از محضر آيات : سيد محمّد حجت كوه‌كمرى ، سيد حسين طباطبائى بروجردى و سيد شهاب الدّين مرعشى بهره‌ها برد . و از طرف آيت‌اللّه مرعشى از همكاران لجنهء تحقيق كتاب « احقاق الحق » به تحقيق و پژوهش پرداخت .\r\nزرگرى ، داراى فضائل نفسانى و ملكات سبحانى و عاشق و دلباختهء حريم ولايت و امامت بود . و باجمال السالكين عارف فرزانه ملا محمود زنجانى ( ملا آقا جان ) رفاقت و صميميت كامل داشت .\r\nوى در علوم غريبه يادداشتهاى متفرقه دارد .\r\nايشان در روز دوشنبه 29 / شوال / 1398 ق مطابق با 10 / مهر / 1357 ش در پى عمل جراحى داخلى در سن 66 سالگى در بيمارستان نجميه تهران ديده از جهان فروبست . پيكرش به قم حمل و در قبرستان وادى السلام به خاك سپرده شد .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\n\r\nفرزندانش :\r\n1 - آقا حسين كه در تهران به شغل عكاسى اشتغال دارد 2 - مهندس سعيد ، كه چندين مؤسسه را اداره مىكند 3 - آقا محمّد باقر ، كه فعلا در خارج ايران ( در كانادا ) به سر مىبرد و يك دختر كه همسر آقاى سيد محمّد صادق قاضى طباطبائى است .\r\nمنابع\r\n1 - آثار الحجة 2 / 85 .\r\n2 - اطلاعاتى از خانوادهء مرحوم .\r\n3 - پرواز روح .\r\n4 - گنجينهء دانشمندان 2 / 105 .\r\n* *\r\n\r\n","description":"","footnote":"","page_name":" 447 ","page_number":447},
  {"content":"\r\n . \r\n","description":"","footnote":"","page_name":" 448 ","page_number":448},
  {"content":"\r\n\r\n\r\nج\r\n\r\nجبّار مضطر اردبيلى ( - 1371 ق )\r\nجبّار فرزند جليل اردبيلى معروف و متخلص به « مضطر » ، از شعراى نامى اهل بيت عليهم السّلام بود . وى بر خلاف ساير شعرا ، اين استعداد خدادادى را منحصرا در مورد خاندان عصمت و طهارت عليهم السّلام به كار برد ، و اغلب اشعار خود را به مدح و مرثيه‌سرائى سالار شهيدان ابا عبد اللّه الحسين عليه السّلام اختصاص داد .\r\n\r\nاز آثار او\r\nاوّلين مجموعهء اشعارش به زبان تركى در سال 1370 ق و در زمان حيات خود تحت عنوان « يادگار مضطر » در تبريز در 32 صفحه به چاپ رسيد .\r\nدوّمين مجموعهء اشعار آن شاعر با اخلاص ، پس از درگذشتش توسط مدّاحان اردبيلى مقيم مركز به سال 1374 ق تحت عنوان « سيل اشك » نيز به زبان تركى در تهران چاپ و منتشر شد ، بعد هم جلد دوم اين مجموعه به چاپ رسيد .\r\nسومين اثر اين شاعر در سال 1367 ش به چاپ رسيد و تحت عنوان « گلچين شعراى آذربايجان » منتشر شد .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nدرگذشت\r\nايشان در روز يكشنبه 6 / شوال / 1371 ق مطابق با 8 / تير / 1331 ش درگذشت ، و جنازه‌اش به شهر مذهبى قم انتقال يافت و در انتهاى قبرستان حاج شيخ با كد ( 3868 ) به خاك سپرده شد .\r\nبنا بر نوشتهء آقاى مهدىپور در كتاب « اجساد جاويدان » ، جسد اين شاعر پس از سالهاى متمادى تر و تازه پيدا شد ، جهت اطلاعات بيشتر به آن كتاب رجوع شود .\r\nمنابع\r\n1 - اجساد جاويدان 345 .\r\n2 - تاريخ اردبيل و دانشمندان 2 / 289 .\r\n3 - فهرست كتابهاى چاپى فارسى 3 / 3139 و 5 / 5571 .\r\n\r\nسيّد جعفر احمدى طباطبائى بروجردى ( 1333 - 1415 ق )\r\nحاج سيد جعفر احمدى طباطبائى فرزند علامه سيد فخر الدّين و نوهء سيد عبد الغفّار فرزند سيد علينقى بروجردى ، از دانشمندان و فضلاى معاصر بود .\r\nوى در سال 1333 ق مطابق با 1292 ش در بروجرد ديده به جهان گشود .\r\nپدرش سيد فخر الدّين احمدى ( 1363 ق ) از علماى بروجرد و اساتيد حوزهء علميهء آن سامان به شمار مىرفت كه با آيت‌اللّه بروجردى نسبا عموزاده\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبود ( سيد عبد الغفّار عموى پدر آيت‌اللّه بروجردى است ) و هم شوهر خواهر او بود .\r\nآقا جعفر برخى از ادبيات را در زادگاهش فراگرفت و جهت ادامهء تحصيلات خود در سال 1351 ق به حوزهء علميهء مهاجرت كرد و ادبيات را نزد شيخ محمّد على اديب تهرانى به پايان برد ، سطح را نزد حضرات آقايان : ميرزا محمّد همدانى و سيد شهاب الدّين مرعشى به پايان رساند و پس از ورود دائى خود آيت‌اللّه سيد حسين طباطبائى بروجردى به قم علاوه بر شركت در درس ايشان ، از اصحاب جلسهء استفتا و نيز عضويت در پژوهش و تكميل رجال او درآمد .\r\nسيد جعفر احمدى طباطبائى بروجردى در كنار شيخ فاضل لنكرانى\r\n\r\nاز آثار او\r\n1 - تقريرات فقه آيت‌اللّه بروجردى .\r\n2 - تقريرات اصول آيت‌اللّه بروجردى .\r\nوى در سال 1415 ق در قم درگذشت و در قبرستان شيخان به خاك سپرده شد .\r\n\r\nفرزندانش :\r\n1 - سيد محمّد باقر 2 - سيد محمّد جواد و دو دختر كه دامادهايش عبارتند از :\r\n1 - حجة الاسلام مرحوم سيد مهدى فرزند آيت‌اللّه گلپايگانى 2 - حجة الاسلام سيد صادق فرزند سيد محمّد بروجردى .\r\nمنابع\r\n1 - آثار الحجة 2 / 86 .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n2 - آينهء دانشوران 393 .\r\n3 - اطلاعات متفرقه .\r\n4 - گنجينهء دانشمندان 2 / 87 .\r\n\r\nشيخ جعفر الهى نراقى « كاشانى » ( - 1370 ق )\r\nحاج شيخ جعفر الهى فرزند علامه ميرزا صدر الدّين ( احمد ) و نوهء ملا محمّد نراقى كاشانى ، از دانشمندان و بزرگان كاشان به شمار مىرفت .\r\nوى در كاشان متولد گرديد و پس از سپرى نمودن مقدمات ، دروس عالى را نزد پدر ارجمند خود و علامه ميرزا حبيب اللّه شريف كاشانى در كاشان به پايان برد .\r\nسپس به عتبات عاليات رهسپار شد و دروس خارج را از محضر آيات : شيخ ضياء الدّين عراقى و سيد ابو الحسن اصفهانى استفاده نمود و به زادگاهش بازگشت و به ترويج و خدمات مذهبى اهتمام ورزيد . او به اهل بيت عصمت و طهارت عليهم السّلام عشق مىورزيد و هنگام ذكر مصيبت فورا اشك او سرازير مىشد .\r\nمرحوم الهى نراقى در روز يكشنبه 11 / جمادى اوّل / 1370 ق مطابق با 29 / بهمن / 1329 ش درگذشت .\r\nپيكرش در جوار ابن بابويه قم به خاك سپرده شده .\r\n\r\nفرزندانش :\r\n1 - حاج شيخ احمد الهى نراقى ، از فضلا بود كه در قم جزو شاگردان آيات :\r\nحاج شيخ عبد الكريم حائرى يزدى و سيد سيد على يثربى كاشانى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nعلى يثربى كاشانى به شمار مىرفت . وى پس از هفت سال تحصيل در قم به تهران رفت و مشغول خدمات دينى و اجتماعى گرديد . او در روز جمعه 26 / شوال / 1398 ق مطابق با 7 / مهر / 1357 ش در تهران درگذشت و در قبرستان بهشت زهرا مدفون شد .\r\n2 - شيخ صدر الدّين نراقى .\r\nو سه دختر كه تنها داماد اهل علم ايشان ، آيت‌اللّه سيد على يثربى كاشانى مىباشد .\r\n\r\nسيّد جعفر بنى هاشمى اهرى ( - ح 1400 ق )\r\nسيد جعفر بنى هاشمى فرزند مير هاشم اهرى ، از فضلاى معاصر بود .\r\nايشان در اهر زاده شد و پس از كسب مقدمات و بخشى از سطوح ، با آيت‌اللّه شيخ حسين برقى اهرى به شهر قم رهسپار گرديد و دروس عالى را از محضر آيات : حاج شيخ عبد الكريم حائرى يزدى ، سيّد محمّد حجت كوه‌كمرى و سيّد صدر الدّين صدر بهره‌ها برد . آنگاه به اهر مراجعت نمود و در مسجد جامع آن ديار به اقامهء جماعت و تدريس اهتمام ورزيد . او در ادبيات و كتابت نثر مقامى ارجمند داشت .\r\nنامبرده به علت داشتن فرزندى در شيراز به آن سامان رفت و با آيت‌اللّه شيخ بهاء الدّين محلاتى روابط نزديكى برقرار ساخت و در اثر عنايات آن عالم بزرگوار حدود هشت سال در آنجا ماند . سپس به اهر بازگشت و از آنجا به تهران رفت و\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاقامت گزيد . در سالهاى پايان عمر گرفتار بيمارى شد و در منزل بسترى بود .\r\nسرانجام در حدود سال 1400 ق درگذشت و در قبرستان بهشت معصومه عليها السّلام قم مدفون گرديد .\r\nمنبع\r\n1 - اطلاعاتى از حجة الاسلام سخنور دانا آقاى شيخ عيسى اهرى .\r\n\r\nسيّد جعفر حسينى شاهرودى ( 1313 - 1393 ق )\r\nيكى از فقها و انديشمندان معروف تهران بود . نسب ايشان با چند واسطه به علامه ميرزا ابو القاسم ميرفندرسكى مىرسد .\r\nتولد ايشان در سال 1313 ق در شاهرود اتفاق افتاد .\r\n\r\nدر حوزه‌هاى علميه\r\nايشان پس از طى مقدمات و سطوح در زادگاه خود به حوزهء علميهء قم رهسپار شد و از محضر آيت‌اللّه حاج شيخ عبد الكريم حائرى يزدى فقه و اصول و از محضر آيت‌اللّه ميرزا جواد ملكى تبريزى اخلاق و عرفان استفاده نمود . آنگاه به حوزهء علميهء نجف اشرف پيوست و مقدارى از سطح كه باقى مانده بود نزد علامه شيخ غلامعلى قمى به انجام رسانيد . دروس عالى خارج را از محضر آيات : ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى بهره‌مند گرديد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nوى در سال 1364 ق به ايران بازگشت و ابتدا در شهر رى اقامت نمود و بعدا در غرب تهران رحل اقامت افكند و در « مسجد مهدوى » به اقامهء جماعت و ارشاد اشتغال ورزيد .\r\n\r\nاز آثار او\r\n1 - رسالهء عمليه .\r\n2 - رسالة فى الأمر بين الأمرين .\r\n\r\nدرگذشت\r\nايشان پس از عمرى خدمت و مجاهدت در روز دوشنبه 2 / جمادى الاول / 1393 ق مطابق با 14 / خرداد / 1352 ش در سن 80 سالگى در تهران درگذشت .\r\nپيكر پاك ايشان جهت مراسم خاكسپارى عصر روز سه‌شنبه به قم حمل و از مسجد امام حسن عسكرى عليه السّلام تشييع و پس از اداى نماز ميت توسط آيت‌اللّه سيد كاظم شريعتمدارى در قبرستان شيخان به خاك سپرده شد .\r\nمنابع\r\n1 - آثار الحجة 2 / 245 .\r\n2 - آينهء دانشوران 499 .\r\n3 - حوادث الأيام 457 .\r\n4 - دائرةالمعارف للأعلمى 20 / 12 .\r\n5 - فهرست كتابهاى چاپى فارسى 1 / 497 .\r\n6 - گنجينهء دانشمندان 4 / 487 .\r\n\r\nشيخ جعفر سليمانى بهبهانى ( 1343 - 1419 ق )\r\nحاج شيخ جعفر فرزند آيت‌اللّه شيخ محمّد حسين و نوهء علامه شيخ سلمان بهبهانى ، ملقب به « سليمانى » از علماى معاصر بهبهان بود .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nوى در سال 1343 ق در شهرستان بهبهان ( استان خوزستان ) تولد يافت .\r\nمقدمات و ادبيات عرب را نزد پدر ارجمند خود و علامه شيخ ابو القاسم اثنى عشرى در حوزهء علميهء بهبهان گذراند ، سپس در سن جوانى رهسپار نجف اشرف شد و دروس سطح را از محضر : سيّد شكر اللّه حسينى بهبهانى ، شيخ مجتبى لنكرانى و شيخ كاظم تبريزى و خارج را از محضر آيت‌اللّه سيّد ابو القاسم خويى استفاده نمود . پس از دوازده سال تحصيل در آن ديار به زادگاه خويش مراجعت فرمود . در جريان ملّى شدن صنعت نفت با آيت‌اللّه سيّد ابو القاسم كاشانى همكارى زيادى نمود و نيز عليه فرقهء ضالهء بهائيت ، مبارزه‌اى بىامان برعهده گرفت .\r\nتدريس ، اقامهء جماعت در مسجد « سيّد فقيه » ، هدايت و ادارهء امور مردم از فعاليت‌هاى هميشگىاش بود .\r\nنامبرده در سال 1419 ق براثر ناراحتى قلبى در بهبهان زندگى را وداع گفت .\r\nپيكرش به قم حمل و به خاك سپرده شد .\r\nمنبع\r\n1 - روزنامه اطلاعات .\r\n\r\nشيخ جعفر شهرآبى آشتيانى ( - 1360 ق )\r\nشهرآب دهى است در نزديكى آشتيان ، و زادگاه مرحوم شيخ جعفر است .\r\nوى جهت طى دوره‌هاى تحصيلات عالى به قم و تهران مهاجرت كرد و از اساتيد آن زمان استفاده نمود و به آشتيان مراجعت كرد و به اقامهء جماعت و تدريس مقدمات و متون كتب درسى پرداخت . در ضمن درس تفسير قرآن را از روى كتاب تفسير صافى مىگفت كه مورد استفادهء ساير طبقات قرار مىگرفت .\r\nاستاد ريحان يزدى در كتاب خود آينهء دانشوران ، از او نام مىبرد و ايشان را چنين معرفى مىكند : ( از روحانيين فعلى آنجا كه در همان قصبه توقف دارند ،\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nحجة الاسلام آقا شيخ جعفر شرابى است . شراب [ شهرآب 
  ] قريه‌ايست در همان نزديكى آشتيان . ايشان عالمى است پارسا و دانشمندى است خردمند . مختصر علاقهء ملكى از قريهء نامبرده دارد و با آن زندگانى مىگزارد ) .\r\nوى در حدود سالهاى 1360 ق در آشتيان درگذشت و جسدش به قم حمل و در وسط صحن حضرت معصومه عليها السّلام - صحن اتابكى - به خاك سپرده شد كه آثارى از آن فعلا به جاى نمانده است .\r\nمنابع\r\n1 - آينهء دانشوران 330 ( شهرتش « شرابى » آمده كه اشتباه است ) .\r\n2 - افادات آيت‌اللّه شيخ ابو القاسم دانش آشتيانى ( دام ظله ) .\r\n\r\nشيخ جعفر لنكرانى ( 1322 - 1394 ق )\r\nحاج شيخ جعفر فرزند رجب لنكرانى ، از علماى متقى تهران بود .\r\nدر 12 / ربيع اول / 1322 ق در لنكران متولد گرديد ، ادبيات را نزد پدرش آموخت ، و در سال 1337 ق به تهران عزيمت و هشت سال خدمت اساتيد فقه و اصول و معقول تلمّذ نمود .\r\nدر سال 1345 ق به قم مهاجرت كرد و از محضر : ميرزا محمّد همدانى و حاج شيخ عبد الكريم حائرى يزدى استفادهء فقهى و اصولى نمود . و در سال 1348 ق عازم نجف اشرف گرديد و از محضر آيات : ميرزا محمّد حسين نائينى ،\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nميرزا على ايروانى ، و سيد ابو الحسن اصفهانى كمال استفاده را نمود و در اثر انحراف مزاج به تهران مراجعت و در ( مسجد وزير دفتر ) به اقامهء جماعت و نشر معارف و تفسير قرآن مجيد اشتغال ورزيد . و از جمله كمالاتش خط بسيار عالى دارا بود .\r\nدر اوايل / رمضان / 1394 ق مطابق با سال 1353 ش در تهران به رحمت حق پيوست ، و در حرم حضرت معصومه عليها السّلام مدفون شد .\r\nفرزندش شيخ محمّد كه در تهران سكونت دارد .\r\nمنابع\r\n1 - آثار الحجة 2 / 245 .\r\n2 - گنجينهء دانشمندان 4 / 544 و 7 / 485 .\r\n\r\nشيخ جعفر نهاوندى ( - 1365 ق )\r\nحاج شيخ جعفر فرزند عباس نهاوندى ، از علماى تهران بود .\r\nنامبرده مدت 20 سال در نجف اشرف اقامت داشت و تحصيلات عالى خود را نزد آيتين : شيخ محمّد كاظم خراسانى و سيد محمّد كاظم طباطبائى يزدى استفاده نمود ، و پس از دريافت اجازهء اجتهاد به تهران بازگشت .\r\nابتدا در ( مسجد فاضل خلخالى ) و بعد در ( مسجد سپهسالار ناصرى ) به اقامهء جماعت ، و در ضمن به تدريس فقه و اصول اشتغال داشت .\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nاز آثار او\r\n1 - ازاحة الشبهة فى صلاة الجمعة .\r\n2 - مدايح و مراثى ( اشعار ) .\r\n3 - شرحى بر نجاة العباد ( صاحب جواهر ) در 2 جلد به نام ( طريق الرشاد ) .\r\nدر روز جمعه 23 / جمادى اول / 1365 ق در تهران درگذشت ، و در قبرستان حاج شيخ قم مدفون گرديد .\r\nفرزندش : شيخ باقر واعظ نهاوندى از فضلاى معاصر و مقيم تهران است .\r\nمنابع\r\n1 - الذريعة 15 / 165 .\r\n2 - گنجينهء دانشمندان 4 / 589 .\r\n3 - مؤلفين كتب چاپى 2 / 327 .\r\n4 - نقباء البشر 1 / 290 .\r\n\r\nسيّد جلال شريفى همدانى ( ح 1325 - 1417 ق )\r\nحاج سيد جلال الدّين فرزند محمود و نوهء محمّد بن بهرام بن موسى حسينى شريفى همدانى ، از فضلا و پارسايان معاصر بود . تولدش در قريهء ( سامان ) از توابع همدان در حدود سال 1325 ق اتفاق افتاد .\r\nپس از طى مقدمات به همدان رفت و سطوح را نزد آيت‌اللّه آخوند ملا على همدانى ( معصومى ) گذرانيد ، سپس به قم و نزد شيخ موسى زنجانى ( عباسى ) قوانين الاصول را همراه آية اللّه سيد مهدى مرعشى و سيد كاظم مرعشى استفاده نمود و در حدود سال 1356 ق به نجف اشرف رفت و يك سالى از محضر آيات :\r\nشيخ محمّد حسين غروى اصفهانى و سيد ابو الحسن اصفهانى استفاده نمود ، و به ايران بازگشت و در قم سكونت اختيار نمود . و از محضر آيات : سيد محمّد حجت\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nكوه‌كمرى ، سيد محمّد تقى خوانسارى ، ميرزا محمّد فيض قمى ، سيد حسين طباطبائى بروجردى ، و سيد احمد خوانسارى بهره‌مند گرديد . در ضمن در ماه‌هاى تعطيلى و ايام تبليغ به استان همدان مىرفت ، و مردم را از علم سرشار خود و انفاس زكيه‌اش مستفيض مىنمود .\r\nحقير مكرر در مكرر ايشان را در مجالس مختلف و منزل آقايان قم زيارت مىكردم ، بسيار مردى سنگين ، محترم ، اخلاقى ، و هميشه در حال ذكر و دعا بود . سيماى نورانى داشت ، و كثير الصمت بود و اگر لب باز مىگشود مستمعين را به فيض مىرسانيد ، قدى كوتاه و محاسنى سفيد و عينكى سياه داشت .\r\nدر اثر كهولت سن عصا به دست مىگرفت ، و آرام آرام راه مىرفت . در خيابان چهار مردان ( سجاديه ) در منزلى قديم و كهنه سكونت داشت .\r\nدوسه مرتبه در منزلش زيارتش كردم ، كتابهاى متفرقه در اختيار داشت و از همه بيشتر كتابهاى روضه و منبر و اخلاق و تفسير و حديث را مطالعه مىفرمود ، و چند قطعه عكس و سند در اختيارم گذاشت ، از مال دنيا جز همان منزل قديمى و چند طاقچه كتاب فكر نمىكنم چيز ديگرى در حوزهء اختيارش بود .\r\nمتأسفانه در شب جمعه 29 / شعبان / 1417 ق مطابق با 20 / دى / 1375 ش در قم درگذشت ، و در عصر روز جمعه جسدش تشييع و در جوار على بن جعفر عليه السّلام به خاك سپرده شد .\r\nمنبع\r\n1 - اعلام الامامية ( خطى - مجتهدى ) .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\n\r\nشيخ جلال ( طاهر شمس ) گلپايگانى ( 1346 - 1416 ق )\r\nحاج شيخ جلال فرزند عبد الصمد طاهر شمس گلپايگانى يكى از چهره‌هاى مشهور حوزهء علميه قم به شمار مىرفت .\r\nفقيد سعيد در 1306 هجرى شمسى ( 1346 ق ) در « گوگد » گلپايگان در خانواده‌اى متدين ديده به جهان گشود . پس از طى دوران كودكى و تحصيلات ابتدايى ، شانزده‌ساله بود ( 1322 ش ) كه به آموختن علوم دينى روى آورد و از محضر مرحوم آيت‌اللّه حاج ميرزا هدايت اللّه وحيد گلپايگانى بهره جست ، و پس از چندى به حوزهء علميهء اراك كه زير نظر اساتيد بزرگوارى چون : آيت‌اللّه حاج شيخ محمّد سلطان العلماء و آيت‌اللّه حاج شيخ محمّد امامى خوانسارى اداره مىشد ، كوچ نمود و از محضر آنان بهره‌ها برد . در سال 1324 ش براى ادامهء تحصيل به حوزهء علميهء قم آمد و پس از تكميل دورهء سطح در سال 1328 ش به درس خارج فقه و اصول حضرات آيات : سيد محمّد تقى خوانسارى ، سيد محمّد حجت كوه‌كمرى و پس از آن در درسهاى سيد حسين طباطبائى بروجردى ، سيد محمّد داماد يزدى ، شيخ محمّد على اراكى ، سيد روح اللّه خمينى ، سيد محمّد رضا گلپايگانى ، سيد رضا بهاء الدينى و سيد محمّد حسين طباطبائى « علامهء طباطبائى » شركت جست و مبانى فقهى ، اصولى ، فلسفى و تفسيرى خويش را استوار ساخت ، و از غالب آنان اجازهء علمى دريافت داشت . وى نيز به مدت دو سال به حوزهء علميهء نجف اشرف كوچ نمود و در درسهاى آيت‌اللّه سيد ابو القاسم خوئى حاضر شد .\r\nوى از آغاز تحصيل در حوزه قم ، به تدريس متون فقه و اصول اشتغال جست و بيش از سى سال سطوح عاليه را بارها آموزش داد . با شروع انقلاب اسلامى در سال 1342 ش ، او نيز همراه با ديگر مدرسين حوزه به تشكيل جامعهء مدرسين حوزه قم پرداخت ، و امضايش در بحبوحهء انقلاب زير پيامها و اعلاميه‌هاى جامعه مدرسين\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nهماره ديده مىشد . و پس از پيروزى انقلاب به عضويت شوراى مديريت حوزهء علميهء قم و مجلس خبرگان ( از استان مركزى ) برگزيده شد .\r\n\r\nاز تأليفات چاپ نشده اوست :\r\n1 - حاشيه بر رسائل .\r\n2 - حاشيه بر كفاية الاصول .\r\n3 - حاشيه بر مكاسب .\r\n4 - كتاب الخمس .\r\n5 - معارف دينى .\r\nصراحت لهجه ، زهد و تقوا ، ساده‌زيستى ، آزادانديشى و فروتنى و انس با قرآن و دعا از خصوصيات وى بود و بر فقه و اصول ، تفسير ، تاريخ و ادبيات تسلّط داشت . او از اعضاى گروه تأليف « جامع احاديث الشيعة » و عضو هيئت علمى كنگرهء شيخ انصارى و عضو هيئت امناى مجتمع علوم دينى حضرت ولى عصر ( عج ) به شمار مىرفت ، و مقاله‌اى با نام « شيخ انصارى محقق و مؤسس » از او انتشار يافت .\r\nدرگذشت نابهنگام او ، در 3 / ربيع‌الثّانى / 1416 ق مطابق با 8 / شهريور / 1374 ش به سن 68 سالگى در اثر سانحه تصادف روى داد ، و پيكرش با شركت علما و فضلاى حوزهء علميهء قم ، و اصناف و بازاريان قم ، تشييع و در صحن حرم مطهر حضرت فاطمه معصومه عليها السّلام به خاك سپرده شد .\r\n\r\nسيّد جلال محدّث اردبيلى ( - ح 1388 ق )\r\nاز علماى نامى شهر اردبيل به شمار مىرفت .\r\nايشان در اردبيل به دنيا آمد و از اوايل سن خود ، در مدرسه‌هاى : ميرزا على اكبر\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nو ملا ابراهيم به آموختن علوم دينى پرداخت . دروس سطح را از محضر آيات : شيخ غلامحسين غروى اردبيلى و شيخ مهدى عالم اردبيلى استفاده نمود . سپس جهت تكميل تحصيلات خود رهسپار حوزهء علميهء قم شد و دروس خارج را از محضر آيات : سيّد محمّد حجت كوه‌كمرى و سيّد صدر الدّين صدر بهره‌مند گرديد ، پس از نيل به مدارج عالى به زادگاهش مراجعت فرمود .\r\nنامبرده به وظايف دينى و اجتماعى خود پرداخت . و در تابستان‌ها به نواحى :\r\nاردبيل ، مشكين شهر و خلخال مىرفت و مشغول ترويج احكام الهى مىشد .\r\nاز آثار او : 1 - تقريرات دروس حجت كوه‌كمرى ، مخطوط .\r\nمحدث در حدود 1388 ق در اردبيل بدرود حيات گفت . پيكرش به قم حمل و در قبرستان وادى السلام به خاك سپرده شد .\r\nمنبع\r\n1 - مفاخر اردبيل ( مخطوط - سيّد عبد اللّه مفتى الشيعة ) .\r\n\r\nسيّد جليل طباطبائى يزدى ( ح 1343 - 1413 ق )\r\nسيّد جليل [ عبد الجليل 
  ] فرزند آيت‌اللّه سيّد عبد الحى و نوهء سيّد ابو القاسم طباطبائى يزدى ، از فضلا و مدرسان بود .\r\nوى در حدود سال 1343 ق در يزد پا به عرصهء گيتى نهاد .\r\nمقدمات را در حوزهء علميهء يزد ( مدرسهء مصلى ) فرا گرفت . سپس در حدود سال 1360 ق به نجف اشرف عزيمت نمود و از شيخ شمس الدّين بادكوبه‌اى « عشق‌آبادى » و شيخ مجتبى لنكرانى دروس سطح را بياموخت ، و خود به تدريس مقدمات و متون كتب درسى در مدرسهء يزدى پرداخت . پس از سالها به زادگاهش\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبازگشت و مشغول خدمت دينى و اجتماعى گرديد . سرانجام تهران را جهت سكونت برگزيد و تا پايان آنجا زيست .\r\n\r\nاز آثار او :\r\n1 - مناقب اهل البيت عليهم السّلام .\r\n2 - جواهر اعتقادات ، در بيان اصول مقدسهء اسلام ، ترجمه .\r\n3 - فضائل امير المؤمنين عليه السّلام و ادلهء خلافت ، ترجمه .\r\n4 - فضائل السادات .\r\nايشان در 10 / ربيع‌الثّانى / 1413 ق برابر با 16 / مهر / 1371 ش در تهران بدرود حيات گفت . پيكرش به قم حمل و در جوار على بن جعفر عليه السّلام مدفون شد .\r\nمنابع\r\n1 - اطلاعات متفرقه .\r\n2 - مؤلفين كتب چاپى 3 / 710 .\r\n3 - نقباء البشر 3 / 1094 ( در ضمن شرح حال پدرش ) .\r\n\r\nسيّد جمال الدّين تقوى ( 1310 - ق )\r\nسيد جمال الدّين فرزند فاضل فرزانه سيد نصر اللّه تقوى\r\nوى در سال 1310 ق مطابق با 1271 ش متولد گرديد .\r\nتقوى تحصيلات ابتدايى خود را در تهران و تحصيلات عالىاش را در پاريس ( فرانسه ) گذراند .\r\nاو از تهران در دورهء بيستم مجلس شوراى ملّى سمت نمايندگى داشت .\r\nمنبع\r\n1 - نمايندگان مجلس شوراى ملّى 293 .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nسيّد جمال الدّين خوئى ( 1337 - 1404 ق )\r\nسيد جمال الدّين فرزند آيت‌اللّه سيد ابو القاسم و نوهء علامه سيد على اكبر موسوى خوئى ، از فضلاى معاصر بود . وى در سال 1337 ق در نجف اشرف متولد گرديد .\r\n\r\nدر حوزهء نجف اشرف\r\nوى پس از طى مقدمات ، سطوح را نزد آيات : پدر خود ، ميرزا باقر زنجانى و ميرزا احمد اهرى تلمذ كرد . دروس خارج را از محضر آيات : پدر خود و ميرزا باقر زنجانى ( به مدت دو سال ) بهره‌مند شد ، و به امور مرجعيت و شئون بيت پدر خود و گاهى تدريس متون كتب درسى اشتغال داشت . در ضمن ايشان شرح منظومه را نزد آيت‌اللّه سيد محمّد جواد طباطبائى تبريزى ، و قسمتى از اسفار را نزد علامه شيخ صدرا بادكوبه‌اى آموخت .\r\nنامبرده در پى فشارهاى دولت عراق به سوريه مهاجرت كرد و در دمشق سكونت اختيار نمود ، و به خدمات فرهنگى و اجتماعى اشتغال ورزيد ، و در آخرين سفر خود به ايران بيمارىاش شدت پيدا كرد و روانهء يكى از بيمارستانهاى تهران گرديد .\r\n\r\nاز آثار او\r\n1 - بررسى انجيل .\r\n2 - بررسى تورات .\r\n3 - تاريخ اديان جهان .\r\n4 - تقريرات اصولى پدر خود .\r\n5 - تلخيص نهج الحق ( از علامه حلّى ) .\r\n6 - ديوان شعر .\r\n7 - شرح بخشى از منظومه ( از سبزوارى ) .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\n8 - شرح ديوان رضى .\r\n9 - شرح ديوان ناصر خسرو .\r\n10 - شرح على كفاية الاصول .\r\n11 - شرح وجود ذهنى از اسفار .\r\n12 - مسايلى از فلسفهء نوين ( در تلخيص تجريد الاعتقاد ) .\r\n13 - نگاهى به رسائل اخوان الصفا .\r\n\r\nدرگذشت و اعقاب\r\nسرانجام در آخرين سفر خود به ايران در صبح روز شنبه اول / شوال / 1404 ق در سن 67 سالگى در اثر بيمارى سختى در يكى از بيمارستانهاى تهران درگذشت ، و جسدش پس از تشييعى با شكوه در تهران به قم حمل و در حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - سيد عماد الدّين 2 - سيد موسى 3 - سيد مصطفى 4 - سيد امين 5 - سيد حميد 6 - سيد هاشم .\r\nمنابع\r\n1 - تاريخ زنجان 456 ( تولدش به سال 1327 ق آمده كه اشتباه چاپى است ) .\r\n2 - معجم رجال الفكر و الأدب فى النجف 2 / 533 .\r\n\r\nدكتر جمال الدّين فقيه ( 1339 - 1416 ق )\r\nاستاد دانشكدهء ادبيات دانشگاه تهران بود .\r\nوى در سال 1339 ق مطابق با 1299 ش متولد گرديد .\r\nاز آثار او : « آتورپاتكان » آذربايجان و نهضت ادبى .\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nفقيه در سال 1416 ق مطابق با 1374 ش در سن 77 سالگى درگذشت ، پيكرش در قبرستان حاج شيخ به خاك سپرده شد .\r\n\r\nسيّد جمال الدّين مجد دماوندى ( 1332 - 1413 ق )\r\nحاج سيّد جمال الدّين فرزند حجة الاسلام سيّد رجب مجد العلماء و نوهء سيّد عبد العزيز حسينى خرقانى قزوينى ، از فضلا و معاريف قم بود .\r\nوى در سال 1332 ق در خرقان - قزوين - تولد يافت . پس از سپرى نمودن مقدمات ، سطح را از محضر آيت‌اللّه سيّد شهاب الدّين مرعشى بياموخت . سپس در دروس خارج حضرات آيات : حاج شيخ عبد الكريم حائرى يزدى ( مدت كوتاهى ) ، سيّد محمّد حجت كوه‌كمرى ، سيّد محمّد تقى خوانسارى و سيّد حسين طباطبائى بروجردى شركت جست . آنگاه در پى درخواست مردم دماوند و امر آيت‌اللّه بروجردى به آن سامان عزيمت نمود و به امور مذهبى و اجتماعى پرداخت . در اوايل انقلاب به قم رفت و مشغول تدريس گرديد .\r\nنامبرده در 19 / محرم / 1413 ق برابر با 29 / تير / 1371 ش در سن 81 سالگى در قم دار فانى را وداع گفت . تشييع شايانى شد و پس از اداى نماز ميت توسط آيت‌اللّه سيّد تقى طباطبائى قمى ، در ابتداى قبرستان ابو حسين مدفون شد .\r\nمنابع\r\n1 - آثار الحجة 2 / 350 .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n2 - آينهء دانشوران 300 .\r\n3 - گنجينهء دانشمندان 4 / 679 .\r\n\r\nسيّد جواد آل على شاهرودى ( 1348 - 1418 ق )\r\nحاج سيد جواد حسينى آل على شاهرودى ، داماد آيت‌اللّه سيد محمود شاهرودى و يكى از افاضل دانشمندان به شمار مىرفت .\r\nفقيد سعيد در 27 / جمادى الاول / 1348 ق در نجف اشرف در بيت علم و تقوا و فضيلت به دنيا آمد . پدرش مرحوم حاج سيد حسين آل على ( متوفاى 1373 ق ) از علماى شاهرود و از شاگردان آيات : حاج شيخ عبد الكريم حائرى يزدى ، ميرزا محمّد حسين نائينى ، شيخ ضياء الدّين عراقى و سيد ابو الحسن اصفهانى بود .\r\nسيد جواد ، مقدمات علوم دينى و سطوح را نزد پدر بزرگوارش و آيت‌اللّه سيد محمّد جعفر مروج جزائرى - مؤلف منتهى الدراية - آموخت و پس از آن در درسهاى فقه و اصول حضرات آيات : سيد محمود شاهرودى و سيد ابو القاسم خوئى حاضر شد و بهره فراوان برد و هم‌زمان با آن به تدريس سطوح و اقامه جماعت در « مسجد الامام المهدى ( عج ) » و ارشاد و راهنمايى مؤمنان پرداخت . ايشان همچنين يكى از اعضاى هيئت استفتاى آيت‌اللّه شاهرودى و مسئول دفتر و بعثه حج آن مرجع فقيد بود كه از اين رهگذر توانست خدمات فراوانى را به طلاب حوزه علميه بنمايد .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nسيد محمود شاهرودى\r\nوى مقيد بود زيارت عاشورا را هر روز قرائت كند و بارها ، پياده از نجف به كربلا مشرّف مىشد ، كه برخى از اين سفرها به همراهى مرحوم آيت‌اللّه شاهرودى بود . در سال 1395 ق بود كه به دليل فشار بسيار حكومت بعث به ايرانيان مقيم عراق ، وى به كويت مهاجرت كرد و در آنجا به بزرگداشت شعائر دينى و تبليغ و تدريس و تأسيس مساجد و مدارس پرداخت كه مدرسهء علميهء آيت‌اللّه خوئى از آن جمله است .\r\nدر سال 1370 ش ( 1412 ق ) به تهران آمد و به تأسيس بيمارستان سيصد تختخوابى چشم پزشكى پيامبران ، موفق گرديد .\r\n\r\nاز آن عالم بزرگوار تأليفاتى به چاپ رسيده است ، كه عبارتند از :\r\n1 - آداب الحرمين - فارسى و عربى - .\r\n2 - الامام المهدى ( عج ) و ظهوره .\r\n3 - الانسان فى المراحل السّت ( اين كتاب به فارسى و اردو ترجمه شده است ) .\r\n4 - المحاضرات فى التاريخ و الحديث ، دو جلد ( مجموعه 101 سخنرانى وى در موضوعات قرآنى ، حديثى ، تاريخى ، اخلاقى ) .\r\n5 - المراقبات فى اعمال الجمعة .\r\n6 - شخصية المسلم .\r\n7 - صحيفة المتهجد - فارسى و عربى - .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n8 - كتاب الارث ( الارث فى جد اوّل ) .\r\n9 - من معالم الاسلام و آدابه .\r\n\r\nو آثار مخلوط وى عبارتند از :\r\n10 - تقريرات درس اصول آيت‌اللّه خوئى .\r\n11 - تقريرات درس فقه آيت‌اللّه خوئى .\r\n12 - تقريرات درس فقه آيت‌اللّه شاهرودى .\r\nسرانجام آن عالم بزرگوار ، پس از تحمل سال‌ها بيمارى در اوّل / ذىالحجه / 1418 ق برابر با 8 / فروردين / 1377 ش در 70 سالگى چشم از جهان فروبست و پس از تشييع و اداى نماز آيت‌اللّه سيد محمّد شاهرودى بر پيكرش ، در صحن حرم مطهر حضرت فاطمه معصومه عليها السّلام مدفون گرديد .\r\n\r\nميرزا جواد تحريرى « قمى » ( - 1389 ق )\r\nميرزا جواد تحريرى ، از شعراى به نام قم در عصر پهلوى اوّل بوده ، كه در فنّ سخن‌سرايى خصوصا مادهء تاريخ دستى قوى داشته ، و هجوياتى نيز در ذم آل سفيان سروده كه بسيار جالب و خواندنى است . سالها در جلسات انجمن ادبى كه به رياست محمود صمصام السلطان ( تندرى ) تشكيل مىگرديد ، شركت مىنمود . نامبرده مردى خوش‌ذوق و بذله‌گو و خوش‌محاوره بود . متأسفانه از اشعار آن مرحوم آنچه كه از مراثى باقى مانده تخميس شعر شيخ اجل سعدى شيرازى ، فقط يك‌بند توسط فرزند ارجمند ايشان آقاى عبد الحسين تحريرى در اختيار قرار گرفته به همراه دو مادهء تاريخ است ، كه به نظر خوانندگان محترم مىرسانيم :\r\n\r\nتخميس شعر شيخ اجل ، سعدى\r\n در كربلا چو زينب ، بانوى داغداران * عريان تنى چو جان ديد پيكان بر او هزاران \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n گفتا به زادهء سعد ، اى مير نابكاران * « بگذار تا بگريم ، چون ابر در بهاران »\r\n« كز سنگ ناله خيزد ، روز وداع ياران » \r\n\r\nمادهء تاريخ وفات شيخ عباس محدّث قمى\r\n سزد انديشه كند مرد در اين كون و فساد * كز وجود بشرى چيست خدا را منظور\r\nگر تواند كه بداند رود از اين معراج * بر بساطى كه غرض را دمى آمد مشهور\r\nور نه در چاه طبيعت رود آن‌طور فرود * كز جهنم بدر آرد سر خود چون مخمور\r\nسره مردان نگرفتند مر اين دنيا را * غير مردار كه پيش خرد آمد منفور\r\nبهره ز او اندكى از قوت گرفتند و لباس * زانكه بر طاعت حق همتشان بد محصور\r\nچون فقيهى كه در اين سال گذشت از گيتى * غفر اللّه له باد روانش مسرور\r\nآنكه در جمع احاديث و سپس نشر كتب * كرد كوشش بسزا ، راد كه سعيش مشكور\r\nمدفن و سال وفاتش ز خرد جستم گفت * « بجوار على ، عباس محدّث مقبور » \r\n\r\nمادهء تاريخ وفات شيخ على روضه‌خوان\r\n گوهر يكتاى فضل در ده سوم ز حج * آه دريغا كه گفت داعى حق را بلى\r\nحاجى بيت الحرام زائر قبر امام * راثى آل عبا حائز فضل على\r\nبود ز نكوهش برى بل به ستايش حرى * برتر از اقران به علم ليك ز ثروت خلى\r\nجملهء ارباب فضل درخور عقدى و حل * زو كف يا للاسف كوفت بصوت جلى\r\nوفات اين شيخ را سرود كلك جواد * بگفت : پيش حسين ، شدى بجنّت على \r\nاز آثار او : تخميس موش و گربه ( اثر عبيد زاكانى ) .\r\nتحريرى در سال 1389 ق مطابق با سال 1348 ش بدرود حيات گفت\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nو مدفنش در صحن مطهر حضرت معصومه عليها السّلام - جنب حوض - مىباشد .\r\nمنبع\r\n1 - تاريخ تكايا و عزادارى قم 286 .\r\n\r\nسيّد جواد حسينى تنكابنى ( 1305 - 1377 ق )\r\nسيد جواد فرزند سيد عبد الباقى و نوهء سيد قاسم حسينى تنكابنى ، از علماى مورد توجه رشت بود .\r\nدر سال 1305 ق در ( آخوند محلّه ) رامسر متولد گرديد .\r\nايشان مقدمات را در مدارس علميهء رامسر تحصيل نمود ، و در سن جوانى به مشهد مقدس عزيمت كرد و ادبيات را نزد ميرزا عبد الجواد اديب نيشابورى فرا گرفت ، و قسمتى از سطوح را نيز تحصيل كرد . در سال 1340 ق به نجف اشرف رهسپار شد و تا سال 1359 ق نزد اساتيدى بزرگ چون : آيت‌اللّه شيخ شعبان گيلانى و آيت‌اللّه سيد ابو الحسن اصفهانى به تحصيل پرداخت و مدارج عالى را گذراند .\r\nوى در سال 1359 ق به ايران بازگشت و در رشت ( گيلان ) مقيم گرديد و مورد توجه عموم قرار گرفت ، و در اين شهر به امامت و انجام وظايف دينى و روحى همت گماشت .\r\nمترجم‌له داراى اجازات اجتهاد و امور حسبى از اساتيدش بوده و نزد فرزندش سيد عبد الباقى كه از فضلا و نويسندگان مىباشد ، موجود است .\r\nوى در روز دوشنبه 4 / ربيع‌الثّانى / 1377 ق مطابق با 6 / آبان / 1336 ش در سن 72 سالگى درگذشت ، و در قبرستان حاج شيخ قم به كد ( 17327 ) مدفون گرديد .\r\nفرزندش سيد عبد الباقى حسينى تنكابنى از فضلا و نويسندگان معاصر است .\r\nوى تحصيلات عالى خود را در نجف اشرف به پايان رسانيد و در تهران اقامت گزيد و در دانشسرا و دبيرستانهاى مركز به تدريس و تدوين كتب درسى و همكارى با دكتر\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nمحمّد خزائلى اشتغال داشت و فعلا در تهران دوران بازنشستگى را مىگذراند .\r\nمنابع\r\n1 - بزرگان تنكابن 301 .\r\n2 - بزرگان رامسر 163 ( سال مرگش را 1380 ق نوشته كه اشتباه است ) .\r\n\r\nسيّد جواد سديدى خلخالى ( 1317 - 1381 ق )\r\nسيد جواد فرزند سيد خالص موسوى خلخالى ، نام خانوادگىاش « سديدى » است . از تحصيل‌كردگان و وعّاظ معروف خطهء گيلان و داماد سيد عنايت اللّه زنجانى ( پدر آيت‌اللّه سيد احمد زنجانى ) بود .\r\nوى در سال 1317 ق در شهر خلخال استان اردبيل متولد گرديد .\r\nسيد جواد پس از سپرى كردن مقدمات به حوزهء علميهء زنجان رهسپار شد و از دروس آيت‌اللّه شيخ فيّاض زنجانى استفاده نمود و حدود 15 سال در آن خطه به تحصيل و وعظ و هدايت اشتغال داشت . آنگاه به خلخال مراجعت داشت و بيشتر به خطهء گيلان جهت انجام امور مذهبى رفت و آمد مىنمود .\r\nايشان در سال 1381 ق مطابق با تابستان 1340 ش در سن 64 سالگى در ماسل بدرود زندگى گفت . پيكرش به قم حمل و در قبرستان حاج شيخ به خاك سپرده شد . فرزندانش : 1 - سيد ابو الحسن 2 - حجة الاسلام سيد ابو الفضل سديدى ، از فضلاى ساكن كرج و متصدى يكى از دفاتر ازدواج است . وى سطح را در قم نزد علامه ميرزا محمّد مجاهدى تبريزى به پايان برد ، و خارج را از محضر آيات : سيد حسين طباطبائى بروجردى ( حدود سه سال ) و سيد روح اللّه خمينى ( خارج مكاسب - مدت كوتاهى ) بهره‌مند گرديد . سپس به تهران رفت و از دانشكدهء الهيات موفق به كسب ليسانس گرديد .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nو يك دختر از او باقى ماند .\r\nمنبع\r\n1 - اطلاعاتى از فرزندش آقاى سيد ابو الفضل سديدى ، به تاريخ اوّل / بهمن / 1378 ش .\r\n\r\nسيّد جواد قمى ( 1240 - 1303 ق )\r\nحاج سيد جواد ( نام اصليش محمّد تقى است ) فرزند علامه سيد على رضا و نوهء سيد محمّد حسينى قمى ، از بزرگان و دانشمندان متقى قم بود .\r\n\r\nتحصيلات عالى\r\nپس از آموختن مقدمات در سن نوجوانى به اصفهان مهاجرت كرد ، و از محضر علامهء بزرگ سيد محمّد باقر شفتى معروف به « حجة الاسلام » ، و ظاهرا نزد شيخ محمّد تقى اصفهانى ( صاحب حاشيه ) نيز تلمذ كرد ، آنگاه به نجف اشرف مهاجرت نمود و مدت كمى از محضر آيت‌اللّه شيخ مرتضى انصارى استفاده و سپس به زادگاه خود مراجعت نمود .\r\nدر « المآثر و الآثار » آمده است : سيد جواد قمى ، مجتهدى مسلم و مروجى مبسوط اليد بود ، و در نهى از منكر و منع اهل فجور قلبى قوى داشت ، و در حفظ حدود شرعيه از هيچ نكته فرونمىگذاشت . مكرر به تهران آمد و صحبت شريفش ادراك شد . در فقه و اصول و رجال تصنيفات دارد .\r\n\r\nاز آثار او\r\n1 - الدرة الباهرة فى أحكام العترة الطاهرة ، در دو جلد .\r\n2 - مقاليد الأحكام در فقه - در شش جلد كه علامه ملا محمّد كزازى بر آن در سال 1269 ق تقريظى نوشته است .\r\n3 - ينابيع الحكم در توحيد و نبوت .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nدرگذشت و اعقاب\r\nوى در روز شنبه 3 / صفر / 1303 ق به سن 63 سالگى در قم درگذشت ، و در قبرستان شيخان در كنار بقعهء زكريا بن آدم به خاك سپرده شد .\r\n\r\nفرزندانش :\r\n1 - علامه سيد زين العابدين 2 - ميرزا عبد الحسين 3 - علامه سيد عليرضا كه نمايندهء مجلس شوراى ملى از قم بود .\r\nمنابع\r\n1 - المآثر و الآثار . ( درگذشت وى را در ماه رمضان نوشته ، كه اشتباه است )\r\n2 - أعيان الشيعة 4 / 279 .\r\n3 - تاريخ قم 254 .\r\n4 - تراجم الرجال 1 / 133 .\r\n5 - رجال قم 98 .\r\n6 - زندگانى و شخصيت شيخ انصارى 260 .\r\n7 - علماء معاصرين 340 .\r\n8 - فوائد الرضويه 548 .\r\n9 - گنجينهء دانشمندان 1 / 132 .\r\n10 - لباب الألقاب فى ألقاب الأطياب 77 .\r\n11 - نقباء البشر 1 / 337 .\r\n\r\nشيخ جواد كبير قمى ( - 1418 ق )\r\nشيخ جواد فرزند آيت‌اللّه ميرزا محمّد قمى « كبير » بيگدلى ، از فضلا و اساتيد بود .\r\nوى در قم تولد يافت . پس از رشد و نما به تحصيل علوم دينى پرداخت .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nادبيات را به خوبى فرا گرفت . سطح را نزد حضرات آيات : شيخ عباسعلى شاهرودى ، شيخ عبد الجواد سدهى جبل عاملى و سيّد شهاب الدّين مرعشى به پايان رساند . دروس خارج و علوم عقلى را از محضر بزرگان حوزه استفاده نمود .\r\nسپس به تهران رفت و تا آخر عمر آنجا زيست .\r\nآثار قلمى چندى در علوم فقه و فلسفه از خود به يادگار گذاشت .\r\nكبير در سال 1418 ق در تهران بدرود حيات گفت . پيكرش به قم حمل و در قبرستان بهشت معصومه به خاك سپرده شد .\r\nمنابع\r\n1 - آينهء دانشوران 380 .\r\n2 - اطلاعات متفرقه .\r\n\r\nشيخ جواد كره‌رودى اراكى « مشايخى » ( 1290 - 1376 ق )\r\nحاج شيخ جواد فرزند علامه شيخ جلال الدّين و نوهء علامه شيخ اسد اللّه كره‌رودى اراكى ، معروف به « واعظ » و ملقب به « مشايخى » از فضلا و وعّاظ نامى ساكن تهران بود .\r\nجدّش شيخ اسد اللّه فرزند عبد المجيد كره‌رودى ، عالمى زاهد و صاحب كمال و از نعمت دانش و خوشنويسى نيز برخوردار بود . او هنگام زيارت عتبات عاليات در نجف اشرف رحلت نمود و در قبرستان وادى السلام\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nمدفون گرديد .\r\nپدرش شيخ جلال الدّين ، فردى اهل خبره و اطلاع و داراى استعداد ممتاز بود .\r\nاو پس از سپرى كردن سطح نزد پدر خود در كره‌رود ، رهسپار تبريز شد . در آن سامان به مدت هشت سال مشغول فراگيرى فقه و اصول بود . پس از نيل به مدارج عالى به كره‌رود مراجعت كرد و به تدريس و ساير امور مذهبى اشتغال ورزيد .\r\nمرگش در حدود سال 1335 ق در حدود سن 65 سالگى در كره‌رود اتفاق افتاد و پيكرش در قبرستان « درگوشه » آن منطقه مدفون گرديد .\r\nشيخ جواد در سال 1290 ق در كره‌رود اراك تولد يافت .\r\nوى مقدمات را در زادگاهش آموخت و در سال 1306 ق به كنگاور - استان كرمانشاه - رفت و مدت دو سال نزد علامه ملا محمّد باقر كره‌رودى استفاده نمود .\r\nدر سال 1308 ق وارد نجف اشرف شد و از محضر آيات : آخوند ملا محمّد كاظم خراسانى و شيخ الشريعهء اصفهانى بهره‌مند شد . وى در صدر مشروطيت به ايران بازگشت و سالى چند در بروجرد توقف نمود . آنگاه به اراك رفت و به وعظ و هدايت پرداخت . و سرانجام به تهران منتقل گشت ، و سال آخر عمر هم در قم زيست .\r\nعلامه شيخ مجتبى عراقى در كتاب خود « علماء گمنام » درباره‌اش چنين مىنويسد :\r\nآقاى حاج شيخ جواد فرزند حاج شيخ جلال الدّين كره‌رودى اراكى معروف به « واعظ » داراى استعداد و حافظه قوى بوده ، و در سن نه‌سالگى جامع المقدمات را نزد مادر بزرگ ( سيده حميده ) تمام كرده ، و شروع به خواندن سيوطى و حفظ الفيه كرده ، و در سن شانزده‌سالگى به منظور تشرف به نجف حركت مىنمايد و مدت دو سال در كنگاور زير نظر مرحوم آخوند ملا محمّد باقر استفاده نموده سپس راه عتبات عاليات را پيش گرفته و مدتى در نجف اشرف در خدمت اساتيد و بزرگان فن به مرتبه عاليه از علم رسيده و درك فنون اصول و فقه نموده ، و بعد از مدتى توقف\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nدر نجف حادثه مشروطه و استبداد پيش‌آمد مىكند و تكليف شرعى خود را در متابعت و پيروى از منويات مرحوم آيت‌اللّه خراسانى دانسته ، و در اثر خوبى بيان و حسن خطابه به ( لسان الآخوند ) در بين اقران مشهور مىشود ، و سپس بعد از عزيمت از نجف اشرف و توقف چند سالى در بروجرد به سلطان‌آباد آمده و به طرف‌دارى از مشروطه ادامه مىدهد تا آنجا كه مشروطه به ثمر مىرسد و معلوم مىشود كه دست بيگانگان در آن دخالت داشته به كلى خود را كنار كشيده و به تهران منتقل مىگردد و در درس و بحث مرحوم حاج آقا محسن عراقى شركت مىنمايد ، و در سالهاى آخر عمر ، قليل المعاشره زندگى كرد ، و گاهى به قم مسافرت مىنمود ، روزى در مجلس آيت‌اللّه بروجردى قدّس سرّه صحبت از شرح صحيفه سجاديه تأليف سيد على خان پيش مىآيد ، شيخ عرض مىكند : من دارم و تصحيح نموده‌ام و به شما تقديم مىدارم ، سپس اين شعر را قرائت مىكند :\r\n آدمىزاده نادان به چه ماند دانى * نسخه معتبر خوش‌خط بسيار غلط \r\nو پس از چندى كه كتاب را مىفرستد ، عبارتى كه به عنوان هديه در حاشيه صفحه اوّل نوشته بود جلب نظر آيت‌اللّه بروجردى را نموده و به اطرافيان خود مىفرمايد : آيا ديگر دستى تربيت مىشود كه اين‌طور عبارت بنويسد ؟\r\nمترجم عاليقدر كتابهاى نفيسى از خطى و چاپى تهيه نموده بود ، و به سبب آشنايى و دوستى با علامه حاج شيخ عبد الحسين امينى نجفى ( رضوان اللّه عليه ) تمام كتابها را به مكتبة الامير در نجف اشرف كه آقاى امينى تأسيس نموده بود اهداء كرد ، و از سرنوشت آنها بعد از حادثه بعثى عراق اطلاعى در دست نيست .\r\nدر سالهاى آخر زندگى رهسپار شهر مذهبى قم گرديد و درس اخلاقى شروع نمود كه مورد توجه خاص و عام شد و از متصديان امور تقاضاى دفن زير آسمان در قبرستان شيخان را داشت ، و در سال 1336 شمسى از دنيا رحلت نموده فرحمة اللّه عليه ، و طبق تقاضا و ميل شخصى در زاويه شمال شرقى شيخان قم مدفون شد ،\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nو متأسفانه پس از چندى كه يكى از معاريف را در جنب قبرش دفن كردند و مقبره‌اى برايش بنا نهادند ، قبر اين عالم بزرگوار در گوشه آبدارخانه قرار گرفت ، و برحسب دستور حضرت آيت‌اللّه نجفى مرعشى قدّس سرّه در لوحه قبرش اين عبارت درج شد :\r\n( الذى وصل نسبه إلى حارث الهمدانى صاحب أمير المؤمنين عليه السّلام ) .\r\nنامبرده در روز يكشنبه 30 / ذىالحجه / 1376 ق مطابق با 6 / مرداد / 1336 ش در سن 86 سالگى در قم درگذشت و در قبرستان شيخان - جوار مزار شيخ محمّد حسين فاضل تونى - مدفون گرديد - .\r\nفرزندانش : 1 - مرحوم نجم الدّين 2 - مرحوم حسن 3 - مرحوم حسين 4 - آقاى مجد الدّين ، فرهنگى بازنشسته و ساكن تهران است 5 - آقاى نور الدّين ، بازنشسته ادارهء ثبت و ساكن تهران است . و نه دختر كه حجة الاسلام سيد فخر الدّين فرزند آيت‌اللّه سيد محمّد حسين رضوى كاشانى داماد روحانىاش مىباشد .\r\nمنابع\r\n1 - اطلاعاتى از استاد سخن حجة الاسلام شيخ محسن مشايخى ، به تاريخ عصر پنجشنبه 20 / صفر / 1421 ق .\r\n2 - علماء گمنام 213 .\r\n3 - اطلاعاتى از مجد الدّين ميانجى ، كه متن نوشتارش در زير تقديم مىگردد :\r\n\r\nسرور ارجمند جناب آقاى عبد الحسين جواهر كلام دامت توفيقاته\r\nبا عرض سلام و تقديم صميمانه‌ترين مراتب اخلاص و ارادت توفيقات آن وجود شريف را از درگاه خداوند متعال مسئلت مىنمايد . متعاقب مذاكرات تلفنى در مورد تقديم يك قطعه عكس مرحوم والد و استعلام از كيفيت و شرح زندگى آن مرحوم متذكر مىگردد كه از نظر موقعيت علمى حقير را صلاحيت و ياراى اظهار نظر نيست بلكه آنچه از ارباب فضل و اصحاب صحنه شخصيت‌هاى علمى شنيده‌ام به عرض مىرسانم به استناد و اقوال بزرگواران دانشمندان حوزوى هم\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nعصر آن مرحوم صرف‌نظر از نصيب كافى در فصاحت و ساير علوم الهى در موضع تسلط و تبحّر بر ادبيات عرب در جهان اسلام منحصر به فرد و بىنظير بوده‌اند به‌طورىكه اكثر كتب علمى و خطى كتابخانه مجلس شوراى ملى سابق وسيله آن مرحوم تحشيه و تصحيح گرديده و همچنين قرآن و صحيفه سجاديه و نهج البلاغة كتابخانه مذكور مورد اصلاح گرديده - در مورد خصيصه‌هاى احوال عرفانى آن مرحوم بايد عرض كنم بعد از فوت چنين حقير در محضر فيلسوف شهير استاد مطهرى معارف تلمذ داشتم حضرتش يك قطعه عكس مرحوم والد را طلب فرمودند كه اين عكس را با جالبترين قاب در يك بزرگ زيب كتابخانه خويش قرار دادند كه سالگرد آن مرحوم بوسيله صدا و سيما در اطاق كتابخانه قابل رويت است و پيوسته اظهار مىفرمودند كه ولايت شيخ بىنظير بود به‌طورىكه با شنيدن نام اقدس مولا امير المؤمنين عليه السّلام و حضرت سيد الشهداء عليه السّلام منقلب و با گريه خويش را تسكين مىداد - از مال دنيا بنا بر قول مرحوم حجة الاسلام فلسفى كه در منبر ختم آن مرحوم اعلام نمود فرمود مرحوم شيخ از مال دنيا فقط صاحب مهر نماز بود و هيچ اندوخته نداشت و از بركات معنوى و الهى 86 سال عمر خدمت خالصانه به درگاه سيد الشهداء و ترويج و اشاعه فضائل و كمالات خاندان عصمت و طهارت غرق در صفاى فضيلت و رحمت الهى گرديد - دوران تحصيل علوم الهيه را به هم‌زمان با حضور حضرت آيت‌الله‌العظمى بروجردى و ساير آيات عظام در محضر آيت‌اللّه آخوند ملا كاظم خراسانى طى نمود - 2 سال آخر حيات كليه كتب علمى خويش را اعم از خطى و غيره تقديم مكتبة الامير نمود و آن مرحوم پس از تقديم كتب مجددا تعداد 180 جلد كتاب تهيه فرمود كه بنا بر وصيت در معيّت مرحوم اخوى بزرگ به محضر شريف مرحوم آيت‌الله‌العظمى حاج شيخ عبد الحسين امينى صاحب « الغدير » شرفياب شديم و اين تعداد كتب را كه در دو سال آخر حيات تهيه فرموده بود تقديم كرديم لازم است كه تعبير مرحوم آيت‌اللّه امينى را خدمت شما عرض كنم پس از آنكه شرح مبسوطى در اصالت ولايت و اخلاص مرحوم والد بيان فرمود\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nحين بيان فرمود كه مرحوم شيخ بهترين و مؤثرترين مشوق و محرك من بود در تأسيس مكتبة الامير . فرموديد اطلاعاتى از تعداد فرزندان آن مرحوم تقديم كنم ، داراى 14 اولاد 5 پسر و 9 دختر بودند كه از آنها دو پسر و 5 دختر در قيد حيات هستند - از دامادهاى آن مرحوم دو نفر در كسوت شريف روحانيت بودند به نام سيد فخر الدّين رضوى فرزند آيت‌اللّه حاج سيد محمّد حسين رضوى كه در زمان رضا خان به علت محدوديت مانند بسيارى از شخصيت‌هاى روحانى از كسوت روحانى محروم شدند و ديگرى حجة الاسلام و المسلمين حاج سيد حسين كاشانى كه در سن 98 سالگى در جوار رحمت حق قرار گرفت و در طول حيات به وعظ و خطابه و از ذاكرين مشهور درگاه سيد الشهداء عليه السّلام بود .\r\nنظر به اينكه در مكالمه تلفنى فرموديد آنچه از اوضاع و احوال زندگانى مادى و معنوى مرحوم والد است عرض كنم بطور مختصر آن مقدار كه مربوط به شخصيت علمى و عرفانى آن مرحوم بود از قول صاحب‌نظران منقول و آنچه كه ارتباط يا آگاهى و آشنايى عينى خويش در طول درك سعادت ملازمت در محضر حضرتش را بخاطر داشتم بالاختصار تقديم نمودم حال در صورت نياز و صلاحديد آن جناب آنچه لازمه درج در كتب دست تهيه است انتخاب فرماييد اين مختصر با انضمام يك قطعه عكس آن مرحوم تقديم مىدارم .\r\nغلام درگاه علوى - مجد الدّين ميانجى\r\n\r\nميرزا جواد ملكى تبريزى ( - 1343 ق )\r\nميرزا جواد ملكى فرزند حاج ميرزا شفيع تبريزى ، عارفى كامل و عالمى عامل و سالكى و اصل و فقيهى گرانقدر بود .\r\nوى در تبريز متولد شد و به خاطر انتساب او به خانوادهء « ملك التجّار » به « ملكى » معروف گرديد .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nتحصيلات\r\nملكى در تبريز پس از تحصيل مقدّمات و سطوح در حدود سال 1295 ق به نجف اشرف عزيمت كرد .\r\nاستاد ايشان در فقه حاج آقا رضا همدانى صاحب « مصباح الفقيه » و در اصول ملا محمّد كاظم خراسانى و در حديث و درايه ميرزا حسين نورى بوده است .\r\nآن بزرگوار در عرفان و اخلاق و سلوك از محضر ملا حسين قلى همدانى ( شوندى ) بهره برده و حدود چهارده سال از محضر آن بزرگمرد استفاده كرد و در سال 1320 ق به ايران آمد و در تبريز سكنى گزيد ، و به ترويج احكام و تهذيب نفوس پرداخت .\r\nعلامه ملكى در سال 1329 ق به علت نامساعد بودن اوضاع تبريز كه مقارن با انقلاب مشروطه بود به قم مهاجرت نمود ، و در تشكيل حوزهء علميّهء فعلى كه به همّت حاج شيخ عبد الكريم حائرى تأسيس شد ، نقش بسزايى داشت . ايشان وقتى به قم تشريف آوردند مشغول تدريس فقه و اخلاق و انجام دادن ساير وظائف شدند . عنوان درس فقه ايشان « مفاتيح » ملا محسن فيض بود . ايشان دو جلسهء اخلاق ، يكى در منزل براى خواص و ديگرى در مدرسهء فيضيّه براى عموم نيز داشت .\r\n\r\nعبادت و تهجد\r\nملكى ، نماز جماعت را در مسجد بالاسر حضرت معصومه عليها السّلام و گاهى در مدرسهء فيضيه اقامه مىكردند . وى به تمام معنا اهل عبادت و تهجّد بود و از گريه كنان زمان خويش محسوب مىشد . سه ماه رجب ، شعبان و رمضان را به طور\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nمتوالى روزه مىگرفت . و در قنوت نمازهاى نافله مكررا اين بيت را كه از حافظ شيرازى است مىخواند :\r\n ما را ز جام بادهء گلگون خراب كن * زان پيشتر كه عالم فانى شود خراب \r\nايشان در كتاب شريف « اسرار الصلاة » مىفرمايند :\r\nاقول : لا تكن كافرا بهذه الاخبار و انى اشهد اللّه انّى أعرف من المتهجّدين من كان يسمع من يوقظه و يناديه وقت تهجّده فى اوائل امره بلفظة آقا فيقوم لورده .\r\nيعنى : اين روايات را بپذير و انكار مكن ، خدا را شاهد مىگيرم كه من از متهجّدين و شب‌زنده‌داران كسى را مىشناسم كه به هنگام سحر صداى فرشته‌اى كه او را بيدار مىكند مىشنود ، فرشته با لفظ « آقا » به او خطاب مىكند و آن شخص با اين سخن بيدار مىشود و به نماز شب مىايستد .\r\nتصوّر مىشود اين شخص كه با صداى فرشته براى اقامهء نماز شب در سحرگاهان از خواب برمىخيزد خود ميرزا جواد آقاست كه براى پرهيز از توهّم خودستايى ، اين حقيقت را بدين عبارت بيان كرده است .\r\nدر مقام و منزلت او همين بس كه فقيه نامدار شيخ محمّد حسين غروى اصفهانى با اينكه از نظر علمى و عملى داراى مقامى بلند و و الا بوده است ، طى نامه‌اى از ميرزا جواد دستورالعملى مىطلبد و ايشان هم در نامهء كوتاهى ، مطالب سودمند و ارزنده‌اى براى غروى مىنويسند .\r\n\r\nتأليفات\r\nاز ملكى ، آثار ارزشمندى به يادگار مانده است كه بدانها اشاره مىگردد :\r\n1 - رسالهء لقاء اللّه يا السير الى اللّه ، كه به همّت آقاى سيد احمد فهرى ترجمه شده است .\r\n2 - اسرار الصلاة ، اين كتاب به زبان عربى است و اخيرا آقاى رجب‌زاده آن را به\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nفارسى ترجمه كرده است .\r\n3 - المراقبات يا اعمال السنة ، اين كتاب نيز به زبان عربى نوشته شده است .\r\n4 - رساله‌اى در حجّ .\r\n5 - ايشان در فقه ، كتابى نوشته‌اند كه هنوز طبع نشده است . ملكى در پايان كتاب مرقوم فرموده است كه :\r\n« تم الجزء الاوّل من كتاب النكاح و يتلوه الجزء الثانى و اوله الولاية بيد المذنب العاصى ، اسير الآمال فى يوم السابع عشر من شهر المظفر و قد مضت من الهجرة النّبوية الف و ثلاث مائة و اثنا عشر سنة في مشهد الغرّى » .\r\nو در پشت كتاب نوشته شده :\r\n« لا يخفى انّ هذه الوجيزة من تصنيفات حضرة مولانا العلّامة حجة الاسلام ، ملاذ الاعلام ، باب الفتاوى و الاحكام ، آية الملك العلّام صاحب نفس الزكيّة العبد الصالح الحاج ميرزا جواد التبريزى ( متّع اللّه الاسلام و المسلمين به طول بقائه ) كتبه فى عنفوان شبابه بمشهد ولىّ ربّ العالمين امير المؤمنين ( ارواح العالمين فداء ) فى شهر شعبان .\r\n6 - حاشيهء فارسى بر « غاية القصوى » در ترجمهء « عروة الوثقى » . محدّث قمى عروة الوثقى را به فارسى ترجمه كرده و آن را « غاية القصوى » ناميده است . حاج ميرزا جواد حاشيه‌اى به زبان فارسى بر غاية القصوى نوشته كه گويا چاپ نشده است .\r\n\r\nداستانهايى از او\r\nدر محضر حجت خدا ( عجل اللّه فرجه )\r\n1 - يكى از شاگردان خاصّ ميرزا جواد مىگويد :\r\n« شبى در شاهرود خواب ديدم كه در صحرايى حضرت صاحب الامر عليه السّلام با جماعتى تشريف داشتند و گويا به نماز جماعت ايستاده‌اند . نزديك رفتم كه جمال\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nمباركش را زيارت كنم و دست شريفش را ببوسم ، شيخ بزرگوارى را ديدم كه در كنار آن حضرت ، و آثار بزرگوارى و وقار از سيمايش پيدا بود . هنگامى كه بيدار شدم دربارهء آن شيخ فكر كردم و در انديشهء اين معنا رفتم كه او كيست كه تا اين اندازه به امام عصر ( ارواح من سواه فداه ) مربوط و نزديك است . براى يافتنش به مشهد مشرف شدم . وى را نديدم ، تهران آمدم ، به او برخورد نكردم ، به قم مسافرت كردم در مدرسهء فيضيه او را در يكى از حجره‌ها مشغول تدريس ديدم . پرسيدم اين آقا كيست ؟ گفتند : آقاى حاج ميرزا جواد ملكى است . خدمتش رسيدم ، از من تفقّد زيادى كرد و فرمود : كى آمدى ؟ گويا مرا ديده و شناخته و از قضيّه آگاهند . ازآن‌پس ، ملازمتش را اختيار كرده و او را چنان يافتم كه ديده بودم و مىخواستم » .\r\n\r\nتجرد روح\r\n2 - در رسالهء « لبّ اللّباب » آمده است كه ميرزا جواد مىگويد :\r\n« روزى استاد ، ملّا حسين قلى همدانى به من فرمود : مقام تربيت فلان شاگرد به عهدهء شماست . آن شاگرد همّتى فراوان داشت و عزمى راسخ . مدّت شش سال در مراقبت و مجاهدت كوشش كرد ، تا به مقامى رسيد كه قابليت محضه بود براى ادراك و تجرّد نفس . خواستم اين سالك راه سعادت به دست استاد بدين فيض نائل ، و به اين خلعت الهيّه مخلّع گردد . او را با خود به خانهء استاد بردم و پس از عرض مطلوب ، استاد فرمودند : اينكه چيزى نيست . و فورا با دست خود اشاره كردند و فرمودند : تجرّد مثل اين است . آن شاگرد مىگفت : فورا ديدم كه از بدنم جدا شده‌ام و در كنار خود ، موجودى را مانند خود مشاهده مىكنم » .\r\n\r\nصبر و شكيبايى\r\n3 - حاج ميرزا جواد پسرى داشته كه شمع فروزان شبستان خانواده بود . در روز عيد غدير كه ايشان در منزل جلوس كرده و قشرهاى مختلف مردم به زيارتشان\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nمىآمده‌اند ، خادمهء منزل كنار حوض خانه مىآيد و ناگاه چشمش بر پيكر بىجان پسر مىافتد و بىاختيار فرياد مىزند . اهل خانه كه از اندرون با صداى خادمه بيرون مىآيند ، و با اين منظرهء دلخراش مواجه مىشوند ، همه بىاختيار فرياد مىكشند و شيون سر مىدهند .\r\nملكى ناگاه متوجّه صداى شيون مىشود ، از اتاق خود بيرون مىآيد مىبيند جنازهء پسرش كنار حوض گذاشته شده است ، رو به زنها كرده و خطاب مىكند :\r\nساكت ! همگى سكوت مىكنند و سكوت همچنان ادامه مىيابد ، تا آنكه ملكى از همهء مهمانان پذيرايى مىكند و طبق معمول هرساله ، عدّه‌اى از آنان نهار را در منزل ايشان صرف مىكنند . پس از پايان يافتن غذا كه عازم رفتن مىشوند به چند نفر از خواصّ مهمانان مىفرمايد : شما اندكى تأمّل كنيد ، با شما كارى دارم ، و آن‌گاه كه ساير مهمانان بيرون مىروند ، ماجرا را براى آنان بازگو مىكند ، و از آنان براى مراسم تجهيز فرزند از دست رفته كمك مىگيرد .\r\nاين داستان گذشته از آنكه حاكى از اعلا درجهء مقام رضا و تسليم آن بزرگوار است ، نشانگر قدرت روحى و نيروى تصرّف او در نفوس ديگران نيز هست .\r\n\r\nتشكر از مخلوق\r\n4 - يكى از كسانى كه ملكى را زيارت كرده و از او بهره برده مىگويد :\r\n« حاج ميرزا جواد روزى پس از پايان درس ، عازم حجرهء يكى از طلبه‌ها كه در مدرسهء دارالشفاء بود ، شده و من در خدمتش بودم . به حجرهء آن طلبه وارد شد و پس از به جاى آوردن مراسم احترام و اندكى جلوس برخاست و حجره را ترك گفت .\r\nهدف از اين ديدار را پرسيدم ، در پاسخ فرمودند : شب گذشته هنگام سحر ، فيوضاتى بر من اضافه شد كه فهميدم از ناحيهء خودم نيست و چون توجّه كردم ديدم اين آقاى طلبه است كه به تهجّد برخاسته و در نماز شبش به من دعا مىكند و اين فيوضات ، اثر دعاى اوست ، اين بود كه به خاطر سپاسگزارى از عنايتش به ديدارش رفتم » .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nتهجد در دل شب\r\n5 - حجة الاسلام يزدى كه در بيرونى ملكى مىنشست مىگويد :\r\n« آن مرحوم شبها كه براى تهجّد برمىخاست ، مدّتى در رختخواب ضمن اجراى دستورات و آداب برخاستن از خواب ، از قبيل سجده و دعا ، گريه مىكرد .\r\nسپس به صحن منزل مىآمد و به اطراف آسمان نگاه مىكرد و آيات « انّ فى خلق السموات و الارض . . . » را مىخواند و سر به ديوار مىگذاشت و مدتى گريه مىكرد ، آنگاه براى وضو گرفتن آماده مىشد و در كنار حوض مىنشست و مدّتى گريه مىكرد ، و پس از وضو ساختن چون به مصلّايش مىرسيد و مشغول تهجّد مىشد ايشان گريه‌هاى طولانى در نمازها و مخصوصا قنوت‌ها داشته تا آنجا كه بعضى ايشان را جزو بكائين عصر به شمار آورده‌اند » .\r\n\r\nشاگردان\r\n1 - سيد روح اللّه خمينى .\r\n2 - آخوند ملا على معصومى همدانى .\r\n3 - سيد محمود يزدى ( متوفاى 1378 ق ) .\r\n4 - سيد كاظم شريعتمدارى .\r\n5 - سيد جعفر شاهرودى .\r\n6 - سيد حسين فاطمى قمى .\r\n7 - سيد مهدى كشفى بروجردى .\r\n8 - شيخ حسن لنكرانى ( متوفاى 1361 ق ) ، از شاگردان نجف اشرف ايشان بود .\r\n9 - شيخ عباس تهرانى .\r\n10 - سيد احمد لواسانى .\r\n11 - شيخ محمّد على عراقى .\r\n12 - شيخ فاضل لنكرانى ( قفقازى ) .\r\n\r\n","description":"","footnote":"","page_name":" 487 ","page_number":487},
  {"content":"\r\n\r\n13 - ميرزا عبد اللّه شالچيلار تبريزى .\r\n\r\nدرگذشت\r\nميرزا جواد در روز يازدهم / ذىالحجه / 1343 ق دار فانى را وداع گفت . قبر شريف او در قبرستان شيخان قم نزديك مقبرهء ميرزاى قمى واقع شده و همواره مزار اهل دل است .\r\nماده تاريخ درگذشتش به عربى جمله « رفع العلم و ذهب الحلم » است و به فارسى اين مصراع :\r\n « از جهان جان رفت و از ملّت پناه » \r\n. از او فرزندى بود به نام ميرزا محمّد على كه در زمان حيات خود وفات كرد .\r\nميرزا جواد برادرى داشت به نام حاج محسن ملك كه در سال 1347 ق درگذشت و در جوار مزار برادرش در شيخان مدفون گرديد .\r\nمنابع\r\n1 - آثار الحجة 1 / 26 .\r\n2 - آينهء دانشوران 141 .\r\n3 - الاجازة الكبيرة 36 .\r\n4 - الذريعة 2 / 47 .\r\n5 - أعيان الشيعة 4 / 254 ( سال وفات ايشان را 1344 ق دانسته است ) .\r\n6 - تاريخ قم 256 .\r\n7 - ريحانة الأدب 5 / 397 .\r\n8 - علماى معاصرين 137 ( سال مرگش را 1344 ق دانسته كه اشتباه است ) .\r\n9 - فهرست كتابخانهء آستان قدس رضوى 6 / 559 ( فوتش را 1345 ق قيد كرده كه اشتباه است ) .\r\n10 - گنجينهء دانشمندان 1 / 231 .\r\n11 - مؤلفين كتب چاپى 2 / 417 .\r\n12 - نقباء البشر 1 / 329 .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\n\r\nسيّد جواد نجومى كرمانشاهى ( ح 1303 - 1387 ق )\r\nزندگينامهء علامه نجومى به قلم فرزند ارجمند و دانشمندش جناب آقاى سيد مرتضى نجومى ( دام ظله ) در فصلنامهء چليپا تحت عنوان « ياد ياران » چاپ شده است . و ما با اندك تصرف و ويرايشى در اينجا نقل مىكنيم . اميد است مورد پسند و استفاده قرار گيرد :\r\n\r\nهنر و هنرمندان\r\nاز علماى هنرمند و نسخ‌نويسان بسيار عالى ديار ما در قرن حاضر آيت‌اللّه سيّد جواد نجومى است ، كه اهل هنر او را چون : نيريزى عصر و وصال زمان مىديدند .\r\nهنرمندان گوشه و كنار كشور هميشه هنرمندانى مظلوم بوده‌اند . و هنر ارزنده و والاى آنان محصور و محبوس گوشه و كنارها بوده است . آنان كه در شهرهاى بزرگ و پايتخت كشور و همنشين مورّخين و مترجمين بوده‌اند ، نامشان ثبت و ضبط شده و ديگران گمنام مانده‌اند . و راستى بايد خداوند را بر صنعت چاپ و نشر زمان شاكر و سپاسگزار بود ، كه هنر را از زوايا بيرون آورده و در گسترش فرهنگ ارزنده كشور به جلو آورده است .\r\nدر خيلى از شهرستانهاى ايران خاندانهايى بوده و هستند كه مهد علماء دانشمندان و هنرمندان بودند ، و اكنون هم ريشه‌هاى آن فضل و هنر و تقوى و ديانت در آنها ديده مىشود . يكى از اين خانواده‌ها ( خاندان نجومى ) در كرمانشاه است ، كه شايد قريب دويست سال قبل بزرگان آنان از مشهد و سمنان به آنجا منتقل شده و در طول اين مدت هم ، چه در سلك علما و اهل ديانت و تقوا و چه در رشتهء هنرهاى مختلف مخصوصا نقاشى و خوشنويسى افراد زيادى داشته‌اند ، كه يكى از آنان عالم متّقى بزرگوار و عارف فرزانه گرانقدر آيت‌اللّه سيّد جواد نجومى ( والد حقير ) است .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nويژگيهاى ايشان\r\nآن جناب به راستى مجسّمهء تقوا و نمونهء كاملى از ورع و پارسايى بود ، و از آنانى بود كه طول عمر شريفش نشست و برخاست ، رفت و آمد و رفتار و كردارش براى رضايت حضرت حقّ متعال و به دور از هرگونه تزوير و تدليس بود ، بدانسان كه خيليها از صلابت عقيده و استوارى كلام و سليقه‌اش توانايى تقابل و همپايى با او را نداشتند و چه بسا كه با داشتن مريدان بسيار در برابر حقيقت و واقعيت او زبان به اعتراف و قصور مىگشودند ، و به صدق و صفا بر صدق و صفاى او آفرينها مىگفتند ، و همين نفسيات قدسيه و ايمان صادق سبب شد كه آن جناب ذوق هنرى خود را به‌سوى خط ، به ويژه خط « نسخ » معطوف دارد . همان‌طور كه گفته شد ، اين خاندان از ذوق هنرى بالايى برخوردار بوده و هستند و هركدام ذوق و حال خود را در گسترهء هنرى به جلوه درآورده‌اند ، امّا توجّه آن جناب به قرآن كريم و ادعيه و احاديث ائمهء طاهرين عليهم السّلام سبب بود تا به خط نسخ بگرايد و به كتابت آنها بپردازد .\r\nبنده بسيار كم ديدم كه در سياه مشقهايش عباراتى فارسى يا عربى غير قرآن و ادعيه نوشته باشد . زندگى علمى و دينى و تدريسى و اجتماعى ايشان اقتضاى كتابت قرآن كامل و كتب ادعيه و احاديث را نمىكرد ، امّا گهگاه به قطعه‌نويسى يا به سياه‌مشق مىپرداخت .\r\n\r\nپدرى دانشمند و هنرمند\r\nآيت‌اللّه سيّد جواد حسينى فرزند آيت‌اللّه فقيد سعيد ميرزا اسماعيل نجومى است ( كه از علماى بزرگ و محقّقين دورهء خود و از شاگردان مبرّز شيخ حسين فاضل اردكانى در كربلا بوده است . جزوات بسيارى از تقريرات اصول او موجود است . نمونه‌هاى خط نسخ ، رقاع و شكسته كه از وى به يادگار مانده بسيار شيرين و استادانه است ) .\r\nاز پيرمردان محترم شهر ( حاج سيد مرتضى سامنى ) كه شاگرد خط نستعليق او\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nبوده‌اند شنيدم كه : نستعليق را بسيار خوب مىنوشته و براى جمعى از علاقه‌مندانش سرمشق مىزده است . امّا ناچيز خط نستعليق او را تاكنون نديده‌ام ، يا اگر در مرقّعات و البومها ديده باشم سندى نيست كه خط ايشان باشد . ميرزا اسماعيل چون برادرش « ميرزا رضاى منجّم‌باشى » در خط نسخ شاگرد ميرزا محمّد على كرمانشاهى ( خوشنويس ) و در خط شكسته شاگرد حاج ميرزا باباى كرمانشاهى خوشنويس شكسته بوده است . در هر صورت پدران آن جناب تا زمان صفويه همه از علماى محترم و اتقياى بزرگوار بوده ، و جد اعلاى آنان مير محمّد تقى رضوى مشهور به « ميرخدائى » است كه ظاهرا در قبرستان قتلگاه ( باغ رضوان ) مشهد مدفون است ( نه در كوچه قبر مير ، مشهد زيرا : آن مير ، مير محمّد تقى مشهدى معروف به « ميرشاهى » است ) .\r\nميرزا اسماعيل در 1255 ق متولّد و در 1318 ق به رحمت ايزدى پيوستند ، و در قبرستان كرمانشاه در كنار راه قوافل كربلاى معلّا مدفون گرديده است . خود وصيّت كرده بود مرا در اين مكان دفن كنيد باشد هميشه بر سر قبرم غبار قدم زائران كربلا نشسته باشد .\r\n\r\nسال صحيح تولد\r\nسيّد جواد نجومى به هنگام فوت پدرش 15 سال داشته است . پس تولّد ايشان 1303 ق است ، و تاريخ 1305 كه بر سنگ مزار ايشان نوشته شده اشتباه است .\r\nعلّامهء بزرگوار آيت‌اللّه شيخ محمّد حسن علّامى كه از اكابر عصر و اعاظم شاگردان محقّق ملا محمّد كاظم خراسانى و ضياء الدّين عراقى بود مىفرمود : تولّد ايشان 1303 ق و آنان هر دو با هم بزرگ شده و نشانىهاى صحيح بر اين مطلب مىفرمودند .\r\n\r\nتحصيلات\r\nبارى سيّد جواد 15 سال را با والد متقى عارف زاهد عابد و هنرمند خود\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nگذرانده است . همان سالها پايه‌هاى اعتقادى و علمى و هنرى را براى او بنيان نهاده بود . مراحل تدريجى علوم صرف و نحو و معانى بيان و فقه و اصول را نزد علماى محترم و محقّق كرمانشاه فرا گرفت ، و از نظر تقوا و جدّيت در تحصيل نزد اساتيد و علماى محترم و بسيار مورد علاقه و محبّت آنان ، كه همگان بر فضيلت و شايستگى او معتقد و معترف بودند . مدّت شش‌ماهى هم براى استفاضه از محضر اعلام محقّقين عتبات عاليات در آن اماكن شريفه مشرّف مىگردد ، اما گرفتاريهاى گوناگون زندگى توفيق اقامت دائم را به او نمىدهد ، لذا به زادگاه خود بازگشته و بازهم نزد علماى محقّق و مجتهدين صاحب‌نظر شهر به استفاضه مىپردازد ، و خود نيز على الدّوام به تدريس اشتغال داشته است . اواخر تحصيل آن جناب نزد آيت‌اللّه و مجتهد صاحب‌نظر حاج شيخ حسن علّامى بوده است .\r\nصاحب كتاب « سردار كابلى » از آيت‌اللّه علّامى نقل مىكند كه مىفرموده است : « اگر كسانى كه من مىشناسم مجتهدند ، سيّد جواد سيّد المجتهدين است » و اين كلام علّامى بدان جهت بوده است كه او در اصول قائل به تجزّى در اجتهاد نبوده است و لذا خيلى از مجتهدين متجزّى در اجتهاد نبوده است و لذا خيلى از مجتهدين متجزّى را قريب الاجتهاد مىدانسته است . بين اين دو بزرگوار حاج شيخ حسن علّامى و سيّد جواد ، صداقت و صفاى دائمى در طول عمرشان برقرار و از كودكى تا به هنگام وفات هر دو اين مهر و محبّت استوار بود .\r\nسيّد جواد چنان در ملكات تقوا و فضائل اخلاقى راسخ بود كه خيليها دربارهء او ارادتى بيش از معمول داشتند ، و او را در صفاى نفس و قداست باطن صاحب نفس مؤثر مىديدند و براى او فضائلى معنوى قابل بودند ، و به راستى كه او در اين عصر نمونه‌اى از گذشتگان صالح بود .\r\n\r\nدر وادى خط\r\nسيّد جواد از اوايل بلوغ و جوانى خط نسخ را نزد خوشنويسان شهر آموخته ، و\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nنزد حاج محمّد صالح كلهر آن را به كمال رسانده بود . حاج محمّد صالح كلهر از محترمين خاندان حاجىزادگان كرمانشاه و از افتخارات ايل كلهر است . قطعه‌اى از همين حاج محمّد صالح نزد حقير است كه به تاريخ 1273 ق نوشته و به پدرم گفته بود ، آن را در 14 سالگى نوشته است و به راستى اگر آن را در وسط گذارده و اطراف آن را قطعه‌هايى از ميرزاى نيريزى ، شاملو پرتو ، ملا على عسكر ارسنجانى ، سيّد محمّد بقاء شرف المعالى ، وصال و وقار فرزند وصال بچينند مىبينند دست‌كمى از اين اساتيد معروف و بنام نداشته است .\r\nآيت‌اللّه نجومى از نظر علاقه به خط خوش تعدادى قطعات شيرين به خطوط اساتيد فن داشتند ، كه هم‌اكنون به حمد اللّه و المنه نزد حقير موجود است . آن جناب قريب سى و پنج سال در مسجد نوّاب كرمانشاه به اقامهء جماعت پرداخت ، و خيلى از اتقياى شهر به ايشان اقتداء مىنمودند و در طول اين مدّت بسيار كم بود اجازه دهد در رفت و آمدش مريدان و علاقمندانش با او باشند ، و در تمام طول عمر خود اجازه ندادند دستش را به عنوان آقائى ببوسند و نه كفشش را جلوى پايش جفت كنند .\r\n\r\nدرگذشت\r\nآيت‌اللّه نجومى پس از عمرى قدس و تقوا در شب چهارشنبه هجدهم / مرداد / 1346 ش مطابق با دوم / جمادى الاول / 1387 ق ساعت ده و ده دقيقه بعد از ظهر سه‌شنبه هفدهم مرداد در سن 83 سالگى به رحمت ايزدى پيوست ، و همان شب جسد مبارك آن مرحوم را غسل دادند و در مسجد حاج محمّد تقى اصفهانى تا صبح به امانت گذارده ، و صبح با تشييعى كم‌نظير در سطح شهر به روى دوش اهالى حمل و سپس به آرامگاه ابدى آن مرحوم در قبرستان ابو حسين در قم حجرهء مخصوص علما نقل و مدفون گرديدند .\r\nعلاقهء عجيب مردم به ايشان چه در حال حياتشان و چه در تشييع و مجالس\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nفاتحه ، و حتّى بعد از سالها وفاتشان نشانهء ارادت شديد آنان به آن مرحوم ، و دليلى بزرگ بر تقدّس و طهارت نفس و بزرگوارى ايشان بود . خداوند متعال آن مرحوم را در كنف رحمت و لطف خويش با آباى كرام و اجداد طاهرينش محشور و مبعوث بفرمايد .\r\nسيّد جواد داراى كتابخانه‌اى بود كه قريب هزار جلد كتاب در آن گرد آورده شده بود ، كه بيش از دويست جلد آن مخطوطات موقوفه بر خاندان و اولاد بود . آن كتابخانه به لطف الهى بر جا و اكنون قريب ده هزار جلد كتاب در آن گرد آمده است .\r\nاز آن جناب سه پسر و پنج دختر و نوادگان و نبيره‌ها باقى مانده است ، كه جز استاد فقيد سعيد پسر هنرمندشان مرحوم سيّد ابو الحسن نجومى بقيه همگى در قيد حيات و به حمد اللّه با احترام به زندگى خويش ادامه مىدهند .\r\nمنابع\r\n1 - فصلنامهء چليپا ، سال اول ، شمارهء اول ، سال 1370 ش ، ص 54 .\r\n2 - كرمانشاهان « باختران » 1 / 504 .\r\n\r\nميرزا جواد والاناصر سردرودى ( ح 1310 - 1389 ق )\r\nاز فضلاى سردرود تبريز بود . در آن منطقه به امور مذهبى و اجتماعى مىپرداخت . نمايندگى و وكالت‌هاى شرعى از آيت‌اللّه سيّد محمّد كاظم طباطبائى يزدى و بيشتر علماى بعد از ايشان ، دريافت كرده بود . نامبرده همواره مورد توجه ساير مردم و اعتماد علما قرار گرفته بود .\r\nوالاناصر ، در 16 / صفر / 1389 ق در تبريز بدرود حيات گفت . پيكرش در ابتداى قبرستان وادى السلام قم مدفون گرديد .\r\nمنبع\r\n1 - اطلاعات متفرقه .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n\r\nسيّد جهانگير ناظم الملك « ضيائى » ( 1275 - 1352 ق )\r\nحاج سيد جهانگير فرزند محب على فرزند محمّد تقى حسينى مرندى ملقب به « ناظم الملك » و معروف به « محبى » و متخلص به « ضيائى » از سياست‌مداران و ادباى عصر خود بود .\r\nوى در 8 / جمادى الثانى / 1275 ق در تهران ديده به جهان گشود .\r\nايشان پس از طى تحصيلات و فراگيرى فنون شعر و ادب از اساتيد آن زمان وارد خدمات دولتى گرديد . و مشاغلى همچون : نمايندگى ايران در بغداد ، كارگزار در مشهد مقدس ( در حدود سال 1321 ق ) ، سركنسول ايران در تفليس ، حكمران قم ( در سال 1336 ق ) ، وزير امور خارجه ( در كابينهء سپهدار اعظم در سال 1299 ش ) ، را عهده‌دار گرديد .\r\n\r\nآثار قلمى ايشان به شرح زير است :\r\n1 - ترجمهء نهج البلاغة ( ترجمه به صورت منظوم به زبان فارسى كه فقط شامل خطبه‌ها مىباشد ) .\r\n2 - تفسير سورهء و العصر .\r\n3 - حقيقت‌نامه ( ترجمهء منظوم ) .\r\n4 - ديوان اشعار .\r\n5 - سياست‌نامه ( نظم عهدنامهء مالك اشتر ) .\r\n6 - قصيدهء مولوديه .\r\n7 - لايح سرمديّه ، در محاكمات مربوط به تعيين حدود ايران و عثمانى .\r\n8 - وصيت‌نامهء نبوى به امام على عليه السّلام ( منظوم ) .\r\nاستاد ضيائى در سالهاى آخر عمر خود به شهر قم مهاجرت كرد و همواره در\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nحال عبادت و بندگى بود .\r\nسرانجام در ذىحجه / 1352 ق مطابق با فروردين / 1313 ش در سن 77 سالگى در پى بيمارى در قم درگذشت و جسدش در حرم حضرت معصومه عليها السّلام در كنار مزار آيت‌اللّه ميرزا صادق آقا تبريزى به خاك سپرده شد .\r\nقصيدهء زير در مدح حضرت زهرا عليها السّلام به عنوان نمونه از اشعار ايشان نقل مىگردد :\r\n اى فلك عصمت و شفيعهء محشر * مهر جهانى و نور چشم پيمبر\r\nكفو على مادر ائمهء اطهار * دختر پيغمبر و حبيبهء داور\r\nسيّدهء جملهء زنان دوعالم * عالم ايجاد را وجود تو مفخر\r\nمفخر حوّا و افتخار خديجه * مفتخر از خدمت تو مريم و هاجر\r\nبا تو شناساند حق چهار گهر را * احمد و سبطين را و ساقى كوثر\r\nنور تو از نور كبريا شده مشتق * زهره و زهرات خوانده خالق اكبر\r\nنور خدا را چگونه وصف توان كرد * آدم خاكى و وصف نور مطهّر\r\nهمچون نبى و على سواره در آيى * با شرف و شوكت و جلال به محشر\r\nچشم شفاعت همه به لطف تو دوزند * جمله سفيد و سياه و كهتر و مهتر\r\nنور تو رخشان شدى سه دفعه به هر روز * چون به مصلّى شدى به حسب مقرّر\r\nزين وارثان علم به طوفان جهل خلق * كشتى آسمان و زمين را تو لنگر\r\nمريم كه برگزيدهء عالم ز ايزد است * اندر علوّ مرتبه از وى تو برتر\r\nپيغمبر خدا چو على شير پردلى * داماد يافت از سبب چون تو دختر \r\nمنابع\r\n1 - تاريخ تكايا و عزادارى قم 272 .\r\n2 - تذكرهء شعراى آذربايجان 4 / 256 ( نام پدرش را اشتباه نوشته است ) .\r\n3 - دانشمندان آذربايجان 242 .\r\n4 - ريحانة الأدب 4 / 159 .\r\n\r\n","description":"","footnote":"","page_name":" 496 ","page_number":496},
  {"content":"\r\n\r\n5 - زندگينامهء رجال و مشاهير ايران 3 / 40 ( تولدش را در مرند دانسته است ) .\r\n6 - سخنوران آذربايجان 1030 .\r\n7 - سخنوران نامى معاصر 156 .\r\n8 - سخنوران نامى معاصر ايران 4 / 2376 .\r\n9 - شرح حال رجال ايران 1 / 285 و 5 / 56 .\r\n10 - فرهنگ رجال قاجار 195 .\r\n11 - فرهنگ شاعران زبان فارسى 363 .\r\n12 - فرهنگ فارسى معين 6 / 2096 .\r\n13 - فهرست كتابخانهء آستان قدس رضوى 5 / 262 ( فوتش را در غرهء رجب نوشته است ) .\r\n14 - فهرست مدرسهء سپهسالار 2 / 44 .\r\n15 - مكارم الآثار 6 / 2094 ( فوتش را در غرهء رجب نوشته است ) .\r\n16 - مؤلفين كتب چاپى 2 / 447 .\r\n* *\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n","description":"","footnote":"","page_name":" 498 ","page_number":498},
  {"content":"\r\n\r\n\r\nح\r\n\r\nشيخ حامد واعظى كاظمى « سبزوارى » ( 1329 - 1410 ق )\r\nشيخ حامد فرزند عبد القاهر و نوهء على اصغر سبزوارى كاظمى ملقب به « واعظى » ، از علماى معاصر قم بود . در رجب / 1329 ق در كاظمين « عراق » متولد گرديد .\r\nدر سن 13 سالگى به سامرا رفت و مقدمات را در آنجا آموخت و در سن 17 سالگى به تهران مهاجرت كرد و سطوح را نزد آيت‌اللّه سيد ابو القاسم كاشانى تلمّذ كرد ، سپس جهت وعظ و ارشاد عازم خراسان « فروند » سبزوار شد ولى در پس مخالفت با دستگاه حكومتى آن روز ( پهلوى ) به زندان افتاد . و پس از آزادى به زادگاهش بازگشت و از محضر\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nآيت‌اللّه شيخ فاضل لنكرانى « مقيم كاظمين » استفاده نمود ، و به ترويج مذهب و پرورش جوانان و تدريس همت گماشت . در سال 1398 ق در پى فشارهاى دولت عراق به ايران مهاجرت كرد و در قم سكونت اختيار نمود .\r\n\r\nاز آثار او :\r\n1 - شرح البهجة المرضية ( سيوطى ) .\r\n2 - شرح تبصرة المتعلمين .\r\nسرانجام عصر روز شنبه 27 / ربيع‌الاوّل / 1410 ق مطابق با 6 / آبان / 1368 ش به سن 81 سالگى در يكى از بيمارستانهاى تهران درگذشت ، و جسدش عصر روز يكشنبه در قم تشييع و در صحن حضرت معصومه عليها السّلام به خاك سپرده شد .\r\n\r\nفرزندانش :\r\n1 - علامه شيخ نور الدّين واعظى .\r\n2 - علامه شيخ شمس الدّين .\r\n\r\nخاطرات\r\n« نگارنده » اواخر عمر مترجم له را درك نمودم ، مردى بسيار متين سنگين و موقر بود ، گاهى اوقات به منزل دوستان و علماء مىرفت . به‌همين‌جهت نخستين‌بار ايشان را در منزل آيت‌اللّه سيد محمّد شاهرودى ( دام ظله ) زيارت كردم . يك‌مرتبه هم همراه عده‌اى از اهالى كاظمين در روز عيد قربان به زيارتشان شتافتم ، و با كهولت سن كه بر بدنش حاكم بود از همه شخصا پذيرائى نمود . و در همان سال موفق شدم كه در مجلس روضه‌اى كه در ماه محرم الحرام منعقد مىساخت شركت نمايم ، و در سالهاى بعد هم شركت جستم .\r\nمردى با حقيقت و صفا بود ، قدى خميده و محاسنى سفيد و قيافهء گيرائى\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nو جاذبهء شديدى داشت . هميشه در حال ذكر و ياد اللّه بود ، و ميهمانان خود را از نصايح پدرانه و حكيمانه بهره‌مند مىنمود . و همواره به جوانان نصيحت مىكرد كه از ايام جوانى خويش تمام استفاده را ببرند . يكى از شاخصترين دست‌پروردگان ايشان مرحوم حجة الاسلام سيد على علوى بود ، كه تا آخر ايام عمر از وى به نيكى ياد مىكرد . متأسفانه در اواخر عمر بيمارى بر بدنش غلبه كرد و در منزل بسترى بود .\r\n\r\nشيخ حبيب اللّه اشتهاردى ( ح 1310 - 1373 ق )\r\nاز دانشمندان و مدرسين مشهور سامرا بود .\r\nوى در حدود سال 1310 ق در « اشتهارد » واقع در استان تهران ديده به جهان گشود .\r\n\r\nهجرت به نجف اشرف\r\nپس از طى مقدمات در سن جوانى به حوزهء بزرگ نجف اشرف مهاجرت كرد ، و شرح لمعه را از محضر آيت‌اللّه سيد ابو الحسن اصفهانى ، و كفاية الاصول را نزد آيت‌اللّه ميرزا محمود شيرازى ، و دروس خارج را از محضر آيات : شيخ محمّد اسماعيل محلاتى و ميرزا محمّد حسين نائينى بهره‌مند شد .\r\n\r\nهجرت به سامرا\r\nايشان در حدود سال 1335 ق به امر آيت‌اللّه ميرزا محمّد تقى شيرازى به سامرا هجرت كرد ، و به تدريس كتب سطح در مدرسهء ميرزاى شيرازى اشتغال ورزيد ، و شاگردان فاضل و برجسته‌اى تحويل حوزه داد ، و نماز جماعت را در صحن و حرم مطهر امامين عسكريين عليهما السّلام بر پا نمود .\r\n\r\n","description":"","footnote":"","page_name":" 501 ","page_number":501},
  {"content":"\r\n\r\n\r\nدرگذشت و اعقاب\r\nدر پى ابتلا به بيمارى ، جهت معالجه به ايران رفت و تحت مراقبتهاى پزشكى قرار گرفت ، و سكونت خود را در قم قرار داد ، در ايام تبليغ به اشتهارد مىرفت ، و مردم از محضر و بياناتش استفاده مىكردند .\r\nسرانجام در روز پنج‌شنبه 24 / ربيع‌الثّانى / 1373 ق مطابق با 10 / آذر / 1332 ش در پى شدت بيمارى درگذشت ، و جسدش در قبرستان شيخان به خاك سپرده شد .\r\n\r\nفرزندانش :\r\n1 - آقا على 2 - آقا عباس .\r\nمنابع\r\n1 - افادات آقايان : شيخ محمّد عسكرى خراسانى و شيخ هادى عسكرى قمى ، كه هر دوى آن بزرگوار از شاگردانش بودند .\r\n2 - گنجينهء دانشمندان 5 / 290 ( كه تاريخ فوت و مراجعت او را به ايران اشتباه نوشته است ) .\r\n3 - نقباء البشر 1 / 352 .\r\n\r\nشيخ حبيب اللّه سمامى رامسرى ( ح 1245 - 1302 ق )\r\nشيخ ملا حبيب اللّه فرزند ملا قربان على و نوهء عبد اللّه سمامى رامسرى ، از علماى برجستهء خطهء مازندران و پارسايان معروف عصر خود بود .\r\nايشان در حدود 1245 ق در رامسر متولد گرديد .\r\nپدرش از دانشمندان زاهد و متقى رامسر بود كه تحصيلات عالى خود را در اصفهان و كربلاى معلا و نجف اشرف به انجام رسانيد .\r\n\r\n","description":"","footnote":"","page_name":" 502 ","page_number":502},
  {"content":"\r\n\r\n\r\nتحصيلات\r\nملا حبيب اللّه مقدمات را در مدرسهء سيد مرتضى طى نمود ، و در جمادى الاول / 1266 ق از كتابت و تحصيل جلد دوم لمعه فارغ گرديد ، و حواشى بر آن كتاب نوشت . تحصيلات عالى خود را در نجف اشرف نزد دانشمندان بزرگ خصوصا شيخ مرتضى انصارى طى نموده ، و به درجهء اجتهاد نايل گرديد . پس از اخذ اجازه از استاد مذكور به موطن خود بازگشت ، و بتدريس و تعليم اشتغال ورزيد و مدرسه‌اى در ( نارنج بن ) رامسر بنا نمود .\r\nمؤلف نضرة الناظرين و نزهة الباصرين او را به عنوان : عالمى زاهد معرفى كرده است .\r\n\r\nويژگيهاى پسنديده\r\nاو ساليان درازى به تدريس و تربيت طلاب علوم دينى اشتغال داشت . در اوقات فراغت و مخصوصا شبها از آبادى بيرون مىرفت ، و در گوشه‌اى به عبادت و مناجات مىپرداخت . معروف است كه نامبرده جاى مخصوصى در كنار جنگل دور از سروصدا و ديد مردم براى خود انتخاب كرده بود ، و ساعاتى چند را جهت مناجات و گريه به درگاه خداوند در آن مكان سپرى مىساخت . هيچ‌گاه از سهم امام و حقوق شرعيه استفاده نمىكرد ، و خود برنج زراعت مىكرد و از آن ارتزاق مىنمود .\r\n\r\nنقل يك كرامت\r\nاز عبد الوهاب فريد فرزند شيخ محمّد حسين ، نوهء نامبرده نقل است كه :\r\nپدرم كرارا به من مىگفت كه پدرم ( ملا حبيب اللّه ) به من خبر داد كه يكى از فرزندانم در كربلا مدفون خواهد گرديد . سبب اين پيشگوئى را از او پرسيدم ، در جواب گفت : در ايام اقامتم در نجف ، اوقات زيارتى را براى زيارت حضرت\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nسيد الشهداء به كربلا مشرف مىشدم ، يك روز هنگام تشرفم به حرم حضرت ابى عبد اللّه الحسين عليه السّلام پايم به يك سنگى در صحن حضرت اصابت كرد و انگشت سبابه‌ام مجروح شد ، يك قطره خون از آن به روى سنگ افتاد و فورا در ميان شكاف آن فرو رفت متعجب شدم ، در همين حال براى من مكاشفه‌اى دست داد به من خبر دادند كه فرزندت در اين مكان دفن خواهد شد و اتفاقا چنين شد ، و فرزندش شيخ محمّد در كربلا وفات كرد ، و همان‌جا مدفون گرديد .\r\n\r\nكرامتى ديگر\r\nو نيز از قول پدرش نقل مىكرد كه : هرگاه مشكلى دارى به حضرت باب الحوائج موسى بن جعفر عليهما السّلام متوسل شو و براى اين توصيه واقعه‌اى را نقل كرد كه بدين قرار است : هنگام رفتن به عراق از طريق بصره حركت كردم ، بدون اطلاع وارد پاسگاه شدم غافل از آنكه در آن مكان جواز سفر ( گذرنامه ) طلب مىنمايند ، با عده‌اى كه بوديم سوار قايق شديم مأمور گمرك دولت وقت وارد شد و جواز طلب نمود . همگى جواز عبور را دادند ، من جواز نداشتم فورا به حضرت موسى بن جعفر عليهما السّلام متوسل شدم ، مأمور گمرك مرا نديد . پس از آنكه جوازها را گرفت و شمرد متوجه شد يك جواز كم است ، هرچه جستجو كرد كه مرا تشخيص دهد نتوانست ، چندين‌بار سرشمارى كرد و جوازها را شمرد ديد يك جواز كمتر از عدد افراد است ، اما مرا كه جواز نداشتم نمىتوانست تشخيص دهد ، سرانجام اجازه عبور داد و به سلامت به نجف رسيدم ، پس از چند سال روزى آن مأمور را نزد شيخ انصارى ديدم كه جهت زيارت آمده بود ، و از قضاياى عجيبى كه براى شيخ انصارى نقل كرد همين داستان بود ، من در آن لحظه سكوت نمودم ، و خود را معرفى نكردم .\r\n\r\nدرگذشت\r\nملا حبيب اللّه در سال 1302 ق در رامسر وفات كرد و جنازه‌اش به قم حمل\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nگرديد و در جوار ابن قولويه - باغ ملى - به خاك سپرده شد . هنگام بردن جنازهء فرزند ارشدش شيخ محمّد حسين در تهران بود و همراه جنازه به قم رفت ، و در رثاى پدر اشعارى گفته از جمله اين بيت است :\r\n قد صار مدفونا فقلنا ويح ويح * مزاره جوار ابن قولويه \r\nصاحب شرح حال داراى تأليفاتى بوده است . عبد الوهاب فريد مذكور نقل كرد : پس از فوتش كتابها را اوصياى آن مرحوم در محلى قرار دادند كه پس از بازگشت فرزند ارشدش شيخ محمّد حسين به رامسر به او تحويل دهند ، اما متأسفانه همه از بين رفته بود .\r\n\r\nفرزندانش :\r\n1 - علامه شيخ محمّد حسين معروف به « غريب » 2 - شيخ جواد 3 - شيخ محمّد ، از علما كه در بزرگان رامسر ص 124 معرفى شده است 4 - شيخ احمد .\r\nمنبع\r\n1 - بزرگان رامسر 47 .\r\n\r\nپروفسور حبيب اللّه شهاب ( ح 1300 - 1366 ق )\r\nپرفسور حبيب اللّه شهاب ملقب به ( شهاب الملك ) فرزند شهاب الممالك افغان و نوادهء صدر اصفهانى ، از چهره‌هاى علمى گمنام و خدمتگزار تهران بود .\r\nتولدش در حدود سال 1300 ق در تهران اتفاق افتاد .\r\nوى پس از طى دوره‌هاى مقدماتى ، چند سالى در بيروت به تحصيل علوم خارجه و عربى اشتغال و نيز تحصيلاتى در دانشگاه نظامى سن‌سير فرانسه داشت .\r\nو در سال 1323 ق به تهران بازگشت ، و به كارهاى فرهنگى اشتغال ورزيد ، از جمله\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nدر مدرسهء دار الفنون به تدريس فلسفه و ادبيات فارسى و زبان فرانسوى اهتمام ورزيد و شاگردان زيادى را تربيت كرد و نيز چندين مؤسسه امور خيريه و مريض‌خانه تأسيس نمود .\r\nايشان در مدرسهء كماليه كه به مديريت آقاى مرتضى كماليه و در سال 1317 ق تأسيس شده به تدريس اشتغال داشت .\r\nمتأسفانه اين شخصيت علمى و فرهنگى در هيچ‌يك از كتابهاى شرح حال بزرگان تاكنون به صورت مستقل معرفى نشده ، و فقط در « چهرهء مطبوعات معاصر » برخى از خدماتش را چنين معرفى نموده است :\r\n( طى خدمات مطبوعاتى خود مدتى مجلهء « شهاب » را انتشار مىداد ، و مدت‌ها نيز رئيس دار الفنون ، سفير ايران در بروكسل ، و استاد دانشگاه بود . به اخذ بزرگترين مدال علمى از دولت فرانسه نايل آمده ، و كتابهائى را كه نگاشته بود در زمان حيات ، وقف دانشگاه كرد ) .\r\nاستاد شهاب در روز جمعه 13 / ربيع‌الثّانى / 1366 ق مطابق با 16 / اسفند / 1325 ش در تهران درگذشت و در صحن كهنه حضرت معصومه عليها السّلام مدفون گرديد ، كه سنگ مزارش امروزه تا حدى قابل خواندن است .\r\nمنابع\r\n1 - چهرهء مطبوعات معاصر 25 .\r\n2 - يادداشتهاى ملك مورخين 2 / 332 .\r\n\r\nشيخ حبيب اللّه فقيه مازندرانى ( ح 1308 - 1374 ق )\r\nشيخ حبيب اللّه فقيه مازندرانى فرزند ملا محمّد « علىآبادى » داماد علامه ميرزا فخر الدّين قمى سبط ميرزاى قمى صاحب ( قوانين الاصول ) ، و از علماى مقيم قائم شهر ( شاهى ) بود . تولدش در حدود سال 1308 ق در ( كوشك سرا ) واقع\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nدر اطراف بهشهر اتفاق افتاد .\r\nايشان به زهد ، قدس ، ورع ، تقوى ، و فضل و دانش معروف و موصوف بود . و تحصيلاتش را نزد آيات : حاج شيخ عبد الكريم حائرى يزدى ، و شيخ ابو القاسم كبير قمى به انجام رسانيد . و در نجف اشرف نيز تحصيلاتى داشته است .\r\nسرانجام به قائم شهر رفت و در ( مسجد حاج عشقى ) به اقامهء جماعت و خدمات ديگر دينى اشتغال ورزيد ، و در شب چهارشنبه چهارم / ربيع‌الثّانى / 1374 ق مطابق با 10 / آذر / 1333 ش در حدود سن 66 سالگى در اثر سكته قلبى در حدود سن 66 سالگى براثر سكتهء قلبى درگذشت ، و جسدش به قم حمل و در قبرستان شيخان مدفون گرديد .\r\n\r\nفرزندانش عبارتند از :\r\n1 - محمّد صادق .\r\n2 - حجة الاسلام شيخ حسن متوفاى 18 / محرم / 1400 ق مدفون در شيخان .\r\n3 - شيخ حسين و دو دختر .\r\nمنابع\r\n1 - آثار الحجة 2 / 315 . ( لقب « زاهد » كه براى ايشان داده به‌هيچ‌وجه صحيح نمىباشد ، و لقب مترجم له « فقيه » است ) .\r\n2 - افادات فرزندش آقاى محمّد صادق فقيه .\r\n3 - گنجينهء دانشمندان 5 / 376 .\r\n\r\nسيّد حسام الدّين ميرزائى قمى ( ح 1294 - 1378 ق )\r\nسيد حسام الدّين فرزند سيد احمد فرزند سيد موسى فرزند ميرزا ابو طالب حسينى ( داماد ميرزاى قمى ) ، از اسباط فقيه گرانقدر ميرزا ابو القاسم قمى و يكى از\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nفضلاى قم بود . در حدود سال 1294 ق در قم متولد گرديد .\r\nدر رجال قم آمده است :\r\n( حسام الدّين قمى « حاج آقا حسام » از علماء ، سادات ، و از ائمهء جماعت است . از شاگردان حاج شيخ عبد الكريم حائرى بوده است ) . و قبل از حاج شيخ از محضر آيت‌اللّه ميرزا محمّد ارباب استفاده مىنمود ، و در مسجد امام حسن عسكرى عليه السّلام به اقامهء جماعت و وعظ اشتغال داشت .\r\nمتوفاى روز سه‌شنبه 11 / محرم / 1378 ق مطابق با 7 / مرداد / 1337 ش به سن حدود 84 سالگى در قم ، و در مسجد بالاسر حرم حضرت معصومه عليها السّلام مدفون شد .\r\n\r\nفرزندانش :\r\n1 - سيد اسماعيل .\r\n2 - آقاى سيد احمد ميرزائى و دو دختر كه يكى از دامادهاى وى مرحوم ميرزا ابو الفضل توليت بود .\r\nمنابع\r\n1 - آثار الحجة 2 / 42 .\r\n2 - افادات فرزندش سيد احمد ميرزائى .\r\n3 - رجال قم 100 .\r\n4 - معجم القبور و وفيات الاعلام ( خطى )\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\nشيخ حسن آيتى بروجردى ( ح 1290 - 1380 ق )\r\nشيخ حسن آيتى فرزند ملا ابراهيم فرزند ملا مهدى فرزند ملا على رضا هزارجريبى مازندرانى ، از علما و انديشمندان معروف بروجرد بود .\r\nجدّ ايشان ملا مهدى مازندرانى يك نسخه از قرآن كريم به طور كامل همراه با تفسير مختصر و تجويد و مطالب آموزندهء قرآنى در سال 1228 ق به رشتهء تحرير درآورده است . اين قرآن نزد نبيره‌اش شيخ ابو محمّد آيتى در تهران زيارت گرديد . چنان كه اشاره رفت ايشان مازندرانى الاصل است كه ظاهرا جدّ او به بروجرد مهاجرت كرد و در آنجا تا آخر عمر زيست .\r\nشيخ حسن آيتى در حدود سال 1290 ق در بروجرد زاده شد و پس از رشد و نما و طى مقدمات قسمتى از علوم دينى نزد شيخ محمّد ابراهيم تويسركانى در بروجرد تلمذ كرد ، آنگاه به عتبات عاليات مهاجرت كرد و در نجف اشرف از محضر آيات : آخوند ملا محمّد كاظم خراسانى ، و سيد محمّد كاظم طباطبائى يزدى بهره‌مند گرديد . مدتى چند نيز از محضر آيت‌اللّه ميرزا محمّد تقى شيرازى استفاده كرد . ايشان پس از هفت سال تحصيل در حوزهء كهن نجف اشرف و نيل مدارج عالى به زادگاه خود بازگشت و به ترويج و نشر احكام الهى پرداخت .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n\r\nآثار قلمى ايشان به شرح زير است :\r\n1 - ديوان حسنى ( كه اولين قصيدهء آن در رثاى فرزندش علامه شيخ محمّد على آيتى است ) .\r\n2 - كتاب الهادى فى الثواب و العقاب من الاعمال ، در حدود 400 صفحه است .\r\n3 - مفتاح الجنة فى أحاديث المعصومين عليهم السّلام و علمهم و فضائلهم .\r\n4 - منتخبات الحسنى فى البلاغة ( گزيده‌اى از كتاب حدائق السحر از رشيد وطواط مىباشد ) .\r\n5 - منتخبات من الكتب ، فى علم الاخلاق و معرفة النفس و مستطرف من مجموعة أبى ورّام .\r\nساير آثار فوق خطى مىباشند و نزد فرزندش علامه شيخ ابو محمّد آيتى رؤيت گرديد .\r\nنامبرده در سال 1380 ق در حدود 90 سالگى در بروجرد درگذشت و جسدش به قم حمل و در اطاق آيت‌اللّه غروى بروجردى در قبرستان حاج شيخ به خاك سپرده شد .\r\n\r\nفرزندانش\r\n1 - علامه شيخ محمّد على آيتى .\r\n2 - حاج شيخ ابو محمّد آيتى متخلص به « رقيب » ، از دانشمندان و فضلاى معاصر مقيم در تهران .\r\nوى در 29 / ربيع‌الثّانى / 1327 ق در بروجرد متولد گرديد .\r\nپس از نشو و نما ، مقدمات علوم دينى را نزد پدر خود و علامه شيخ محمّد غروى بروجردى ( عموزاده خود ) آموخت . آنگاه در حدود سال 1341 ق به قم مهاجرت كرد و سطوح را تلمذ كرد . از جمله اساتيد اين دوره آيت‌اللّه سيد مهدى\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nكشفى بروجردى است . پس از چند سال تحصيل در قم به حوزهء كهن نجف اشرف رفت و از محضر آيات : ميرزا عبد الهادى شيرازى و سيد ابو القاسم خوئى استفاده نمود . پس از دو سال تحصيل ، مجددا به قم مراجعت كرد و از محضر آيت‌اللّه سيد حسين طباطبائى بروجردى بهره‌مند گرديد . آنگاه به زادگاه خود مراجعت نمود و به وظايف دينى و روحى پرداخت . در اوايل انقلاب به تهران رفت و تاكنون به وظايف دينى خود اشتغال دارند .\r\n\r\nاز جمله آثار ايشان مىتوان به :\r\n1 - ترجمه و شرح اخبار اهل بيت عليهم السّلام در چند دفتر .\r\n2 - ديوان اشعار .\r\n3 - مسالك الحج [ در مناسك حج 
  ] ، در سال 1363 ش در 144 صفحه جيبى به چاپ رسيد .\r\nمنبع\r\n1 - شرح حال فوق در تاريخ عصر روز يكشنبه 27 / محرم / 1419 ق مطابق با 3 / خرداد / 1377 از زبان علامه شيخ ابو محمّد آيتى در منزل ايشان در تهران يادداشت گرديد .\r\n\r\nسيّد حسن استادزاده مازندرانى ( 1314 - 1399 ق )\r\nسيد حسن استادزاده فرزند آيت‌اللّه سيد احمد استاد ، از علما و بزرگان مازندران بود .\r\nمعظم‌له در سال 1314 قمرى پا به عرصه گيتى نهاد و در خاندان علم و معنويت پرورش يافت .\r\nآن بزرگوار دروس مقدماتى را در بابل از محضر پدر ارجمندش و علماى بزرگ بابل و اساتيد نامدار عصر ، چون : شيخ على علامه مازندرانى ، سيد ابراهيم ثاقبى و\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nشيخ محسن شريف طبرستانى فراگرفت .\r\nدر گنجينهء دانشمندان وى را از شاگردان : حاج شيخ عبد الكريم حائرى يزدى و سيد محمّد تقى خوانسارى ، شمرده است .\r\nسپس راهى نجف اشرف شد و سالهايى طولانى از ستارگان فروزنده و پرفروغ آسمان فقاهت چون آيات : سيد محمّد كاظم طباطبائى يزدى ، سيد ابو تراب خوانسارى ، سيد محمّد كاظم خلخالى و سيد محمّد رضا مرعشى رفسنجانى توشه‌هاى فراوان گرفت و به خوشه‌چينى و با اخذ اجازه از اساتيد مزبور ، راهى بابل گشت .\r\nآن بزرگوار پس از ورود به بابل با تكيه بر كرسى تدريس در مدرسهء صدر به تربيت طلاب و فضلا همّت گماشت و بعد از پدر بزرگوارش ، در « مسجد استاد » عهده‌دار امامت گرديد و به ترويج و تبليغ احكام و معارف مذهب حقّهء جعفرى پرداخت و در اواخر عمر مباركش به پيشنهاد آيت‌اللّه شيخ جلال الدّين علامه از امامت مسجد استاد دست كشيد و در مسجد جامع به اقامهء جماعت پرداختند .\r\nوى مردى متواضع و عالمى بىتكبر و در نهايت قناعت و مناعت طبع و سادگى زندگى مىكرد و زهد و ساده‌زيستى الگوى كاملى براى ساير مؤمنين بوده است .\r\nايشان مانند پدر بزرگوارش در سن 85 سالگى در سال 1399 قمرى ، بعد از عمرى پرتلاش در راه تبليغ و ترويج احكام و معارف دين مبين اسلام و خدمات فراوان اجتماعى ، دار فانى را وداع گفت و به ديار ابدى شتافت .\r\nپيكرش بنا بر وصيت خودشان ، به شهر مقدس قم منتقل و در قبرستان باغ بهشت - در سالنى كه مقابل سالن مقبرة العلماء است - به خاك سپرده شد .\r\nمنابع\r\n1 - آثار الحجة 2 / 220 .\r\n2 - آشنائى با فرزانگان بابل 314 .\r\n3 - گنجينهء دانشمندان 3 / 166 .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\nسيّد حسن اشكورى « معصومى » ( 1302 - 1375 ق )\r\nسيد حسن فرزند آيت‌اللّه سيد ابو القاسم و نوهء سيد معصوم اشكورى ، از سادات حسينى « مير » است .\r\nوى در سال 1302 ق در نجف اشرف متولد گرديد .\r\nپدرش از جمله فقهاى نجف اشرف بود و تحصيلات عالى خود را نزد آيت‌اللّه ميرزا حبيب اللّه رشتى گذرانيد . از جمله آثار قلمىاش : 1 - بغية الطالب فى شرح المكاسب 2 - جواهر العقول فى شرح فرائد الاصول 3 - تقريرات علامهء رشتى . سيد ابو القاسم اشكورى در سال 1325 ق در نجف اشرف درگذشت . شرح‌حالش در كتابهاى تراجم آمده است .\r\nسيد حسن اشكورى مقدمات را در زادگاه خود فراگرفت و سپس نزد بزرگان به تحصيل پرداخت ، و عمدتا فقه و اصول را نزد ملا محمّد كاظم خراسانى و سيد محمّد كاظم طباطبائى يزدى تلمذ نمود .\r\nدر سالهاى 1325 ق پس از فوت پدرش به زيارت مشهد مقدس مشرف گرديد ، و دو سال در ايران اقامت گزيد و به اقامهء جماعت و هدايت مشغول گرديد .\r\nدر سال 1327 ق مجددا به نجف اشرف بازگشت ، و مدت چهار سال به ادامهء تحصيل مشغول و مدارج عاليه را طى نمود . و در سال 1331 ق در تهران سكونت نمود ، به تدريس مشغول گرديد .\r\nنامبرده مقارن قيام ميرزا كوچك خان به گيلان مهاجرت نمود ، و در رشت سكونت اختيار كرد . و از نهضت جنگليان حمايت تام نمود و ( مجمع علما و روحانيون ) را در گيلان پايه‌گذارى كرد .\r\nدر نهضت ملى شدن نفت به حمايت از آن پرداخت ، و اعلاميه و فتوايى صادر نمود .\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nاشكورى سرانجام در روز شنبه 3 / ربيع‌الثّانى / 1375 ق مطابق با 27 / آبان / 1334 ش در پى بيمارى در رشت وفات ، و جنازه‌اش را به قم حمل و در قبرستان حاج شيخ با كد ( 5940 ) به خاك سپرده شد .\r\n1 - ديوان اشعار فارسى به نام ( آذركدهء حسينى ) ، كه حاوى مدايح و مراثى حضرت رسول اكرم صلّى اللّه عليه و آله و سلم و اهل بيت گراميش عليهم السّلام كه به چاپ رسيده است .\r\n2 - تقريرات درس خراسانى .\r\n3 - حاشيه بر كفاية الاصول .\r\n4 - اصول منظوم ، نظم يك دوره اصول فقه كه به زبان عربى است .\r\n5 - فوائد شريفه و فرائد لطيفه .\r\nمنابع\r\n1 - بزرگان تنكابن 81 .\r\n2 - دايرةالمعارف تشيّع 2 / 203 .\r\n3 - مقدمهء آذركده ، به قلم سيد ابو القاسم اشكورى .\r\n4 - نامها و نامدارهاى گيلان .\r\n\r\nميرزا حسن انصارى ( ح 1325 - 1417 ق )\r\nميرزا حسن فرزند شيخ عبد الحسين انصارى محلاتى ، از دانشمندان و پارسايان معروف حوزهء علميه قم بود .\r\nوى در حدود سال 1325 ق در محلات متولد گرديد .\r\nانصارى در سن جوانى به قم رفت و ادبيات را نزد ميرزا محمّد على اديب تهرانى ، شرح لمعه را نزد آخوند ملا على همدانى و سطح را نزد شيخ ابو القاسم قمى « كبير » و سيد محمّد رضا گلپايگانى فراگرفت . دروس خارج را از محضر آيات :\r\nحاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nميرزا حسن انصارى\r\nتقى خوانسارى و ميرزا محمّد فيض قمى و پس از ورود آيت‌اللّه سيد حسين طباطبائى بروجردى به قم از محضرش نيز استفاده نمود .\r\nمنابع\r\n1 - آثار الحجة 2 / 347 .\r\n2 - آينهء دانشوران 367 .\r\n3 - اطلاعات متفرقه\r\n4 - گنجينهء دانشمندان 2 / 80 .\r\n\r\nسيّد حسن انگجى تبريزى ( 1314 - 1401 ق )\r\nحاج سيد حسن فرزند آية اللّه سيد ابو الحسن انگجى و نوهء سيد محمّد شيخ الشريعة حسينى تبريزى ، از علما و بزرگان معاصر بود .\r\nوى در سال 1314 ق در تبريز ديده به جهان گشود .\r\n\r\nدر حوزه‌هاى تبريز و قم\r\nانگجى پس از طى مقدمات ، سطوح را از محضر آيات : پدر ارجمند خود و ميرزا صادق تبريزى در تبريز تلمذ كرد . آن‌گاه به قم مهاجرت كرد ، و ساير كتب سطح را نزد ميرزا محمّد همدانى به انجام رسانيد . سپس دروس عالى حوزه را نزد آيات : حاج شيخ عبد الكريم حائرى يزدى و سيد محمّد حجت كوه‌كمرى طى نمود ، و به زادگاه خود مراجعت كرد ، و به انجام وظايف دينى از قبيل ، اقامهء\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nجماعت و تدريس و ارشاد در مسجد و مدرسهء طالبيه اشتغال ورزيد .\r\n\r\nاز آثار او\r\nالإنصاف فى حذف الأنصاف ( در مسألهء كرّ ) .\r\n\r\nدرگذشت\r\nايشان در سالهاى آخر عمر به كسالت قلبى مبتلا شد ، و يك ماه قبل از مرگ براثر سكتهء مغزى در بيمارستان هلال احمر ( مركز پزشكى سينا ) در تبريز بسترى گرديد .\r\nسرانجام صبح روز دوشنبه 14 / صفر / 1401 ق مطابق با اول / دى / 1359 ش در سن 87 سالگى در تبريز درگذشت ، و جنازه‌اش به قم و پس از تشييع باشكوه در مسجد بالاسر حرم حضرت معصومه عليها السّلام به خاك سپرده شد .\r\nمنابع\r\n1 - اظهارات علامه سيد على انگجى ( مقيم تهران ) .\r\n2 - گنجينه دانشمندان 203 / 3 .\r\n\r\nميرزا حسن تيلى شبسترى ( 1324 - 1406 ق )\r\nحاج ميرزا حسن فرزند حجة الاسلام شيخ على « معين الشرع » تيلى تبريزى « خاكى » ، از فضلا و ملازمان آيت‌اللّه سيد محمّد حجت كوه‌كمرى در قم بود .\r\nپدرش « معين الشرع » از شاگردان آيت‌اللّه سيد ابو الحسن انگجى در تبريز ، و از علماى تيل و حومه بود .\r\nاو در سال 1324 ق در روستاى « تيل » از توابع شبستر - استان آذربايجان شرقى - ديده به جهان گشود .\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nهجرت به حوزه‌هاى تبريز و قم\r\nايشان پس از طى مقدمات ، به تبريز رفت ، و از محضر آيات : سيد ابو الحسن انگجى و سيد محمّد مولانا تبريزى دروس سطح را تلمذ كرد ، آن‌گاه در سال 1349 ق همراه با آيت‌اللّه سيد محمّد حجت كوه‌كمرى به قم مهاجرت كرد ، و ساير دروس سطح را نزد ميرزا محمّد همدانى به انجام رسانيد .\r\nايشان از تاريخ مزبور مرتبا در مباحثات فقهى و اصولى و رجالى آيت‌اللّه حجت شركت داشت ، و در ساير سفرها ملازم آن مرحوم و در واقع محرم اسرار و از خصّيصين او بود .\r\nپس از ارتحال استادش حجت در درس آيت‌اللّه سيد حسين طباطبائى بروجردى شركت جست ، و پس از ارتحال آن بزرگوار به جرگهء اصحاب خاص آيت‌اللّه سيد كاظم شريعتمدارى پيوست .\r\n\r\nسجاياى اخلاقى\r\nمرحوم تيلى ، اوقات خود را با مطالعه و گاهى تدريس سطح مىگذرانيد ، و از خصوصيات بارز او علاقه شديد به اهل بيت عليهم السّلام بود ، جلسات هفتگى در شبهاى جمعه در منزل خود منعقد مىساخت ، و در حقيقت يكى از جلسات مهم علمى به شمار مىرفت .\r\n\r\nاز آثار او\r\nتقريرات درس آيت‌اللّه حجت .\r\nتيلى در روز پنج‌شنبه 3 / جمادى ثانى / 1406 ق مطابق با 24 / بهمن / 1364 ش در سن 82 سالگى درگذشت . پيكرش در قبرستان ابو حسين قم به خاك سپرده شد .\r\nمنابع\r\n1 - آثار الحجة 2 / 90 .\r\n\r\n","description":"","footnote":"","page_name":" 517 ","page_number":517},
  {"content":"\r\n\r\n2 - آينهء دانشوران 370 .\r\n3 - اظهارات استاد شيخ محمّد كاشفى تبريزى .\r\n4 - گنجينهء دانشمندان 2 / 106 .\r\n\r\nسيّد حسن حجت كوه‌كمرى ( 1341 - 1410 ق )\r\nحاج سيد حسن فرزند آيت‌اللّه سيد محمّد حجت و نوهء علامه سيد على حسينى كوه‌كمرى تبريزى .\r\nوى به سال 1341 ق مطابق با 1301 ش در نجف اشرف ديده به جهان گشود ( محل ولادتش را به نگارنده اظهار كرد ) .\r\n\r\nتحصيل و هجرت به قم\r\nايشان در سن كودكى همراه پدر خود به تبريز رفت ، و خوشنويسى را نزد ميرزا طاهر خوشنويس و ميرزا حسن خوشنويس آموخت . در سال 1349 ق نيز همراه پدرش به قم رفت ، و ساير مقدمات و سطوح را نزد اساتيدى چون : ميرزا حسين تبريزى ( نظرلوئى ) ، سيد حسين هشترودى ، شيخ نعمت اللّه مهدوى قزوينى ، سيد مرتضى ايروانى ، سيد احمد لواسانى و سيد احمد زنجانى تلمذ كرد .\r\nدروس خارج فقه و اصول را از محضر آيات : پدرش ، سيد حسين طباطبائى بروجردى و سيد شهاب الدّين مرعشى نجفى استفاده نمود ، و خود به تدريس پرداخت .\r\nوى داراى اجازاتى است از آيات : شيخ ضياء الدّين عراقى ، سيد ابو الحسن\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nاصفهانى ، شيخ عبد النبى عراقى ، سيد محسن طباطبائى حكيم ، سيد ابو القاسم خوئى ، سيد شهاب الدّين مرعشى بود و پدرش سيد محمّد حجت بود .\r\n\r\nاز آثار او\r\n1 - ارشاد المؤمنين .\r\n2 - اقرار المريض و منجزاته .\r\n3 - تقريرات اصولى حجت .\r\n4 - تقريرات فقهى حجت .\r\n5 - توضيح المسائل .\r\n6 - دلائل الولاية .\r\n7 - مرآة الحقائق ، در چند جلد .\r\n8 - مستند العروة ، در چند جلد .\r\n9 - مناسك جامع و كامل حج .\r\n\r\nشيخ حسن حرم‌پناهى قمى ( 1280 - 1347 ق )\r\nشيخ حسن فرزند آيت‌اللّه شيخ حسين و نوهء حبيب اللّه قمى ( حرم‌پناهى ) ، از علماى بزرگ عصر خود و زهاد و عباد برجسته بشمار مىرفت .\r\nدر سال 1280 ق در قم متولد گرديد .\r\n\r\nتحصيل در حوزه‌هاى علميه\r\nوى مقدمات را در زادگاهش آموخت سپس به تهران رفت ، و از محضر آيت‌اللّه ملا على كنى استفاده نمود ، و از آنجا به سامرا هجرت و مدت زمانى از محضر آيت‌اللّه ميرزا محمّد عسكرى تهرانى دروس سطح تلمذ كرد ، و سرانجام جهت\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nديدن دورهء خارج به دارالسلام نجف اشرف عزيمت و از محضر آياتى چون : آخوند ملا محمّد كاظم خراسانى ، سيد محمّد كاظم طباطبائى يزدى و سيد محمّد فيروزآبادى يزدى بهره‌مند گرديد .\r\n\r\nمراجعت به قم\r\nاو در سال 1321 ق به قم مراجعت كرده ، و پس از رحلت پدر خود به جاى ايشان اقامهء جماعت و حل و فصل امور و رسيدگى به كارها نمود .\r\nوى ، مردى با شخصيت و علاوه بر تسلطشان در فقه و اصول ، جامع معقول و منقول ، و ذوفنون مختلف ، و داراى رياست تامه و نفوذ كلمه بود .\r\nدر الاجازة الكبيرة آمده است كه : تعليقه‌اى بر متاجر شيخ انصارى داشته است .\r\n\r\nدرگذشت و اعقاب\r\nوى در جمادى ثانى / 1347 ق مطابق با سال 1307 ش به سن 67 سالگى در قم درگذشت ، و در كنار پدرش در صحن حضرت معصومه عليها السّلام به خاك رفت .\r\nفرزندانش : 1 - شيخ حسين 2 - شيخ مهدى 3 - شيخ على 4 - آقا تقى .\r\nمنابع\r\n1 - الاجازة الكبيرة 43 ( شهرت « فاضل » از آن شخص ديگرى مىباشد ) .\r\n2 - گنجينهء دانشمندان 2 / 134 .\r\n3 - نقباء البشر 1 / 369 ( تاريخ تولدش اشتباه ذكر شده است ) .\r\n4 - اطلاعاتى از نواده‌اش علامه شيخ محسن حرم‌پناهى .\r\n\r\nشيخ حسن حسام الاسلام رشتى « دانش » ( 1265 - 1346 ق )\r\nشيخ حسن فرزند ملا اسماعيل رشتى ، متخلص به « دانش » . از دانشمندان و بزرگان علمى و سياسى عصر قاجاريه و از شعرا و متكلمان سدهء 13 و 14 هجرى\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nاست كه از طرف ناصر الدّين شاه قاجار به « حسام الاسلام » ملقب گرديد .\r\nشيخ حسن در سال 1265 ق در شهر رشت ديده به جهان گشود .\r\n\r\nتحصيلات عالى\r\nاو مقدمات را در زادگاهش آموخت و سطح را در قم و تهران به انجام رساند . سپس به عتبات عاليات هجرت نمود و در كربلا از محضر آيت‌اللّه شيخ حسين فاضل اردكانى ، و در نجف اشرف از محضر آيات : ميرزا حبيب اللّه رشتى و ملا محمّد كاظم خراسانى و شيخ محمّد على مدرس چهاردهى استفاده‌هاى فقهى و اصولى برد ، و پس از چند سال اقامت به وطن خويش مراجعت نمود ، و به ارشاد و تبليغ همت گماشت .\r\nايشان در نخستين دورهء مجلس شوراى ملى ( 1285 ش مطابق با 1324 ق ) از طرف مردم رشت انتخاب و روانهء تهران شد ، و در نهضت مشروطيت ( 1326 ق ) همراه با ساير نمايندگان مجلس هنگام به توپ بستن آن ، از آزادى و آزادىخواهى دفاع نمود .\r\n\r\nشخصيت علمى و اجتماعى\r\nدربارهء علم و دانش اين شخصيت برجسته ، ابراهيم فخرائى چنين مىنويسد :\r\nدانشمندى كه قدرت بيان و برندگى كلامش حقيقتا كار شمشير مىنمود . به تفسير آيات قرآن احاطه و تسلط داشت ، و در دانش اسلامى كم‌نظير بود . در ايام رمضان در مسجد « آفخرا » ى رشت وعظ مىنمود ، و مستمعين را به حقايق اسلامى آگاه مىساخت .\r\nملائى بود درويش مسلك و از مشايخ سلسلهء ذهبى ، قناعت پيشه و متوكل كه هيچ‌گاه از وضع موجودش شكايت نمىكرد . در دورهء اول مشروطيت ايران از « رشت » به نمايندگى مجلس شوراى ملى انتخاب گرديد . مردى خوش‌محضر و طنزگو بود ، كه گفتارهايش را با تمثيلات و حكايات شيرين چاشنى مىساخت . در پيش‌آمد انتقال سلطنت از خاندان قاجار به پهلوى از او خواستند در ميتينگ عمومى رشت سخنرانى كند ، او چنان ماهرانه اداى مطلب نمود كه همه مستمعين\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nرا به تحسين و تمجيد وا داشت . مثلى آورد راجع به پارو شدن بيل آن مرد دهقانى كه آرزوى ديدار حضرت خضر عليه السّلام را داشت :\r\nمرد دهقانى پس از سالها انتظار به مردى در مزرعه برخورد كرد كه به او سلام داد ، و حال و احوالش را پرسيد ، و بيل را از دستش گرفته در آب دادن مزرعه به او كمك كرد ، و چون ديد مرد دهقانى حرفى نمىزند و چيزى از او نمىخواهد ، بعد از آنكه از كمك به او فراغت يافت بيل را به دست صاحبش داده خود پى كار خويش رفت . صاحب بيل وقتى به خود آمد كه ديد بيلى كه در دست دارد پارو شده است .\r\nحسام الاسلام از اين مثل نتيجه گرفت كه : قاجاريه بيل مردم ايران را پارو كرده و نگذاردند كه تيزى بيل علم و معرفت ، در زمين خشك جهل و شوره‌زار اين سرزمين فرورود .\r\nاز سيد حسن تقىزاده كه با حضور دانش سخن مىگفت ، شنيدم كه در دورهء اول مجلس : بيانات حسام الاسلام در مجلس علنى و همچنين در كميسيون ماليه كه افتخار همكارى يكديگر را داشتيم ، در مورد كسانى كه مستمرى و پول مفت از خزانه مىگرفتند و ما قطعشان مىكرديم ، آن‌قدر شيرين و دلنشين بود كه از شنيدنش لذت مىبرديم و محظوظ مىشديم .\r\n\r\nآثار قلمى\r\n1 - تقريرات ميرزا حبيب اللّه رشتى .\r\n2 - ديوان اشعار ، كه در سال 1325 ش به همت دكتر هادى جلوه چاپ شد .\r\n3 - رياحين الاشراق فى بساتين الاذواق ، در ديوان مذكور اين كتاب را از تأليفات آن مرحوم در دو جلد ذكر گرديده است .\r\nدانش ، در ربيع‌الثّانى / 1346 ق مطابق با آذر / 1306 ش در سن 81 سالگى رخت از جهان بربست و در صحن حضرت معصومه عليها السّلام قم مدفون گرديد .\r\nغزلى از او در زير ثبت مىگردد :\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n تا من از زلف پريشانت پريشان روزگارم * چون پريشان زلف تو جانا پريشان است كارم\r\nاز يسار و از يمين چون ياسمين افتان‌وخيزان * زان شدم كامد خيالت از يمين و از يسارم\r\nكاش باد صبحگاهى بودمى ، تا خود زمانى * بر سر زلف پريشان تو افتادى گذارم\r\nهركه را سالى سه مه باشد بهار و من ز رويت * هر مهى صد قرن پندارى قرين نو بهارم\r\nخواستم نقش خوشى بر دل نگارم تا بماند * در جهان نقشى نديدم بهتر از نقش نگارم\r\nتا كه عقلم بود اول داشتم روز سپيدى * آخر از عشق سيه‌چشمان سيه شد روزگارم\r\nمن كه از صد خوشه و خرمن گذشتم با سلامت * اى همايون دام ، از يك‌دانه چون كردى شكارم ؟\r\nبا خيالت اى خيالت عاشقان را راحت جان * گر به گرداب اندرم آسوده چون مرد كنارم\r\nپايدارم در هوايت هرچه پيش آيد خوش آيد * هيچ ننديشم اگر عشقت كشد تا پاى دارم\r\nمزرع « دانش » تباه آمد ز سوز هجر يارى * آخر اى باران رحمت ريزشى بر كشتزارم \r\nمنابع\r\n1 - تاريخ روابط ايران و عراق 366 .\r\n2 - تاريخ علماء و شعراى گيلان 132 .\r\n3 - گيلان در قلمرو شعر و ادب 126 .\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n4 - مؤلفين كتب چاپى 2 / 515 .\r\n5 - نامها و نامدارهاى گيلان 134 ( تولدش را در نجف اشرف دانسته است ) .\r\n6 - نقباء البشر 1 / 368 .\r\n7 - نمايندگان مجلس شوراى ملى 318 .\r\n\r\nشيخ حسن خاتمى بروجردى ( 1289 - 1373 ق )\r\nحاج شيخ حسن كمره‌اى خاتمى فرزند حاج محمّد بروجردى ، از علماى اعلام كه در علم و عمل و تقوى و ورع مشهور بود .\r\nوى در سال 1289 ق در روستاى « كمره‌اى عليا » از توابع بروجرد متولد شد .\r\nخاتمى پس از وصول به حدّ تميز ( در سن هفت‌سالگى ) همراه پدر خود به بروجرد منتقل شد و به تحصيل علوم اسلامى مشغول و ذخائر علمى را از اساتيد نامورى استفاده كرد ، سطوح اوليه را از شيخ محمّد ابراهيم بروجردى فراگرفت و پس از درگذشت اين استاد به اصفهان رفت ، و از اساتيد بزرگوارى مانند : سيد محمّد باقر درچه‌اى در مدرسهء نيماورد استفاده نمود ، و سپس به نجف اشرف عزيمت نمود و از محضر آيات : آخوند ملا محمّد كاظم خراسانى و شيخ الشريعهء اصفهانى بهره‌ور شد ، تا به درجات ساميه‌اى از علم و فضيلت رسيد و به وطن خود بروجرد برگشت ، و در حوزهء درس آيت‌اللّه شيخ محمّد حسين غروى شركت نمود . نامبرده پس از درگذشت آن مرحوم از\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاصحاب حوزهء درس آيت‌اللّه سيد حسين طباطبائى بروجردى شد ، و ضمنا به تدريس و افاضه و اقامهء جماعت مىپرداخت . وى علاوه بر مقامات علمى ، داراى مكارم نفسانى و سجاياى كريمهء اخلاقى نيز بود .\r\nايشان در سال 1373 ق در بروجرد درگذشت ، و پيكرش به قم حمل و در قبرستان شيخان دفن شد . از او فرزندانى صالح و با فضيلت به جاى ماندند كه عبارتند از :\r\nشيخ هادى خاتمى بروجردى\r\nشيخ محمّد رضا خاتمى بروجردى\r\n1 - حجة الاسلام و المسلمين شيخ محمّد رضا خاتمى ، متولد سال 1342 ق در بروجرد . وى از شاگردان آيت‌اللّه بروجردى بود و در شهر رى سكونت داشت .\r\n2 - آقا مهدى 3 - آقا موسى .\r\n4 - سخنور توانا حجة الاسلام شيخ هادى خاتمى ، متولد سال 1355 ق مطابق با 1315 ش در بروجرد .\r\nهادى در دامان علم و فضيلت پرورش يافت و تحصيلات مقدماتى را نزد پدر\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nارجمند خود و شيخ محمّد تقى مطهرى در بروجرد به پايان رساند . در حدود سال 1340 ش رهسپار حوزهء علميهء قم شد و سطح را نزد سيد محمّد باقر طباطبائى سلطانى و شيخ جعفر سبحانى تلمذ كرد و مدتى در درس خارج آيت‌اللّه سيد شهاب الدّين مرعشى شركت جست . او پس از پانزده سال توقف در قم به مشهد مقدس عزيمت نمود و از آيت‌اللّه سيد عبد اللّه شيرازى بهره‌مند شد . در ضمن مشغول تحصيلات دانشگاهى گرديد و به تدريس نيز اهتمام ورزيد .\r\nايشان در دوره‌هاى چهارم و پنجم مجلس شوراى اسلامى به عنوان نمايندهء مردم بروجرد در مجلس حضور داشت و نيز عضو كميسيون فرهنگ و ارشاد و هنر اسلامى مجلس شورا بود .\r\n\r\nاز آثار او :\r\n1 - تاريخ تمدن اسلام و عرب ( نقد و تحليل ) ، 1368 ش ، انتشارات كتابخانهء صدر تهران ، 2 - شرح بر نهج البلاغة ، 3 - شرح حال پيامبر اسلام صلّى اللّه عليه و آله و سلم ، در سه جلد .\r\nشيخ محمّد تقى مطهرى بروجردى\r\nوى در ( چهارشنبه‌شب پنجشنبه ) 28 / ربيع‌الثّانى / 1420 مطابق با 20 / مرداد / 1378 ش براثر سكتهء قلبى به علت عارضهء قلبى در بيمارستان شريعتى بروجرد دار فانى را وداع گفت .\r\nپيكرش روز جمعه از مسجد جامع شهر تشييع و در قبرستان عمومى همان‌جا به خاك سپرده شد .\r\n5 - آقا محمّد على ، استاد دانشگاه آزاد كرج است .\r\n6 - حجة الاسلام شيخ محمّد تقى ، كه ساكن قم بود .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nو سيد محمّد رضا موسوى خرم‌آبادى ( ساكن شهر رى بود ) و آيت‌اللّه شيخ محمّد تقى مطهرى بروجردى ، از علما و اساتيد تواناى حوزهء بروجرد دامادهاى ايشان مىباشند .\r\nمنابع\r\n1 - اطلاعاتى از شيخ محمّد تقى مطهرى ( دام مجده ) .\r\n2 - تاريخ بروجرد 2 / 564 .\r\n3 - گنجينهء دانشمندان 3 / 193 .\r\n\r\nشيخ حسن رازينى همدانى ( 1315 - 1402 ق )\r\nميرزا حسن فرزند حاج رجبعلى رازينى همدانى ، در سال 1315 ق در روستاى « رازين » از توابع بخش قروه در جزين - استان همدان - ديده به جهان گشود .\r\n\r\nآغاز تحصيل\r\nوى دوران كودكى را در زادگاهش طى نمود ، سپس به فارسجين همدان رفت و در محضر آيت‌اللّه شيخ مقيم زنجانى به تحصيل پرداخت ، آنگاه مراحل بعدى دروس حوزوى را در شهر همدان ادامه داد .\r\n\r\nهجرت به قم\r\nدر سال 1341 ق به قم مهاجرت كرد ، و سطوح را از محضر آيات : سيد على يثربى\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nكاشانى ، سيد محمّد تقى خوانسارى و ميرزا محمّد قمى ( كبير ) تلمذ كرد و خارج را از محضر آيات : حاج شيخ عبد الكريم حائرى يزدى و ميرزا محمّد فيض قمى استفاده نمود .\r\n\r\nمراجعت به همدان\r\nايشان در سال 1351 ق جهت امر تدريس در مدرسهء آخوند همدان به آنجا عزيمت كرد ، و در ضمن به ارشاد و هدايت و اقامهء جماعت همت گماشت ، و چند سالى هم در شاهنجرين به خدمت اشتغال داشت و در سال 1390 ق به قم مراجعت كرد و تا آخر عمر همان‌جا زيست .\r\n\r\nدرگذشت و اعقاب\r\nوى در سال 1402 ق مطابق با 1361 ش در قم درگذشت ، و در قبرستان وادى السلام خاكفرج به خاك سپرده شد .\r\nفرزندانش حضرات آقايان : 1 - ميرزا محمّد 2 - ميرزا ابو القاسم ( متوفاى 1418 ق در قم و در قبرستان ابو حسين مدفون شد ، او از شاگردان آيت‌اللّه بروجردى بود ) 3 - ميرزا محمود 4 - ميرزا عليرضا .\r\nمنابع\r\n1 - آثار الحجة 2 / 386 .\r\n2 - آينهء دانشوران 358 .\r\n3 - روزنامهء جمهورى اسلامى ، به تاريخ 15 / آذر / 1375 ش ، صفحه 10 .\r\n4 - گنجينهء دانشمندان 2 / 155 .\r\n\r\nميرزا حسن رسولى آذرشهرى ( 1332 - 1415 ق )\r\nحاج شيخ حسن فرزند آيت‌اللّه ميرزا يوسف گاوگانى آذرشهرى معروف به « رسولى » ، از علماى برجستهء آذرشهر بود .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nدر سال 1332 ق مطابق با 1292 ش در قصبهء ( گاوگان ) آذرشهر ديده به جهان گشود .\r\nو در دامن پدرى دانشمند ( از شاگردان آيت‌اللّه شيخ محمّد حسن مامقانى در نجف ) پرورش يافت . و پس از آموختن مقدمات در سن 14 سالگى به تبريز رفت ، و در ( مدرسهء صادقيه ) به تحصيل سطوح و ساير علوم اسلامى پرداخت .\r\nدر سال 1356 ق به قم مهاجرت و بقيهء سطوح را نزد آيات : سيد شهاب الدّين مرعشى نجفى ، و ميرزا محمّد مجاهدى تبريزى تلمّذ كرد . و خارج فقه و اصول را از محضر آيات : سيد محمّد حجت كوه‌كمرى ، سيد صدر الدّين صدر ، سيد محمّد تقى خوانسارى و ميرزا محمّد فيض قمى استفاده نمود ، و از ساير اساتيد خود و علماى عتبات عاليات موفق به دريافت اجازات علمى و روايتى گرديد .\r\nدر سال 1365 ق بنا بر تقاضاى اهالى محل به قصد گاوگان عزيمت نمود ، و مدت 2 سال به ترويج و تبليغ پرداخت . و در اثر خدمات چشمگير وى اهالى آذرشهر وى را استقبال و از صفر / 1367 ق در آذرشهر اقامت نمود ، و به ساير خدمات دينى اشتغال ورزيد .\r\n\r\nاز آثار او :\r\n1 - كليد نظم بشر .\r\n2 - لمعة النور فى تفسير آية النور .\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nاو در روز چهارشنبه 10 / صفر / 1415 ق مطابق با 29 / تير / 1373 ش به سن 83 سالگى در تهران درگذشت ، و جسدش صبح روز پنجشنبه در قم تشييع و در قبرستان ابو حسين به خاك سپرده شد .\r\nمنابع\r\n1 - گنجينهء دانشمندان 3 / 28 .\r\n2 - مؤلفين كتب چاپى 2 / 668 .\r\n\r\nميرزا حسن رشديّه تبريزى ( 1267 - 1363 ق )\r\nحاج ميرزا حسن رشديّه فرزند ملا مهدى تبريزى ، در روز جمعه پنجم / رمضان / 1367 قمرى در محلهء ( چرنداب ) تبريز متولد شد .\r\n\r\nتحصيلات دينى و جديد\r\nتحصيلات ابتدايى خود را در مكتبخانه‌هاى قديمى تبريز و نزد پدرش به پايان رساند ، و علوم دينى را نزد پدر و ساير روحانيون آموخت . بيست و دوساله بود كه پيشنماز يكى از مساجد دورافتادهء تبريز شد ، و پس از مدتى براى بررسى وضعيت نظام آموزشى در سال 1298 ق وارد يكى از مدارس بيروت شد و تحت نظر معلمان تربيت‌يافتهء فرانسوى ، به فراگرفتن اصول تعليم ، و آشنايى با طرز تعليمات جديد پرداخت و دو سال سرگرم اين آموزش بود .\r\n\r\nتأسيس مدارس جديد\r\nدر حدود سال 1300 قمرى ، از بيروت به اسلامبول رفت و از آنجا راهى ايروان شد تا به كمك برادر مادرىاش ( حاج آخوند ) براى ايرانيان مقيم ايروان مدرسه‌اى تأسيس كند . در ايروان مدرسه‌اى با تشكيلات جديد آموزشى تأسيس كرد كه مدت\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nچهار سال اين مدرسه داير بود . وى ضمن آموزش ، از نظام آموزشى روسيه نيز بهره برده و مدرسهء رشديه از طرف مسلمانان ايروان مورد استقبال قرار گرفت و زمانى كه ناصر الدّين شاه از سفر فرنگستان به ايران مىآمد ، در ايروان از آن مدرسه بازديد كرد و ظاهرا تمايل نشان داد كه آن را به تبريز منتقل كند . ولى مغرضين و مخالفين مانع شدند و چون رشديّه به اميد كمك شاه مدرسهء خود را در ايروان تعطيل كرد ، دوباره اجازهء باز كردن مدرسه را به او ندادند .\r\n\r\nتأسيس مدارس در تبريز\r\nپس از ورود شاه به تهران در اثر اقدامات بعضى از خيرانديشان رشديّه اجازه يافت كه در تبريز مدرسه‌اى باز كند . ازاين‌رو به سال 1305 قمرى ، نخستين مدرسهء ابتدايى عمومى را در محلهء « خيابان » تبريز تأسيس كرد . عمر اين مدرسه يك سال بيشتر نبود ؛ زيرا پيشنماز محله « رئيس السادات » ، كمك به آن را حرام شمرد و مردم را وادار به بستن آن كرد و اجازه نداد كسى خانه براى مدرسه اجاره دهد ، و همچنين مهدور الدم بودن رشديّه را نيز اعلام كرد .\r\nبه‌همين‌جهت شبانه به مشهد فرار كرد و پس از شش ماه به علت مرگ رئيس السادات به تبريز مراجعت كرد . اين‌بار در محلهء « بازار » مدرسه‌اى داير كرد كه داراى سيصد و چند شاگرد بود ؛ ولى عمر اين مدرسه نيز فقط يك سال تحصيلى بود و اين مدرسه نيز مورد اعتراض و حملهء طلّاب علوم دينى ساكن ( مدرسهء صادقيه ) قرار گرفت . رشديه بار ديگر نيز ناچار از راه روسيه عازم مشهد شد . پس از چند ماه به تبريز مراجعت و در محلهء خودش « چرنداب » با اطفال فقرا و دراويش مدرسه را داير كرد . شمار شاگردانش به سيصد و هفتاد و چند و شمار معلمان به دوازده رسيده بود ، كه اين مدرسه نيز مورد اعتراض بعضى از روحانيون قرار گرفت .\r\nرشديّه ناچار بار ديگر مدرسه را تعطيل و به مشهد عزيمت كرد . پس از شش ماه مجددا به تبريز بازگشت و اين‌بار در محلهء « نوبر » مدرسه را علم كرد ؛ ولى بازهم\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nاين مدرسه دچار سرنوشت مدارس قبلى شد و بازهم شبانه به مشهد گريخت ، و پس از چند ماه به تبريز مراجعت و مجددا در محلهء « بازار » براى بار پنجم مدرسه را داير كرد ، كارش براثر استقبال مردم بالا گرفت . مدرسه در دو حياط مجاور و داراى چهارصد و هفتاد و چند شاگرد بود .\r\nرجاله‌ها ريختند و مدرسه را غارت ، و يك كودك از بالاى پلّه‌ها پرتاب كردند و كشتند و غوغايى سخت بر پا كردند . خيرانديشان رشديّه را از معركه نجات دادند ؛ به مشهد گريخت و در آنجا مدرسهء بسيار منظمى داير كرد . اما چندى نگذشت كه اين مدرسه نيز به سرنوشت مدرسه‌هاى تبريز دچار شد ، و با حملهء اوباش و غارت و كتك زدن مفصل رشديّه قضيه فيصله يافت و مدرسه تعطيل شد .\r\nاز مشهد به تبريز بازگشت و به كار كشاورزى پرداخت و پس از آباد كردن و فروختن قطعه‌اى زمين كه متعلق به وى بود ، اقدام به تعمير و بازسازى مدرسه‌اى مخروبه كرد كه اين امر مورد حمايت مظفر الدّين ميرزا وليعهد و علماى نجف واقع شد ؛ ولى اين مدرسه هم با بيل و كلنگ به خرابه مبدل شد و باز رشديه به مشهد گريخت ، و باز پس از چند ماه به تبريز بازگشت و مدرسه را داير كرد .\r\nهنگامى كه امين الدوله به صدارت رسيد ، با آشنايى قبلى كه از رشديه داشت ، او را به تهران دعوت و تشويق به تأسيس مدرسه در تهران كرد . رشديه در سال 1315 قمرى ، اولين مدرسه‌اش را در تهران در ( باغ كربلايى عباسعلى ) افتتاح كرد .\r\nاين مدرسه مورد حمايت امين الدوله صدر اعظم بود و از طرف دولت مقررى ماهانه داشت . با روى كار آمدن على اصغر خان اتابك ، دشمن سياسى امين الدوله مقررى ماهانهء مدرسهء رشديّه قطع شد و بندوبستهاى سياسى نزديك بود مدرسه را به تعطيل بكشاند . چون رشديه و پيروان وى طرفداران امين الدوله بودند ، بالتبع دشمن اتابك خوانده شدند و سخت در معرض خطر قرار گرفتند .\r\nروحانى روشنفكر آن زمان آيت‌اللّه شيخ هادى نجم‌آبادى از رشديه حمايت كرد ؛ ولى بالاخره رشديّه مجبور شد در سال 1319 ق تهران را به قصد حج ترك كند .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nدر غياب رشديّه ، آقا شيخ هادى سرپرستى مدرسه را به عهده گرفت و مقررى شاگردان آن را مرتب پرداخت . با بازگشت رشديّه از حج ، مجددا تحريكات سياسى طرفداران اتابك عليه او شروع شد و او مجبور شد به خاطر اينكه به جرم پخش شب‌نامه دستگير نشود ، به قم برود و بست بنشيند . پس از چند ماه مظفر الدّين شاه تلگرافى از او خواست تا به تهران باز گردد و به امور مدرسه رسيدگى كند . رشديّه به تهران آمد و مجددا به فعاليت سياسى و نوشتن شب‌نامه و اعلاميه عليه اتابك پرداخت ، تا اينكه اين‌بار هم مورد غضب صدر اعظم واقع شد و وى تصميم به تبعيد رشديه گرفت ؛ اما او پيشدستى كرد و با توجه به نزديك شدن جشن پايان سال تحصيلى مدرسه ، عريضه‌اى به اين مضمون به شاه نوشت :\r\n\r\nنامهء رشديه به مظفر الدّين شاه\r\n« آستان فلك پاسبان خدايگان ايران و پناه ايرانيان ، اعليحضرت قدر قدرت همايون شاهنشاهى !\r\nبه شرف عرض آستان مبارك مىرساند ، مدرسهء رشديّه كه از مآثر ميمنت اشتمال همايون شاهنشاهى ( ارواحنا فداه ) و در تحت توجهات عظماى پادشاهى تربيت‌گاه يك عده ايتام است ، امتحانات ساليانهء خود را به پايان رسانده جوائزى هم جهت شاگردان معين كرده است . چون خاطر خطير ملوكانه همواره به رضايت فقيران و دلجويى يتيمان متعلق است ، آرزوى همهء خدمتگزاران چنانست كه جوائز مستقيما به دست مبارك آن پدر تاجدار « ارواحنا فداه » اعطا گردد ؛ ولى هنوز ايرانى را پاى تمنا بدان پايه نرسيده است كه از استان قدس شاهنشاهى ، چنين استدعايى كند . با عرض آستان بوسى ، استدعاى آن دارد كه امر مطاع متبع به جناب اشرف صدر اعظم صدور يابد كه از جانب سنى الجوانب اعليحضرت همايون شاهنشاهى ، به مدرسه تشريف آورده در يتيم‌نوازى بئس البدل ذات شاهانه قرار گيرند » .\r\nشاه ، نامه را خواند و در حاشيهء آن چنين نوشت :\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n« جناب اشرف صدر اعظم ! علاقهء ما را به محبت بر فقرا و ايتام مىدانيد ، لازم بود خود ما توفيق اين ثواب يابيم ، حالا كه ما را اين مجال نيست ، چنان كه مدير رشديه تقاضا كرده است ، از جانب ما به مدرسه برويد و جوائز شاگردان را به دست خودتان بدهيد ، و يتيمان را بسيار محبت كنيد » .\r\n\r\nنامه‌اى ديگر\r\nعلى اصغر خان اتابك كه متوجه موضوع شده بود ، دفع الوقت مىكند و از اين دستور شاه سرباز مىزند . رشديّه بار ديگر به شاه مىنويسد :\r\n« به شرف عرض خاكپاى جواهرآساى همايونى مىرساند حضرت اشرف اتابك اعظم به علت تراكم كارهاى دولتى ، تشريف‌فرمايى خود را به مدرسه به بعد از عيد محول فرموده‌اند . چون در نظر ما مكتبيان شغلى مقدس‌تر از تعليم و فريضه‌اى مهمتر از نوازش يتيمان نيست ، استدعا از آستان مبارك آنكه امر همايونى چنين شرف صدور يابد كه اتابك اعظم امروز عصر به مدرسه تشريف آورده ، جوائز را به نام نامى اعليحضرت همايونى به شاگردان اعطا فرمايند ، و اين خدمتگزار و اعضاى مدرسهء رشديه را ، كه همه پروانهء شمع وجود شاهنشاهى هستند ، مفتخر و سرافراز سازند » .\r\nمظفر الدّين شاه كه از داستان خصومت اتابك با رشديّه آگاه بود و اوضاع و احوال را نيك مىدانست ، در حاشيهء نامهء رشديه نوشت : « جناب اشرف صدر اعظم ! دلجويى يتيمان در نظر ما بر هر چيزى مقدم است . امروز عصر به مدرسه برويد و جوائز را از جانب ما توزيع كنيد و اعضاى مدرسه را از مدير و معلمين به عنايات ما اميدوار گردانيد ، و يتيمان را بسيار بسيار محبت كنيد » .\r\nاتابك ناگزير امر شاه را اطاعت كرد و همان روز عصر به مدرسه رفت . اين امر هم باعث تأمين امنيت رشديه و هم تبليغ خوبى براى مدرسه شد . از فرداى آن روز اعيان و اشراف تهران كه تا حال از ترس ، بچه‌هاى خود را به مدرسه نمىآوردند به مدرسه سرازير شدند . رشديّه مجددا فعاليتهاى سياسى خود را عليه اتابك ادامه\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nداد و با تشكيل جلساتى در مدرسه به انتقاد از اتابك پرداخت . يك‌بار در راه خانه‌اش مورد سوءقصد واقع شد و پس از اين واقعه به توصيهء شيخ هادى نجم‌آبادى مجددا راهى سفر حج شد . پس از بازگشت از اين سفر و پيشامد مرگ نجم‌آبادى و مختار السلطنه ، دو حامى بزرگ او و در پى آن ، مرگ امين الدوله مجددا مشكلات جديدى در سر راهش پديد آمد .\r\n\r\nتلاش در راه مشروطيت\r\nهم‌زمان با شكل‌گيرى نهضت مشروطه در ايران ايشان نيز به صف مبارزان پيوست و در ابتدا با منتشر كردن مجلهء مصورى به نام ( مكتب ) در بيدارى ايرانيان كوشيد . شب‌نامه‌هايى عليه « عين الدوله » صدر اعظم وقت چاپ و منتشر كرد ، و نسبت به انتقاد از اوضاع و احوال سياسى كشور از هيچ كوششى فروگذارى نكرد .\r\nسرانجام در روز جمعه 24 / ربيع‌الثّانى / 1324 ق او را به اتفاق شيخ احمد مجد الاسلام كرمانى و ميرزا آقا دستگير كرده و به كلات تبعيد كردند كه پس از امضاى فرمان مشروطيت از جانب مظفر الدّين شاه ، او نيز از تبعيد آزاد و راهى تهران شد ، و مجددا به فعاليتهاى سياسى و فرهنگى پرداخت .\r\n\r\nآخرين منزل\r\nدر سال 1345 قمرى به قم رفت و براى هميشه در آن شهر اقامت گزيد . در قم در درس آيت‌اللّه حاج شيخ عبد الكريم حائرى يزدى حاضر شد و به فراگيرى علوم دينى پرداخت . در ضمن مدرسهء رشديّه را مجاور تكيه « ملا محمود » داير كرد و اطفالى را كه اكثرا فقير و بىبضاعت بودند ، دعوت كرد و مطابق ميل خود دبستانى بپاداشت . علاوه بر مديريت ، كلاس اول را خود اداره مىكرد . در قم در همان مدرسه ، كلاس مخصوصى هم براى تدريس نابينايان داير كرد .\r\nسرانجام رشديه در روز سه‌شنبه 21 / آذر / 1323 ش خورشيدى مطابق با 25 / ذىحجه / 1363 ق به سن 97 سالگى در قم وفات يافت . و در قبرستان حاج\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nشيخ به كد ( 41177 ) به خاك سپرده شد . رشديه را مىتوان پدر تعليم و تربيت نوين و پير معارف ايران دانست . قدمى كه رشديه در تأسيس مدارس جديد در ايران برداشت ، ديگران را نيز تشويق كرد و به اين كار واداشت . كار اصلى او تعليم الفبا به شكل نوين و صورتى بود كه تا آن زمان سابقه نداشت .\r\n\r\nآثار بجامانده از او عبارتند از :\r\n1 - بداية التعليم .\r\n2 - صد درس .\r\n3 - شرعيات ابتدايى .\r\n4 - كفاية التعليم ( 2 جلد ) .\r\n5 - نهاية التعليم ( 2 جلد ) .\r\n6 - صرف فارسى .\r\n7 - تربية البنات .\r\n8 - تأديب البنات .\r\n9 - اخلاق .\r\n10 - اصول عقايد يا اتحاد بشر .\r\n11 - هداية التعليم .\r\n12 - تبصرة الصبيان .\r\n13 - المشتقات .\r\n14 - تنبيه الغافلين يا ارشاد الطالبين .\r\n\r\nفعاليتهاى مطبوعاتى او :\r\nدر سال 1319 ق روزنامهء ( غيرت ) را همراه عده‌اى از دوستانش ، و نيز روزنامهء « لسان الغيب » را در همان سال در تهران منتشر ساختند .\r\nمجلهء ( مكتب ) را در سال 1323 ق در تهران منتشر نمود ( كه در تاريخ جرايد\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nمجلات ايران آن را روزنامه دانسته است ) .\r\nو آخرين روزنامه‌اى كه منتشر ساخت در سال 1326 ق به نام « تهران » در پايتخت منتشر مىشد .\r\nمنابع\r\n1 - تاريخ جرايد و مجلات ايران 3 / 186 و 4 / 59 و 177 و 236 و 293 .\r\n2 - تاريخ فرهنگ آذربايجان 1 / 46 و 2 / 86 .\r\n3 - رجال آذربايجان در عصر مشروطيت 77 .\r\n4 - رجال قم 105 .\r\n5 - زندگينامهء رجال و مشاهير ايران 3 / 317 .\r\n6 - شرح حال رجال ايران 1 / 326 .\r\n7 - فرهنگ عميد 443 .\r\n8 - فرهنگ فارسى معين 5 / 592 .\r\n9 - فهرست مجله‌هاى فارسى 108 .\r\n10 - مكارم الآثار 5 / 1858 ( تاريخ مرگش را اشتباه نوشته است ) .\r\n11 - مؤلفين كتب چاپى 2 / 555 .\r\n12 - 28 هزار روز تاريخ ايران و جهان ، اطلاعات ضميمه 325 .\r\n13 - يادداشتهاى قزوينى 8 / 185 .\r\nاخيرا كتابى به نام « پير معارف ، رشديه » در شرح احوالش به قلم آقاى فخر الدّين رشديه منتشر شد .\r\n\r\nسيّد حسن رضوى قمى ( ح 1283 - 1352 )\r\nحاج مير سيد حسن فرزند ميرزا عزيز اللّه و نوهء سيد حسن بن ابو الفتح رضوى قمى ، و برادر شاعر معروف سيد على رضوى ( قدرت ) بود .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nاز علماى برجسته و فقهاى سترگ ساكن تهران بود كه در حدود سال 1283 ق در قم متولد گرديد .\r\n\r\nتحصيل علم\r\nپس از آموختن مقدمات به تهران رهسپار شد ، و از محضر علامه سيد عبد الكريم لاهيجى در حكمت و فلسفه بهره‌مند گرديد ، آنگاه به نجف اشرف عزيمت و از محضر آيات : آخوند ملا محمّد كاظم خراسانى و شيخ الشريعهء اصفهانى استفادهء شايان نمود .\r\nوى در حدود سال 1326 ق به قم بازگشت و به وظايف دينى و اجتماعى خود پرداخت . در سال 1331 ق به زيارت خانهء خدا رفت و هنگام مراجعت در تهران سكونت اختيار كرد و به تدريس فقه و اصول در « مدرسهء صدر » اشتغال ورزيد و در همان‌جا نماز جماعت نيز بر پا نمود . نامبرده علاوه بر كسب اجازات علمى و روائى از اساتيد خود ، از حضرات آيات : ميرزا محمّد حسن آشتيانى و ميرزا حسين نورى موفق به دريافت اجازه گرديد .\r\n\r\nاز آثار او\r\n1 - تقريرات آخوند خراسانى .\r\n2 - تقريرات شيخ الشريعة .\r\n3 - ديوان اشعار .\r\n4 - شرح على كفاية الاصول .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nوى در روز سه‌شنبه 9 / ربيع‌الثّانى / 1352 ق مطابق با 10 / مرداد / 1312 ش در تهران درگذشت ، و در مقبرهء خانوادگى خود در « ايوان آينه » صحن حضرت معصومه عليها السّلام قم به خاك سپرده شد .\r\nمنابع\r\n1 - الاجازة الكبيرة 44 .\r\n2 - أعيان الشيعة 6 / 89 . ( وى را تحت عنوان حسين آورده كه اشتباه است ) .\r\n3 - تاريخ قم 259 .\r\n4 - رجال قم 105 .\r\n5 - گنجينهء دانشمندان 1 / 136 .\r\n6 - نقباء البشر 1 / 412 .\r\n\r\nشيخ حسن سعيد تهرانى ( 1337 - 1416 ق )\r\nحاج شيخ حسن سعيد تهرانى از مشهورترين عالمان تهران بود .\r\nوى در 27 / رجب / 1337 ق در تهران در بيت علم و ايمان و فضيلت زاده شد . پدرش مجتهد مشهور ، حضرت آيت‌اللّه حاج ميرزا عبد اللّه چهل‌ستونى تهرانى فرزند علامه شيخ آقا بزرگ فرزند ميرزا ابو الحسن فرزند آيت‌اللّه حاج ميرزا مسيح تهرانى استرآبادى ( 1193 - 1263 ق ) بوده است .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nاو در سنين كودكى به همراه پدرش به قم مهاجرت كرد و پس از دوران كودكى و نوجوانى ، به تحصيل علوم دينى روى آورد و مقدمات را فراگرفت . سپس به تهران بازگشت و در 25 سالگى به دانشگاه رفته و ليسانس معقول و منقول گرفت . در سال 1370 ق براى تكميل دروس خود به نجف اشرف رهسپار شد و با نهايت جدّيت و تلاش در درس حضرات آيات : سيد محسن طباطبائى حكيم ، سيد ابو القاسم خوئى و شيخ حسين حلّى شركت جست ، و تقريرات دروس فقه و اصول آنان را نگاشت .\r\nنامبرده در سال 1385 ق به تهران مراجعت كرد و ضمن امامت جماعت ( مسجد جامع چهل ستون ) تدريس فقه و اصول و تفسير ، وعظ و ارشاد ، راهنمايى مردم به خصوص جوانان و دانشجويان ، تأليف كتابهاى دينى ، چاپ و نشر كتابهاى مذهبى ، بناى مدرسه و كتابخانه و مركز تبليغات دينى و گنجينهء قرآن كريم ( مركز گردآورى نسخه‌هاى خطى و چاپى و مترجم و كتابهاى تخصصى قرآن مجيد ) را برعهده گرفت ، و با مسلمانان ديگر كشورها ارتباط برقرار كرد و به حلّ مشكلات آنان و پاسخگويى به سؤالات ايشان و ارسال كتابهاى دينى براى آنان پرداخت . فقيد سعيد در مقابل كژىها و ناراستىها سخت مىايستاد و در همين راستا به تشكيل كلاسهاى مختلف عقايد و كلام براى جوانان پرداخت ، و از آسايش خويش براى رفع مشكلات فكرى آنان گذشت ، و هماره از اساتيد حوزهء علميهء قم براى ايراد سخنرانى و ادارهء كلاسهاى اعتقادى دعوت مىكرد .\r\nآن مرحوم با وجود بيمارى طولانىاش از تلاش و كوشش دست برنداشت و يكسره به تأليف و تصنيف و هدايت و ارشاد پرداخت ، و با سعهءصدر و اخلاق خوش خود ، جوانان را به اسلام جذب كرد و بسيارى را از گمراهى نجات داد . در برآوردن حوايج مردم كوشا بود و دستى بخشنده داشت .\r\n\r\nبرخى از تأليفات چاپ‌شده‌اش عبارتند از :\r\n1 - اصول دين .\r\n\r\n","description":"","footnote":"","page_name":" 540 ","page_number":540},
  {"content":"\r\n\r\n2 - الرسول صلّى اللّه عليه و آله و سلّم و الشيعة .\r\n3 - الرسول صلّى اللّه عليه و آله و سلّم يحدّثنا .\r\n4 - الرسول يدعوكم .\r\n5 - الفقه فى تشريعه و تبينه و استنباطه .\r\n6 - الى علماء الاسلام .\r\n7 - پيام فاطمه عليها السّلام .\r\n8 - حسين عليه السّلام از ديدگاه وحى .\r\n9 - حكومت از ديدگاه قرآن و عترت عليهم السّلام .\r\n10 - خدا و اولو الامر .\r\n11 - خدا و مهدى ( عج ) .\r\n12 - دائرةالمعارف القرآن ( 12 جلد ) .\r\n13 - دائرةالمعارف القرآن ( 3 جلد - عربى ) .\r\n14 - دليل العروة الوثقى ( 2 جلد - تقريرات بحث طهارت حلّى ) .\r\n15 - شناخت شيعه .\r\n16 - شيعتنا .\r\n17 - غدير يا پيوند ناگسستنى رسالت و امامت .\r\n18 - فاطمه زهرا عليها السّلام ، دژ شكست‌ناپذير .\r\n19 - مقالات سعيد يا افكار پريشان .\r\n20 - موسوعة المكاسب ( 4 جلد - تقريرات درس آيت‌اللّه حلّى ) .\r\n21 - نگهبان مكتب توحيد ( كتابنامهء حضرت مهدى « عج » ) .\r\n22 - نمودارى از حكومت على عليه السّلام .\r\n23 - نور الابرار ( ترجمه كلمات قصار امير المؤمنين على عليه السّلام ) .\r\n24 - ولايت فقيه .\r\n25 - همه در انتظار اويند .\r\nاستاد حسن سعيد در تاريخ ظهر روز پنجشنبه 19 / شعبان / 1416 ق مطابق با\r\n\r\n","description":"","footnote":"","page_name":" 541 ","page_number":541},
  {"content":"\r\n\r\n21 / دى / 1374 ش در يكى از بيمارستانهاى تهران ، قلبش در سن 80 سالگى از طپش باز ايستاد ، و پس از تشييع در تهران ، به قم انتقال داده شد و عصر جمعه پس از تشييع باشكوه زير نزول رحمت الهى در وسط قبرستان شيخان به خاك سپرده شد .\r\nمنابع\r\n1 - گنجينهء دانشمندان 4 / 483 .\r\n2 - مجلهء آينهء پژوهش ، شمارهء ( 35 ) ، سال 1374 ش ، صفحه 114 ، به قلم شيخ ناصر الدّين انصارى قمى .\r\n3 - مؤلفين كتب چاپى 2 / 587 .\r\n\r\nسيّد حسن شريعتمدارى ( ح 1265 - 1332 ق )\r\nسيد حسن فرزند سيد محمّد حسينى بروجردى ، از فضلا و مدرسان حوزهء علميهء تبريز بود .\r\nوى در حدود سال 1265 ق متولد گرديد .\r\nپدرش سيد محمّد در حدود سال 1270 ق از بروجرد به تبريز مهاجرت كرد .\r\nنسب ايشان هم با چندين واسطه به حسن افطس بن على اصغر بن الامام على بن الحسين عليه السّلام برمىگردد .\r\nسيد حسن پس از سپرى كردن مقدمات و سطح به نجف اشرف مهاجرت كرد و تحصيلات عالى خود را در نزد اساتيد آن سامان به پايان رساند و به تبريز مراجعت نمود . حوزه درسىاش از حوزه‌هاى معروف تبريز بود .\r\nنامبرده در سال 1332 ق در حدود سن 67 سالگى در تبريز درگذشت . پيكرش به قم حمل و در كنار مزار ابن بابويه به خاك سپرده شد .\r\nهمسرش سريه خانم دختر سيد مهدى حسينى از زنان فاضل و زاهد و متقى بود و نزد همين شوهر تحصيل مىنمود . كه از او داراى فرزندانى به نامهاى 1 - سيد\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nكاظم ( در كودكى مرحوم شد ) .\r\nسيد محمّد صادق شريعتمدارى\r\n2 - آيت‌اللّه سيد كاظم شريعتمدارى ، ( از مراجع تقليد بود ) .\r\n3 - سيد صادق شريعتمدارى ، وى در سال 1325 ق در تبريز ديده به جهان گشود .\r\nابتدا نزد مادرش به تحصيل پرداخت سپس به حوزهء علميهء قم رهسپار شد و سطح را نزد ميرزا محمّد همدانى به پايان برد . دروس خارج را از محضر آيات : حاج شيخ عبد الكريم حائرى ، سيد محمّد حجت كوه‌كمرى ، سيد محمّد تقى خوانسارى و سيد حسين طباطبائى بروجردى استفاده نمود .\r\nايشان در سال 1372 ق به پايتخت ( تهران ) عزيمت نمود و در آن سامان به تدريس و اشتغالات مذهبى و اجتماعى پرداخت ، سپس از آغاز تأسيس دار التبليغ اسلامى قم هفته‌اى دو روز به قم آمده درس خارج اصول را براى شاگردان آن مؤسسه تدريس مىكرد ، بعدها به مشهد مقدس رفته در كنار بارگاه ملكوتى حضرت امام رضا عليه السّلام رحل اقامت افكند و سالها در حوزهء علميهء مشهد به تدريس خارج فقه و اصول پرداخت ، در اوايل قرن پانزدهم هجرى به تهران بازگشت و دوران كسالت كسالت و نقاهت خود را در آنجا سپرى نمود . از آثار او : 1 - حاشية على جواهر الكلام ، 2 - حاشية على كفاية الاصول ، 3 - تقريرات درس اصول ايشان كه به صورت پلىكپى از سوى دار التبليغ تكثير و در اختيار دانشجويان آن مؤسسه قرار گرفت .\r\nايشان در 28 / اسفند / 1368 ش در تهران به درود حيات گفت و علىرغم وصيت او براى دفن در مشهد مقدس ، به جهت نيافتن وسيله در كنار مزار شيخ\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nصدوق در شهر رى به خاك سپرده شد . جهت اطلاع به شرح حال ايشان به كتابهاى 1 - آينهء دانشوران 96 ، آثار الحجة 2 / 53 مراجعه شود .\r\nسيد جواد حائرى شريعتمدارى مؤلّف\r\n4 - سيد جواد حائرى كه فعلا ساكن تهران و تبريز مىباشد . و يك دختر كه همسر مرحوم آية اللّه حاج سيّد ابراهيم ميلانى بود .\r\nسيد جواد حائرى در سال 1328 ق در تبريز ديده به جهان گشود .\r\nوى حاشيه ملا عبد اللّه را نزد مادر فاضلهء خود ، سريه خانم آموخت . سپس به حوزهء علميهء قم منتقل شد و ادبيات را نزد ميرزا محمّد على اديب تهرانى فراگرفت و شرح لمعه را از آخوند ملا على همدانى استفاده كرد و دروس را با آيت‌اللّه شيخ مرتضى حائرى مباحثه مىنمود و فاميلى حائرى از ايشان اخذ شده است .\r\nحائرى به تهران رهسپار و مشغول تحصيلات جديد شد و در رشتهء ادبيات فارسى در سال 1324 ش ليسانس دريافت داشت . تحصيلات خود را نيز ادامه داد و در زبان انگليسى فوق ليسانس كسب كرد و به زبان فرانسه تسلط كامل حاصل نمود . در ضمن از دروس علمى علامه شيخ ابو الحسن شعرانى در تهران استفاده مىكرد .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nايشان شديدا به ادبيات علاقه‌مند است و گهگاهى اشعار مىسرايد . در دروس تفسير برادر ارشد خود ، آيت‌اللّه سيد كاظم شريعتمدارى ، هم در تبريز و هم در قم شركت كرده و بهره‌ها برده است .\r\n\r\nاز آثار او\r\n1 - برگ‌هايى از تاريخ انقلاب .\r\n2 - دفتر اشعار .\r\n3 - يادداشت مطالب تفسيرى برادر خود .\r\nمنابع\r\n1 - اطلاعاتى از فرزندش آقاى سيد جواد حائرى .\r\n2 - رجال آذربايجان در عصر مشروطيت .\r\n\r\nسيّد حسن شيرازى ( 1354 - 1400 ق )\r\nسيد حسن فرزند آيت‌اللّه ميرزا مهدى و نوادهء سيد حبيب اللّه حسينى شيرازى ، يكى از انديشمندان و مجاهدان معاصر بود .\r\nوى در روز دوشنبه 3 / صفر / 1354 مطابق با 15 / ارديبهشت / 1314 ش در شهر نجف اشرف ديده به جهان گشود .\r\n\r\nدر حوزهء علميهء كربلا\r\nنامبرده در سن كودكى ( سال\r\n\r\n","description":"","footnote":"","page_name":" 545 ","page_number":545},
  {"content":"\r\n\r\n1355 ق ) همراه والدين خود به كربلاى معلا رفت و دوره مقدمات را نزد اساتيدى همچون : سيد محمود اصفهانى ( ساكن قم ) و سيد مجتبى ميرصادقى زنجانى ( ساكن مشهد مقدس ) و متن عروة الوثقى را نزد علامه شيخ عبد الرحيم قمى آموخت . خط و خوشنويسى را نزد شيخ على اكبر نائينى مشق نمود .\r\nميرزا مهدى شيرازى\r\nايشان دورهء سطح را نزد دانشمندانى همچون : شيخ جعفر رشتى ، سيد محمّد طاهر بحرانى ، سيد محسن جلالى كشميرى ، شيخ يوسف حائرى خراسانى و شيخ محمّد هجرى [ هاجرى 
  ] أحسائى به انجام رسانيد . و دورهء خارج را از محضر آيات ، پدر ارجمند خود ، سيد محمّد هادى ميلانى ، شيخ محمّد رضا جرقويه‌اى اصفهانى و شيخ يوسف حائرى خراسانى استفاده نمود . آنگاه خود در مدرسه‌هاى سليميه و ابن فهد به تدريس مقدمات و متون كتب درسى پرداخت .\r\nشيرازى ، در پى فشارهاى دولت بعث عراق و تحمل شكنجه‌هاى طاقت‌فرسا ، در سال 1390 ق به طرف لبنان مهاجرت كرد و در بيروت اقامت گزيد و لبنان را پايگاهى براى فعاليتهاى مذهبى خود ساخت .\r\nاز قضاياى لبنان به ويژه جنوب در تمام محافل و مناسبتهاى سياسى به دفاع و مبارزه برمىخاست و تأكيد بسيارى بر اتحاد كشور لبنان و عدم تجزيه آن داشت .\r\nكمك‌هاى مادى و معنوى به خانواده‌هاى آوارگان جنوب كه در اثر حملات ناجوانمردانهء صهيونيست‌ها ناشى شده ، مىرساند .\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nميرزا عبد الهادى شيرازى دائى سيد حسن شيرازى\r\nدر سال 1394 ق توانست در كشور سوريه ( دمشق ) ، در جوار مرقد حضرت زينب كبرى عليها السّلام يك حوزهء علميه به سرپرستى خود تأسيس نمايد .\r\nاين حوزهء علميه در زمينهء تحقق اهداف اسلامى سخت در تلاش و كوشش بود .\r\nو خود شخصا عهده‌دار امر تدريس و تربيت طلاب مىشد كه نوارهاى درسى ايشان در فقه و اصول محفوظ است .\r\n\r\nآثار قلمى ايشان به شرح زير است :\r\n1 - الأدب الموجه .\r\n2 - الاشتقاق ( فى علم الصرف ) .\r\n3 - الاقتصاد الاسلامى .\r\n4 - الاقتصاد العالمى .\r\n5 - التوجيه الدينى ( مجموعة مقالات اسلامية ) .\r\n6 - الشعائر الحسينية ( بحث حول اقامة العزاء على خامس اهل العباء ) .\r\n7 - العمل الأدبى .\r\n8 - النصير الأول للإسلام ( قصيدة ) .\r\n9 - الوعى الاسلامى ، در دو جلد .\r\n10 - إله الكون ( كتاب عقائدى ) .\r\n11 - إنجازات الرسول .\r\n12 - أهداف الاسلام .\r\n13 - بطل الاسلام الخالد ( قصيدة ) .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n14 - تعاليق على العروة الوثقى ( بحث استدلالى ) .\r\n15 - تفسير القرآن الكريم ( ناقص ) .\r\n16 - تقريرات استاذه الخراسانى .\r\n17 - حديث رمضان ( بحث موسع حول فضائل شهر رمضان المبارك ) .\r\n18 - ديوان شعر .\r\n19 - رسول الحياة صلّى اللّه عليه و آله و سلّم ( بحث حول شخصية الرسول الأعظم صلّى اللّه عليه و آله و سلّم و رسالته فى الحياة ) .\r\n20 - كلمة الاسلام ( بحث حول مشروعية الاحزاب ) .\r\n21 - كلمة اللّه .\r\n22 - كلمة الرسول الأعظم صلّى اللّه عليه و آله و سلّم .\r\n23 - كلمة الامام على عليه السّلام .\r\n24 - كلمة فاطمة الزهراء عليها السّلام .\r\n25 - كلمة الامام الحسن عليه السّلام .\r\n26 - كلمة الامام الحسين عليه السّلام .\r\n27 - كلمة الامام زين العابدين عليه السّلام .\r\n28 - كلمة الامام الباقر عليه السّلام .\r\n29 - كلمة الامام الصادق عليه السّلام .\r\n30 - كلمة الامام الكاظم عليه السّلام .\r\n31 - كلمة الامام الرضا عليه السّلام .\r\n32 - كلمة الامام الجواد عليه السّلام .\r\n33 - كلمة الامام الهادى عليه السّلام .\r\n34 - كلمة الامام العسكرى عليه السّلام .\r\n35 - كلمة الامام المهدى ( عج ) .\r\n36 - كلمة العلماء و الحكماء .\r\n\r\n","description":"","footnote":"","page_name":" 548 ","page_number":548},
  {"content":"\r\n\r\n37 - موقف الاسلام الفاضل .\r\n38 - ميلاد القيادة الاسلامية ( قصيدة ) .\r\n\r\nابيات عربى زير از اوست :\r\n فجر اطل صحوك الوجه مبلولا * بدا فتوج هام الفجر اكليلا\r\nبدا فغنت له الاخيار من فرج * و هللت باسمه الآفاق تبجيلا\r\nو اصبحت باسمه الايام هاتفة * تردد الحب و الاشواق تفصيلا\r\nغنى بأوصافه الحسنى النسيم هوى * فطبق الافق توراة و انجيلا\r\nنور تلألأ خفاقا بروعته * عبر النجوم ففر الليل مغلولا\r\nيطوى الخلود بعزم جل مطلبيه * حتى غدا فوق متن الفر محمولا\r\nيفيض قدسا و الهاما و مكرمة * فيترك الظلم مهزوما و مخذولا . . . \r\n\r\nنحوهء شهادت\r\nسيد حسن شيرازى كه در دو كشور سوريه و لبنان فعاليت‌هاى تبليغى و سياسى داشت ، در هفته چند روز در بيروت اقامه داشت و بقيه را در سوريه بسر مىبرد و لذا يك دفتر و كتابخانه در بيروت داشتند كه چند نفر منشى و معاون دفتر ايشان را اداره مىكردند و به همين كيفيت در سوريه . چه در بيروت و چه در سوريه منزل ملكى نداشتند و در هر دو كشور غرفه‌هاى داراى چند اطاق اجاره مىكردند .\r\nمنزل اجاره‌اى ايشان در بيروت در محله شيعه‌نشين « شيّاح » غرفه‌اى بود داراى چهار اطاق ، يك اطاق آن دفتر ، اطاق ديگر اطاق پذيرائى ، اطاق ديگر كتابخانه ، اطاق چهارم محل استراحت ايشان . اخيرا براثر جنگهاى شديد كه در اين محله اتفاق افتاد و بيشتر ساختمان‌هاى آن ويران گرديد .\r\nشيرازى در محله رملهء بيضا بطور موقت در هتل ( بيروت انترناسيونال ) اطاقى اجاره مىكند . روز حادثه ساعت شش بعد از ظهر از هتل خارج مىشوند كه خود را\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nدر محله شيعه‌نشين برج البراجنه به مدرسه‌اى كه بنام ( الامام المهدى ) تأسيس نموده‌اند ، مىرساند و در مجلس يادبودى كه به مناسبت شهادت آيت‌اللّه سيد محمّد باقر صدر ترتيب داده‌اند شركت كنند . اما پيش از رسيدن به مجلس يادبود شهيد صدر ، خود به درجهء رفيع شهادت مىرسد و بدست همان عواملى كه مرحوم صدر شهيد شده است ، او نيز شهيد مىگردد .\r\nشيرازى به‌وسيله گلوله‌هاى مسلسل دو نفر مسلح مجهول ، در محله رملة البيضاء در سن 55 سالگى ترور شده و تحقيقاتى كه به وسيلهء دستگاه امنيتى انجام گرفته نشان مىدهد كه شيرازى ساعت 6 بعد از ظهر از اطاق شماره 624 در هتل ( بيروت انترناسيونال ) واقع در محله رمله بيضاء بيرون آمده ، سوار تاكسى عمومى مارك بونتياك زردرنگ به شماره ( 85640 ) به رانندگى صاحبش خانم حيدر شد و از راننده خواست كه به طرف كورنيش رمله بيضاء برود ، كه در آن هنگام دو عدد اتومبيل كه دو نفر مسلح را سوار كرده بودند پشت سر آنان راه مىافتند و 50 متر به آخر مانده كه آن دو اتومبيل حامل افراد مسلح سر رسيده از دو طرف اتومبيل حامل سيد را احاطه مىكنند ، درحالىكه شيرازى طرف راست صندلى عقب اتومبيل نشسته بود افراد مسلح كه در اتومبيل روبرو بودند به طرف او آتش گشودند .\r\nگلوله ، چند شيشه اتومبيل و قسمت عقب تاكسى را سوراخ كرده ، چند گلوله به سر ايشان اصابت مىكند و گلوله‌ها از در چپ عقب اتومبيل خارج مىشود در حالى كه خون از سر و چشمان و بينيش مىريخته روى صندلى عقب ماشين مىافتند .\r\nچنانچه اشاره رفت سرانجام و پس از چند سال دفاع از ارزشهاى اسلامى و تشيّع دور از وطن و دوستان در اثر اصابت چندين گلوله ، در روز جمعه 16 / جمادى الثانى / 1400 ق مطابق با 12 / ارديبهشت / 1359 ش در سن 56 سالگى به شهادت رسيد . پيكر پاك ايشان به ايران حمل و در شهر مذهبى قم تشييع و پس از اداى نماز توسط آيت‌اللّه سيد شهاب الدّين مرعشى در حرم مطهر حضرت معصومه عليها السّلام\r\n\r\n","description":"","footnote":"","page_name":" 550 ","page_number":550},
  {"content":"\r\n\r\n( مسجد موزه ) به خاك سپرده شد . ايشان به دلايلى تا آخر عمر ازدواج نكرد .\r\nمنابع\r\n1 - اطلاعات متفرقه .\r\n2 - أعلام كربلاء ( خطى - آقاى خوشحالت ) .\r\n3 - شهداى روحانيت 374 .\r\n4 - گنجينهء دانشمندان 3 / 270 .\r\n5 - معجم المؤلفين العراقيين 1 / 319 .\r\n\r\nشيخ حسن صالحى لاهيجى ( 1321 - 1366 ق )\r\nايشان در سال 1321 ق در لاهيجان متولد گرديد ، و در سال 1366 ق مطابق با 1326 ش در قم درگذشت .\r\n\r\nتحصيل در قم\r\nشيخ محمّد رازى درباره‌اش مىنويسد : « از فضلاى بارع و باكمال و دانش حوزهء علميه ، داراى تولاى كامل و حال خوش و معنويت بوده ، و سالها از محضر آيات :\r\nحائرى يزدى ، حجت كوه‌كمرى ، صدر ، خوانسارى و فيض قمى استفاده نموده ، و مدت دو سال هم درس آيت‌اللّه بروجردى شركت كرده و در سال 1367 ق به مرض سرطان بدرود حيات گفته ، و در قبرستان حائرى مدفون شده است » و آنگاه يكى از كرامتهاى سيد الكريم حضرت عبد العظيم حسنى عليه السّلام را نسبت به ايشان نقل مىكند .\r\nوى با شيخ على اكبر شفيعى لاهيجى هم‌مباحثه بود .\r\nمنابع\r\n1 - آثار الحجة 1 / 233 .\r\n2 - آينهء دانشوران 334 .\r\n3 - گنجينهء دانشمندان 2 / 182 ( سال فوتش را اشتباه نوشته است ) .\r\n\r\n","description":"","footnote":"","page_name":" 551 ","page_number":551},
  {"content":"\r\n\r\n\r\nشيخ حسن طبرسى ساروى ( 1314 - 1393 ق )\r\nشرح حال زير به قلم فرزندش آقاى شيخ نور اللّه طبرسى - امام جمعه فعلى سارى - نگارش يافته و ما اينجا به عينه با اندكى ويرايش نقل مىكنيم :\r\n\r\nتاريخ تولد\r\nمرحوم جدّم آخوند ملا يد اللّه در پشت كتاب « زاد المعاد » مرحوم علامهء مجلسى ( رضوان اللّه تعالى عليه ) تاريخ تولّد مرحوم والد را به شرح زير درج فرموده‌اند .\r\n« تاريخ تولد نورچشمى جان عمرى حسن در روز شنبه بيست هشتم شهر صفر المظفّر سنهء 1314 قمرى . اللهم طوّل عمره و اجعله من العلماء العاملين به حق محمّد و آله الطاهرين » .\r\nجالب توجه اينكه مرحوم جدم تاريخ تولد ساير فرزندانش را نوشته اما دعاى آخر را براى آنها مرقوم نفرموده‌اند .\r\n\r\nمحل تولد\r\nدر روستاى « سوچلماء » منطقهء چهاردانگه هزار جريب از توابع شهرستان سارى مركز استان مازندران بوده است .\r\nروستاى مذكور از روستاهاى بزرگ و عالم‌پرور آن منطقه است .\r\n\r\nموقعيت خانوادگى\r\nدر بيت علم و تقوى نشو و نما يافته‌اند و پدرش مرحوم آخوند ملا يد اللّه از علماى موجه و معتبر زمان خود و مركز مراجعات و مرافعات و محاكمات شرعى\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nبوده‌اند و تحصيلاتش را در مدرسهء « درويش على سارى » كه از مدارس معتبر آن زمان بوده و در بارفروش « بابل » فعلى به پايان رسانده .\r\nبعضى از كتب آن مرحوم مانند وسائل الشيعة و رياض المسائل ( مرحوم مير سيد على ) كه شرح مختصر نافع مرحوم محقق در فقه است و كتب خطّى ديگر در تجويد قرآن و غيره كه به خط زيباى آن مرحوم است در نزد حقير موجود است .\r\n\r\nمراكز تحصيلات\r\nمرحوم والد ابتدا در زادگاهش در نزد آخوند ملا يعقوب دروس متداوله آن زمان را شروع سپس عازم شهرستان سارى و در مدرسهء « درويش على سارى » ادامهء تحصيل داده ( و فعلا متأسفانه از مدرسه موصوف خبرى نيست و در وسط شهر ميدان ساعت قرار گرفته و تخريب شده است ) و بعد از چندى از سارى به ارض اقدس رضوى شدّ رحال نموده و مدت نه سال در جوار پاك حضرت ثامن الحجج عليه السّلام مشغول تحصيل و از اساتيد بزرگ آن زمان مانند مرحوم اديب نيشابورى ميرزا عبد الجواد بهره برده‌اند .\r\nو از عارف باللّه مرحوم حاج شيخ حسن على نخودكى اصفهانى در علوم غريبه كسب فيض نموده‌اند . و خلاصه در بين اقران و اماثل از جهت علمى مشار بالبنان بوده‌اند و از اساتيد سطوح عاليه‌اش در مشهد مقدس خبرى ندارم .\r\nپس از نه سال از مشهد به زادگاه خود بازگشتند و ازدواج كرده‌اند و مدتى در روستا بوده‌اند و آنگاه عازم نجف اشرف شده‌اند و در آن مكان مقدس مدت هفت سال از اساتيد و اساطين بزرگ آن زمان مرحوم مغفور آيت‌اللّه سيد ابو الحسن اصفهانى و آيت‌اللّه ميرزا محمّد حسين نائينى و آيت‌اللّه آقا ضياء الدّين عراقى كسب فيض كرده‌اند و از همه اساتيد موصوف اجازهء اجتهاد بسيار قوى دارند و فعلا فقط اجازهء اجتهاد مرحوم عراقى مفقود شده و الباقى موجود و تقديم شده است . لازم به تذكر است تاريخ مراجعت از نجف اشرف و مهاجرت از آن مكان مقدس در دست\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nنيست و اطلاعى از آن ندارم . ولى در سال 1350 قمرى تاريخ تحرير اجازهء اجتهاد مرحوم نائينى مىباشد شايد همان سال به ايران مراجعت فرموده‌اند .\r\n\r\nمحل اقامت پس از مراجعت\r\nبه‌طورىكه آن مرحوم نقل مىفرموده‌اند از طرف مرحوم آيت‌اللّه اصفهانى به شهر سمنان مأموريت يافته‌اند و مدت 6 ماه تقريبا در سمنان بوده‌اند و سپس به زادگاه اصلى خود بازگشتند و يادم مىآيد مىفرمود : « چون از پول و وجوهات مردم خودمان درس خواندم ، لذا به آن مولد بازگشته‌ام » .\r\n\r\nتاريخ تأسيس حوزه علميه\r\nايشان در همان زادگاه خود با امكانات آن زمان حوزه علميه‌اى داشتند و از بركات آن حوزه طلاب و فضلائى بوده‌اند كه فعلا دو نفر از آنان حيات دارند و از شاگردان مبرّز ايشان مرحوم آيت‌اللّه حاج شيخ محمّد نصيرى ( ره ) كه پس از مراجعت از نجف اشرف در دامغان رحل اقامت افكنده و از علماى طراز اوّل دامغان و مورد علاقه ولى متأسفانه زود به عالم باقى شتافتند و نيز مرحوم آيت‌اللّه حاج سيد خليل محمّدى باداب‌سرى كه سالها اقامت در نجف اشرف و سپس به زادگاهشان « باداب‌سر » از توابع بهشهر و از آنجا به شهرستان بهشهر آمده‌اند و سالهاى سال در بهشهر مشغول تدريس و امامت بوده‌اند .\r\n\r\nمشاغل اجتماعى\r\nدر اين وظيفهء مهم به نظر بنده موفقيت خوبى داشته‌اند هم امام جماعت بوده‌اند هم مدرس ، هم مرشد و خطيب و داراى جلسات اخلاق و تفسير و هيئت توحيديه را در اواخر كه به سارى هجرت نموده بودند تأسيس كرده و در اواخر عمر تشريف به مركز استان « سارى » بطور دائم مقيم شده‌اند و در مسجد « شاه غازى »\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nكه فعلا مشهور به مسجد « سجاد » است سالها اقامه جماعت و درس تفسير داشته‌اند .\r\n\r\nموقعيت اجتماعى\r\nاز موقعيت بالاى اجتماعى برخوردار بوده‌اند و مردم نسبت به ايشان بسيار علاقه‌مند و پناهگاه و ملجاء مردم در شرايط اختناق حكومت رضاخانى بوده‌اند . و در امور دينى و شرعى و اجتماعى مرافعات محاكمات و مخاصمات مورد توجه مردم بوده‌اند و منزل ما محل و پناهگاه و مركز مراجعات مردم بود و من به خوبى ياد دارم كه وقتى ايشان را براى روستائى دعوت مىكردند ، قبل از تشريف‌فرمائى آن مرحوم به روستا پيرمردان ، بزرگان و متدينين با عشق و شوق تا يك كيلومترى يا بيشتر و كمتر به استقبال معظم‌له مىشتافتند و علاقه و اعتقاد عجيبى نسبت به ايشان داشتند و نيم‌خورده ايشان را تبرك مىبردند ، براى شفاى بيمار از غذاى مانده در بشقاب آن مرحوم استفاده مىكردند و يا نيم‌خورده را مىبردند در محل گاودارى و گوسفنددارى خود مىريختند كه مال و اغنام و احشام آنها بيشتر شود و با بركت شود ( افسوس كه آن اعتقادهاى پاك رفته و كم‌رنگ شده است ) شرح موقعيت و محبوبيت اجتماعى و ذكر موارد آن ميزان علاقه مردم به آن مرحوم خود كتاب جداگانه‌اى مىخواهد ، پدر بود ، روحانى بود ، پناهگاه بود دست مظلوم و محروم را مىگرفت و در برابر ظلم و ستم عاملين رضا خان مردانه مىايستاد و شرّ يك‌مشت مردم‌آزار منطقه را از سر مردم كوتاه مىكرد .\r\n\r\nقصه‌هاى اخلاقى و علمى\r\nدر اين زمينه مطالب زياد است . ايشان صاحب اخلاق كريمه و محاسن جميله‌اى بوده‌اند كه فرصت بيشترى مىخواهد تا كاملا به همه ابعاد آن اشاره شود .\r\nسلوك با مردم كمك به مردم و نيز قصه‌هاى علمى فراوانى داشتند . چون ايشان\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nجامع علوم متداوله بوده‌اند . صرفنظر از اصول و فقه به علوم غريبه رمل ، اسطرلاب ، جفر ، تاريخ ، رياضيات و مقدارى از نجوم دست داشتند و يكى از مزاياى آن مرحوم در بين اقران و اماثل خود علاوه بر فقه و اصول همان جامعيت ايشان بوده و اهل مطالعه و تا آخر عمر كتاب را رها نكردند .\r\n\r\nمزاياى اخلاقى ايشان\r\nسجاياى اخلاقى زيادى داشتند ولى به بعضى از آنها اشاره مىكنم : حلم و صبر ، و حوصله و تواضع ، توجه به فقرا و محرومين ، بىتكلّف و خليق بودن و با مردم عامى و بىسواد ، سالهاى سال زيستن و . . . بزرگترين ويژگى آن مرحوم بود .\r\nوقتى براى حل اختلاف و مرافعات به خدمت ايشان مىآمدند خيلى جسورانه و با كمال بىادبى طرفين نزاع با هم برخورد مىكردند و گاهى هم به خود ايشان گستاخى مىكردند . اما ، با كمال صبر و حوصله حلّ اختلاف مىكرد . زندگى و معاشرت با مردم و ملت امروز اين‌قدر سخت و غير قابل تحمل است . پنجاه سال قبل يك مجتهد مسلّم و يك عالم زبردست جامع چطور با مردم در آن روستاها زندگى كرد . لازم است به نكته‌اى اشاره كنم كه زندگى با مردم بىسواد و عامى چقدر مشكل است به‌طورىكه برايم نقل كرده‌اند ايشان پس از مراجعت از نجف اشرف به روستاى خود گاهى در ميهمانىها ذغال روشن مىكرده‌اند و ايشان مىگفت ذغال را بيرون كاملا روشن كنيد و سپس وارد اطاق كنيد . چون گاز ذغال مىگرفت و اسباب زحمت است مردم نادان به عنوان دلسوزى مىگفتند « آه » آقا در نجف درس زياد خواند و مشاعرش را از دست داده مگر ذغال آدم را مىكشد و يا خطر دارد . زندگى با چنين مردمى رياضت بزرگى است و بالاترين سجاياى اخلاقى همين است كه در برابر نادانها صبر كردن و رسالت هدايت و ارشاد را فراموش نكردن است .\r\n« العلماء ورثة الانبياء » يكى از ميراثهاى انبيا همين بوده كه مردم با آنها بدرفتارى مىكردند . علما علاوه بر آنكه وارثان علمى و دينى پيامبران هستند\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nوارثان اخلاقى انبياى عظام هم هستند كه با مردم خوش‌سلوك باشند و ناراحتىها را تحمل كنند . خلاصه ، شرح اين قسمت وقت مفصلى مىخواهد خداوند تعالى به همه هاديان امت و علماى بزرگ و مرشدان الهى صبر و تحمل مرحمت فرمايد تا در برخورد با مردم ناراحت و افسرده نشوند .\r\n\r\nميزان تولّا و تبرّى و ارادت به اهل بيت عليهم السّلام\r\nفانى و محو ولايت و عشق و علاقه‌اى خاص به ذوات مقدسه ائمه معصومين خصوصا به « ام الائمه » فاطمه زهرا عليها السّلام داشتند . وقتى به منبر تشريف مىبردند ، در موقع مصيبت اهل بيت عليهم السّلام خيلى گريه مىكردند در اعياد و وفيات خصوصا در اقامه ماتم سالار شهيدان اهتمام عجيبى داشتند .\r\nدر آن زمان هيچ روستا و يا كمتر روستائى بود كه دو ماه محرم الحرام و صفر المظفّر را عزادارى كنند جز روستاى ما . و همه‌ساله ده شب در حسينيهء محل ما شخصا اقامه عزا مىفرمودند كه بعد از فوت هم سفارش كرده كه اين سنت ادامه داشته باشد الحمد للّه ادامه دارد و همه‌ساله شب بيست و يكم ماه مبارك رمضان را افطار دادند و اين سنت به حمد اللّه و المنة ادامه دارد و حدود نيم هكتار از شاليزارى و بخشى از زمين خشكه‌زارى را طبق وصيت خود براى عزادارى محرم و افطارى ماه مبارك اختصاص داد .\r\nميزان تولّا و تبرّى و ارادت به اهل بيت عليهم السّلام : در زمان رضا خان قلدر كه مجالس عزادارى تعطيل و ممنوع بوده و زمانى كه به امر آن خبيث « بيگارى » و عمله و كارگر بىمزد و مواجب به شهرهاى مازندران از روستاها مىبردند و يا كوچ و خانواده‌ها را به جبر و زور به شهرها انتقال مىدادند ، يكى از عمّال رضا خان كه اهل محل ما هم بود ( و در آن زمان از اين افراد تعبير به « سر بلوك املاك » مىكردند و يا متصدى و غير مىگفتند ) روز عاشوراى حسينى به محليهاى ما گفت : بايد شما عزادارى را تعطيل كنيد و به « بيگارى » برويد . هرچه اصرار كردند كه مهلت بگيرند مهلت نداد\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nو نقل شده است كه تبر گرفته و علم و پرچم حسينى را با تبر ببرد آخرالامر والد مرحوم مبلغى پول به او داد تا به روستاهاى ديگر برود و مزاحم عزادارى نشود و آن‌چنان ظالمانه برخورد كرد همانند سپاهيان عمر سعد كه اطعام روز عاشورا را نتوانستند بيرون و در حياط حسينيه انجام بدهند و بعضى از روحانيون براى من نقل كرده‌اند كه والده مرحومه اينجانب به امر والد رحمة اللّه عليه در درون حسينيه براى عزاداران غذا طبخ كرده‌اند . خلاصه در شرايط سخت حكومت رضاخانى حفظ عمامه و روحانيت و منهج ولايت و اقامه عزا كار آسانى نبود لعنة اللّه عليه و على من تبعه . . . .\r\n\r\nميزان روابط و خاطرات شخص ايشان با آيت‌اللّه كوهستانى\r\nمرحوم والد با مرحوم آيت‌اللّه [ شيخ محمّد 
  ] كوهستانى ( رحمة اللّه عليهما ) از مشهد رفتن و هم‌دوره بودند و علاقه خوبى به ايشان داشتند . گاهى اتفاق مىافتاد به كوهستان تشريف مىبردند و در آنجا چند شبى مىماندند . البتّه احترام متقابل بود و مرحوم آقاى كوهستانى نيز علاقه مخصوصى به مرحوم والد داشت بنده حدود دو سال در اوائل طلبگى در كوهستان بودم و مورد مهر و محبت مرحوم كوهستانى ( به مناسبت ارتباط و علاقه‌اى كه آن مرحوم به والد داشتند ) قرار گرفته‌ام .\r\nو اين سنت در بين علماى سلف بود كه يكديگر را بسيار احترام مىكردند و ارتباط صميمى داشتند و حريم و حرمت و جايگاه خودشان را حفظ مىكردند و اين نكته را متذكر شوم كه مرحوم آقاى كوهستانى نسبت به همه طلاب « خير والد » و بهترين پدر بود ولى تشويق و اظهار عنايت ويژهء ايشان نسبت به بنده در ادامه تحصيل مدخليت داشت .\r\n\r\nتكميل و تتميم\r\nلازم است در اين بخش به بعضى از خاطرات دوران تحصيل و مشكلاتى كه در\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nسر راه ايشان در ادامه تحصيل بود و از روحيات و تعبد و تهجد آن مرحوم اشاره كنم .\r\nخاطره اوّل : نقل مىفرمودند : در مشهد مقدس حجره‌اى بسيار مرطوب داشتم و در اثر همان حجره مبتلا به درد پا شدم و براى تعويض حجره به آقازاده مرحوم آخوند خراسانى مراجعه كردم ( به نظر مىرسد نظر مباركشان آيت‌اللّه‌زاده آقا ميرزا محمّد كفائى صاحب حاشيه بر كفاية الاصول بود ) وقتى وارد بر آقازاده شدم بعضى طلاب ديگر هم در خدمتشان بودند و مثل من حجره مىخواستند . آنگاه آن مرحوم فرمودند حتما شما هم براى حجره آمديد عرض كردم : بلى . فرمود : چه مىخوانى ، عرض كردم مطول . فرمود : امتحان مىدهى ، گفتم : آرى . كتاب مطول را آوردم و در نزد آقازاده خواندم پس از آن ، آن مرحوم دستور دادند كه حجرهء مناسبى در اختيار من بگذارند . حاضرين تعجب كردند و گويا از اين موضوع ناراحت و معترض بودند كه آقازاده فرمود : ايشان مثل قرآن عبارت مطول را خواندند و من چگونه حجره را به ايشان واگذار نكنم .\r\nقصهء دوّم : داستان شيرينى از استادش اديب بزرگ نيشابورى مرحوم حاج ميرزا عبد الجواد نقل فرمود : كه مرحوم اديب اوّل ازدواج نكرده بود و طلاب و شاگردانش براى آن مرحوم تدارك ازدواج ديدند وزنى را براى ايشان انتخاب نموده و مرحوم اديب اهل سيگار بود و در هنگام سيگار كشيدن به خانمش فرمود : « مصبب رماد » را بياوريد . زن گفت : آقا چه مىگويند . مجددا فرمود « مكثف » را بياوريد . باز خانمش متوجه نشد . فرمود : خاكستر را كجا بريزم . زن متوجه شد كه آقا زيرسيگارى مىخواهد و رفت و زيرسيگارى را آورده ، بعد مرحوم اديب براى درس تشريف آورده‌اند ، فرمود : بگيريد اين ضعيفه را مطلقه كنيد ، مرا از شرّ او آسوده كنيد .\r\n\r\nاجتهاد و اجازهء اجتهاد\r\nهمان‌طورىكه قبلا اشاره كردم آن مرحوم از بزرگان فقهاى زمان خودش اجازهء اجتهاد داشت .\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nمرحوم آيت‌اللّه نائينى در دادن اجازات به اشخاص دقت ويژه‌اى داشت و اجازه‌هائى كه به اشخاص مىداد مختلف بود 1 - اجازهء روايت و نقل حديث 2 - امور حسبيّه 3 - اجازهء تدريس 4 - اجازهء تجزّى ، اجازهء تجزّى را اين‌طور صادر مىفرمودند « حتّى بلغ مرتبة من الاجتهاد » . اما در اجتهاد مرحوم والد كه تقديم شد مرحوم نائينى مرقوم فرموده‌اند « حتى بلغ درجة عالية من الاجتهاد مقرونة بالصّلاح و الرّشاد ، فله العمل بما يستنبطه من الاحكام » از عبارات اجازهء اجتهاد موقعيت علمى مرحوم والد مشخص مىشود .\r\nمرحوم آيت‌اللّه سيد ابو الحسن اصفهانى رحمة اللّه عليه در اجازهء اجتهاد نيز تعبيرات مختلف داشت : و مرحوم والد نقل مىكرد كه مرحوم اصفهانى در اجازهء اجتهاد خود براى همه‌كس اين عبارت را نمىنوشت « حضور تحقيق و تدقيق » ولى در اجازه اجتهاد مرحوم والد « حضور تحقيق و تدقيق » هست با تعبيرات سنگين .\r\nمرحوم آيت‌اللّه حاج شيخ عبد الكريم حائرى در زير ورقهء اجتهاد مرحوم اصفهانى نوشته‌اند « آنچه مرقوم فرمودند صحيح است عبد الكريم حائرى » .\r\nلازم به ذكر است كه مرحوم والد شش ماه در قم پس از مراجعت از نجف اشرف در مدرسهء « جانى خان » نزديك مسجد جامع قديم قم ، خيابان آذر سكونت داشتند و كتاب شريف « شوارق » مرحوم محقق لاهيجى را تدريس مىفرمودند .\r\nاين مطلب را خودش نقل مىفرمود .\r\nاز مرحوم آيت‌اللّه آقا ضياء الدّين عراقى نيز اجازه‌اى داشتند ولى متأسفانه مفقود شده است .\r\n\r\nتهجد و شب‌زنده‌دارى\r\nيكى از خصائص بارز علماى سلف تهجد بود ، قرآن زياد تلاوت مىكردند . با صحيفه سجاديه انس داشتند ، به نمازهاى مستحبى و نوافل خصوصا در اواخر عمر اهميت مىداده‌اند .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n\r\nعلاقه به استاد\r\nبه مرحوم آيت‌اللّه اصفهانى بسيار ارادت داشت و از صحبتهايشان پيدا بود كه جزو اصحاب آن مرحوم بود . و به مبانى مرحوم آيت‌اللّه نائينى شديدا معتقد و مؤمن بود با اينكه در درس مرحوم آيت‌اللّه آقا ضياء الدّين عراقى هم رفته بود ، مع ذلك به مرحوم نائينى بسيار علاقه‌مند و اهتمام بيشترى مىدادند .\r\n\r\nتاريخ فوت :\r\nروز شنبه دوّم / فروردين / 1353 شمسى مطابق با 28 / صفر الخير / 1394 ق .\r\nدر روز 28 صفر الخير متولد شد و در 28 صفر الخير نيز از دنيا رفت .\r\nمحل دفن : قم - شيخان .\r\nو السلام عليكم و رحمة اللّه و بركاته .\r\nنور اللّه طبرسى « امام جمعه سارى » 23 / 6 / 76\r\n\r\nحسن طلائى ( 1299 - 1394 ق )\r\nحسن فرزند حسين على اسماعيل خان ، معروف به « طلائى » . از مجاهدان نهضت مشروطيت بود .\r\nمتاسفانه هيچ‌گونه مطلبى از شرح حال او و مجاهداتش در راه برقرارى مشروطيت دستگيرمان نشد .\r\nاو در روز شنبه اول / ذىالقعده / 1394 ق مطابق با 25 / آبان / 1353 ش در سن 95 سالگى درگذشت و در قبرستان باغ رضوان - كه مجاور وادى السلام قم است - مدفون گرديد .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n\r\nسيّد حسن فريد اراكى « هزاوه‌اى » ( 1314 - 1398 ق )\r\nسيد حسن فريد عراقى معروف به ( هزاوه‌اى ) ، از دانشمندان و اساتيد معروف رياضيات بود .\r\nوى در سال 1314 ق مطابق با 1275 ش در اراك ديده به جهان گشود .\r\nاز سن هفت‌سالگى تا چهارده‌سالگى در مدارس قديم به آموختن ادبيات فارسى و عربى و ساير مقدمات پرداخت ، در سال 1290 ش وارد مدرسهء متوسطهء « صمصاميه » شد و به تحصيل خود ادامه داد ، پس از گذرانيدن امتحان و قبولى ، به معلمى در مدرسهء صمصاميه و مدرسهء سهاميه مشغول شد .\r\nهزاوه‌اى ، داراى هوش فوق‌العاده و حافظهء بسيار قوى بود ، و چون به تحصيل علم علاقهء فراوان داشت ، بعد از تدريس در مدارس ، نزد اساتيد آن زمان اراك به تكميل تحصيلات خود پرداخت . و در بعضى از سالها در تعطيلات سه‌ماههء تابستانى مدارس به تهران سفر مىكرد ، و از محضر اساتيد مختلف استفاده نمود . و از مطالعهء كتب هم بطور دائم بهره‌مند مىشد . در نتيجه وى توفيق يافت در رياضيات عالى تبحّر پيدا كند و در حكمت الهى اطلاعات وسيعى را كسب نمايد ، و در هنر خط از جملهء خوشنويسان اراك باشد .\r\n\r\nاز جمله اساتيد وى :\r\n1 - شيخ حبيب اللّه ذوالفنون عراقى ، از اساتيد برجستهء علوم رياضى كه در تهران سكونت داشت .\r\n2 - شيخ على نخستين سنجانى ، از اساتيد حكمت و فلسفه در اراك بود .\r\n3 - شمس الشعراى گوارى ، از اساتيد خط بود .\r\nاستاد هزاوه‌اى ، مردى پركار و پرجوش و پرتحرك بود ، كه از سال 1292 ش تا 1329 ش به طور مرتب در مدارس متوسطهء معتبر اراك به تدريس رياضيات اشتغال\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nداشت . و در ضمن چندين سال مديريت مدرسهء « عظيميه » را برعهده گرفت و آن را باكفايت اداره نمود .\r\nوى در سال 1329 ش به تهران انتقال يافت ، و يك سال هم در دبيرستانهاى مركز رياضيات تدريس نمود . سپس از دبيرى كناره گرفت ، و در ادارهء كل اوقاف كه در آن زمان جزو وزارت فرهنگ بود ، به عنوان محقق در شعبهء چهارم ادارهء كل تحقيق اوقاف برگزيده شد . و در اين سمت هفت سال به خدمت مشغول بود و سرانجام در سال 1337 ش بازنشسته گرديد .\r\nآقاى مرتضى واعظزاده كه خود يكى از شاگردان ايشان است ، روش تدريس او را چنين بيان مىكند :\r\n( هنگام تدريس بسيار زيبا و خوش‌آهنگ سخن مىگفت ، توانايى او در آموختن دروس دشوار رياضى و ادارهء كلاس بىنظير و شگفت‌آور بود . از هنگامى كه قدم به كلاس مىگذاشت تا پايان مدت ، لحظه‌اى را هدر نمىداد و پس از بيان درس جديد ، تقريبا از همهء شاگردان متون و تمرينات مسايل دروس گذشته را مىپرسيد ، بىاستعدادترين و كودن‌ترين محصلان از قبيل راقم اين سطور هم ، كلاس درس او را دوست مىداشتند ، و از آن بهره مىبردند ) .\r\nوى تا آخر عمر خود داراى زن و فرزندى نبود ، تا اينكه در روز شنبه 21 / رمضان / 1398 ق مطابق با 4 / شهريور / 1357 ش در سن 84 سالگى در تهران درگذشت ، و در قبرستان بهشت معصومه قم مدفون گرديد .\r\nمنبع\r\n1 - حسين واعظزاده و پيش‌آمدهاى خوانسار و اراك ص 96 .\r\n\r\nسيّد حسن كاشانى ( 1245 ش - )\r\nسيد حسن فرزند آيت‌اللّه سيد حسين و نوهء مير محمّد على حسينى كاشانى ،\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nوى برادر آيت‌اللّه سيد مصطفى كاشانى و از علماء و بزرگان تهران بود .\r\nتولدش در سال 1245 ش در كاشان اتفاق افتاد .\r\nاز دانشمندان و داراى تحصيلات دينى در كاشان و تهران بود .\r\nوى نمايندهء مجلس شوراى ملى از كاشان دوره‌هاى اوّل و چهارم و پنجم بود .\r\nدر تهران درگذشت و در قم به خاك سپرده شد . سيد محمود ، يكى از فرزندان او بود .\r\nمنبع\r\n1 - نمايندگان مجلس شوراى ملى 354 .\r\n\r\nسيّد حسن كزازى كرمانشاهى ( 1253 - 1328 ق )\r\nيكى از علما و فضلاى عصر خود بود ، كه در قوت حافظه و دقت نظر و سرعت انتقال از برجستگان محسوب مىشد .\r\nوى داراى منظومه‌ها و نامه‌هاى ادبى بوده ، شعر را نيك مىسروده ، و نثرى عالى داشته است .\r\nمرحوم غلامرضا كيوان سميعى در كتاب خود ( زندگانى سردار كابلى ) هنگام شرح حال سردار نور محمّد خان ( پدر سردار كابلى ) مىنويسد :\r\nاز دوستان بسيار نزديكش در كرمانشاه مرحوم حاج سيد حسن كزّازى بوده كه از علماى خوش‌مشرب و اديب به شمار مىرفته است . او به سردار نور محمّد خان پيشنهاد مىنمايد جهت اشتغال خاطر ، املاكى در كرمانشاه خريدارى و اجاره نمايد ، و هم اين كار را مىكند و اداره امور املاك را به دست گماشتگان خويش مىسپارد .\r\nسرانجام در روز سه‌شنبه 3 / ذىحجه / 1328 ق به سن 75 سالگى در كرمانشاه درگذشت ، و در حرم مطهر حضرت معصومه عليها السّلام قم مدفون شد .\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nفرزندش سيد حسين كزازى نمايندهء مجلس شوراى ملى بود .\r\nمنابع\r\n1 - افادات يكى از منسوبين مرحوم .\r\n2 - زندگانى سردار كابلى 21 و 23 .\r\n3 - نقباء البشر 1 / 374 .\r\n\r\nميرزا حسن مجتهدزاده تبريزى ( 1307 - 1379 ق )\r\nميرزا حسن مجتهدزاده فرزند آيت‌اللّه ميرزا محسن مجتهد تبريزى ، از فضلا و محترمين بود .\r\nدر سال 1307 ق در تبريز زاده شد .\r\n\r\nتحصيلات در حوزهء نجف اشرف\r\nوى مدتى در نجف اشرف تحصيلات عالى خود را طى نمود ، و پس از مراجعت به وطن خود « تبريز » ، علاوه بر اشتغالات علمى و دينى نيز سردفتر اسناد رسمى گرديد .\r\nايشان در روز پنج‌شنبه آخر / محرم / 1379 ق مطابق با 14 / مرداد / 1338 ش درگذشت ، و در وسط قبرستان حاج شيخ قم با كد ( 20100 ) مدفون گرديد .\r\n\r\nسيّد حسن مدرسى يزدى ( ح 1325 - 1400 ق )\r\nسيد حسن فرزند سيد محمّد ميرصالحى طباطبائى مدرسى يزدى ، از دانشمندان و بزرگان قم بود .\r\nدر حدود سال 1325 ق در يزد متولد گرديد .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\n\r\nدر حوزهء علميهء قم\r\nايشان مقدمات را در زادگاه خود آموخت ، و در سن نوجوانى به قم رهسپار شد ، و سطوح را نزد آيت‌اللّه آخوند ملا على همدانى ( معصومى ) به انجام رسانيد .\r\nسپس دروس خارج را ابتدا از محضر آيت‌اللّه حاج شيخ عبد الكريم حائرى يزدى استفاده نمود ، آن‌گاه در دروس حضرات آيات : سيد محمّد حجت كوه‌كمرى ، سيد محمّد تقى خوانسارى و سيد حسين طباطبائى بروجردى شركت جست .\r\nوى در « پائين‌شهر » قم سكونت داشت ، و در مسجد رضائيه - واقع در خيابان آذر - به اقامهء جماعت و ارشاد و نيز به تدريس متون كتب درسى مشغول بود ، و در ماه‌هاى مبارك رمضان به « شهريار » تهران مىرفت و به انجام وظايف دينى و تبليغى مىپرداخت .\r\n\r\nاز آثار او\r\n1 - حاشية على وسيلة النجاة ( از اصفهانى ) .\r\n\r\nدرگذشت و اعقاب\r\nايشان در روز سه‌شنبه 15 / شوال / 1400 ق مطابق با 4 / شهريور / 1359 ش در اثر سكتهء قلبى و در پى ابتلاى به بيمارى قند در حدود 75 سالگى در بيمارستان آيت‌اللّه گلپايگانى قم درگذشت ، و جسدش پس از تشييع در صحن امامزاده موسى مبرقع عليه السّلام - واقع در خيابان آذر - به خاك سپرده شد .\r\nفرزندانش كه همهء آنان در كسوت روحانيت و به وظايف دينى از قبيل وعظ و ارشاد و اقامهء جماعت اشتغال دارند ، عبارتند از حضرات آقايان : 1 - سيد محمّد 2 - سيد على 3 - سيد كاظم 4 - سيد احمد 5 - سيد محمود 6 - سيد رضا .\r\nمنابع\r\n1 - آينهء دانشوران 397 .\r\n2 - اطلاعات متفرقه .\r\n3 - گنجينهء دانشمندان 2 / 258 .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\n\r\nسيّد حسن مدرسى يزدى « سريزدى » ( 1318 - 1403 )\r\nحاج سيد حسن مدرسى فرزند علامه سيد زين العابدين طباطبائى يزدى ، معروف به « سريزدى » از علماى سرشناس و ساكن كرج بود .\r\nاو در سال 1318 ق در قريهء « سريزد » از توابع يزد متولد شد .\r\n\r\nدر حوزه‌هاى علميه\r\nايشان پس از آموختن مقدمات در سال 1335 ق از زادگاه خود به يزد منتقل شد و باقى ادبيات و ساير سطوح را نزد آيات : سيد حسين باغ گندمى ، سيد احمد مدرس طباطبائى ، ملا حسين اردكانى و سيد مهدى سيبويه يزدى ( كه بعد در تهران ساكن شد ) تلمذ كرد .\r\nوى در سال 1342 ق به حوزهء علميهء قم مهاجرت كرد و از محضر آيات : حاج شيخ عبد الكريم حائرى يزدى ، سيد محمّد حجت كوه‌كمرى ، سيد محمّد تقى خوانسارى ، سيد صدر الدّين صدر ، سيد على يثربى كاشانى و ميرزا محمّد همدانى تمام استفاده را نمود و پس از ورود آيت‌اللّه سيد حسين طباطبائى بروجردى نيز از محضر ايشان بهره‌مند گرديد ، و خود در ضمن به تدريس متون كتب درسى پرداخت .\r\nنامبرده در سال 1377 ق در پى دعوت و درخواست اهالى كرج و امر آيت‌اللّه بروجردى به آنجا منتقل شد ، و در مسجد جامع به اقامهء جماعت و انجام خدمات دينى اشتغال ورزيد .\r\nاستاد شيخ محمّد رازى دربارهء او مىنويسد :\r\n« آقاى مدرسى كه داماد مرحوم حجة الاسلام آقا شيخ محمّد تويسركانى حائرى - داماد معظم مرحوم آيت‌اللّه حائرى يزدى مؤسس حوزهء علميه - مىباشند ، عالمى متين و بزرگوار و دور از هرگونه تظاهرات و خودنمائى و موصوف به فضل و تقوا هستند » .\r\nايشان در 19 / بهمن / 1361 ش در سن 85 سالگى در كرج درگذشت ، و\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nجسدش به قم حمل و در صحن مطهر حضرت معصومه عليها السّلام - اطاق دكتر مفتح - به خاك سپرده شد .\r\nمنابع\r\n1 - آثار الحجة 2 / 43 .\r\n2 - آينهء دانشوران 231 و 499 .\r\n3 - گنجينهء دانشمندان 4 / 671 .\r\n\r\nسيّد حسن موسوى دهسرخى ( 1341 - 1414 ق )\r\nحاج سيد حسن فرزند سيد مهدى و نوهء سيد اسد اللّه موسوى دهسرخى اصفهانى ، در 13 / جمادى اول / 1341 ق در اصفهان متولد شد .\r\nمقدمات را در مدارس « كاسه‌گران » و « صدر » اصفهان نزد : شيخ محمّد على معلّم حبيب‌آبادى ، و شيخ عباسعلى اديب آموخت ، آنگاه به قم رفت ، و مكاسب را نزد سيد شهاب الدّين مرعشى نجفى ، و رسائل را نزد شيخ اسد اللّه نور اللهى نجف‌آبادى ، و كفايه را نزد سيد محمّد باقر سلطانى بروجردى ، و ميرزا محمّد مجاهدى تبريزى تلمّذ كرد ، و مدت كوتاهى از درس خارج آيت‌اللّه سيد حسين طباطبائى بروجردى استفاده نمود .\r\nدر سال 1376 ق بنا بر خواهش اهالى « سلطنت‌آباد » تهران و امر آيت‌اللّه بروجردى به آنجا عزيمت و در ( مسجد صاحب الزمان « عج » ) به اقامهء جماعت و نشر\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nمعارف اسلامى پرداخت ، و كتابخانه‌اى براى مسجد و نيز يك دبستان تأسيس كرد .\r\n\r\nاز آثار او :\r\n1 - كودكان سخنور .\r\n2 - تاريخ مختصر انبياء عليهم السّلام و ائمه عليهم السّلام .\r\n3 - چهل حديث .\r\nوى در روز پنجشنبه 28 / شعبان / 1414 ق مطابق با 21 / بهمن / 1372 ش به سن 73 سالگى در تهران درگذشت ، و در قبرستان وادى السلام قم مدفون شد .\r\nمنبع\r\n1 - گنجينهء دانشمندان 4 / 572 .\r\n\r\nسيّد حسن نبوى بيرجندى ( 1340 - 1417 ق )\r\nحاج سيد حسن فرزند علامه سيد عبد الرحيم موسوى نبوى بيرجندى ، از فضلا و بزرگان معاصر بود .\r\nدر سال 1340 ق در بيرجند متولد گرديد .\r\n\r\nدر حوزه مشهد مقدس\r\nوى در سن نوجوانى به مشهد مقدس رهسپار گرديد و ادبيات را از محضر شيخ محمّد تقى اديب نيشابورى آموخت ، و قسمتى از سطوح را نزد آية اللّه سيد يونس اردبيلى تلمذ كرد و به\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nدامادى ايشان مفتخر گرديد .\r\n\r\nهجرت به حوزه قم\r\nايشان از مشهد مقدس به حوزه علميهء قم مهاجرت كرد و از محضر آيات : سيد حسين طباطبائى بروجردى ، سيد محمّد داماد يزدى و سيد شهاب الدّين مرعشى نجفى استفاده نمود و از ملازمان و اصحاب استفتاى آيت‌اللّه مرعشى شد و در تنظيم « حواشى عروة » و « مناسك حج » ايشان شركت داشت .\r\n\r\nاز آثار او\r\n1 - القواعد الفقهية .\r\n2 - تقريرات فقه مرعشى نجفى .\r\n3 - تلخيص الاصول فى علم الاصول .\r\n4 - تقريرات اصول مرعشى نجفى .\r\nوى در روز سه‌شنبه 17 / محرم / 1417 ق مطابق با 15 / خرداد / 1375 ش در قم درگذشت ، و در قبرستان باغ بهشت به خاك سپرده شد .\r\nمنبع\r\n1 - گنجينهء دانشمندان 289 / 2 .\r\n\r\nشيخ حسن نجفى بلتستانى ( - ح 1390 ق )\r\nشيخ حسن نجفى فرزند غلامعلى بلتستانى ، از فضلاى قم بود .\r\nدر « پارى - كهرمنگ » ايالت بلتستان پاكستان متولد گرديد .\r\nايشان در سال 1352 ق به قم مقدس مهاجرت كرد و دروس مقدماتى را نزد ميرزا احمد ترشيزى به انجام رسانيد و جهت تكميل تحصيلات خود به حوزهء كهن نجف\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nاشرف رهسپار شد و از محضر آيات استفاده نمود ، و مجددا به قم مراجعت كرد .\r\nمنابع\r\n1 - آينهء دانشوران 319 ( وى را تحت عنوان « شيخ حسن هندى » معرفى كرده است ) .\r\n2 - تذكرهء علماى اماميهء پاكستان ( شمالى علاقجات ) 182 .\r\n\r\nشيخ حسن نصرتىنيا سردرودى ( 1334 - 1397 ق )\r\nشيخ حسن فرزند يوسف و نوهء محمّد على فرزند نصر اللّه سردرودى تبريزى ، ملقب به « نصرتىنيا » از فضلا و خدمتگزاران به خلق در سردرود بود .\r\nاو در سال 1334 ق در سردرود ( 15 كيلومترى تبريز به سمت آذر شهر ) متولد گرديد .\r\nنصرتىنيا مقدمات را در زادگاه خود نزد ميرزا محمّد رفيع جلالى سردرودى آموخت . سپس به تبريز رفت و در مدرسهء صادقيه سطح را ديد . سپس به قم عزيمت نمود و مدتى چند در دروس خارج اساتيد قم حاضر گشت و سرانجام به زادگاه خويش مراجعت كرد و همواره به خدمات دينى و اشتغال به كار و زراعت مىپرداخت .\r\nايشان در سال 1397 ق مطابق با 1356 ش در سن 63 سالگى براثر سكتهء قلبى در سردرود درگذشت . پيكرش به قم حمل و در قبرستان بهشت معصومه عليها السّلام مدفون گرديد .\r\n\r\nميرزا حسن نورى همدانى ( 1342 - 1411 ق )\r\nحاج ميرزا حسن فرزند علامه شيخ ابراهيم نورى همدانى ، از فضلاى معاصر بود .\r\nدر سال 1342 ق مطابق با 1302 ش در همدان ديده به جهان گشود .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nاو برخى از مقدمات را نزد پدر خود تلمذ كرد و چندى هم در مدرسهء آخوند ملا على تحصيل نمود . آنگاه به قم مهاجرت كرد و پس از طى سطوح ، خارج را از محضر آيات : سيد محمّد حجت كوه‌كمرى ، سيد حسين طباطبائى بروجردى ، سيد محمّد داماد يزدى ، سيد كاظم شريعتمدارى ، سيد روح اللّه خمينى و سيد شهاب الدّين مرعشى نجفى استفاده نمود و از راه منبر به تبليغ دين و ترويج معارف اسلام پرداخت .\r\nنورى در روز شنبه 29 / شعبان / 1411 ق مطابق با 25 / اسفند / 1369 ش در سن 69 سالگى براثر تصادف درگذشت . پيكرش عصر روز يكشنبه در قم تشييع و در صحن مطهّر حضرت معصومه عليها السّلام به خاك سپرده شد .\r\nمنبع\r\n1 - گنجينهء دانشمندان 2 / 294 .\r\n\r\nميرزا حسن وثوق الدوله آشتيانى ( 1292 - 1370 ق )\r\nميرزا حسن فرزند ميرزا ابراهيم معتمد السلطنه و نوهء ميرزا محمّد قوام الدوله آشتيانى ، ملقب به « وثوق الدوله » متخلص به « ناصر » از نخست‌وزيران با فضل ايران بود .\r\nوى در ربيع‌الاوّل / 1292 ق در تهران پا به عرصهء گيتى نهاد .\r\nاو ادبيات را نزد ميرزا محمّد اديب گلپايگانى و علوم نقلى را نزد سيد\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nعبد الكريم لاهيجى و علوم عقلى را نزد شيخ على نورى و ميرزا هاشم اشكورى در مدرسهء مروى به پايان برد .\r\nميرزا حسن در سال 1313 ق همراه پدر خود به ملاقات ناصر الدّين شاه قاجار رفت و لقب « وثوق الدوله » را از او دريافت داشت و منصب استيفاى آذربايجان را برعهده گرفت .\r\nساير مناصب سياسى او عبارتند از : وزير عدليه ( 1327 ق در كابينهء سپهدار تنكابنى ) ، وزير عدليه ( 1328 ق كابينهء مستوفى الممالك ) ، وزير داخله ( 1329 ق در كابينهء سپهدار تنكابنى ) ، وزير خارجه ( 1329 ق در كابينهء صمصام السلطنه ) ، وزير دادگسترى ( 1345 ق در كابينهء مستوفى الممالك ) . او در سال 1298 ش مطابق با 1919 م قراردادى بين ايران و انگلستان امضا كرد كه اعتراض آزادىخواهان را برانگيخت . رياست فرهنگستان ايران را در سال 1314 ش برعهده داشت .\r\nوى نمايندگى مجلس شوراى ملى از تهران را در دوره‌هاى : اوّل ( 1285 ش مطابق با 1324 ق ) ، دوّم ( 1288 ش مطابق با 1327 ق ) ، ششم ( 1305 ش مطابق با 1344 ق ) ، و هفتم ( 1307 ش مطابق با 1347 ق ) كه در دورهء اوّل سمت نيابت رياست مجلس را داشت .\r\nاز آثار او : ديوان اشعار .\r\nوثوق الدوله در سال 1370 ق مطابق با بهمن / 1329 ش در تهران درگذشت .\r\nپيكرش به قم حمل و در مقبرهء خانوادگىشان در صحن اتابكى حضرت معصومه عليها السّلام به خاك سپرده شد .\r\nآقاى على وثوق ، نمايندهء دورهء بيستم مجلس شوراى ملى از شاهرود ، فرزند ايشان است .\r\nمنابع\r\n1 - رهبران مشروطه 1 / 415 .\r\n\r\n","description":"","footnote":"","page_name":" 573 ","page_number":573},
  {"content":"\r\n\r\n2 - فرهنگ رجال قاجار 207 .\r\n3 - فرهنگ شاعران زبان پارسى 595 .\r\n4 - فرهنگ عميد 895 .\r\n5 - مؤلّفين كتب چاپى 2 / 509 .\r\n6 - نامداران اراك 257 .\r\n7 - نمايندگان مجلس شوراى ملّى 377 .\r\n\r\nشيخ حسين اسلامى خلخالى ( - ح 1399 ق )\r\nوى اهل « كلور » خلخال و از فضلا و معاريف آن خطه بود .\r\nدر محل مذكور تولد يافت . و دوران تحصيلات خود را ابتدا در مكتب‌خانه‌اى در خلخال گذراند . دروس سطح را در حوزهء علميهء اردبيل نزد آيت‌اللّه شيخ غلامحسين غروى اردبيلى و شيخ غفور عاملى اردبيلى به پايان رساند . سرانجام رهسپار حوزهء علميهء قم گرديد و از محضر آيتين علمين : سيّد محمّد حجت كوه‌كمرى و سيّد حسين طباطبايى بروجردى خارج فقه و اصول استفاده نمود .\r\nسپس با كوله‌بارى از دانش و معرفت به وطن خويش « كلور » خلخال بازگشت و به احياى امور دينى و اجتماعى پرداخت .\r\nسال‌ها در آن ديار مقيم بود ، آنگاه مجددا به قم مراجعت فرمود تا به لقاء اللّه پيوست .\r\nاسلامى در حدود سالهاى 1399 ق در شهر قم رحلت نمود و در قبرستان بقيع به خاك سپرده شد .\r\nمنبع\r\n1 - مفاخر اردبيل ( مخطوط - سيّد عبد اللّه مفتى الشيعة ) .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nشيخ حسين اهرى نجفى ( 1282 - 1386 ق )\r\nحاج شيخ حسين فرزند فتح اللّه اهرى ، از دانشمندان و مشاهير اهر بود .\r\nوى كه اهل رواسجان ( قره‌نگوش ) شهرستان اهر است ، در سال 1282 ق در شهر اهر - استان آذربايجان شرقى - ديده به جهان گشوده بود .\r\nشيخ حسين پس از فراگيرى مقدمات ، سطوح را نزد آيت‌اللّه شيخ عبد الغنى اهرى استفاده نمود . سپس در سال 1304 ق به تبريز رفت به تحصيل خود ادامه داد . در سال 1313 ق به نجف اشرف رهسپار شد و از محضر فقهاى آن ديار ، از جمله آيت‌اللّه سيّد محمّد كاظم طباطبائى يزدى بهره‌ها برد و خود اقدام به تدريس پرداخت .\r\nدر سال 1349 ق ( يعنى پس از 36 سال ) به زادگاهش اهر مراجعت فرمود و در « مدرسهء شمس » به تدريس خود ادامه داد ، و در آن منطقه مرجعيت وسيعى پيدا كرد . او از نظر اخلاقى و مردم‌دارى ، نمونه‌اى فوق‌العاده بود .\r\nاز باقيات صالحات ايشان : بازگشايى مدرسهء علوم دينى اهر ، تعمير و مرمت مسجد سفيد كوچك و بزرگ ، و احداث غسالخانه‌اى براى مردگان در اهر ، مىتوان ياد كرد .\r\n\r\nاز آثار او :\r\n1 - حديقة الأحباب ( در احاديث و علوم قرآنى ) .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\n2 - شجرهء طوبى .\r\n3 - شرح على الرسائل .\r\n4 - شرح على المكاسب .\r\n5 - مناسك الحج .\r\n6 - اربعمائة ( أحاديث الامام الصادق عليه السّلام ) .\r\n7 - ردّ بهائيت .\r\n8 - آيات قرآن قابل ايراد است ؟\r\n9 - سورة المنتهى ( رسالة عمليه ) .\r\n10 - سؤال و جواب ( پيرامون علوم قرآنى ) .\r\nاهرى در روز يكشنبه 2 / ذىالقعده / 1386 ق برابر با 23 / بهمن / 1345 ش در سن 104 سالگى در شهرستان اهر بدرود حيات گفت . پيكرش به قم حمل و در قبرستان ابو حسين - مقبرة العلماء - به خاك سپرده شد .\r\nاز او تنها يك دختر ماند كه همسر حجة الاسلام سيّد عباس گرگرى ( مقيم نجف اشرف ) مىباشد .\r\nاما دامادهاى آقاى گرگرى عبارتند از :\r\n1 - مرحوم شيخ محمّد على غروى كه ساكن نجف اشرف بود .\r\n2 - آيت‌اللّه شيخ محمّد رضا بخارائى كه فعلا ساكن مشهد مقدس است .\r\n3 - حجة الاسلام و المسلمين سيّد كاظم دهدشتى ، كه فعلا ساكن آبادان است .\r\n4 - آيت‌اللّه سيّد مرتضى نجومى ، كه فعلا ساكن كرمانشاه است .\r\nمنابع\r\n1 - اطلاعات متفرقه .\r\n2 - تاريخ و جغرافياى ارسباران 260 .\r\n3 - مؤلفين كتب چاپى 2 / 833 .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\n\r\nسيّد حسين جزائرى شوشترى ( 1285 - 1365 ق )\r\nسيد حسين فرزند علامه سيد محمّد على و نوه آيت‌اللّه سيد عبد اللّه موسوى جزائرى شوشترى ، از علماى معروف و مقيم تهران بود . نسبش با چند واسطه به علامه بزرگ و محدث گرانقدر سيد نعمة اللّه جزائرى مىرسد .\r\n\r\nهجرت به حوزه نجف اشرف\r\nوى پس از طى مقدمات و تحصيل سطوح در تهران و پس از درگذشت پدرش در سال 1306 ق ، رهسپار نجف اشرف گرديد ، و از محضر آيات : ميرزا حبيب اللّه رشتى و ميرزا حسين خليلى تهرانى استفاده نمود . آن‌گاه به تهران مراجعت كرد و به انجام وظايف دينى پرداخت .\r\nايشان يكى از مشاهير و استوانه‌هاى زهد و تقوا به شمار مىرفت ، و از مصاديق بارز « مخالفا لهواه » بود .\r\n\r\nدرگذشت و اعقاب\r\nوى در روز چهارشنبه 18 / محرم / 1362 ق مطابق با 5 / اسفند / 1321 ش در تهران در سن 77 سالگى رحلت كرد ، و پس از تشييع با شكوه ، به قم حمل و در كنار تربت آيت‌اللّه حائرى يزدى در حرم حضرت معصومه عليها السّلام به خاك سپرده شد .\r\n\r\nفرزندانش :\r\n1 - سيد ابو القاسم 2 - آية اللّه سيد صدر الدّين جزائرى ( 1313 - ذىحجه / 1396 ق ) و در صحن حضرت عبد العظيم حسنى عليه السّلام در شهر رى مدفون شد 3 - سيد محمّد على ( ميرزا كوچك ) 4 - سيد بزرگ .\r\nمنابع\r\n1 - آثار الحجة 1 / 64 .\r\n\r\n","description":"","footnote":"","page_name":" 577 ","page_number":577},
  {"content":"\r\n\r\n2 - شجرهء مباركهء يا برگى از تاريخ خوزستان 1 / 289 .\r\n3 - گنجينهء دانشمندان 5 / 406 .\r\n4 - معجم القبور و وفيات الأعلام ( خطى - رازى ) .\r\n5 - نقباء البشر 2 / 631 .\r\n\r\nميرزا حسين جلالى رامسرى ( 1328 - 1392 ق )\r\nحاج ميرزا حسين جلالى فرزند على اكبر و نوهء ملا محمّد سمامى رامسرى ، از وعّاظ خطهء تنكابن بود .\r\nوى در سال 1328 ق در رامسر پا به عرصهء وجود نهاد و در سن پنج‌سالگى از نعمت پدر محروم شد . در تحت تكفل مادر ، خواندن و نوشتن را فراگرفت ، سپس وارد مدرسهء علميهء « نارنج‌بن » گرديد و مقدمات و سطوح را نزد : شيخ محمّد حسين غريب تنكابنى ، سيد يعقوب سجادى ، سيد مهدى علوى ، و شيخ عبد اللّه مدرس طى نمود و به وعظ و ارشاد پرداخت .\r\nنامبرده داراى بيانى جذّاب و در روضه لحنى جالب و شيوا داشت . وى از افراد كم‌نظير اين عصر بود ، و هيچ‌گاه دلبستگى به ماديات نداشت . و به‌جز در اوقات ضرورت در اجتماع ديده نمىشد .\r\nجلالى در سال 1384 ق با عده‌اى از اهالى رامسر به مكه مشرف گرديد و در سال 1386 ق با اصرار اهالى « رضى محله » در مسجد آن محل اقامهء جماعت مىكرد ، و شبهاى جمعه در همان محله مجلس وعظى داشته كه بسيار مفيد و آموزنده بوده است .\r\nايشان در شب يكشنبه چهارم / شوال / 1392 ق موافق با 20 / آبان / 1351 ش در رامسر در اثر سكتهء قلبى درگذشت ، و جنازه‌اش به قم حمل گرديد و در قبرستان وادى السلام به خاك سپرده شد . و از او فقط يك پسر به نام آقا محمّد و شش دختر به جاى ماند .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nجلالى گهگاهى شعر هم مىسرود و اغلب اشعارش در رثاء اهل بيت عليهم السّلام بود ، از جمله مرثيه‌اى كه به صورت مستزاد است در سال 1351 ق در رثاى حضرت على اكبر عليه السّلام سروده ، تقديم مىگردد :\r\n گفتار سر نعش على اكبر شه بطحا * مه‌طلعت بابا\r\nاز چيست به خون خفته‌اى اى نوگل رعنا * مه‌طلعت بابا\r\nانداخت كه از تيغ ستم قد رسايت * افكند ز پايت\r\nبنموده مرا نوحه‌گر از داغ فراقت * افكند ز پايت\r\nخم كرده قدم همچو كمان بهر عزايت * افكند ز پايت\r\nبرخيز نما جان پسر شكوه ز اعدا * مه‌طلعت بابا\r\nاين فرق منير تو كه منشق ز جفا كرد * از حق نه حيا كرد\r\nوين قامت شمشاد تو بر خاك فنا كرد * از حق نه حيا كرد\r\nدر ماتم هجران تو ما را به نوا كرد * از حق نه حيا كرد\r\nزين قوم كنم شكوه بر قادر يكتا * مه‌طلعت بابا\r\nاين بود اميدم كه ترا شاد نمايم * داماد نمايم\r\nاز شادى تو شاديم آغاز نمايم * داماد نمايم\r\nاندر شب عيشت بفلك باز نمايم * داماد نمايم\r\nسازم خبر از سور تو بر جمله بطحا * مه‌طلعت بابا\r\nگفتم كه شب عيش بپوشم بقبايت * بندم بحنايت\r\nدوزم ز وفا رخت عروسى ز برايت * بندم بحنايت\r\nدر حجلگه عيش نشانيم رعنايت * بندم بحنايت\r\nافسوس كه ناكام برفتى سوى عقبا * مه‌طلعت بابا\r\nاز داغ تو بابا بنمايم چه صبورى * آه از غم دورى\r\nصد آه كه شاديت نديدم بدهورى * آه از غم دورى\r\nبينم چسان غوطه‌ور اندر يم خونى * آه از غم دورى \r\nمنبع\r\n1 - بزرگان رامسر 58 .\r\n\r\n","description":"","footnote":"","page_name":" 579 ","page_number":579},
  {"content":"\r\n\r\n\r\nسيّد حسين حائرى تنكابنى ( ح 1297 - 1386 ق )\r\nسيد حسين حائرى فرزند آيت‌اللّه سيد محمّد على حسينى و نوهء سيد صادق تنكابنى .\r\nدر حدود سال 1297 ق در نجف اشرف ديده به جهان گشود .\r\nپدرش از فقها و دانشمندان عتبات عاليات به شمار مىرفت كه در سال 1317 ق در نجف اشرف درگذشت ، به نقباء البشر 4 / 1449 و بزرگان رامسر 188 رجوع شود .\r\nسيد حسين ، دروس دينى خود را نزد آيات : شيخ محمّد على مدرسى چهاردهى ، سيد مصطفى كاشانى ، ميرزا على شيرازى ، شيخ محمّد حسين غروى اصفهانى و سيد ابو الحسن اصفهانى در نجف اشرف و حاج شيخ عبد الكريم حائرى يزدى در قم گذرانيد .\r\nوى از نجف اشرف به كرمانشاه رفت و پس از چندى در سال 1342 ق به قم مهاجرت كرد و تا آخر عمر در محلهء سر حوض زيست . سفرهائى به مصر و روسيه داشت و تسلط به چند زبان خارجى نيز پيدا كرد .\r\nدر وعظ و ارشاد دهن گرمى داشت كه مورد توجه عامه بود . از ديگر ويژگيهاى ايشان : حفظ خطب نهج البلاغة ، اشعار زيادى از شاعران عرب‌زبان و داراى خطى خوش و صفحه‌بندى زيباى نگارشى بود .\r\n\r\nاز آثار او\r\n1 - شرحى بر ارشاد ( از شيخ مفيد )\r\n2 - ترجمهء لهوف ( از ابن طاوس )\r\n3 - ديوان اشعار\r\nنامبرده در چند سال آخر عمر خود دچار سكتهء ناقص گرديد و در منزل بسترى\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nشد و سرانجام در صفر / 1386 ق مطابق خرداد / 1345 ش در سن 89 سالگى در قم درگذشت و جسدش در صحن حضرت معصومه عليها السّلام ( زير ساعت ) به خاك سپرده شد .\r\nايشان به افتخار دامادى آيت‌اللّه سيد حسن كزازى يكى از علماى معروف كرمانشاه بود ، نايل شد . و فرزندانى دانشمند از سه همسر چون :\r\n1 - سيد محمّد على صفير .\r\n2 - سيد محمّد حسن حائرىنيا .\r\n3 - سيد محمّد تقى حائرىفر ، وكيل دادگسترى .\r\n4 - مير جعفر .\r\n5 - سيد مهدى حائرى و پنج دختر پيدا كرد .\r\nآقاى شيخ محمّد سمامى در بزرگان رامسر ص 62 از ايشان به عنوان يكى از بزرگان نام برده ، ولى اشتباها وى را داماد سيد احمد كربلائى دانسته كه اشتباه است .\r\nمنبع\r\n1 - شرح حال فوق از زبان فرزندش آقاى سيد محمّد حسن حائرىنيا ، ساكن تجريش يادداشت گرديد .\r\n\r\nسيّد حسين حسينى قمى ( 1336 - 1412 ق )\r\nحاج سيد حسين فرزند سيد على حسينى قمى ، از معاريف شعراى معاصر قم بود .\r\nاو در سال 1336 ق مطابق با 1296 ش در شهر قم چشم به جهان گشود . پس از اتمام تحصيلات ابتدايى در پانزده‌سالگى پدر خود را از دست داد . ناچار متكفل مخارج پنج نفر كه تنها ميراث پدر بودند ، گرديد .\r\nحسينى تحصيلات متوسطه را ضمن يك شغل آزاد به پايان رسانيد ، و از\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nفراگرفتن علوم قديمه نيز غفلت نورزيد ، و در سال 1319 ش به تهران مهاجرت كرد و در سال 1321 ش به استخدام بانك ملى درآمد و در همان شهر مشغول كار شد . در ضمن با جرايد همكارى داشت و اشعارش با امضاى مستعار « خروس اخته » در روزنامه‌هاى : توفيق ، نسيم شمال و كانون شعرا به چاپ رسيد . و در آغاز شاعرى به جنبه‌هاى فكاهى و اجتماعى آن پرداخت .\r\nحسينى در رابطهء همكارى خود با مطبوعات و آثارش چنين مىگويد : « از نيم قرن پيش تاكنون در رابطه با مطبوعات كشور آثار بسيارى داشته‌ام ، كه حتى يك در صد آنها در دسترس نبوده و امكان به دست آوردنش نيز برايم ميسّر نيست » .\r\n\r\nزندگانى همراه با شعر و ادب\r\nآقاى مهدى عباسى ، ايشان را چنين معرفى مىنمايد :\r\nكمتر كسى است در شهرستان قم با شعر و ادب سروكار داشته باشد ، ولى با نام اين شاعر بلندآوازه آشنا نباشد ، وى از كارمندان بانك ملى ايران و از اعضاء برجستهء انجمن ادبى اين شهر در دوره‌هاى گذشته محسوب مىشده ، پس از آنكه شادروان محمود صمصام السلطان ( تندرى ) از اين محنت‌سرا به سراى جاويدان سفر نمود ، مدتى انجمن ادبى مسئول نداشت ، تا اينكه بنا به درخواست شعراى شهر آقاى حسينى قبول مسئوليت نموده ، سالهاى متوالى جلسات انجمن در منزل شخصى ايشان تشكيل مىگرديد ، و الحق كه از عهدهء اين امتحان سرفراز بيرون آمدند ، اين شاعر اشعار طنز و انتقادآميز به مناسبتهاى مختلف سياسى و اجتماعى مىسرود ، كه در مجلات مختلف از قبيل : توفيق ، ناهيد ، نسيم شمال ، اميد ، استوار ، پيكار مردان و غيره به چاپ مىرسيد ، و چون اين‌گونه اشعار طبعا به مذاق حكام وقت ناگوار مىآمد ، لذا مأمورين ساواك خود را در لباس دوست و علاقمند به شعر و ادب جلوه داده در جلسات شركت مىجستند ، و اين مسأله موجب ناراحتى و امكان ازهم‌پاشيدگى انجمن را داشت ، به ناچار شعرا در گوشه و كنار ، پنهان و\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nآشكار ، تشكيل جلسه مىدادند ، و به طورى كه شاعر نقل فرمودند : « هر چراغى روشن شد ما رفتيم در سايهء آن چراغ ، ولى بال‌وپرمان سوخت و افتاديم » . مطالب يادشده قطره‌اى از درياى زحماتى است كه اين شاعر در دوران حيات ادبى خويش كشيده‌اند .\r\nحسينى پس از چند سال توقف در تهران به زادگاه خود منتقل گرديد و در بانك ملى مشغول به كار شد تا بازنشسته گرديد .\r\nسرانجام در روز چهارشنبه 22 / ربيع‌الاوّل / 1412 ق مطابق با 10 / مهر / 1370 ش در قم بدرود حيات گفت و در وسط قبرستان حاج شيخ مدفون گرديد .\r\nحسينى شاعرى خوش‌ذوق و اجتماعى و شوخ‌طبع بود . در جوانى با كمك چندين تن از شاعران به تشكيل ( انجمن ادبى قم ) به رياست شادروان استاد محمود تندرى همت گماشت ، و پس از فوت تندرى انجمن را در منزل خود تشكيل داد .\r\n\r\nاز آثار او سه مجموعه شعر به نامهاى :\r\n1 - اشك ملت .\r\n2 - سياست روز .\r\n3 - سمبولى از شعر و ادب معاصر ، كه به چاپ رسيده است .\r\n\r\nمن هم\r\n چشم ابر بهارا گريان بود در چمن * من و او هر دو ناله‌ها كرديم\r\nبلبل از عشق گل پريشان بود همچو من * شكوه از يار بىوفا كرديم\r\nبلبل از عشوهء گل شاداب در بهار * هر دو همدرد يكدگر بوديم\r\nمن ز آشوب آن دو نرگس خواب چشم يار * از غم عشق باخبر بوديم\r\nبلبل آن مرغ‌زار را بايد مرغزار * كز خط و مرغزار بلبل و من\r\nعاشق بىقرار را بايد خط يار * واى بر حال زار بلبل و من\r\nمن ز گل‌چهرهء او ز چهرهء گل در تعب * همه در آتشيم و سوز و گداز \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n من پى زلف و او پى سنبل روز و شب * اى دل غرقه خون بسوز و بساز\r\nياد آن شب كه چشم مخمورش سوى من * از چه امروز بىخبر ز من است\r\nبود و روشن ز روى پرنورش كوى من * همچو ايّام در گذر ز من است\r\nگرچه خود از تو دور مىكردم بىگمان * ليك چون دوست دارمت اى دوست\r\nبىنشاط و سرور مىكردم در جهان * به خدا مىسپارمت اى دوست . . . \r\n* منابع\r\n1 - تاريخ تكايا و عزادارى قم 316 .\r\n2 - رجال قم 109 .\r\n3 - سخنوران نامى معاصر 3 / 87 .\r\n4 - سخنوران نامى معاصر ايران 2 / 1146 .\r\n5 - فرهنگ شاعران زبان پارسى 171 .\r\n6 - مؤلفين كتب چاپى 2 / 730 .\r\n\r\nسيّد حسين خلخالى ( 1309 - 1394 ق )\r\nسيد حسين فرزند علامه سيد زين العابدين نوهء مير شاه ميرزا موسوى خلخالى ، از علما و زهاد كه در رشت سكونت داشت ، تولدش به سال 1309 ق در خلخال اتفاق افتاد .\r\nمقدمات را در زادگاهش آموخت ، و جهت ادامهء تحصيل به اردبيل رفت و مدت 13 سال به تحصيل سطوح پرداخت . سپس به تبريز رفت و پس از 3 سال اقامت به رشت عزيمت كرد ، و مدتى به تحصيل و ارشاد پرداخت سرانجام به نجف اشرف رهسپار گرديد ، و محضر آيت‌اللّه شيخ الشريعهء اصفهانى را درك و از وى استفادهء علمى نمود ، و پس از ارتحالش از محضر آيت‌اللّه سيد ابو الحسن\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nاصفهانى بهره‌مند گرديد .\r\nوى در سال 1352 ق به رشت بازگشت و به اقامهء جماعت و تدريس همت گماشت ، و نظر به قدس و زهدى كه داشت اقبال زيادى كسب نمود .\r\nاو در 2 / محرم / 1394 ق مطابق با بهمن / 1352 ش به سن 84 سالگى در رشت درگذشت ، و جسدش در قبرستان شيخان قم مدفون گرديد .\r\n\r\nفرزندانش :\r\n1 - حجة الاسلام سيد ابو الفضل ، ساكن قم ( كه معلومات فوق را از ايشان يادداشت نمودم ) 2 - سيد محمّد تقى 3 - سيد على اكبر 4 - سيد هادى .\r\nو جناب آيت‌اللّه سيد رضى شيرازى ساكن تهران يكى از دامادهاى مترجم‌له مىباشد .\r\n\r\nحسين دادگر ( 1299 - 1390 ق )\r\nحسين دادگر و ملقب به ( عدل الملك ) فرزند ميرزا عبد الكريم و نوادهء حاج على تاجر شيرازى ، متولد سال 1299 ق مطابق با 1260 ش در تهران .\r\nمقدمات علوم دينى را در مدرسهء مروى آموخت . اندكى در علوم دينى و فقه اسلامى تحصيل كرد و در زمان وزارت ميرزا محمود علاء الملك در كابينهء اتابك ، در سال 1286 خورشيدى به استخدام عدليه درآمد . در ظرف چند سال از تقريرنويسى و عضويت محكمهء بدايت ، تا دادستانى تهران ، مدارج خدمات قضايى را پيمود . بعد به وزارت داخله منتقل شد و لقب ( عدل الملك ) گرفت . و در آغاز مشروطه جزو مشروطه‌خواهان بود .\r\n\r\nدر وزارت داخله\r\nپس از چند سال كه كارمند وزارت داخله بود ، به سال 1295 ش و در زمان\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nرياست وزرايى وثوق الدوله ، در وزارت داخله مقام مؤثرى به دست آورد .\r\nاو كه يكى از معاونين وزارت داخله شده بود و از طرف « كميتهء مجازات » مورد تهديد قرار گرفت كه چنان كه از خدمات دولتى كناره‌گيرى نكند ، ترور خواهد شد . در حكومت دوم وثوق الدوله كه براى ايجاد امنيت ، كوشش‌هايى به عمل مىآمد ، وقتى ( ماشاءالله كاشى ) و بعد پدرش ( نايب حسين كاشى ) را مأموران ژاندارمرى دستگير كرده به تهران آوردند ، بازجويى از اين اشرار به وسيلهء ادارهء تأمينات زير نظر عدل الملك كه معاون وزارت داخله بود انجام پذيرفت ، و در استرداد اموال مردم كه راهزنان كاشان به سرقت و غارت برده بودند بسيار كوشيد .\r\nمعاونت وزارت داخله را مدتى حفظ كرد و در اواخر سال 1299 خورشيدى در كابينهء سپهدار رشتى به كفالت وزارت داخله برگزيده شد .\r\n\r\nدر كودتاى 1299 ش\r\nچون با سيد ضياء الدّين طباطبائى آشنا بود و براى روزنامهء رعد مقالاتى مىنوشت ، شهرت يافت كه از حادثهء كودتا قبلا آگاه بوده است و با سيد ضياء همراه ، ازاين‌رو پس از كودتاى 1299 ش در كابينهء سيد ضياء كفالت وزارت داخله را همچنان حفظ كرد . او مورد اعتماد سيد ضياء الدّين بود و در جريان بازداشت و دستگيرى حكام ايالات مانند قوام السلطنه حاكم خراسان و صارم الدوله حاكم كرمانشاه ، واسطهء ابلاغ و اجراى دستورهاى سيد ضياء الدّين بود .\r\nهنگامى كه كابينهء سيد ضياء الدّين ساقط شد ، قوام السلطنه دستور تبعيد عدل الملك را داد . او در قم به صحن مبارك رفت و در آنجا بست نشست . در همين هنگام كه او در حرم حضرت معصومه عليها السّلام متحصن بود ، اعتبارنامهء دورهء چهارم نمايندگى مجلس شوراى ملّى او ، در جلسهء پنجم / مرداد / 1300 ش در مجلس طرح و رد شد . پس از كناره‌گيرى دولت قوام السلطنه به تهران بازگشت ، و در وزارت داخله مشغول خدمت شد .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nدر مجلس شوراى ملى و در كنار سردار سپه\r\nدادگر در 26 / خرداد / 1302 ش در كابينهء مشير الدوله ، به سمت ( كفيل وزارت فوائد عامه و تجارت ) منصوب و سپس در كابينهء سردار سپه كه در 6 / آبان / 1302 ش تشكيل شد ، معاون رئيس الوزرا شد . او در امور سياسى ، همه جا مجرى سياستهاى سردار سپه بود . در طرح قضيهء جمهورى ، از هواداران آن به شمار مىآمد ، در مجلس شورا يكى از امضاكنندگان مادهء تبديل رژيم مشروطه به جمهورى بود . و سرانجام براى سلطنت سردار سپه فعالانه وارد ميدان سياست شد .\r\nدر مجلس مؤسسان كه در آذر / 1304 ش تشكيل شد ( نايب‌رئيس مجلس ) بود ، سپس در 28 / آذر / 1304 ش در كابينهء اول فروغى كه اولين كابينهء پس از سلطنت رضا شاه بود ، به سمت ( وزارت داخله ) منصوب شد .\r\nدادگر ازآن‌پس تصميم گرفت در مجلس شوراى ملى ، فعاليت سياسى كند . او در دوره‌هاى سوم از بابل ( 1293 ش مطابق با 1333 ق ) ، چهارم ( 1300 ش مطابق با 1339 ق ) ، پنجم ( 1302 ش مطابق با 1342 ق ) ، ششم ( 1305 ش مطابق با 1344 ق ) ، هفتم ( 1307 ش مطابق با 1347 ق ) ، هشتم ( 1309 ش مطابق با 1349 ق ) ، و در دوره‌هاى نهم ( 1311 ش مطابق با 1351 ق ) و دهم ( 1314 ش مطابق با 1354 ق ) از تهران به نمايندگى برگزيده شد ، كه در دورهء دهم اعتبارنامه‌اش مطرح نشد . در دوره‌هاى هفتم و هشتم و نهم رئيس مجلس شوراى ملى بود . در دورهء رياست او بود كه در سال 1309 خورشيدى لقب ( كبير ) براى رضا شاه از مجلس گرفته شد . پس از پايان دورهء نهم ، درحالىكه به نمايندگى دورهء دهم انتخاب شده بود و سه دوره متوالى رئيس مجلس شوراى ملى بود .\r\n\r\nغضب شاه و تبعيد از ايران\r\nدر سال 1314 ش مورد غضب رضا شاه واقع گرديد و سريعا از ايران تبعيد شد .\r\nعلت واقعى اين رفتار رضا شاه با او به درستى معلوم نيست . فقط حاج\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nمخبر السلطنه هدايت در كتاب خود به نام ( خاطرات و خطرات ) اشاره‌اى به اين موضوع دارد :\r\n« در خاتمهء دورهء هشتم 24 / دى ماه / 1310 ش دادگر رئيس مجلس پس از اظهار خدمتگزاريها گفت : « اگر خداوند به ما توفيقى عنايت كند ، بار دگر وسيلهء اصلاحات باشيم . . . » در خاتمه اشاره به تسريع انتخابات نمود . من هم از مساعدتهاى مجلس اظهار خشنودى كردم . در اسب‌دوانى صحرا كاشف به عمل آمد كه گفتارهاى آن روز مطبوع خاطر ملوكانه نبوده است ، از شركت در اصلاحات دم زدن و دو منشأ براى پيشرفت قائل شدن نزديك به كفر است . در اسب دوانى دادگر مخاطب به خطابات سخريه‌آميز شد و فرمودند : بلى ! مساعدتهاى مجلس رونقى به امور داد ، در انتخابات تسريع مىشود و شما هم رئيس خواهيد بود ، معلوم بود كه تصديق من هم به‌جا نبوده است » .\r\nبه هر جهت دادگر از ايران تبعيد شد و در عرض سه روز از طريق « بندر انزلى » به « ماكو » و از آنجا به اروپا عازم گرديد . هنگامى كه در اروپا بود ، در بحبوحهء جنگ جهانى دوّم از طرف نازىها دعوت به همكارى شد . جريان واقعه از اين قرار بود : كه وى توسط فن پاپن و شلومبرگ كه سابقا سفير آلمان در ايران بود ، دعوت شد تا رياست حكومت ايران آزاد را عهده‌دار شود . و سرلشكر آيرم نيز كه در اين زمان فرارى و ساكن اروپا بود ، در اين حكومت وزير كشور شود . دادگر اين پيشنهاد را نپذيرفت و علىرغم ميل و اصرار نازيها و سرلشكر آيرم ، با آنان همكارى نكرد .\r\n\r\nبازگشت به وطن و فعاليت در مجلس سنا\r\nدادگر پس از سالهاى متمادى اقامت در اروپا ، در سال 1324 خورشيدى به ايران بازگشت . آبها از آسياب افتاده و ديكتاتورى سقوط كرده بود . ازاين‌رو وى مجددا به فعاليت سياسى پرداخت و اين‌بار در مجلس سنا شروع به فعاليت كرد .\r\nدر دوره‌هاى اوّل ( 1328 ش مطابق با 1369 ق ) ، دوم ( 1332 ش مطابق با\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n1373 ق ) و سوم ( 1339 ش مطابق با 1379 ق ) مجلس سنا ، سناتور انتخابى استان مازندران بود ( 20 / بهمن / 1328 - 19 / ارديبهشت / 1340 ش ) .\r\n\r\nحمايت از نهضت ملى\r\nولى اين‌بار با تجربه‌تر از دورهء سياسى گذشتهء خود با مسائل سياسى برخورد كرد . از پشتيبانان پشت پردهء نهضت ملى شدن صنعت نفت و از مؤيدين رجال ملى ايران محسوب شد .\r\nحسين مكى در كتاب خود به نام ( تاريخ بيست سالهء ايران ) دربارهء اواخر عمر سياسى او چنين مىنويسد :\r\n« ولى عدل الملكى كه در دوران حكومت كودتاى 1299 ش مصدر كار و چندين دورهء نمايندهء مجلس و سه دوره هم رئيس مجلس ، و رئيس انجمن نظارت انتخابات قلابى دورهء هفتم بود و از عمّال روى كار آوردن حكومت ديكتاتورى به شمار مىرفت ، با عدل الملك از تبعيد برگشته تفاوت فاحشى كرده بود . زيرا در سالهاى دربه‌درى و تبعيد طعم حكومت مطلق‌العنانى و قلدرى را چشيده بود ، لذا با حكومت ديكتاتورى مخالف بود . به همين علت هم هنگامى كه سناتور بود و حكومت رزم‌آرا روى كار آمد ، با من روابط نزديك پيدا كرد و پنهان و آشكار ما را تأييد مىنمود ، چنان‌كه وقتى دكتر فاطمى مدير « باختر امروز » را رزم‌آرا توقيف كرد ، در مجلس سنا و در جلسهء خصوصى عمل دولت را تقبيح نمود .\r\nآشنايى و دوستى من هم با ايشان از هنگامى شروع شد كه در كابينهء رزم‌آرا لكوموتيورانان راه‌آهن به علت شرايط نامساعدى كه داشتند ناگهان دست از كار كشيده به مجلسين شورا و سنا متحصن شدند ، و از طرف مجلس شوراى ملى دكتر معظمى و من و از مجلس سنا عدل الملك و يك نفر ديگر انتخاب شديم كه به شكايت آنها رسيدگى نموده ، هرچه رأى داديم مورد قبول دولت واقع شود . براى انجام اين منظور جلسه‌اى با حضور وزير راه تشكيل داديم رأى هر چهار نفر ما به\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nنفع متحصنين و عليه دولت بود ، و با آنكه وزير راه هم قبول كرده بود كه اجرا نمايد ، ولى رزم‌آرا زير بار نرفت و كار به كشمكش انجاميد كه در جلسهء رسمى مجلس مطرح نمودم . نوبت ديگر هم كه عده‌اى به تئاتر سعدى هجوم برده و تخريب و غارت كرده بودند ، كاركنان تئاتر سعدى به مجلسين سنا و شورا متحصن شدند . در اين نوبت هم از مجلس سنا عدل الملك و ابراهيم خواجه نورى و از مجلس شورا دكتر معظمى و نگارنده معين شديم كه رسيدگى نموده ، رفع تحصن شود در اين مورد هم رأى چهار نفرمان يكسان بود و رفع تحصن شد .\r\nبعد هم با دادگر در مجلس مرتبا ملاقاتهايى دست مىداد ( چون در آن موقع هنوز براى مجلس سنا مكانى ساخته نشده بود ، و جلسات مجلس سنا در بهارستان و در عمارت مجلس شورا تشكيل مىيافت ) بنابراين حداقل در هفته دوسه مرتبه ملاقات و دربارهء حكومت رزم‌آرا مذاكره و تشريك مساعى و بحث مىكردم .\r\n\r\nديكتاتور و ديكتاتورى\r\nعدل الملك دل ( پر ) خونى از ديكتاتورى داشت ، و مىگفت : بر من مسلم شده كه هركس به ايجاد و روى كار آمدن ديكتاتورها كمك كند ، پس از آنكه پايه‌هاى حكومت خودكامه محكم شد و ديكتاتور كاملا مستقر گرديد ، اولين قربانيهاى آن حكومت همان كسانى خواهند بود كه عمله و اكرهء بناى آن حكومت بوده‌اند ، زيرا آنها همان‌طور كه گفته‌اند چوب بست بدنماست و بايد برداشته و نابود شود . به اين جهت بايد متوجه بود كه به ايجاد چنين حكومتهاى مطلق‌العنانى مطلقا كمك و همكارى نكرد . اگر كسى كمكى كرد و از عوامل مؤثر بود ، بداند كه از بين خواهد رفت ، من هم اگر در ايران بودم ، حتما در زندان قصر پذيرايى مىشدم و يك روز در جرايد نوشته مىشد كه دادگر در اثر سكتهء قلبى درگذشته است .\r\nعدل الملك از دورانى كه در رأس كار بوده ، متأسف بود و استغفار مىكرد . به اين جهت به ( جبههء ملى ) نزديك شده بود و با ملّى كردن نفت هم موافق بود ، و\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nبراى رزم‌آرا در مجلس سنا كارشكنى مىكرد . در دوران خلع يد هم كه در آبادان بودم ارتباط داشتيم و تلگرافهايى بين ايشان و من مبادله مىشد ، كه يكى از آنها براى تقويت حكومت مصدق در جلد سوم كتاب سياه نقل شده است . . . » .\r\nحسين دادگر سرانجام در روز يكشنبه 19 / ذىقعده / 1390 ق مطابق با 27 / دى / 1349 ش در تهران وفات يافت ، و در قم يكى از اطاقهاى قبرستان ابو حسين فرزند وى رحيم دادگر نمايندهء مجلس شوراى ملى از استرآباد دوره نوزدهم است .\r\nبه خاك سپرده شد .\r\nتنها اثرى كه از او به چاپ رسيده است : يادداشتهائى دربارهء تاريخ معاصر ايران ، مىباشد .\r\nمنابع\r\n1 - اسرار تاريخى كميتهء مجازات .\r\n2 - تاريخ بيست سالهء ايران ، 2 / 4 .\r\n3 - تاريخ مختصر احزاب سياسى ايران .\r\n4 - رهبران مشروطه 2 / 626 .\r\n5 - زندگينامهء رجال و مشاهير ايران 3 / 165 .\r\n6 - سالنامهء دنيا ، سالهاى 1342 و 1345 و شمارهء شانزدهم .\r\n7 - شرح حال رجال ايران .\r\n8 - نمايندگان مجلس شوراى ملى 322 .\r\n\r\nشيخ حسين ربانى ميانجى ( 1347 - 1416 ق )\r\nشيخ حسين ربانى فرزند ميرزا عبد الرحيم نقابى ميانجى ، از فضلاى معاصر بود .\r\nاو در تاريخ 1347 ق مطابق با سال 1307 ش چند ماهى پس از رحلت پدرش در روستاى « نقاب » از توابع ميانه چشم به جهان گشود .\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n\r\nتحصيلات\r\nاندك زمانى نزد دايى خود به فراگيرى قرآن پرداخت . بعد در مكتب‌خانهء كربلائى حسين در روستاى « نشق » به خواندن و نوشتن علاقه نشان داد ، و در روستاى « النجارق » دروس ابتدايى را پشت سر گذاشت ، سپس به شهر ميانه رفت و در حوزهء تازه‌تأسيس آنكه در منزل آيت‌اللّه ميرزا ابو محمّد حجتى برقرار بود ، اقدام به آموزش مقدمات علوم اهل بيت عليهم السّلام كرد ، و تا پايان دورهء سطح از محضر آقايان :\r\nميرزا لطف‌على زنوزى ، شيخ هادى نيّرى ، شيخ على كتانى ، ميرزا مهدى جديدى ، و سيد عبد الستار محمّدى استفاده كرد .\r\n\r\nمهاجرت به قم\r\nاو در سال 1327 ش عازم شهر مقدس قم گرديد و در دروس حضرات آيات :\r\nسيد حسين طباطبائى بروجردى و سيد محمّد داماد يزدى و مدت زمانى نيز در درس آيت‌اللّه سيد روح اللّه خمينى و آيت‌اللّه سيد محمّد رضا گلپايگانى شركت جست . بخشهايى از علم فلسفه را نزد سيد محمّد حسين تبريزى « علامهء طباطبائى » و تفسير و معارف قرآن را هم نزد آيت‌اللّه حاج شيخ محمّد باقر ملكى ميانجى آموخت . و در نهايت با تلاش شبانه‌روزى خود توانست در موضوعات مختلف :\r\nفقهى ، اصولى ، اعتقادى و . . . تحقيق كرده ، رساله‌هاى عربى و فارسى بنويسد كه تاكنون از آنها يك عنوان به نام :\r\n1 - معاد از ديدگاه قرآن ، حديث و عقل كه به مرحلهء چاپ رسيده و بقيهء آن در حال تنظيم و آمادهء چاپ است .\r\n2 - رساله‌اى در اعجاز قرآن ( به عربى و فارسى ) .\r\n3 - انوار بيان ، در مباحث توحيد قرآنى .\r\n4 - تفسير قرآن كريم ( تا سورهء نساء ) .\r\n5 - تفسير سوره‌هاى كوتاه قرآن .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nاين عالم تلاشگر از آيت‌اللّه گلپايگانى و آيت‌اللّه شيخ لطف‌على زنوزى ( كه ساكن ميانه بود ) اجازهء روايى داشت .\r\nسرانجام بامداد روز پنجشنبه 27 / صفر / 1416 ق مطابق با 5 / مرداد / 1374 ش در قم درگذشت . پيكرش در جوار على بن جعفر عليه السّلام مدفون شد .\r\nمنابع\r\n1 - دانشنامهء قرآن و قرآن‌پژوهى 1 1095 .\r\n2 - سيماى ميانه 234 .\r\n3 - مقدمهء كتاب معاد از ديدگاه قرآن .\r\n\r\nسيّد حسين رضوى همدانى « غبار » ( 1265 - 1322 ق )\r\nسيد حسين رضوى ، متخلص به ( غبار ) فرزند سيد رضا و نوهء سيد صادق امام جمعهء همدان و از سادات كبابيان آن ديار است .\r\nغبار ، در سال 1265 ق در محلهء ( كبابيان ) همدان قدم به عرصهء هستى نهاد ، و در شوال / 1322 ق در همدان چشم از جهان فروبست و جسدش را به قم منتقل كردند و در صحن حضرت معصومه عليها السّلام به خاك سپردند .\r\nغبار ، علوم ادبى و عربى را در زادگاهش فراگرفت و با استعداد سرشار و هوش و ذكاوت فوق‌العاده‌اى كه داشت ، در تحصيل دانش پيشرفت چشمگيرى از خود نشان داد ، و از استادان بنام شعر و ادب همدان به شمار رفت . و چندى در طريق عرفان قدم گذاشت و به سير و سلوك در اين رهگذر عمر صرف كرد ، و شعراى معاصر او عبارت بودند از : مظهر ، پروين ، تسليم ، جاويد ، كيوان و ديگران .\r\nغبار ، شاعرى شيرين سخن و بر نظم شعر توانا و استاد بود ، و اشعارش از شور و جذبهء خاصى برخوردار و داراى صنعت سهل و ممتنع مىباشد .\r\nاز آثار او : ديوان اشعار غبار ، با اينكه بيش از هزار بيت نيست ، مكرر در مكرر در\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nهمدان ، اصفهان ، و تهران طبع و نشر گرديده است .\r\n\r\nخانهء دل\r\n دلم دارد بدان زلف چليپا * همان الفت كه با زنّار ترسا\r\nگره از كار مجنون كى گشايد ؟ * كسى كاو عقد زد بر زلف ليلى\r\nبسى تند است و سركش آتش عشق * و ليكن خار از او ترسد ، نه خارا\r\nنديدم هرگز اين آشفته دل را * مگر در بند آن زلف چليپا\r\nيكى شد شيخ و آن ديگر برهمن * كه دارد عشق در سرها اثرها\r\nنبودى كوه كندن كار فرهاد * گرش شيرين نبودى كارفرما\r\nچو لا خواهى شدن مگذار مگذار * درون خانهء دل غير الّا\r\nاگر مشتاق صاحب‌خانه باشى * ندارد فرق مسجد با كليسا\r\nچنان خرگاه ليلى سايه افكند * كه مجنون گم شد اندر راه صحرا\r\nسرى را كه آتش عشق است در دل * نمىگنجد عقال عقل بر پا\r\nكسى كز تيشه ، كوه از پا فكندى * فكندش تيشهء عشق تو از پا\r\nدلا ! سستى مكن در خوردن غم * كه زين دارو ، توانى شد توانا\r\n« غبارا » ! زين ميان برخيز برخيز * كه با خود مىنشايد بود و با ما \r\n* \r\nبار عشق\r\n از كف ما ، عشق دامان شكيبايى كشيد * ديدى اى دل كار ما آخر به رسوايى كشيد ؟\r\nاز مسلمانى چليپا زلف ترسا بچه‌اى * آخرم در حلقهء زنّار ترسايى كشيد\r\nگاه‌گاهم رخ نمايد آن پرىپيكر به خواب * بىسبب نبود اگر كارم به شيدايى كشيد\r\nهركه بار عشق جانان را به دوش جان نهاد * بار يك عالم مصيبت را به تنهايى كشيد\r\nمن ندادم دل به دست او ز روى اختيار * او دل از دستم به بازوى دل‌آرايى كشيد \r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\nداغ جدايى\r\n روزى كه كلك تقدير ، در پنجهء قضا بود * بر لوح آفرينش ، غم سرنوشت ما بود\r\nزان پيشتر كه نو شد خضر آب زندگانى * ما را خيال لعلت سرمايهء بقا بود\r\nروزى كه مىگرفتند پيمان ز نسل آدم * عشق از ميان ذرّات در جستجوى ما بود\r\nساقى شراب شوقم ديشب زيادتر داد * گر پاره شد ز مستى پيراهنم بجا بود\r\nبر عاصيان هر قوم ، بگماشت حق بلايى * ما خيل عشقبازان ، هجرانمان بلا بود\r\nساقى لباس زهدم صد ره به مى فروشست * تا پاك شد ز رنگى كالودهء ريا بود\r\nگر در محيط حيرت ، غرقم ، گناه من چيست ؟ * در كشتى وجودم عشق تو ناخدا بود\r\nمىخواستم كه دل را از غم خلاص يابم * داغ جدايى آمد ، وين آخر الدّوا بود \r\nمنابع\r\n1 - تاريخ همدان ( خطى - دعوتى ) .\r\n2 - سخنوران نامى معاصر ايران 4 / 2540 .\r\n3 - فرهنگ شاعران زبان پارسى 412 ( شرح حال ايشان داراى دو اشتباه است ، اول : اينكه نامش را حسن نوشته و دوم آنكه محل دفنش را همدان قيد كرده است ) .\r\n4 - فرهنگ عميد 620 .\r\n5 - مكارم الآثار 6 / 1955 ( تولدش را به سال 1270 ق دانسته است ) .\r\n6 - مؤلفين كتب چاپى 2 / 745 .\r\n7 - نگين سخن 4 / 100 و 494 .\r\n8 - هگمتانه تا همدان 240 .\r\n\r\nحسين سلطان گودرزى ملايرى ( - 1386 ق )\r\nحاج حسن فرزند حاج نعمة اللّه سلطان گودرزى ملايرى ، از شاعران و نيكوكاران ملاير بود .\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nاو در امر مشاريع خيريه از پيشتازان بود و آثارى از قبيل : ساختن پل مرويل در ملاير ، از يادگارهاى ايشان است .\r\nآثار قلمى او : 1 - ديوان اشعار ( در مدايح و مراثى اهل بيت عليهم السّلام ) .\r\nنامبرده در روز يكشنبه 17 / ذىالقعده / 1386 ق برابر با 8 / اسفند / 1345 بدرود حيات گفت . پيكرش در جوار على بن جعفر عليه السّلام - و مزار آيت‌اللّه شيخ شهاب الدّين مصطفوى همدانى - به خاك سپرده شد .\r\nمنبع\r\n1 - اطلاعات متفرقه .\r\n\r\nسيّد حسين طباطبائى بروجردى ( 1292 - 1380 ق )\r\nحاج سيد حسين طباطبائى فرزند علامه سيد على و نوهء سيد احمد بروجردى ، از فقها و اصولىهاى بنام قرن چهاردهم و مشاهير عالم اسلام و مراجع گرانقدر جهان تشيع و اساتيد بنام حوزه‌ها بود .\r\nنامش حسين و شهرتش ميان بروجردىها به « امام » معروف بود و در حوزه‌ها به آيت‌اللّه بروجردى شهرت يافت . ايشان از سلسلهء طباطبائيان بروجرد است .\r\nحاج آقا حسين بروجردى در صفر / 1292 ق در بروجرد متولد گرديد .\r\nهوش و حافظهء فوق‌العادهء آيت‌اللّه بروجردى به حدى بود كه در دوران كودكى\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nبرنامهء تحصيلى ايشان را از ساير طلاب جدا ساختند ، و ايشان به سرعت دروس مقدماتى را پشت سر گذاشته و به اتفاق معلمشان به مدرسهء مقدماتى « نوربخش » منتقل گرديدند . در مدرسهء نوربخش حجره‌اى به آقا حسين اختصاص داده شد كه هم‌اكنون نيز به همان صورت باقى مانده است . سپس ايشان در سال 1310 ق به حوزهء علميهء اصفهان سفر كردند و در مدرسهء « صدر » و در محضر علمائى چون حضرات آيات : ميرزا ابو المعالى كلباسى ، سيد محمّد باقر درچه‌اى ، سيد محمّد تقى مدرس اصفهانى ، ملا محمّد كاشى ، و ميرزا جهانگير خان قشقائى به ادامهء تحصيل پرداختند .\r\nسيد حسين طباطبائى بروجردى و دو فرزندش\r\nايشان پس از نه سال توقف در اصفهان در سال 1319 ق به حوزهء علميهء نجف اشرف رهسپار شد ، و در آنجا مورد توجه آيت‌اللّه خراسانى واقع گرديد . ايشان در نجف علاوه بر شركت در بحث ملا محمّد كاظم خراسانى و تقرير درس ايشان و تدريس فصول ، در مباحثات شيخ الشريعهء اصفهانى و سيد محمّد كاظم طباطبائى يزدى شركت فرمودند .\r\nآيت‌اللّه بروجردى در سال 1328 ق در اثر تقاضا و تأكيدات والد مكرمشان به قصد توقف كوتاهى به بروجرد حركت كردند ، اما موجبات بسيارى اقامت دايم ايشان را در ايران سبب شد و رسما در حوزهء علميهء بروجرد به تدريس فقه و اصول پرداخت .\r\nايشان در سال 1363 ق در اثر بيمارى در بيمارستان فيروزآبادى شهر رى\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nبسترى گرديد ، و پس از بهبودى در هنگام مراجعت علماى قم اصرار بر اقامت ايشان در آنجا نمودند ، لذا رسما به تاريخ محرم / 1364 ق در قم اقامت نمودند و به تدريس خارج و پرورش طلاب پرداختند .\r\nگوشه‌اى از مراسم تشيع سيد حسين طباطبائى بروجردى در قم كه ( سيد احمد خوانسارى ، سيد محمّد رضا گلپايگانى و سيد مصطفى خوانسارى « صفائى » به چشم مىخورند )\r\nبا درگذشت آيت‌اللّه حاج آقا حسين قمى ( عليه‌الرحمه ) ، آيت‌اللّه بروجردى زعيم على الاطلاق جهان تشيع شدند . با اينكه در دوران زعامت ايشان ، تشنجات سياسى حتى تا حوزه‌هاى علمى و داخل مدارس رسوخ كرده و باعث اشغال مقدار زيادى از وقت ايشان بود ، اما ايشان در راه ترويج و توسعهء اسلام در جهان ، آن‌چنان قدمهاى بلندى برداشته است كه در تاريخ شيعه بىنظير است .\r\nتشكيل و ادارهء حوزهء شش هزار نفرى قم ، سرپرستى حوزهء نجف و رسيدگى به همهء امور آن چون زمان سيد ابو الحسن اصفهانى اعزام مبلغين به ممالك خارج و فعاليت پردامنهء مذهبى آنها ، ايجاد روابط حسنه ميان فرق مسلمين كه منجر به صدور فتواى شيخ الازهر مصر در رسميت شيعه ، ايجاد ابنيهء بزرگ مذهبى در ايران\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nو خارج چون : مسجد اعظم قم و تأسيس مسجد بزرگ در هامبورگ ( آلمان ) ، تأسيس كتابخانه‌هاى بزرگ ، تأسيس دو مدرسهء علمى در نجف اشرف و يك كتابخانه ، در كربلاى معلا نيز مدرسه علميه‌اى ايجاد كرد و بناى مدرسهء علميهء بقعه را تجديد نمود . همچنين كتابخانهء مسجد اعظم در قم ، مدرسهء علميه در كرمانشاه ، و حسينيه و حمام در سامرا احداث نمود . طبع و نشر كتب و مجلات دينى و تجديد حيات اسلام در پرتو شخصيت ايشان ، گوشه‌اى از اقدامات مفيدى است كه اين شخصيت بىنظير روحانى در مدت كوتاه زعامت خود ، موفق به انجام آنها گرديد .\r\nمراسم تشييع پيكر آيت‌اللّه بروجردى\r\n\r\nاز آثار او\r\n1 - حاشية على كتاب الخلاف ( اثر شيخ طوسى ) .\r\n2 - ادعيهء مسافر و مناسك حج .\r\n3 - انيس المقلدين .\r\n4 - مجمع الفروع .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n5 - حاشية على العروة الوثقى .\r\n6 - منجزات المريض .\r\n7 - تعليقة على الاسفار .\r\n8 - طبقات الرجال ( سه جلد ) .\r\n9 - جامع احاديث الشيعة ( چند جلد - زير نظر ) .\r\n10 - تجريد اسانيد الاستبصار .\r\n11 - تجريد اسانيد الامالى .\r\n12 - تجريد اسانيد الخصال .\r\n13 - تجريد اسانيد رجال الكشى .\r\n14 - تجريد اسانيد من لا يحضره الفقيه .\r\n15 - تصحيح و مستدرك رجال الطوسى .\r\n16 - بيوت الشيعة .\r\n17 - تجريد اسانيد علل الشرائع .\r\n18 - تجريد اسانيد الكافى .\r\n19 - تجريد رجال النجاشى .\r\n20 - تجريد اسانيد الفهرست ( اثر شيخ طوسى ) .\r\n21 - تحقيق عن اسانيد الصحيفة السجادية .\r\n22 - ترجمة السيد محمّد بن عبد الكريم الطباطبائى .\r\n23 - تعليقة على منهج المقال ( لابى على استرآبادى ) .\r\n24 - تعليقة على وسائل الشيعة .\r\n25 - حاشية على الرسائل .\r\n26 - حاشية على الكفاية .\r\n27 - حاشية على المبسوط ( للطوسى ) .\r\n28 - حاشية على النهاية ( للطوسى ) .\r\n29 - حاشية على فهرست منتجب الدّين .\r\n\r\n","description":"","footnote":"","page_name":" 600 ","page_number":600},
  {"content":"\r\n\r\n30 - رسالهء توضيح المسائل .\r\nآيت‌اللّه بروجردى در ساعت 5 / 7 صبح روز پنجشنبه 13 / شوال / 1380 ق مطابق با 10 / فروردين / 1340 ش در سن 88 سالگى در اثر سكتهء قلبى و كهولت سن در قم بدرود حيات گفت و در كنار مسجد خويش ( مسجد اعظم ) كه به حرم حضرت معصومه عليها السّلام پيوسته است مدفون شد و يك روز تعطيل و سه روز عزاى عمومى اعلام شد .\r\nاز راست به چپ : شيخ ابو الفضل زاهدى قمى ، سيد محمّد رضا گلپايگانى ، سيد محمّد حسن طباطبائى بروجردى ، سيد جعفر احمدى طباطبائى بروجردى ، شيخ مرتضى حائرى يزدى ، سيد كاظم شريعتمدارى ، سيد شهاب الدّين مرعشى نجفى ( مراسم ختم آيت‌اللّه بروجردى )\r\n\r\nفرزندانش :\r\n1 - حجة الاسلام سيد محمّد حسن بروجردى 2 - حجة الاسلام سيد احمد بروجردى . و سه دختر از ايشان به جاى ماندند .\r\nمنابع\r\n1 - آثار الحجة 2 / 6 .\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n2 - اطلاعات سالانهء سال 1341 ش ص 12 .\r\n3 - الاجازة الكبيرة 51 .\r\n4 - المسلسلات فى الاجازات 2 / 325 .\r\n5 - المفصل فى تراجم الاعلام ( الاشكورى - مخطوط ) .\r\n6 - أعيان الشيعة 6 / 92 .\r\n7 - تاريخ قم 263 .\r\n8 - دايرةالمعارف تشيع 3 / 197 .\r\n9 - رجال قم 109 .\r\n10 - روزنامهء كيهان 9 / ارديبهشت / 1370 ش .\r\n11 - شرح حال رجال ايران 1 / 379 .\r\n12 - علماى معاصرين 248 .\r\n13 - فرهنگ عميد 240 .\r\n14 - فرهنگ فارسى معين 5 / 262 .\r\n15 - گنجينهء دانشمندان 1 / 344 .\r\n16 - گنجينهء دانشوران 7 .\r\n17 - مشهد الامام 2 / 45 .\r\n18 - مكتب اسلام شمارهء سوم سال سوم ( ويژهء شرح حال ايشان ) شماره مسلسل 27 .\r\n19 - مؤلفين كتب چاپى 2 / 805 .\r\n20 - نقباء البشر 2 / 605 .\r\n\r\nشيخ حسين على احمدى ميانجى ( - ح 1392 ق )\r\nشيخ حسين على احمدى فرزند شيخ احمد ميانجى ، كه در قريهء « پورسوخلو » ميانه متولد شد .\r\nدوران كودكى را در آنجا پشت سر گذاشت . و به همت بلند پدر و تشويق او ، در\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nسال 1331 ق رهسپار حوزهء علميهء تبريز گشت . و مدت پنج سال در آن مركز علمى و روحانى ادامهء تحصيل داد ، و از محضر اساتيد بزرگ از جمله : آيت‌اللّه ميرزا خليل مجتهد تبريزى استفادهء شايان برد . و چون از روحيهء اجتماعى خوبى برخوردار بود ، وقتى احساس كرد به وجود وى در منطقه و زادگاه خود نياز است ، بىدرنگ در سال 1336 ق به روستاى خويش بازگشت و از سنگر تبليغ و ارشادى كه پدر آن را بنيان نهاده بود حراست نمود ، و بلكه آن را توسعه داد . در همين سال بود كه پدر مهربان و تلاشگر خود را از دست داد ، ولى همچنان استوار بر ايفاى مسئوليتهاى خود اهتمام ورزيد . در منطقهء « اوچ‌تپه » و حومه از احترام خاصى برخوردار بود . خان‌ها و افراد شرور از برخوردهاى صريح و ظلم‌ستيزى وى در هراس و اضطراب بسر مىبردند ، و جرأت حركتى را به خود نمىدادند . صراحت و قاطعيت و در عين حال آسان‌گيرى وى نسبت به تودهء مردم زبانزد همه بود ، و در خانه‌اش پيوسته به روى مردم باز بود . اهتمام و علاقهء بيش از حد به مجالس عزا و عزادارى يكى ديگر از خصوصيات اخلاقى وى بود .\r\nملا حسين على احمدى در اواخر دوران زندگى پربركت خويش به شهر ميانه هجرت كرد و پس از مدت كوتاهى در حدود سال 1351 ش چشم از اين دنياى ناپايدار فروبست . پيكر پاكش به شهر مقدس قم منتقل گرديد و در قبرستان « وادى السلام » به خاك سپرده شد .\r\nمنبع\r\n1 - سيماى ميانه 208 .\r\n\r\nشيخ حسينعلى طوبائى شيرازى ( 1330 - 1408 ق )\r\nحاج شيخ حسينعلى فرزند عبد الرضا طوبائى شيرازى ، از فضلا و اساتيد حوزه بود .\r\nوى در سال 1330 ق در شيراز متولد گرديد .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nتحصيل در عتبات\r\nنامبرده تحصيلات مقدماتى را در شيراز به انجام رسانيد ، سپس به كربلاى معلى هجرت كرد و از محضر : شيخ محمّد على سيبويه و ميرزا مهدى شيرازى استفاده نمود و مدت 20 سال در آنجا زيست . سپس به نجف اشرف مشرف شد و از محضر آيات : سيد محسن طباطبائى حكيم ، سيد محمود شاهرودى و سيد ابو القاسم خوئى بهره‌مند گرديد ، و به تدريس سطوح پرداخت .\r\nطوبائى در حدود سال 1391 ق به شيراز بازگشت و در مدرسهء آبا خان به تدريس و اقامهء جماعت و ترويج مذهب اشتغال ورزيد . و در اواخر عمر دچار سكتهء مغزى گرديد ، كه در اثر آن به قم نزد فرزندانش آمد و مدت چهار سال زندگى كرد .\r\nسرانجام روز جمعه 27 / شعبان / 1408 ق مطابق با 26 / فروردين / 1367 ش در سن 78 سالگى در اثر سكتهء مغزى در قم درگذشت . پيكرش از حسينيهء نجفيها تشييع و در صحن حضرت معصومه عليها السّلام مدفون گرديد .\r\n\r\nفرزندانش :\r\n1 - شيخ على اصغر 2 - شيخ منصور 3 - شيخ محمّد 4 - شيخ جواد 5 - شيخ باقر 6 - جعفر .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nشيخ حسين غفّارى آذرشهرى ( 1335 - 1394 ق )\r\nحاج شيخ حسين فرزند حاج عباس غفّارى آذرشهرى .\r\nوى در سال 1335 ق مطابق با 1295 ش در شهر دهخوارقان ( آذرشهر ) واقع در آذربايجان شرقى متولد گرديد .\r\nدر سن كودكى پدرش كه كشاورز زحمتكش بود را از دست داد . به همين خاطر همراه برادرش به كشاورزى اشتغال نمود . در ضمن دروس مقدماتى را نزد شيخ على آذرشهرى و ميرزا محمّد حسن منطقى فراگرفت . سپس به تبريز رفت و مقدارى از شرح لمعه را فراگرفت ، ولى در اثر تنگدستى مجددا به آذرشهر بازگشت و نزد دائى خود علامه سيد محسن ميرغفارى سطوح را تلمذ كرد .\r\nدر سال 1365 ق مطابق با 1325 ش رهسپار قم شد و دروس خارج را از محضر آيات : ميرزا محمّد فيض قمى ، سيد محمّد تقى خوانسارى ، سيد محمّد حجت كوه‌كمرى و سيد حسين طباطبائى بروجردى و نيز از محضر سيد كاظم شريعتمدارى ، سيد روح اللّه خمينى و سيد شهاب الدّين مرعشى بهره‌مند شد .\r\nسرانجام در سال 1376 ق پس از يازده سال ، قم را به‌سوى تهران ترك گفت و به مبارزات شديد سياسى و تبليغات دينى اهتمام ورزيد . وى در سالهاى 1342 و 1350 و 1353 ش به وسيلهء مأموران رژيم گذشته دستگير و روانهء زندان شده و مورد شكنجه و تعذيب قرار گرفت . آخرين بار هم در تير / 1353 ش تا روز شهادت در زندان بسر برد .\r\nوى در روز شنبه 14 / ذىحجه / 1394 ق مطابق با 7 / دى / 1353 ش در زندان درگذشت . پيكرش به قم حمل و در مقابر خاك‌فرج به خاك سپرده شد .\r\nمنابع\r\n1 - شهداى روحانيت 244 .\r\n2 - گنجينهء دانشمندان 8 / 220 .\r\n\r\n","description":"","footnote":"","page_name":" 605 ","page_number":605},
  {"content":"\r\n\r\n\r\nسيّد حسين فارغ دزفولى ( 1309 - 1379 ق )\r\nحاج سيد حسين فارغ فرزند سيد مهدى و نوهء سيد حسين فارغ موسوى دزفولى ، در 20 / صفر / 1309 ق در دزفول متولد گرديد . وى از روحانيان عاليقدر و وعاظ درجهء اوّل ، حافظهء قوى و فصاحت بيانشان زبانزد خاص و عام بود .\r\nكسانى كه مجالس وعظ پرشور ايشان را ديده‌اند مىدانند كه آن دانشمند گرانمايه چه تسلطى به مستمعين و منبر داشت .\r\nوى حديث را از محضر آيت‌اللّه سيد محمّد على موسوى دزفولى ( ضيائيان ) استفاده نمود ، و فقه و اصول را از آيت‌اللّه شيخ محمّد سبط الشيخ انصارى بهره‌مند شد .\r\nفارغ در روز يكشنبه 27 / جمادى الاول / 1379 ق مطابق با 7 / آذر / 1338 ش درگذشت و در مقبرهء ضيائيان در قبرستان وادى السلام قم مدفون شد .\r\nفرزندانش : 1 - سيد هدايت اللّه ( ضياء الدّين ) از علما بود 2 - سيد مظفر 3 - سيد مصطفى ، از فضلا 4 - سيد مرتضى .\r\nمنبع\r\n1 - خاندان سادات گوشه ص 574 .\r\n\r\nسيّد حسين فاطمى ابهرى ( 1301 - 1381 ق )\r\nسيد حسين فرزند سيد على نقى موسوى ابهرى ، از فضلا و اساتيد حوزهء علميهء ابهر بود . وى در سال 1301 ق در ابهر ( استان زنجان ) متولد گرديد . سلسله نسبش از لحاظ مادرى به علامه ميرزا ابو الفتوح امام جمعهء ابهر مىرسد .\r\nسيد حسين مقدمات را در زادگاهش آموخت . سپس جهت تحصيل دورهء عالى\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nرهسپار قزوين شد و مدت دوازده سال در آن حوزه - مدرسهء صالحيه - مشغول تحصيل بود ، آنگاه به ابهر مراجعت كرد و امر تدريس و هدايت را برعهده گرفت .\r\nفاطمى در روز يكشنبه 26 / رمضان / 1381 ق مطابق با 13 / اسفند / 1340 ش در سن 80 سالگى در قم دار فانى را وداع گفت . پيكرش در قبرستان ابو حسين - مقبرة العلماء - مدفون گرديد .\r\nآيت‌اللّه سيد محمّد فاطمى ، از علماى معاصر قم فرزند ايشان است . وى در سال 1343 ق مطابق با 1303 ش در ابهر متولد شد . ادبيات را نزد پدر ارجمند خود و شيخ حبيب اللّه مهدوى آموخت . در سال 1361 ق رهسپار قم شد و از محضر آيات : شيخ احمد رضوانى زنجانى ( منطق ) و شيخ صادق فراحى خوئى ( مغنى ، مطول و شرح لمعه ) ، شيخ اسحاق آستارائى ( مكاسب ) و ميرزا محمّد مجاهدى تبريزى ( كفايه ) سيد محمّد حسين تبريزى « علامهء طباطبائى » ( تفسير و حكمت ) و خارج فقه و اصول را از محضر آيات : سيد حسين طباطبائى بروجردى ( 2 سال - فقه ) ، شيخ عبد النبى عراقى ( اصول ) ، سيد كاظم شريعتمدارى ، سيد روح اللّه خمينى ( اصول ) ، سيد شهاب الدّين مرعشى ( فقه ) و سيد محمّد رضا گلپايگانى ( فقه ) استفاده كرد و خود به تدريس اشتغال ورزيد و فعلا در حوزهء علميهء قم به تدريس خارج و معقول اشتغال دارند .\r\nسيد محمّد فاطمى ابهرى\r\n\r\nاز آثار او :\r\n1 - مختصر الاحكام 2 - منتخب الاحكام 3 - حاشية على العروة الوثقى 4 - قاعدة لا ضرر 5 - الرسالة الغرابية ( در\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nحرمت كلاغ ) 6 - تقريرات مكاسب ( آيت‌اللّه خمينى ) 7 - تقريرات مكاسب ( آيت‌اللّه مجاهدى ) 8 - توضيح المسائل 9 - مناسك حج .\r\n\r\nفرزندانش :\r\nمرحوم سيد هاشم 2 - سيد كاظم 3 - سيد محمّد ، مقيم قم 4 - سيد ناصر و سه دختر .\r\nمنبع\r\n1 - اظهارات آيت‌اللّه سيد محمّد فاطمى ، به تاريخ عصر يكشنبه 24 / تير / 1375 ش در منزل ايشان در قم .\r\n\r\nسيّد حسين فاطمى قمى ( - 1389 ق )\r\nحاج سيد حسين فرزند علامه سيد اسحاق و نوهء سيد محمّد رضوى قمى ، ملقب به « فاطمى » ، از فضلا و زهّاد و اساتيد علم اخلاق بود .\r\nتولدش در قم اتفاق افتاد . و در مهد علم و فضيلت پرورش يافت و به تحصيل علوم دينى روآورد . وى در دروس عالى حوزه را از محضر آيت‌اللّه شيخ عبد الكريم حائرى يزدى و دروس اخلاقى را از محضر علامه سالك و اصل ميرزا جواد ملكى تبريزى بهره‌مند شد .\r\nنامبرده اكثر عمر خود را صرف ترويج دين و تعظيم شعائر مذهبى و اقامهء\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nجماعت و تدريس علم اخلاق و تربيت و تهذيب نفوس مستعد ، نمود . وى چندين سال بنا به امر آيت‌اللّه سيد محمّد حجت كوه‌كمرى در مدرسهء حجتيه در روزهاى تعطيل به تدريس اخلاق نظرى اشتغال داشت و نيز در منزل خود به احياى همين امر كوشا بود .\r\n\r\nاز آثار او\r\n1 - درر الاخبار ، در دو جلد .\r\nفاطمى در روز سه‌شنبه 27 / شوال / 1389 ق مطابق با 16 / دى / 1348 ش در قم چشم از جهان فروبست و پيكرش در وسط قبرستان شيخان به خاك سپرده شد . از او فرزندى به نام سيد اصغر فاطمى به جاى مانده بود .\r\nمنابع\r\n1 - آثار الحجة 2 / 44 و 184 .\r\n2 - رجال قم 111 .\r\n3 - گنجينهء دانشمندان 2 / 212 .\r\n\r\nسيّد حسين قاضى تبريزى « طباطبائى » ( 1317 - 1393 ق )\r\nسيد حسين فرزند سيد احمد و نوهء علامه سيد حسين فرزند ميرزا احمد طباطبائى تبريزى « قاضى » ، از دانشمندان و معاريف حوزهء علميهء قم بود .\r\nجدّش از دانشمندان و معاريف تبريز بود . از آثار او : 1 - تفسير مختصر قرآن كريم 2 - تفسير سورهء حمد 3 - تفسير سورهء انعام . وى در سال 1314 ق درگذشت .\r\nجهت تفصيل بيشتر به نقباء البشر 2 / 529 رجوع شود .\r\nپدرش مردى مهذب و اخلاقى بود و در سير و سلوك و تزكيهء نفس مقامى ارجمند داشت . تولدش به سال 1293 ق و درگذشتش در روز شنبه 6 / ربيع الاوّل /\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n1370 ق مطابق با 25 / آذر / 1329 ش اتفاق افتاد و در يكى از حجرات انتهائى قبرستان حاج شيخ قم به خاك سپرده شد .\r\nبرادر سيد احمد قاضى ، عالم عارف آيت‌اللّه سيد على قاضى است كه در نجف اشرف سكونت داشت و در سال 1366 ق در نجف درگذشت و در وادى السلام مدفون گرديد . شرح حال مختصرى در نقباء البشر 4 / 1565 از ايشان نوشته شده است .\r\nسيد حسين قاضى در سال 1317 ق در تبريز ديده به جهان گشود .\r\n\r\nتحصيل در حوزه‌ها\r\nپس از نشو و نما و آموختن مقدمات ، سطوح را نزد دانشمندانى چون : ميرزا على اصغر ملكى و سيد ابو الحسن انگجى بهره‌مند شد . آنگاه رهسپار نجف اشرف شد و مدتى چند از محضر آيات : شيخ احمد كاشف الغطاء ، ميرزا على ايروانى و شيخ ضياء الدّين عراقى در فقه و اصول و سيد ابو تراب خوانسارى در رجال ، استفادهء شايان نمود .\r\nقاضى پس از بازگشت به ايران مدتى هم در مشهد مقدس توقف نمود و مختصرى از دروس فقه و اصول و معارف الهى را از محضر آيات : شيخ محمّد آقازاده خراسانى ، سيد حسين طباطبائى قمى و ميرزا مهدى اصفهانى بهره‌مند گرديد .\r\nوى در سال 1354 ق رحل اقامت خود را در قم انداخت و در دروس اساتيد مشهور حوزه از قبيل حضرات آيات : حاج شيخ عبد الكريم حائرى يزدى ( مدت\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nكوتاهى ) ، سيد محمّد حجت كوه‌كمرى و سيد حسين طباطبائى بروجردى بهره‌هاى فراوانى برد . و از اصحاب و خصيصين آيت‌اللّه بروجردى درآمد . ايشان در حوزه به تدريس سطح اشتغال داشت و نيز مدت زيادى يكى از ممتحنين طلاب بود ، كه از اين راه خدمت شايانى به طلاب مىكرد .\r\nاز راست به چپ : شيخ حسن تيلى ، سيد محمّد على قاضى ، سيد شهاب الدّين مرعشى ، سيد حسين قاضى ، سيد حسن خلخالى\r\n\r\nاز آثار او\r\n1 - رسائل فى العلوم الغريبة .\r\n2 - رسالة في الربا .\r\n3 - رسالة فى جمع أخبار الطينة و الخلقة من الأرواح و الأبدان .\r\nعلامه قاضى در روز دوشنبه 25 / ربيع الثانى / 1393 ق مطابق با 7 / خرداد / 1353 ش در سن 76 سالگى در يكى از بيمارستانهاى تهران در پى عمل جراحى درگذشت . پيكرش روز سه‌شنبه از مسجد امام حسن عسكرى عليه السّلام تشييع و پس از اداى نماز توسط آيت‌اللّه سيد كاظم شريعتمدارى در كنار تربت پدر خود در قبرستان\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nحاج شيخ به خاك سپرده شد .\r\n\r\nفرزندانش :\r\n1 - سيد جواد قاضى 2 - سيد محمّد صادق قاضى ، كه سردفتر است و در تهران زندگى مىكند .\r\nمنابع\r\n1 - آثار الحجة 2 / 44 .\r\n2 - اطلاعات متفرقه .\r\n3 - گنجينهء دانشمندان 2 / 227 .\r\n\r\nشيخ حسين قمى « پائين‌شهرى » ( - 1321 ق )\r\nاز دانشمندان و فقهاى متقى قم بود .\r\nوى پس از تحصيل مقدمات و سطوح به عتبات عاليات مهاجرت كرد ، و در سامرا از محضر آيت‌اللّه ميرزا محمّد حسن شيرازى سالهاى متمادى استفاده نمود ، و از شاگردان برجستهء ايشان به حساب آمد ، و با آيت‌اللّه ميرزا محمّد تقى شيرازى هم‌بحث بود .\r\n\r\nمراجعت به قم\r\nايشان پس از 6 ماه از درگذشت ميرزاى شيرازى در سال 1312 ق به قم مراجعت كرد ، و انزوا و گوشه‌گيرى را انتخاب نمود ، و همواره به عبادت و رياضت اشتغال داشت .\r\nوى با آيت‌اللّه شيخ حسين قمى ( كوچه حرمى ) رفاقت كامل داشت ، و به خواهش ايشان جهت انجام كارهاى مردم به اين كار دست زد . نماز جماعت را در مسجد جامع قم بر پا مىنمود ، و به تدريس سطح و خارج و تربيت طلاب اشتغال\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nداشت ، و آثارى در فقه و اصول و حديث به صورت متفرقه از ايشان به جاى ماند .\r\nاو در 28 / صفر / 1321 ق در قم درگذشت ، و در قبرستان على بن جعفر عليه السّلام به خاك سپرده شد . فرزندش شيخ على از خطبا بود .\r\nمنابع\r\n1 - تاريخ قم 260 .\r\n2 - رجال قم ( نامش را « محمّد حسين » نوشته است ) .\r\n3 - گنجينهء دانشمندان 1 / 138 .\r\n4 - نقباء البشر 2 / 506 .\r\n5 - هدية الرازى الى المجدد الشيرازى 98 .\r\n\r\nشيخ حسين قمى « حاج آخوند » ( - 1381 ق )\r\nشيخ حسين فرزند آيت‌اللّه شيخ غلامرضا قمى « حاج آخوند » ، از فضلا بود .\r\nوى از شاگردان : حاج شيخ عبد الكريم حائرى يزدى ، سيّد محمّد حجت كوه‌كمرى ، سيّد محمّد تقى خوانسارى ، شيخ محمّد فيض قمى و سيّد حسين طباطبائى بروجردى بود .\r\nنامبرده در جمادى الثانى / 1381 ق در قم درگذشت و در قبرستان شيخان مدفون شد .\r\nمنابع\r\n1 - آثار الحجة 2 / 91 .\r\n2 - رجال قم 108 .\r\n3 - گنجينهء دانشمندان 2 / 121 .\r\n4 - مقدمهء قلائد الفرائد ص 10 ، به قلم استاد جعفر سبحانى .\r\n\r\n","description":"","footnote":"","page_name":" 613 ","page_number":613},
  {"content":"\r\n\r\n\r\nشيخ حسين قمى « كوچه حرمى » ( 1230 - 1327 ق )\r\nشيخ حسين ملقب به ( كوچه حرمى ) فرزند ميرزا حبيب اللّه قمى ، جدّ خاندان علمى ( حرم‌پناهى ) مىباشد . از علما و فقها و زهاد مشهور قم بود .\r\nتولدش در سال 1230 ق در قم اتفاق افتاد .\r\nنامبرده پس از طى مقدمات ، سطوح را از محضر سيد اسماعيل قمى ( شاگرد ميرزاى قمى ) فراگرفت ، سپس به نجف اشرف عزيمت نمود ، و چهار سال از محضر آيت‌اللّه شيخ محمّد حسن نجفى ( صاحب جواهر الكلام ) و پس از ايشان از محضر آيت‌اللّه شيخ مرتضى انصارى استفاده نمود و پس از چهارده سال توقف و نيل درجهء عالى اجتهاد به زادگاهش بازگشت و مورد توجه و رجوع مردم قرار گرفت و حلقهء تدريس تشكيل داد .\r\nخط مبارك ايشان را بر روى نسخه‌اى از ( جواهر الكلام ) كه نزد نواده‌اش علامهء معاصر شيخ محسن فرزند شيخ مهدى فرزند شيخ حسن فرزند شيخ حسين زيارت كردم . متن نوشته اين است :\r\n( اين كتاب كه جلد آخر جواهر الكلام است ، ( به ) خط شيخ ابراهيم خفتان ( قفطان ) است كه محرر شيخ استاد است ، كه مؤلف و مصنف كتاب است . و ملكيت اين كتاب مستطاب منتقل به اين عاصى خاطى آقا حسين قمى است فى سنة 1266 ، و رفتن به عتبه‌بوسى عتبات عاليات به جهت تحصيل در سنهء 1261 ، و در اول ورود به كربلاى معلا خدمت علما مدت 3 سال توقف به جهت تحصيل نمودم ، و بعد از آن مشرف شدم به نجف اشرف و مدت پنج سال در خدمت شيخ استاد مصنف اين كتاب تحصيل فقه نمودم و در خدمت شيخ استاد شيخ مرتضى ( اعلى اللّه مقامه ) تحصيل اصول نمودم ، و بعد از آن مؤلف اين كتاب به رحمت\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nايزدى پيوسته ، و تا مدت چهارده سال دو ماه كم فقها و اصولا در خدمت شيخ مرتضى ( عليه‌الرحمه ) مشغول بودم « رحمة اللّه عليهما » آقا حسين قمى ) .\r\nيك اشتباهى كه مىتوان در نوشتهء فوق تصحيح نمود اين است كه : سال ورود ايشان به عتبات 1261 ق بوده و نظر به اينكه پنج سال از محضر شيخ محمّد حسن نجفى صاحب جواهر الكلام استفاده نموده پس مىشود سال 1266 ق درحالىكه ايشان مىفرمايند : در اول ورود مدت 3 سال در كربلا تحصيل كرده . در نتيجه سال ورود ايشان به نجف 1264 ق مىشود ديگر نمىتواند از محضر صاحب جواهر الكلام 5 سال استفاده كرده باشد ، مگر آنكه بگوئيم سه سال تحصيل ايشان در كربلا در هنگام زيارت يا تعطيل تابستانى دروس از محضر علماى كربلا بهره‌مند شده باشد .\r\nعلامه آقا حسين قمى در سال 1327 ق در سن 97 سالگى به رحمت ايزدى پيوست و در صحن آينهء حضرت معصومه عليها السّلام در جايى كه مدت 40 سال در آن مكان نماز شب بر پا داشته بود مدفون گرديد . و امروزه با سنگى مرتفع از ساير قبور اثرش باقى است .\r\nاز او تنها يك پسر بنام شيخ حسن - كه از علماى بنام قم بود - به جاى ماند و چند دختر كه علامه ميرزا محمّد ارباب قمى يكى از دامادهايشان مىباشد .\r\nمنابع\r\n1 - المآثر و الآثار\r\n2 - تاريخ قم 259 .\r\n3 - رجال قم 99 .\r\n4 - زندگانى و شخصيت شيخ انصارى 293 .\r\n5 - گنجينهء دانشمندان 1 / 137 .\r\n6 - نقباء البشر 2 / 507 .\r\n\r\n","description":"","footnote":"","page_name":" 615 ","page_number":615},
  {"content":"\r\n\r\n\r\nدكتر حسين كريمان ( 1332 - 1414 ق )\r\nدكتر حسين كريمان فرزند اسماعيل تهرانى ، از اساتيد به نام دانشگاه تهران و محققان برجستهء علوم اسلامى بود .\r\nوى در سال 1332 ق مطابق با 1292 ش در يكى از حومه‌هاى تهران ديده به جهان گشود .\r\n\r\nتحصيلات حوزوى و دانشگاهى\r\nكريمان پس از سپرى نمودن دورهء دبيرستان ، در سال 1322 ش به اخذ ليسانس در رشتهء ادبيات فارسى از دانشسراى عالى توفيق پيدا كرد ، و به سال 1324 ش براى فراگرفتن علوم دينى و معارف اسلامى رهسپار شهر مذهبى قم شد .\r\nو دروس عالى حوزه را از محضر آيات : سيد صدر الدّين صدر ، سيد محمّد حجت كوه‌كمرى ، سيد محمّد تقى خوانسارى و سيد حسين طباطبائى بروجردى بهره‌مند گرديد .\r\nآنگاه به تهران بازگشت و در دانشگاه تهران به تحصيلات دانشگاهى خود ادامه داد و در سال 1335 ش به اخذ درجهء دكترا در رشتهء زبان و ادبيات فارسى نايل آمد و سالهاى متمادى در دانشگاههاى تهران و بهشتى ( ملّى ) تدريس كرد . از جمله اساتيد او در دانشگاه مىتوان به نامهاى زير اشاره كرد : محمّد تقى بهار ، محمّد حسن بديع الزمان فروزانفر ، جلال الدّين همايى ، سيد محمّد كاظم عصّار ، سيد محمّد تقى مدرس رضوى ، احمد بهمنيار كرمانى ، عبد العظيم قريب گرگانى ، ميرزا\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nمحمود شهابى ، شيخ محمّد حسين فاضل تونى ، على اصغر حكمت ، سعيد نفيسى و دكتر لطف‌على صورتگر .\r\n\r\nتحقيقات علمى و عملى\r\nوى در سه زمينهء اصلى ، تحقيق و كار كرد . يكى در زمينهء جغرافياى تاريخى است ، كه اول جغرافياى تاريخى شهر قم بوده ولى بعدا « رى » و « تهران » را دنبال كرد . دومين زمينه فعاليت ، تحقيق و تفسير مجمع البيان اثر شيخ طبرسى است و سومين زمينه ، قيامهاى شيعى و كتاب سيره و قيام زيد بن على است .\r\nدكتر كريمان در هر شهرى كه اقامت داشت ، جغرافياى تاريخى آن شهر مورد توجه وى بود ، و معتقد بود كه تاريخ هر شهر در حكم شناسنامهء آن شهر است .\r\nشهرهايى كه اهميت و شهرتى دارند همه تاريخ دارند . وى با رنجى بسيار و تلاشى پيگير سالها براى بازگو كردن گوشه‌هاى تاريك و روشن شهرهاى مختلف كشورمان كوشيد . تلاش پيگير و مصممى را دنبال كرد و با ارائه آثار خود گنجينهء فرهنگ كشورمان را غنىتر ساخت .\r\nتفرش ( يا طبرس ) قم ، تهران ، رى ، و . . . شهرهايى بودند كه مورد مطالعهء همه‌جانبه استاد قرار گرفت ، آن‌گونه كه وجب به وجب آنها ، مورد بررسى قرار گرفت و سرانجام با تهيهء مطالب و ترسيم نقشه‌ها و ارائهء عكسها به قضاوت عموم گذاشته شد .\r\n\r\nنخستين نقشهء قم\r\nاستاد ارجمند معاصر آقاى على اصغر فقيهى مؤلف « تاريخ جامع قم » و از همكاران دكتر كريمان در دبيرستان حكيم نظامى نقل كرده است كه :\r\n« دكتر كريمان به نقشه‌هاى جغرافيا علاقه داشت و نقشه‌هاى شهرستان قم و شهرستانها را رسم كرد . اولين نقشهء جغرافيايى قم را دكتر كريمان ترسيم كرد . در يك\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nتابستان گرم در قم ماند و تمام كوچه‌ها را با متر و قدم اندازه مىگرفت . زوايا را محاسبه مىكرد و به نقشه منتقل مىساخت . روزها در پى اندازه‌گيرى بود و شب به منزل مىآمد و با وسائل محدودى كه داشت اندازه‌ها را كوچك مىكرد و به ميزان نقشه درمىآورد ، منزل خود من كه در يكى از محلات قم است چنان در نقشه مشخص بود كه به راحتى مىشد از طريق نقشهء آن را پيدا كرد و هدف اين بود كه اين نقشه به زائرانى كه به شهر قم مىآمدند و مىخواستند به منزل مراجع تقليد برسند كمكى كند . كريمان خطى بسيار خوش داشت و انسانى و الا و متخلق به اخلاق نيكو و متين بود .\r\nحافظه بسيار قوى داشت و از سرعت انتقال خوبى برخوردار بود . ادبيات عرب را خوب مىدانست . كتاب رى باستان ثمرهء هفده سال كار و كوشش علمى و ارزندهء دكتر كريمان در راه تتبع و تحقيق راجع به رى باستان است و با اين‌همه سال تلاش مىتوان دريافت تا چه اندازه اين كار پسنديده و درخور ستايش است . وى مقدمهء كتاب رى باستان را با خطوط نستعليق و تعليق و شكسته و ثلث و نسخ بسيار زيبا نوشته‌اند كه در كتاب چاپ شده است » .\r\n\r\nشيخ طبرسى و مجمع البيان\r\nتأليف ديگر ايشان كتاب ( شيخ طبرسى و مجمع البيان ) است كه يكى از مهمترين آثار تحقيقاتى است كه نوشته شده است . يعنى از نظر روش كار و روش تحقيق در مورد يك دانشمند و يك اثر ، يك نمونهء مهم كار تحقيقى است ، در واقع اين كتاب ، اول يك زمينه تاريخى مىدهد كه همان عهد سلاجقه است . بعد وضع علمى عهد شيخ طبرسى را مىگويد و بعد از آن وضع اجتماعى آن دوره و سپس زندگى شيخ طبرسى را مفصل مىآورد ، و بعد وارد تفسير اين كتاب مىشود . مجمع البيان اولين كتاب تفسير شيعى است كه انواع علوم قرآنى را دربر دارد و جنبهء ادب بر ساير جوانب آن غلبه دارد و تفسيرى ادبى ، است .\r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nزيد بن على عليه السّلام\r\nتأليف ديگر دكتر كريمان ، كتاب زيد بن على عليه السّلام است . زيد بن على ( فرزند امام سجاد عليه السّلام و برادر امام باقر عليه السّلام از برجسته‌ترين چهره‌هاى انقلابى جهان اسلام و از شايسته‌ترين مجاهدان عالم تشيع بود ، كه بر ضد خلافت اموى قيام كرد و با دستگاه جور به ستيز برخاست ، و در 121 ق به شهادت رسيد . در اين كتاب زندگى و فضائل زيد و گفتار معصومان درباره‌اش و نيز نقد و بررسى احاديث ذامه او ، و ورود آنها و علل و اسباب خروج آن حضرت و اهميت قيام وى به تفصيل ذكر شده است ، و كلياتى نيز دربارهء فرقهء زيديه كه از فرق مهم تشيع است آمده است .\r\n\r\nتأليفات و تحقيقات\r\n1 - جغرافياى شهر قم ، با نقشهء شهر قم و نقشهء شهرستان قم .\r\n2 - طبرسى و مجمع البيان ، در دو جلد ( برندهء بهترين كتاب سال ) .\r\n3 - مشاركت در تصحيح « ديوان شمس » به اهتمام استاد بديع الزمان فروزانفر و دكتر امير حسن يزدگردى .\r\n4 - رى باستان ، در دو جلد .\r\n5 - برخى آثار بازمانده از رى قديم .\r\n6 - قصران ( كوهساران ) ، در دو جلد .\r\n7 - تهران در گذشته و در حال .\r\n8 - سيره و قيام زيد بن على عليه السّلام - كتاب برگزيدهء سال 1364 ش - .\r\n9 - پژوهشى در شاهنامه .\r\nعلاوه بر اين كتابها ، مقالات زيادى در موضوعهاى دينى ، علمى ، ادبى تاريخى و جغرافيايى نوشته است . و از جمله نويسندگان دايرةالمعارف تشيع بود كه در زمينهء مطالب جغرافياى تاريخى امامزاده‌ها و زندگينامه‌ها مطالب زيادى نوشت .\r\nسرانجام استاد كريمان در سه‌شنبه ( شب چهارشنبه ) 30 / آذر / 1372 ش\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nمطابق با 7 / رجب / 1414 ق در سن 82 سالگى در پى بيمارى و در اثر سكتهء قلبى درگذشت ، و جسدش روز چهارشنبه در قم تشييع و در يكى از مقابر وادى السلام - خاك‌فرج - به خاك سپرده شد .\r\nمنابع\r\n1 - اطلاعات متفرقه و نيز افادات استاد على اصغر فقيهى قمى .\r\n2 - دانشنامهء قرآن و قرآن‌پژوهى 2 / 1872 .\r\n\r\nسيّد حسين كوچه حرمى قمى ( 1272 - 1357 ق )\r\nحاج سيد حسين كوچه حرمى فرزند سيد محمّد صادق رضوى قمى ، از شيوخ علماى قم ، و مورد توجه اهالى آن سامان و برادر علامه سيد عباس فقيه مبرقع بود .\r\nدر حدود سال 1272 ق در قم متولد گرديد .\r\n\r\nتحصيل در نجف اشرف\r\nوى پس از انجام مقدمات و سطوح به عتبات عاليات هجرت كرد ، و در نجف اشرف از محضر آيات : ميرزا حبيب اللّه رشتى ، شيخ محمّد كاظم خراسانى ، شيخ محمّد طه نجف تبريزى و سيد محمّد كاظم طباطبائى يزدى بهره جست ، و حدود ده سال در آن ديار اقامت نمود ، آنگاه به زادگاهش بازگشت و به تدريس و اقامهء جماعت در مسجد بالاسر حرم حضرت معصومه عليها السّلام اشتغال ورزيد .\r\n\r\n","description":"","footnote":"","page_name":" 620 ","page_number":620},
  {"content":"\r\n\r\n\r\nسجاياى اخلاقى\r\nنامبرده ، مردى با تقوا ، دائم‌الذكر و قائم الليل ، و بعضى از عنايات و كرامات از ايشان ديده شده بود ، افراد سالخورده هنوز خاطره‌هاى شيرينى از ايشان دارند . در اواخر عمر خود در اثر كهولت سن ، محل اقامهء جماعت خود را به داماد برادرش يعنى حضرت آيت‌اللّه سيد شهاب الدّين مرعشى واگذار كرد .\r\n\r\nاز آثار او\r\n1 - تعليقة على الرسائل .\r\n2 - تعليقة على المتاجر ( للانصارى ) .\r\n3 - تعليقة على شرح اللمعة الدمشقية .\r\n4 - رسالة فى الاستصحاب .\r\n\r\nدرگذشت و اعقاب\r\nسرانجام در روز شنبه 15 / ذيقعده / 1357 ق مطابق با 17 / دى / 1317 ش در حدود سن 85 سالگى در قم درگذشت ، و جسدش در كنار تربت آيت‌اللّه حائرى يزدى در مسجد بالاسر حرم حضرت معصومه عليها السّلام به خاك سپرده شد .\r\nفرزندانش : 1 - مرحوم آقا نجفى 2 - سيد على غروى ، متولد سال 1343 ق در قم ، از فرهنگيان بازنشسته و فعلا در كتابخانهء بيمارستان آيت‌اللّه گلپايگانى به فعاليت فرهنگى مشغول است .\r\nو سه دختر كه تنها يكى از آنان در قيد حيات است .\r\nمنابع\r\n1 - آثار الحجة 1 / 219 .\r\n2 - آينهء دانشوران 244 .\r\n3 - افادات فرزند معظم‌له آقاى غروى .\r\n\r\n","description":"","footnote":"","page_name":" 621 ","page_number":621},
  {"content":"\r\n\r\n4 - الاجازة الكبيرة 53 .\r\n5 - تاريخ قم 265 .\r\n6 - رجال قم 111 .\r\n7 - يادداشت خطى يك صفحه‌اى از آيت‌اللّه مرعشى نجفى .\r\n\r\nشيخ حسين ليچائى گيلانى ( - 1375 ق )\r\nاو عالمى فاضل ، و شاعرى ماهر بود كه در اشعارش تخلّص « خاموش » را برگزيده بود .\r\nدر حوزهء نجف اشرف\r\nآن جناب مدتى در خراسان مشغول تحصيل علوم دينى و معارف الهى بود ، و بعدا جهت تكميل تحصيلات فقهى و اصولى به نجف اشرف رهسپار شد ، و از محضر آيات : شيخ محمّد كاظم خراسانى و سيد محمّد كاظم طباطبائى يزدى استفاده نمود ، و پس از تكميل معلومات ، به رشت مراجعت كرد .\r\nوى پس از بازگشت به رشت چندى همان‌جا اقامت نمود ، و از آنجا به « لشت نشاء » كه « ليچاء » يكى از قراى آن سامان است مهاجرت كرد ، و مشغول ترويج و تبليغ احكام الهى گشت .\r\nليچائى ، فوق‌العاده از ماديات دور ، و در عالم روحانى و معنوى عروج كرده ، و در واقع يكى از زهّاد و پارسايان واقعى بود .\r\n\r\nاز آثار قلمى ايشان\r\n1 - الفيه‌اى به نام « مواقع النجوم » ، در نظم كفاية الاصول .\r\n2 - ديوان اشعار .\r\nنمونه‌اى از اشعار آن جناب قصيدهء زير است :\r\n\r\n","description":"","footnote":"","page_name":" 622 ","page_number":622},
  {"content":"\r\n\r\n طبع آتش‌وشم آتش زده هر كاشانه * سوخت هر خرمن و هر انجمن و هر دانه\r\nكعبه و بتكده و صومعه و دير از او * سوخته يكسره چون سوختن پروانه\r\nنزد عارف بود از شاهد ما خيل طيور * ز شرارش بفتادند ز آب و دانه\r\nاز جمادات و نباتات توان استدلال * كرد بر مطلب ما چون ستون حنانه\r\nاين‌همه آتش بيداد از آن آتشدان * شده در كوفه بلند از پسر مرجانه\r\nشاه جانباز حجازى از آن آتش سوخت * سوخت از سوختنش عاقل و هم ديوانه\r\nسوخت در شام رقيه گل شب‌بوش كه تا * كاشف از حجت كبراش شود رسمانه\r\nآه از اندام شده بيدار از آن خواب خوشش * ديده خود مانده و خود گوشه آن ويرانه\r\nزد به سر ، ناله برآورد كه اى جان پدر * دل من خون شده چون شد تو شدى بيگانه\r\nدر و ديوار خرابه شده هم‌نالهء او * اشك حسرت ز اسيران بنگر پيمانه\r\nنرود يادم از آن دم كه بديدش رخ باب * داد جان و دل ناقابل خود شكرانه\r\nبدن لاغر او را به روى تخته نهاد * پيرهن پاره به در كرد از او جانانه\r\nكهنه چادر كفنش شد به گمانم ياران * مكنيد تخطئه كاين حرف بود افسانه\r\nشام بدنام اگر طعنه به فردوس زند * جاى دارد كه شود مدفن آن ريحانه\r\n« خامشا » شعر تو مقبول فتد ، نيست ضرور * بهر تو مجلس ترحيم و يا سالانه \r\nنامبرده در روز پنج‌شنبه 17 / رجب / 1375 ق مطابق با 10 / اسفند / 1334 ش درگذشت ، و در قبرستان حاج شيخ قم به خاك سپرده شد .\r\nمنبع\r\n1 - تاريخ علما و شعراى گيلان .\r\n\r\nشيخ حسين محمّدى لائينى « مازندرانى » ( 1343 - 1414 ق )\r\nحاج شيخ حسين محمّدى لائينى از علماى استان مازندران بود .\r\nوى در سال 1343 ق مطابق با 1303 ش در روستاى ملا خيل ( هزار جريب )\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nبهشهر در خانواده‌اى با تقوى ديده به جهان گشود . هشت‌ساله بود كه پدر خود را از دست داد ، و تحت سرپرستى مادرش ، دروس ابتدايى را فراگرفت . سپس در سن 14 سالگى به حوزهء علميه آيت‌اللّه شيخ محمّد كوهستانى رفت ، و در آنجا به يادگيرى دروس سطح نزد آن مرد بزرگ و آيت‌اللّه سيد خليل محمّدى بادابسرى پرداخت .\r\nپس از آن براى تكميل دانش خويش به حوزهء علميهء نجف اشرف رهسپار گرديد ، و در مدت 12 سال از درس كفايه آيت‌اللّه ميرزا حسن يزدى ، و خارج فقه و اصول آيات : سيد محمود شاهرودى و ميرزا هاشم آملى بهره‌مند گرديد ، و پس از كسب اجازات علمى به زادگاه خويش بازگشت . و در پى دعوت آيت‌اللّه كوهستانى مدتها به تدريس در حوزهء علميهء ايشان پرداخت ، و شاگردانى را تربيت و پرورش داد .\r\nوى پس از پيروزى انقلاب دو بار از سوى مردم مازندران به نمايندگى ( مجلس خبرگان ) انتخاب گرديد ، و تا پايان عمر در اين سمت بود .\r\nسرانجام پس از بيمارى در عصر روز جمعه 21 / ربيع الثانى / 1414 ق مطابق با 16 / مهر / 1372 ش در سن 71 سالگى بدرود حيات گفت ، و پس از تشييع با شكوه در نكا و قم در صحن حضرت معصومه عليها السّلام - در حجرهء شيخ فضل اللّه نورى - به خاك سپرده شد .\r\nمنابع\r\n1 - مجلهء آينهء پژوهش ، سال چهارم ، 1372 ش ، شمارهء 21 ، صفحه 105 ، به قلم شيخ ناصر الدّين انصارى .\r\n2 - يادنامهء استاد عظيم الشأن كوهستانى ص 62 .\r\n\r\nاين شرح حال به قلم فرزندش تنظيم شده كه تقديم مىگردد :\r\nابعاد شخصيت ناشناخته فقيد سعيد حضرت آيت‌اللّه حاج شيخ حسين محمّدى لائينى بسيار گسترده است ، اما جهت آشنايى عزيزان با خصوصيات\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nزندگى معظم‌له اجمالى از آن به عرض مىرسد .\r\n\r\nآبا و اجداد\r\nآيت‌اللّه محمّدى لائينى از خانواده‌اى است كه سابقه طولانى و در عين حال درخشان در علم و صلاحيت و تقوا دارند . و اين خانواده طبق مدارك و شواهد موجود ، وابسته به طائفه‌اى به نام انصار است كه شعبه‌اى از جماعت انصار مدينه مشرفه مىباشند . طائفه مذكوره هم‌اكنون به « انصارى » شهرت دارند . اما تبدّل شهرت معظم‌له از « انصارى » به « محمّدى » هنگام تنظيم شناسنامه در سال 1315 شمسى صورت گرفته است .\r\nآبا و اجداد وى عبارتند از : جناب شيخ محمّد على انصارى فرزند ملا اسماعيل فرزند ملا بزرگ فرزند ملا حسن فرزند ملا خواجه انصارى . . . كه همگى از علما و معاريف زمان خود بوده‌اند . و ضمن اينكه جنبهء ارشاد و تعليم و رتق و فتق امور عامه مسلمين را برعهده داشتند .\r\nاز قديم الايام أبا عن جدّ از متوليان صالح و عادل امام‌زادهء لازم التكريم و التعظيم حضرت شاه‌رضا عليه السّلام و از پرداخت هرگونه عوارض و خراج و از جميع تكاليف ديوانيه و خدمت سربازى و . . معاف و مرفوع القلم بوده‌اند .\r\nپدر ايشان . يعنى جناب حجة الاسلام مرحوم حاج شيخ محمّد على انصارى .\r\nپس از اقامت يك‌ساله در نجف اشرف به دليل يك بيمارى لاعلاج ناچار به مراجعت به‌سوى وطن شد و پس از گذشت چند روز و عدم تأثير معالجات ، در سن 31 سالگى دعوت حق را لبيك گفت . و از خود همسرى فداكار و مهربان به نام فاطمه كه خود از دودمان روحانيت بود . با دو فرزند خردسال ( حسين و زينب ) باقى گذاشت .\r\n\r\nدوران كودكى و تحصيل\r\nآيت‌اللّه محمّدى لائينى در پنجم / مهر ماه / 1301 هجرى شمسى در قريهء\r\n\r\n","description":"","footnote":"","page_name":" 625 ","page_number":625},
  {"content":"\r\n\r\n« ملا محله » از قراى هزار جريب شهر نكا ، از پدرى عالم و مادرى پاك‌دامن متولد شده است . اما متأسفانه در سن كمتر از هشت‌سالگى از نعمت وجود پدر محروم و تحت سرپرستى مادر با كفايت و نظارت عمومى با همت خويش تحصيلات علوم دينيه را نزد اساتيد ممتاز آن روز در حوزه‌هاى علميه منطقه شروع نمود و چند سالى از محضر عالم متقى حضرت آيت‌اللّه نصيرى . سپس جهت ادامه تحصيل در بخش سطوح عاليه نزد مجتهد عصر فقيه عادل عارف شيخ محمّد كوهستانى سالهاى متمادى تدرس و تلمذ نمود . و با كسب اجازه از معظم‌له ، به منظور تكميل تحصيلات ، در سن 25 سالگى سنه 1325 ش رهسپار حوزهء كهنسال نجف اشرف شد . و طى 14 سال اقامت پيوسته در آن حوزهء مقدسه و در جوار مولاى متقيان امير مؤمنان عليه السّلام ، با توجه به فشار مشكلات مادى آن روز ، از محضر مراجع بزرگ وقت و شخصيتهاى علمى و الهى چون حضرت آيت‌اللّه سيد محمّد شاهرودى و حضرت آيت‌اللّه ميرزا هاشم آملى و حضرت آيت‌اللّه ميرزا حسن يزدى بهره‌هاى فراوان برده ، و در سن 39 سالگى و در سال 1339 ش پس از گذراندن دو دوره خارج اصول و قسمت اعظم خارج فقه عبادى و معاملى و اخذ اجازهء اجتهاد از اساتيد بزرگ ، به وطن مألوف مراجعت نمود و به تدريس و ارشاد و خدمات دينيه و تربيت طلاب و احداث بناهاى خيريه همت گماشت .\r\n\r\nبعد علمى\r\nحضرت آيت‌اللّه محمّدى لائينى صرف‌نظر از جنبه‌هاى معنوى و اخلاقى ، يكى از چهره‌هاى درخشان علمى ولى ناشناخته در منطقه مازندران محسوب مىشدند . نبوغ و استعداد فراگيرى از همان اوائل دوران تحصيل از جبينش هويدا بود . فرصتها را از دست نمىداد . غالب اوقاتش چه در ايام نجف و چه قبل و بعد از آن صرف تدرس و تدريس و تحقيق و تقرير مطالب علمى مىشد . چنان كه به مناسبتى ، به منظور تنبيه حقير به از دست ندادن فرصتها فرمود : من در نجف شبانه\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nروز 16 درس و مباحثه داشتم .\r\nدر تدريس و نقد و بيان نكات علمى قوى بود . به طورى كه بالاترين كتب سطح را بدون مطالعه قبلى تدريس مىكرد .\r\nدر ادبيات عرب كه مجموعا 12 علم است تبحر داشت . در معقول نيز دستش باز بود . در كلام از محضر آيت‌اللّه حاج ميرزا هاشم آملى سود جست . اشكالهاى زنده و جالبى به عبارات اعلام مىنمود . ضمن اينكه نظر آنها را محترم مىشمرد با تسلط درس مىگفت . از تدريس و تربيت طلاب هرگز خسته نمىشد . حتى زمانى كه منع پزشكى از تدريس داشت طبق نظر خود ، آن را ترك نكرد . گويا وجودش براى همين كار ساخته شد و مىفرمود : چه كنيم ؟ نان امام زمان عليه السّلام را مىخوريم . اين تبحر و قوت تدريس و عشق به تربيت طلاب انگيزه‌اى شد تا پس از مراجعت از نجف اشرف ، به دعوت استادش آيت‌اللّه كوهستانى به عنوان يك مدرس باتجربه و برجسته ، به تدريس كتب مختلفه در حوزهء علميه كوهستان مشغول شود . هم‌زمان توانست ، حوزهء تابستانى ييلاق در زادگاهش تأسيس و به تعليم و تربيت طلاب در آن سامان بپردازد .\r\nمعظم‌له يك مجتهد مسلم و نظريه‌پرداز در باب فقه بود . زمينهء اجتهاد را در همان حوزه نجف در خود داشت به‌طورىكه هنگام مراجعت به ايران با چند اجازهء اجتهاد و اجازه در تصدى به امور حسبيه و شرعيه و اخذ وجوهات و اجازه در نقل روايات اهل البيت عليهم السّلام و حل و فصل دعاوى و . . . وارد ايران شد . و چند اجازه نيز بعد از مراجعت از مراجع وقت دريافت داشت . چنانچه خود ايشان در بيمارستان فرمود : من از 10 تن از مراجع و علماى بزرگ اجازه دارم .\r\nبعضى از اساتيد ايشان ، در اجازه‌اى كه هنگام بازگشت وى نوشتند . او را در مسائل شرعيه فرعيه صاحب‌نظر دانستند و در عمل برطبق نظر و فهم خود مجاز قرار دادند و اين عبارت را آوردند . . . حتى به حمد اللّه تعالى صار من المجتهدين العظام ، فله العمل بما استنبطه من الاحكام . . . و رتبه بالاى علمى وى باعث شد تا در\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nنجف مورد اعتماد استادش حضرت آيت‌اللّه شاهرودى قرار بگيرد . به نحوى كه آن حضرت در دادن اجازات به فضلاى مازندران با ايشان مشورت كند . و بنا به فرموده بعضى از بزرگان مرحوم آيت‌اللّه شاهرودى در دادن اجازه اجتهاد بسيار احتياط مىكرد و غالبا مىنوشت فلانى شاگرد من بوده و نزد من درس خوانده و بالاخره او را در فضل و تقوى تأييد مىكرد . اما براى آيت‌اللّه محمّدى نوشت . . . بلغ مرتبة من مراتب الاجتهاد . . .\r\nدر سال 1338 ش كه در راه مراجعت از نجف خدمت مرجع تقليد شيعيان حضرت آيت‌اللّه بروجردى مشرف شدند . آن بزرگوار كه شرح حالات آيت‌اللّه محمّدى را ضمن نامه‌اى كه توسط نماينده‌اش ارسال شده بود ، خواندند . فرمودند :\r\nخواندم احوالات شما را . آن‌گاه دست به قلم برده ، فرمودند : چيزى براى تو بنويسم كه براى احدى ننوشتم . آيت‌اللّه محمّدى عرض كردند : زحمت نكشيد . شفاها بفرمائيد كافى است . آيت‌اللّه بروجردى فرمودند : شما از قبل من در تمام امور مجاز و مأذون هستيد .\r\n\r\nاسامى مشايخ اجازه ايشان به اين قرار است :\r\n1 - آيت‌اللّه سيد محمود شاهرودى 2 - آيت‌اللّه ميرزا هاشم آملى 3 - آيت‌اللّه ميرزا حسن يزدى 4 - آيت‌اللّه سيد روح اللّه خمينى 5 - آيت‌اللّه سيد محسن طباطبائى حكيم 6 - آيت‌اللّه سيد محمّد هادى ميلانى 7 - آيت‌اللّه سيد محمّد رضا گلپايگانى 8 - آيت‌اللّه سيد شهاب الدّين مرعشى 9 - آيت‌اللّه سيد ابو القاسم خوئى 10 - آيت‌اللّه شيخ آقا بزرگ تهرانى 11 - آيت‌اللّه سيد حسين طباطبائى بروجردى .\r\nيك چنين شخصيت ممتاز علمى كه مىتوانست در حوزه‌هاى بزرگ علميه جايگاه رفيعى داشته باشد . و نام او همه جا مطرح و بر سر زبانها باشد . بنا به پيشنهاد اهالى مؤمن شهر نكا مازندران و صوابديد حضرت آيت‌اللّه كوهستانى در اين شهر كه جدا نسبت به دانش گسترده‌اش ضيق بود ، اقامت گزيد و به تدريس و\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nارشاد و خدمت پرداخت . در اين زمينه چنان متواضع و بىريا و آزاد بود كه تمام تلاشش تعليم و تربيت بود . كتاب هرچه باشد و شاگرد ، هركه باشد . لذا از تدريس كتب ابتدائى مانند : نصاب الصبيان و شرح امثله و مانند اين‌ها امتناع نمىكرد . عم جز هم درس مىداد . روزى به من فرمود . درس اين آقا پسر را بگو . ديدم معراج السعاده در دست دارد و چند درس را هم نزد آقا خوانده است . خجالت نمىكشيد از اينكه اساتيد دوران طلبگى خود را كه در همان سطح نازل مانده و از درس و بحث و حوزه و ترقى افتادند ، نام برد . مثلا مىفرمود : نزد فلانى درس خوانديم . و يا فلانى استاد ما در فلان كتاب بود و . . .\r\n\r\nبعد اخلاقى\r\nآيت‌اللّه محمّدى لائينى مجمع فضائل و نمونه بارز يك انسان شايسته بود .\r\nبدون مبالغه صفات برجسته انسانى در وى جمع بود . او يك مرد نبود . هزار مرد بود .\r\nنه بلكه مجسمه مردانگى مهربانى گذشت . كرم بىريائى ، زهد و ترحم بود . همانند شمعى بود كه خود مىسوخت ، اما محيط و محفل دوستان و جامعه را همواره روشن و با صفا نگه مىداشت .\r\nاو قبل از اينكه عالم باشد عامل بود . شيوهء معاشرت و برخورد وى حساب شده و براى همگان درس زندگى بود . راستى كه مازندران از اين نخبه‌ها كمتر به خود ديده است . اين سخن نويسنده حروف نيست . حرف دل هزاران هزار انسان فهميده درست‌انديش است كه از نزديك با معظم‌له در ارتباط بودند . و سالهاى سال پاكى و صداقت و حسن نيت و فضائل اخلاقى او را تجربه نمودند .\r\nاو همان‌طور كه در ايام تحصيل يك محصل زبده و ممتاز بود در دوران خدمت و ارشاد هم يك خدمتكار با صداقت و پركار بود . با مشكلات فراوان مبارزه كرد .\r\nآزارها ديد . زخم زبانها شنيد ، اما از مسير حق جدا نشد و اصول اخلاق و ادب را زير پا نگذاشت . رأفت قلب و شرح صدر او اجازه عكس‌العملهاى تند و سريع را به\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nوى نداد . لذا هيچ‌وقت در صدد انتقام از كسى برنيامد زيرا به كسى حسد نمىبرد و از كينه‌توزى و انتقام‌جويى به شدت متنفر بود و خود مىفرمود : من هرگز كينه كسى را در دل نگرفته‌ام . نه تنها انتقام‌جو نبود . مرد گذشت و احساس بود و بدى را به نيكى پاسخ مىداد . بسيار اتفاق افتاد كه از حق مشروع و مسلّم خود صرف‌نظر كرد تا دعوايى خاتمه يابد و يا مشكل يك مسلمان حل شود . و بسيار اتفاق افتاد كه احسان به مخالف خود نموده و يا سفارش به احسان و احترام كرده . شخصى به وى در جلو چشمش جسارت كرد . ايشان واكنشى نشان نداد ، بلكه فرمود در حق وى احترام لازم به عمل آيد . چون وابسته به يك شهيد است .\r\nباآن‌همه گستاخى كه شفاها و كتبا از طرف بعضى از نابخردان در حق وى به عمل مىآمد . همه را ناديده مىگرفت و در اين رابطه فقط اظهار اميدوارى مىنمود و مىفرمود : من از عبادتى كه انجام دادم خيلى اميدوار نيستم . اما از بدگوئيهايى كه درباره من انجام شد و از تهمت‌هايى كه به من زدند اميدوار هستم . در اواخر عمر مىفرمود غيبت‌ها را مىبخشم ، اما تهمت‌ها را نمىبخشم . لكن در بيمارستان هنگامى كه تحت فشار بيمارىهاى متعدد بود . به دنبال بهانه‌اى جهت عفو تهمت‌زنندگان بود و فرمود همه كسانى كه به من تهمت زدند و بدگويى كردند بخشيدم ، در صورتى كه عوض غيبت يك روز و عوض تهمت يك ماه برايم نماز بخوانند .\r\nدر زمينه مردم‌دارى و دلسوزى نسبت به محرومين ضرب‌المثل بود . آغوشش چون در خانه‌اش به روى مردم باز بود . كسى را از خانه‌اش محروم نمىكرد . حتى مخالف خود را طرد نمىنمود و مىفرمود : « ما كه پيامبر نيستيم . ادعاى پيروى از پيامبر را داريم . لذا بايد در مسير او باشيم و شيوهء زندگى او را در پيش گيريم . پيامبر باآن‌همه آزارها و دشمنىها كه از ناحيهء مردم نادان ديد كسى را طرد نكرد ، ما هم نبايد كسى را از خود برانيم » .\r\nاو كسى بود كه خانه خويش را به حقيقت خانه مردم مىدانست و طلاب و\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nدوستان جوان را فرزند خويش مىخواند . و گاهى به او عرض مىكردند : چرا نسبت به بعضى از واردين تعارف و احوال‌پرسى را فراموش مىكنى . مىفرمود : « ما خانه خود را متعلق به اين دوستان مىدانيم . و آنها را در واقع فرزندان خود مىشماريم .\r\nكسى كه وارد خانه خود مىشود ، نبايد از پدر و مادرش انتظار احترام و احوال‌پرسى مكرر داشته باشد » .\r\nاو همان‌طور كه خانه را متعلق به مردم مىدانست . خود را نيز وقت خدمت به مردم و آماده حل مشكلات آنان نمود . و غالب اوقاتش صرف خدمت به اسلام و حلّ و فصل دعاوى و تعليم و تربيت و رسيدگى به امور محرومان مىشد . و معهذا معتقد بود كارى براى اسلام و انقلاب و مردم نكرده است .\r\nكسى كه آبرو و آسايش خود را فداى خدمت به مردم كرد و با نوشتن نامه و ارسال پيام و سفارش شفاهى به مردم كمك مىكرد ، يقينا دلش براى بندگان محتاج و بىپناه خداوند مىسوخت . غالبا به مسئولين در رابطه با رسيدگى به كارهاى ارباب رجوع سفارش مىفرمود . حتى در بيمارستان نيز به مسئولينى كه به عيادتش مىآمدند ، سفارش ضعفا را نموده و به يكى از مسئولين فرمود : من كه مىميرم ، آيا شما نمىخواهيد براى حاشيه‌نشينان جنگل فكرى بكنيد ؟\r\nدستور فرمودند مهر نمايندگى خبرگان را به بيمارستان ببرند ، تا دست محتاجان را در آنجا هم بگيرند و شخصا براى عده‌اى از كاركنان بيمارستانى كه در آن بسترى بودند ، سفارش فرمود و گرفتارى آنان را بر طرف نمود .\r\nبسيارى از فقرا و خانواده‌هاى بىسرپرست را شخصا پوشش مىداد و ماهيانه حقوقى كم‌وبيش به آنها مىپرداخت و هر نيازمندى را به قدر نيازش كمك مىكرد .\r\nبراى بيماران توصيه‌هاى مكرر به پزشكان مىنمود و نامه‌هاى فراوان مىنوشت .\r\nحتى آن روزهايى كه در شدت ضعف و ارتعاش بدن بود ، از توصيه‌هاى كتبى دريغ نمىورزيد . وقتى مىشنيد مشكل كسى حل شد . حمد خدا را به‌جا مىآورد .\r\nعجيب‌تر اينكه : متأثر مىشد مرغ‌ها داخل تور حبس باشند . و يا كسى مورچه\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nرا بكشد . و يا اسبى را با تركه بزند و حيوانى را تعقيب و خسته كند . و بالاخره با آنها كه آزارى به حيوانى مىرساندند برخوردى تند مىكرد . حتى براى كشتن يك مار كه دوستان بر او هجوم آوردند راضى نشد و فرمود : حيوان را رها كنيد . كارى به او نداشته باشيد .\r\nراستى كسى كه دلش براى مرغ و مار و مورچه بسوزد ، براى انسانها نمىسوزد ؟\r\nاز اينكه برخى از جوانان ساده‌دل به گروهك‌ها مىپيوستند و يا در اثر ضديت با انقلاب اعدام مىشدند اظهار تأسف مىنمود و مىفرمود : من براى شهدا زياد نگران نيستم ، چون خود را راضى مىكنم كه اينان به سعادت رسيدند . اما دلم براى آنها كه اعدام مىشوند مىسوزد . چون مايل نيستم جوانان ما منحرف شوند و در جهنم بسوزند .\r\nاينكه مردم به وى علاقه داشتند و او را پدر و يار و استاد و مراد خود مىشمردند . و در مرگ او نيز اين‌همه تجليل نمودند و عزادارى كردند و مىگفتند :\r\n داغ ما در هجر يوسف كمتر از يعقوب نيست * او پسر گم كرده بود و ما پدر گم كرده‌ايم \r\nبراى اين بود كه او مردم را دوست مىداشت و طالب هدايت و سعادت مردم بود و اين امر را عملا به اثبات رساند .\r\nپيامبر اكرم صلّى اللّه عليه و آله و سلّم در مقابل تعليم آداب معاشرت ، فرمود : بگونه‌اى زندگى كنيد كه اگر مرديد بر شما بگريند و اگر زنده مانديد شما را دوست داشته باشند و چون پروانه دور شمع وجود شما بگردند . ( خالطوا الناس مخالطة ، ان متّم بكوا عليكم و ان عشتم حنّوا اليكم ) .\r\nو اين شخصيت الهى اين‌گونه زندگى كرد . لذا مرگ او وسيله تنبّه و بيدارى بسيارى از مردم غافل و در خواب مانده گرديد .\r\nاز خصوصيات بارز معظم‌له اين بود كه شخصا به كارها مىپرداخت . و بدون\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nواسطه با مردم تماس داشت و موانع كار مردم را به دست خود حل مىكرد . كاتب ، دفتردار ، تلفنچى ، دربانى و نوكر نداشت . براى ملاقات با او گرفتن وقت قبلى نياز نبود . زيرا او تمام وقت در خدمت مردم و آمادهء پذيرايى بود .\r\nوقت ادارى و ساعت كار نداشت . تمام ساعات شبانه‌روز ، ساعات كار او محسوب مىشد . بسيارى از اوقات قبل از صبحانه زمستان يا تابستان براى خواندن نماز ميت يا شركت در مراسم صبحگاهى نيروها و يا امور ديگر از خانه بيرون مىرفت . و شبها غالبا تا حدود نيمه‌هاى شب يا مشغول تدريس يا قرائت قرآن و يا ملاقات با دوستان و رسيدگى به امور مردم بود . و از طرفى ، اطاق انتظار نداشت تا عده‌اى جهت ديدار با او معطل بمانند . بلكه در يك اطاق مىنشست . فقير و غنى ، روحانى و بازارى ، شخصيت‌هاى برجسته و افراد عادى هركس هر وضع و حالتى كه داشت . بدون زحمت با او ديدار مىكرد و مشكلات خود را با او در ميان مىگذاشت و حتى در حال بيمارى هم به كارهاى مردم مىپرداخت . و اين ارتباط نزديك و مستقيم با مردم همواره برقرار بود .\r\nپيشنهاد مىكرديم بعضى از نامه‌ها را ما بنويسيم و شما فقط امضا بفرماييد .\r\nقبول نمىكرد و با دست مبارك خود ، نامه‌ها را مىنوشت .\r\nروزى به ايشان عرض كردم : حال شما مساعد نيست . بيشتر به استراحت بپردازيد و ملاقات را به روز دگر موكول نماييد . او قبول نكرد . درحالىكه بدنش رنجور بود و دستش مىلرزيد ، لباس‌هايش را پوشيد و فرمود : مىروم بيرونى شايد تا ظهر ، كار سه چهار نفر را راه بيندازم .\r\nدر اواخر عمر با بركتش ، خصوصا در ايام بيمارستان ، دو چيز را همواره مد نظر داشت و براى آن دو نگران بود . اوّل اينكه از قلّت زاد و خالى بودن دست ، تأسف مىخورد و مكرر مىفرمود : دستم از عمل خالى است و گاهى براى اين امر گريه هم مىكرد . دوّم اينكه ، براى مردم غصه مىخورد و همواره به فكر آنها بود كه مردم\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nبيچاره‌اند و دستشان به جايى نمىرسد و كسى هم در فكر آنها نيست . چنانچه گاهى حال و روزگار بعضى از محرومين را مشاهده مىنمود مىفرمود : من نمىتوانم اين‌ها را ببينم . گريه‌ام مىگيرد . به همين دليل بسيارى از مردم ، پس از رحلتش با هم درد دل مىكردند كه هنگام هجوم مشكلات ، نزد چه كسى برويم و در خانه چه كسى را بزنيم و با چه كسى درددل نمائيم . او پناه ما ، ياور ما و اميد ما بود . با چند كلمه حرف ، دل ما را روشن مىكرد و با دست پر و قلب آرام به خانه برمىگشتيم . الآن كجا برويم . او بود كه به حرف ما گوش مىداد . اما اكنون ، كسى به حرف ما گوش نمىدهد .\r\nآرى اين‌چنين انسان وارسته و با عظمت است كه با مرگش ضايعه‌اى جبران‌ناپذير بر اسلام وارد مىشود .\r\nمحمّد صادق محمّدى\r\n19 / 8 / 1372 هجرى شمسى\r\n\r\nشيخ حسين مفلس قمى « ارده‌شيره » ( 1305 - 1367 ق )\r\nشيخ حسين قمى متخلص به « مفلس » و مشهور به « ارده‌شيره » فرزند ملا محمّد حسن ( متخلص به شاهد ) فرزند حاج محمّد رضا فرزند ملا محمّد تقى ( متخلص به عاشق ) فرزند على اكبر حلوائى ، از شعرا و مورخان به نام بود .\r\nاو در جمادى الاول / 1305 ق زاده شد و در 25 / صفر / 1367 ق درگذشت و در صحن حضرت معصومه عليها السّلام - صحن نو - در قم به خاك رفت .\r\nوى منظومه‌اى در وصف « ارده‌شيره » سرود و ازاين‌رو به اين نام شهرت يافت .\r\n\r\nآثار قلمىاش به شرح زير است :\r\n1 - الاربعون فى فضائل قم و القميين .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n2 - باغ ارم در اخلاق ، در چهار جلد به فارسى .\r\n3 - تحفة الفاطميين .\r\n4 - جواهر الأخبار فى الأخبار المروية عن الأئمة الاطهار عليهم السّلام .\r\n5 - درر الأشعار ، مجموعه‌اى در ذكر حالات بعضى از شعرا و اشعار ايشان .\r\n6 - ديوان شعر ، در ده هزار بيت .\r\n7 - رساله در شرح حالات حضرت ستى فاطمه عليها السّلام با صورت رقبات موقوفهء آستانهء قم كه بايد يك رساله باشد ، هرچند در يادداشت آغاز تحفة الفاطميين دو رساله شمرده‌اند .\r\n8 - زبدة الأدعية .\r\n9 - سراج المؤمنين ، در ادعيه .\r\n10 - شرح كلمات قصار مولى امير المؤمنين عليه السّلام .\r\n11 - كتابى در مقتل حضرت سيد الشهداء عليه السّلام .\r\n12 - منتخب الاخلاق ، در مدح صفات نيكو و ذم كارهاى بد .\r\n13 - منتخب القصائد فى مدايح الأئمة عليهم السّلام .\r\n14 - منظومهء ارده‌شيره ، چاپ قم به سال 1359 ق در 40 ص .\r\n15 - نان و ماست ، مثنوى به سبك نان و حلوا در مواعظ او اين منظومه را به صورت كامل در پايان مجلد دوم تحفة الفاطميين گذارده است .\r\nمنابع\r\n1 - الذريعة 3 / 10 و 460 و 5 / 258 و 9 / 1086 .\r\n2 - تحفة الفاطميين ، جلد اول باب هفتم ( خطى ) .\r\n3 - فهرست كتابهاى چاپى فارسى 1 / 223 .\r\n4 - كتابشناسى قم 173 .\r\n5 - مؤلفين كتب چاپى 2 / 725 .\r\n6 - نقباء البشر 2 / 889 .\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n\r\nسيّد حسين مكّى ( 1342 - 1420 ق )\r\nحاج سيد حسين فرزند سيد ناصر على و نوهء سيد عيسى حسينى ، ملقب به « مكّى » از فضلا و محترمين معاصر بود .\r\nوى در 12 / ذىالحجه / 1342 ق در مشهد مقدس تولد يافت .\r\nجدّش اهل « قره‌باغ » غزنه افغانستان است كه از آن منطقه به مشهد مقدس مهاجرت كرد و سلسله نسبش به حضرت زيد شهيد عليه السّلام مىرسد .\r\nسيد حسين مقدمات و ادبيات را در مشهد نزد شيخ على محمّد بربرى آموخت . سپس به‌سوى قم رفت و چند ماهى توقف نمود . آنگاه در سال 1364 ق وارد نجف اشرف شد و سطح را نزد ميرزا حسن يزدى و سيد اسد اللّه مدنى آذرشهرى به پايان برد . خارج را هم از محضر آيات : ميرزا عبد الهادى شيرازى ، ميرزا حسن يزدى ، سيد محسن طباطبائى حكيم ، سيد محمود شاهرودى ( مدت كوتاهى ) و سيد ابو القاسم خوئى استفاده نمود . نيز مدتى از درس حكمت آيت‌اللّه شيخ حسين وحيد خراسانى بهره‌مند شد و خود به تدريس ادبيات و مقدمات پرداخت .\r\nمكى در سال 1374 ق بنا بر تقاضاى عده‌اى از اهالى آبادان به آن ديار رفت و به خدمات مذهبى و اجتماعى اهتمام نمود . جلسات سيّار هفتگى برگزار مىكرد و پس از قرائت دعاى ندبه مشغول بيان احكام و وعظ مىشد . در « مسجد الزهراء » آبادان به اقامهء جماعت و گفتن تفسير قرآن و هدايت خلق اهتمام داشت . تأسيس مساجد و اماكن مذهبى و فرهنگى و درمانگاه و اعزام مبلغ و مبارزه با انديشه‌هاى كج و گمراه ، از جمله خدمات چندين سالهء ايشان در آبادان است .\r\nوى اهل مطالعه و بحث بود و بيش از هشتاد جلد از كتاب شريف « بحار الأنوار » را مطالعه كرده كه در اثر ضعف بينائى ، موفق به مطالعهء اجزاى ديگر آن نشد .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nنامبرده پس از شروع جنگ ايران و عراق ، در سال 1358 ش مطابق با 1399 ق به قم مهاجرت كرد و تا حدى به خدمات خود ادامه داد ، ولى سالهاى آخر عمر خود بيشتر در منزل بسترى گرديد .\r\nعاقبت غروب در روز يكشنبه 26 / ذىالحجه / 1420 ق مطابق با 14 / فروردين / 1379 ش در پى بيمارى در سن 78 سالگى در قم چشم از جهان فروبست . پيكرش عصر روز دوشنبه از مسجد امام حسن عسكرى عليه السّلام تشييع و در قبرستان بقيع به خاك سپرده شد .\r\nمنابع\r\n1 - مصاحبه با ايشان در قم به تاريخ 9 / خرداد / 1378 ش .\r\n2 - گنجينهء دانشمندان 3 / 21 ( تولدش را 1344 ق ذكر كرده است ) .\r\n\r\nسيّد حسين موسوى قمصرى ( 1291 - 1362 ق )\r\nحاج سيد حسين فرزند علامه سيد على اكبر و نوهء سيد ابو تراب موسوى قمصرى كاشانى ، از علما و بزرگان كاشان و قمصر بود .\r\nوى در سال 1291 ق مطابق با 1252 ش در كاشان تولد يافت .\r\nاو پس از گذراندن پنج سال دورهء مقدمات نزد : ميرزا فخر الدّين نراقى و سيد محمّد كاشانى « مصطفوى » در مدرسهء علميهء سلطانى كاشان به حوزهء علميهء اصفهان پيوست و دروس سطح را از محضر اساتيدى چون : ملا محمّد فاضل كاشانى ، آخوند ملا عبد الكريم گزى ، سيد محمّد هاشم چهارسوقى خوانسارى ، سيد محمّد باقر خوانسارى « صاحب روضات الجنات » و شيخ محمّد باقر اصفهانى « مسجد شاهى » استفاده نمود .\r\nسرانجام به حوزهء كهن نجف اشرف رهسپار شد و سالها از محضر آيتين علمين :\r\nآخوند ملا محمّد كاظم خراسانى و سيد محمّد كاظم طباطبائى يزدى بهره‌مند\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nگرديد و به درجهء رفيع اجتهاد نايل آمد . در سن چهل و اندىسالگى به كاشان مراجعت فرمود ، سپس به قمصر منتقل شد و تا آخر عمر آنجا ماند و به حل و فصل خصومات و ارشاد پرداخت . در مسجد جامع قمصر به اقامهء جماعت اهتمام داشت . در ماه رمضان ، منبر مىرفت و با بيان جذّاب و دلنشين به وعظ و ارشاد مىپرداخت .\r\n\r\nاز آثار او\r\n1 - مقاطيس العقول فى علم المعقول و المنقول .\r\n2 - قساطيس الايمان فى تفسير القرآن .\r\n3 - مجمع الدلائل فى شرح الرسائل .\r\n4 - نسيلة الأدب فى شرح سبيكة الذهب .\r\n5 - المنظومة البهية ، المحتوية على النكت الفقهية ، مشتمل بر چهار هزار و چهارصد و چهل بيت شعر عربى ، در سال 1358 ق از نظم آن فراغت يافت .\r\n\r\nمجلس روضه‌خوانى و عزادارى آيت‌اللّه موسوى\r\nفقيه بزرگوار ، مرحوم آيت‌اللّه حاج سيد حسين موسوى قمصرى اعلى اللّه مقامه الشريف ، كه اخلاص فوق‌العاده‌اى به حضرت ابا عبد اللّه الحسين عليه السّلام داشتند ، همه‌ساله مجلس روضه‌خوانى مفصلى را براى تجديد اقامه عزادارى امام حسين عليه السّلام در ليالى عاشورا در مسجد جامع قمصر ، كه محل اقامه جماعتشان بود منعقد مىفرمودند ، كه اكثر سنوات تا آخر ماه محرم ادامه پيدا مىكرد و مورد علاقه اهالى قمصر بود و خودشان نيز در اكثر شبها خاصه ليالى تاسوعا و عاشورا منبر مىرفتند و بعد از موعظه و ارشاد حاضرين ، مفصّلا ذكر مصيبت مىكردند و در شب عاشورا در حال مصيبت‌خوانى بر پا ايستاده و سر را برهنه نموده و خاك بر سر مىريختند و با دو دست بر فرق خود مىزدند و اشك مىريختند و فرياد وا حسينا ، بلند مىفرمودند و چون داراى بيانى گرم و جذاب و صوتى حزين بودند و در مصيبت خوانى مهارت داشتند . چنان انقلابى در قلوب اهل مجلس ايجاد مىنمودند ، كه\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nصداى شيون و گريهء مرد و زن به آسمان مىرفت و عده‌اى در پاى منبر غش مىكردند و علاوه از شب عاشورا در روز عاشورا و در شب و روز بيست و يكم ماه مبارك رمضان نيز منبر مىرفتند و به همين كيفيت مصيبت‌خوانى مىكردند .\r\nضمنا عده‌اى از خطبا و سادات محترم قمصر ، از جمله اخويهاى محترمشان ، سيد نصر اللّه و سيد تراب موسوى و مرحوم سيد على مير عبد الكريم ، در پاى منبر ايشان اجتماع نموده و با هم به نوحه‌سرايى دسته‌جمعى مىپرداختند و با مصيبت‌خوانى مهيّج ايشان و نوحه‌سرايى خطباى محترم در پاى منبر ، شور و هيجانى از حزن و گريه و شيون در مجلس بوجود مىآوردند كه نظير آن ديگر در قمصر ديده نشده است .\r\n\r\nورود دسته‌جات به مسجد و منزل آيت‌اللّه موسوى\r\nدسته‌جات عزادارى قمصر كه از قديم الايام تاكنون در ايام و ليالى عاشورا براى عزادارى سنّتى حركت مىنمايند ، مانند دسته‌جات سينه‌زنى و زنجيرزنى ، خاصه هيئت سجاديه محله پايين قمصر ، كه تقريبا در اواسط قرن 1300 قمرى تأسيس شده ، در ايام تاسوعا و عاشورا را به منزل آيت‌اللّه حاج سيد حسين موسوى قمصرى و در ليالى عاشورا به مسجد جامع ، كه محل اقامه جماعت ايشان بود وارد مىشدند و هنگام ورود آنها آقا حاج سيد حسين به احترام دسته‌جات حسينى از جا برخاسته و روى پاى مىايستادند و بر سينه مىزدند و اشك مىريختند و در خاتمه از همه آنها تقدير نموده و در حق همه آنها دعا مىكردند .\r\nظرف آبى مقابل خود نهاده و بر مصائب امام حسين عليه السّلام مىگريستند\r\nمرحوم آيت‌اللّه حاج سيد حسين موسوى قمصرى قدّس سرّه ، در دههء عاشورا علاوه بر اينكه براى جدشان امام حسين عليه السّلام پيوسته حزين و به حالت عزادار بودند و به ذكر مصائب آن حضرت مىپرداختند و به آن اهميت زيادى مىدادند . صبح روز عاشورا كه مىشد ، همه‌ساله براى خواندن زيارت عاشورا به بالاى بام خانه رفته و\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nبا سر و پاى برهنه در زير آسمان روبه‌قبله ايستاده و زيارت عاشورا را ، مىخواندند و اشك مىريختند و بعد از خاتمه زيارت و خارج شدن دسته‌جات از منزلشان ، داخل منزل و اطاق خود گرديده و ظرف آبى را در جلو خود مىگذاردند و پيوسته بر آن نظر نموده و به ياد تشنگى امام حسين و اهل بيت و اصحابش ( عليهم الصلاة و السلام ) گريه مىكردند . ضمنا در ايام شهادت ساير ائمه معصومين عليهم السّلام نيز در منزلشان اقامه مجلس روضه‌خوانى نموده و اهل منبر را دعوت مىنمودند و به ذكر مصائب اهل بيت رسالت عليهم السّلام مىپرداختند .\r\n\r\nرأى آيت‌اللّه موسوى درباره عزادارى امام حسين عليه السّلام\r\nدانشمندان محترم مرحوم حاج سيد محمّد باقر موسوى ، فرزند آيت‌اللّه حاج سيد حسين موسوى قمصرى كه شرح زندگانى و عزادارى والد معظمشان را نقل نمودند ، فرمودند كه : خوب به خاطر دارم كه در يكى از مجالس روضه‌خوانى قمصر ، از مرحوم آيت‌اللّه والد سؤال كردند كه نظر حضرتعالى درباره كسانى كه براى امام حسين عليه السّلام بر سينه مىزنند و سينه خود را مجروح مىنمايند و كسانى كه در روز عاشورا قمه ( تيغ ) مىزنند و سر مىشكافند چيست ؟\r\nفرمودند : شما از من در اين امر سؤال نكنيد ، بلكه برويد شام و از حضرت زينب دختر امير المؤمنين عليه السّلام و خواهر امام حسين عليه السّلام سؤال كنيد كه چگونه در مصيبت برادرش ، موقعى كه سر بريده خونين او را در بازار كوفه بالاى نيزه ديد ، علاوه بر گريه كردن و اشك ريختن و ناله زدن ، سر خود را به چوبه محمل زد و خون از سرش جارى نمود .\r\n طأطئوا الرءوس ان رأس حسين * رفعوه على القنا الأخطار\r\nهتّكوا عن نسائكم كل خدر * هذه زينب على الاكوار\r\nحق ان لا تكفّنوا علويا * بعد ما كفّن الحسين الزار\r\nلا تمدوا لكم عن الشمس ظلا * ان في الشمس مهجة المختار \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n لا تشقوا لآل فهر قبورا * و ابن طاها ملقى بلا اقبار \r\n\r\nفوت سيد حسين موسوى قمصرى قدّس سرّه\r\nعالم بزرگوار مرحوم آيت‌اللّه حاج سيد حسين موسوى قمصرى ، در ذىحجة الحرام سال 1362 هجرى قمرى مطابق با آذر / 1322 ش در سن 71 سالگى در قمصر كاشان ، دار فانى را وداع گفتند و ضايعهء بزرگى بر جهان شيعه خاصه مردم كاشان و قمصر وارد گرديد ، زيرا گوهر گرانبها و كم‌نظيرى را از دست دادند كه پيدا كردن آن با وضع دنياى كنونى بسيار مشكل است .\r\nآيت‌اللّه موسوى در هنگام مرگ وصيت نمودند كه من رفتنى هستم و چون شما نخواهيد توانست جنازه مرا به نجف اشرف ببريد . لذا حتما مرا به مزار امامزاده على بن جعفر در قم ببريد و در آنجا دفن نمائيد .\r\nبا درگذشت ايشان ، قمصر يكپارچه گريه و شيون و عزا گرديد و مردم همه دست از كار كشيده و سراسيمه به‌سوى منزل ايشان حركت كردند و براى تشييع جنازه و تجليل از آن فقيه بزرگوار اطراف خانه و مسجد اجتماع نمودند و چون خبردار شدند كه مىخواهند جنازهء ايشان را به قم ببرند ، از آن ممانعت نموده و گفتند : ما نمىگذاريم بدن مرجع و آقاى ما را از قمصر خارج كنيد . ما مىخواهيم قبر اين عالم بزرگوار و فرزند محترم حضرت موسى بن جعفر عليه السّلام را زيارتگاه اهل قمصر قرار دهيم . اما مرحوم آقا سيد هاشم هاشمى كه داماد محترم آقا و از معاريف و محترمين قمصر بودند و فرزندان محترم ، آقا مرحوم حاج سيد محمّد باقر و مرحوم حاج آقا موسى موسوى كه مورد علاقه و احترام مردم قمصر بودند ، ضمن قدردانى از اظهار احساسات و محبت‌هاى فراوان مردم قمصر فرمودند : چون آقا وصيت فرموده‌اند كه در قم دفن شوند و ما نمىتوانيم در مقابل وصيت ايشان و دستور شرع مقدس ، خلاف وصيت رفتار نمائيم . لذا از همه اهالى قمصر خواهشمنديم كه از بردن جنازه به قم جلوگيرى نفرمايند و خواهش ما را بپذيريد .\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nلذا مردم قمصر ناچارا سر تسليم فرود آورده و فرمايش آنها را پذيرفته و جنازه را با شكوه هرچه تمام‌تر ، سينه‌زنان و نوحه‌كنان با پرچم‌هاى عزا و دسته‌جات سينه‌زنى تا آخر قمصر تشييع نمودند . عدّه‌اى هم به دنبال جنازه به‌سوى كاشان و قم رهسپار گرديدند .\r\nدر كاشان نيز جمعى از اهالى شهر خاصه حضرات علما و فضلا و خطباى محترم در تشييع جنازه ايشان شركت نموده و عده‌اى هم به دنبال جنازه به‌سوى قم حركت كردند و پيكر مطهر ايشان را در جوار على بن جعفر عليه السّلام دفن نمودند .\r\n\r\nدستور امامزاده على ابن جعفر براى احترام جنازه\r\nموقعى كه جنازه فقيه بزرگوار ، مرحوم آيت‌اللّه حاج سيد حسين موسوى قمصرى قدّس سرّه را ، به على بن جعفر قم بردند و متولى از آمدن جنازه آگاه شد ، فورا با عده‌اى از اهالى قم ، از جنازه استقبال و احترام نموده و دستور داد جنازه را در بالاى سر دفن نمايند و هيچ‌گونه پولى هم براى حق الدفن نگرفتند ، سپس متولى امامزاده اظهار نمود كه يك شب قبل از اين واقعه ، در خواب ديدم كه وارد زيارت امامزاده شدم . ناگاه ديدم حضرت على بن جعفر عليه السّلام از ميان ضريح خارج شد و فرمود عالمى از قمصر فوت مىشود و جنازهء ايشان را فردا به قم مىآورند ، شما او را مىبرى در بالاى سر دفن مىكنى و پول هم نمىگيرى .\r\n\r\nشعر ميرزا اسماعيل فيضى در فقدان آيت‌اللّه موسوى قدّس سرّه\r\nمرحوم حجة الاسلام و المسلمين ميرزا اسماعيل فيضى قمصرى ، كه از نواده‌هاى علامه بزرگوار ملّا محسن فيض كاشانى و از ائمه جماعت و خطباى محترم قمصر بودند ، شعرى را در فوت مرحوم آيت‌اللّه حاج سيد حسين موسوى قمصرى قدّس سرّه سروده‌اند كه از اين قرار است :\r\n ناگهان گويا قيامت كرد در قمصر قيام * يا كه رفت از دهر فانى سيدى والامقام \r\n\r\n","description":"","footnote":"","page_name":" 642 ","page_number":642},
  {"content":"\r\n\r\n نوگل بستان زهرا حافظ شرع رسول * هم سمى و هم نژاد پادشاه تشنه‌كام\r\nرفت و از فقدان او خاك مصيبت ريخت چرخ * بر سر خيل مسلمانان تمام از خاص و عام\r\nدر مه ذىحجه گويا شد محرم آشكار * كرد تأثيرى كه سوزد مسلمين را دل تمام\r\nاز وفاتش ثلمه‌اى در دين پيغمبر فتاد * مىنگردد ديگر كه ترميم تا يوم القيام\r\nمدفنش در قم جوار نور چشمان نبى * زاده جعفر على ابن امام ابن الامام\r\nيك‌هزار و سيصد و شصت و دو ، از هجرت چو رفت * شد مسافر سوى جدّش با هزاران احترام\r\nكى تواند شرح اين ماتم سرايد ( فيضيا ) * جز سر تسليم نبود چاره بهر ما تمام\r\nموسوى ترويج دين فرما و بنما ترك رى * بلكه آثار پدر از تو بماند مستدام \r\n\r\nسيّد حسين نبوى قمى ( 1345 - 1406 ق )\r\nحاج سيد حسين فرزند علامه سيد على نبوى قمى ، از فضلاى حوزهء علميه قم بود .\r\nتولدش به سال 1345 ق مطابق با 1305 ش در قم اتفاق افتاد .\r\n\r\nتحصيل علوم\r\nدر نوجوانى وارد مدارس جديد شد و پس از فراغت از تحصيل آن دوره به\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nعلوم دينى روى آورد ، و سطوح را نزد :\r\nشيخ محمّد محققى لاهيجى و شيخ فرج اللّه كاظمى هرسينى تلمذ كرد ، و دروس خارج را از محضر آيات : سيد حسين طباطبائى بروجردى ، شيخ عبد النبى عراقى و سيد شهاب الدّين مرعشى نجفى و دروس معقول را از محضر سيد محمّد حسين تبريزى « علامه طباطبائى » استفاده نمود .\r\n\r\nتبليغ مذهب\r\nوى در ماه‌هاى تبليغى به شهرهاى مختلف ايران به ويژه : تهران ، اهواز و اصفهان سفر مىكرد و با وعظ و ارشاد شنوندگان خود را مستفيض مىنمود . نامبرده به شعر علاقه‌مند بود و آن را نيكو مىسرود و « نبوى » تخلص مىنمود ، و خط را زيبا مىنوشت ، و كلامش با آيات الهى و احاديث معصومين عليهم السّلام آميخته بود .\r\nعلاوه بر اين ، به نگارش و تأليف نيز پرداخت و آثارى ارجمند همچون :\r\n1 - المجموعة الواردة يا دستهء گل .\r\n2 - امتيازات اسلام .\r\n3 - امتيازات انسان .\r\n4 - بهارستان وحى ( در توحيد و نبوت و امامت ) .\r\n5 - شرح نهج البلاغة به نظم و نثر ( ناقص ) .\r\n6 - كتابى در ولايت .\r\n7 - وصف دوست ، از خود به يادگار گذاشت .\r\nمتأسفانه از سال 1358 ش در اثر عارضهء قلبى خانه‌نشين شد ، و در ظهر روز\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nپنجشنبه 8 / ربيع‌الاوّل / 1406 ق مطابق با 30 / آبان / 1364 ش به سن 61 سالگى در قم درگذشت ، و جسدش صبح روز جمعه تشييع گرديد .\r\nاشعار زير از اوست :\r\n\r\nمعشوق من\r\n آئينه كبريا صفاتش * همسال جمال عشق ذاتش\r\nابعاد وجود را تناهى * اندام صعود را كما هى\r\nشرق نبوى اوست يكسر * برق و لوى اوست مصدر\r\nاو مطلع و مختم وجود است * او ظاهر و باطن شهود است\r\nآگاهى و علم ناب باشد * نافذتر از آفتاب باشد\r\nاين روح و فروغ ذات آگاه * كس نيست بجز بقيّة اللّه\r\nاو خان جهان اصل نصر است * مرات خدا ولى عصر است\r\nفيض ار ندهد چنين و دل‌افروز * ريزد همه آسمان بيك روز\r\nاين جان كه بجسم كائنات است * زين مشرق اعظم حيات است\r\nبرخوان ز كتاب حضرت غيب * اين نكتهء بىنظر لا ريب\r\nباشد « نبوى » ز عشق پاكش * مجذوب مقام تابناكش \r\nمنابع\r\n1 - گنجينهء دانشمندان 2 / 290 ( تولدش را در سال 1342 ق دانسته است ) .\r\n2 - مقدمهء وصف دوست ، بقلم فرزندش سيد محمّد رضا نبوى .\r\n\r\nميرزا حسين نجّارزاده بروجردى « كاوسى » ( - 1380 ق )\r\nميرزا حسين نجّارزاده متخلص به « كاوسى » فرزند استاد زين العابدين نجّار بروجردى ، از روشن فكران و شعراى متأخر بود .\r\nاو مردى تجربه آموخته و روشن‌فكر و با رجال مشروطهء آن شهر كم‌وبيش هم\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nصدا بود . ابو القاسم عارف قزوينى در بروجرد وارد بر او مىشد . گاهى شعر هم مىگفت .\r\nاشعار زير از اوست :\r\n تا دل خود را بزلف عنبرآساى تو بستم * رشته‌اى الفت زهر آيين و هر دلبر گسستم\r\nمستى زاهد ز اوقاف و ز اموال يتيمان * من دلى مست از دو چشم يار و صهباى الستم\r\nآن‌همه افسانهء زاهد ، اثر در من نبخشد * همت پير خرابات مغان از دام جستم \r\n*\r\n شب دراز ، تو در خواب ناز و من از هجر * ز گريه بستر و بالين تمام‌تر كردم\r\nصداى بانگ خروس است يا مؤذن صبح * كسى نداند امشب كه چون سحر كردم \r\n*\r\n اسير عشق تو ( كاوسى ) آن‌چنان باشد * كه يادش از پدر و از پسر نمىآيد\r\nدر وادى طلب بنگر سالكان كه جان * بدهند و راضىاند اگر گوش مىكنى\r\nخود را نكرده‌اى تو فراموش در رهش * آنگاه ميل وصلت و آغوش مىكنى \r\nنجارزاده در روز پنجشنبه 17 / رجب / 1380 ق مطابق با 15 / دى / 1339 ش درگذشت . پيكرش در قبرستان ابو حسين قم مدفون گرديد .\r\nمنبع\r\n1 - تذكرهء حسين حزين 615 .\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nميرزا حسين نظمى اصفهانى ( - 1362 ق )\r\nميرزا حسين نظمى مشهور به « نظام همايون » فرزند ميرزا حسن اصفهانى ، از افسران قديم شهربانى بود .\r\nاو در اصفهان متولد گرديده ، و هم در اين شهر تحصيلاتى نموده است . چون ذوق و استعداد ادبى داشت و شعر مىگفت در « انجمن ادبى شيدا » شركت مىنمود . بالاخره پس از نيل به درجهء سرهنگى در شب دوشنبه 15 / ذىالحجه / 1362 ق مطابق با 21 / آذر / 1322 ش در شهر قم وفات يافت و همان‌جا مدفون شد .\r\nاشعارش در « مجلهء دانشكده » به طبع رسيده ، از اوست :\r\n اين لاله كه رسته است بر دامن كوه * وارسته است پاى تا گردن كوه\r\nداغى است ز مرگ كوه‌كن مانده بجا * هر سال چو لاله سر زند بر تن كوه\r\nخياط بهار دوخت بهر تن كوه * از سبزه قبا ز لاله پيراهن كوه\r\nشد نوبت آنكه رخت بنديم ز دشت * يك‌چند مكان كنيم بر دامن كوه\r\nچشم بيمار تو شد علت بيمارى دل * كيست كايد ز تفقد بپرستارى دل\r\nگر شبى دست دهد صحبت زلفت تا صبح * موبه‌مو شرح دهم شرح گرفتارى دل\r\nهركه پا بست خم طره طرار تو شد * با خبر گشت ز صبر من و ناچارى دل\r\nكرد اثر نالهء من بر دل سنگ و افسوس * كه دل دوست نشد با خبر از زارى دل\r\nهمت پير مغان بود اگر زاهد شهر * نتوانست زند لطمه به بيدارى دل \r\n* منبع\r\n1 - تذكرهء شعراى معاصر اصفهان ، 510 .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\n\r\nحيدر تهرانى « معجزه » ( - 1418 ق )\r\nمقالهء زير به قلم آقاى محسن احمدى در روزنامهء « جمهورى اسلامى » مورخ 26 / فروردين / 1377 ش چاپ شده كه ما به عينه نقل نموديم :\r\n\r\nاشاره\r\n« زمستان 1376 ش در آخرين روزهاى نفس چاق كردنش در هنگامى كه بهار بوى آمدنش را در كوچه باغهاى شهر رها كرده بود ، حيدر آقا معجزه تهرانى - شاعر ، عارف و نغمه‌سراى آستان اهل بيت عليهم السّلام غريبانه شعر بلند مرگ را سرود و ما را سوگوار و حيرت نصيب رفتنى اين‌چنين به آرامش و آرامى نمود . پيكر مطهرش را بنا به توصيه او در جمكران قم به دست خاك نهادند تا آمدن موعود را همچنان چشم انتظار بماند . اما اين گفت‌وشنود و ديدار صميمانه درست چند هفته قبل از دل بريدنش از خاك - كه او سالها دل‌بريده خاك بود و درويش آستان و بنده و بندى او و درست از همين رو بندگان را برنمىتافت - فراهم آمد و گواينكه تقدير آن‌گونه فراهم آمده بود تا حيدر آقا در زمان حياتش همچنان گرم غربت خويش باشد و ما با صد افسوس و دريغ از هجرت غريبانه‌اش به منظور پاسداشت و ارج گذاشت تلاش صادقانه اين شاعر درويش و ارجمندانى كه در غربت خويش آسمان را مبهوت بزرگوارى و بلندهمتيشان ساخته‌اند اين گزارش را از نظر مىگذرانيم » .\r\n از خود به خود مىكنم اين نغمه‌سرايى * چون بين من و نغمه‌سرا نيست جدايى \r\nزمستان خواهش سرد خويش را بر نگاههاى گرمازده مردمان شهر خيره ساخته است و از بوى دروغ و دود آسمان پيراهن تيره‌ابرها را به قامت آراسته است . در دفتر شعرهاى رسيده از شاعران گمنام و پرنام شش‌دانگ حواسم را به خود مشغول ساخته است ، كشفى تازه و حادثه‌اى به ناگهان در شعرى شايد و يا همان انبوه\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nتكرارهاى هميشگى و . . . دوستى كه پيغام‌رسان ارجمندى ديگر است بر من مىبارد كه شاعر شوريده و درويشى در حال مرگ و گرفتار بر شكستگى چند استخوان ، به دور از انبوه آدمها و آهنها در همين تهران نفس مىشمارد . بسيار شايسته و بجاست كه از او گفتگويى فراهم آيد و اداى دينى به ساخت ارجمندش ، حرفش را ناتمام مىگذارم و با بىميلى كه ناشى از جوانى و جهالت محض است . شكوه مىكنم كه شايد از فسيلهاى قرن چهارم باشد و بعد شرمنده كه چرا اسب غرور به اين ورطه از نسيان و نقصانم كشانيده كه پيران و بزرگان اين قوم را از ياد برده‌ام . شرمنده‌تر از نام عزيزش را مىپرسم ، مىگويد « حيدر آقا معجزه تهرانى » و توضيح مىدهد كه تارك‌الدنياست و صاحب كرامت و آثار بىشمار . به حافظه‌ام فشار مضاعف مىآورم ، شعرى از او نخوانده‌ام اما نامش را اگر همان « حيدر معجزه » باشد يك‌بار از عبد الجبار كاكايى دوست شاعرم شنيده‌ام . حرفهاى كاكايى را ناخودآگاه از نظر مىگذرانم « كه چندى پيش به ديدار شاعر درويشى رفتم كه سالهاست دنيا را طلاق داده است و تعلق خاطرى ندارد جز عشق به على و خاندان عصمت و طهارت اينكه با رهبر انقلاب در سالهايى كه در خراسان در جوار امام غريب عليه السّلام معتكف بوده در انجمن شعر و ادب كمال حشر و نشرى داشته و با عنايت ايشان برايش در تهران خانه‌اى رهن شده و اكنون تنهاى تنها زندگى مىگذراند و حرفهاى ديگرى كه چندان در خاطرم به ثبت نرسيده » .\r\nفورا از دوستم بنحوه ديدار با اين شاعر ارجمند را جويا مىشوم و بعد از چند تماس قرار ما با شخصى به نام آقاى جعفرى براى عزيمت به منزل حيدر آقا گذاشته مىشود . عقربه‌هاى ساعت در روز بعد 11 صبح را نشانه رفته‌اند . سوار اتومبيل آقاى جعفرى كه گويا نيم ساعتى هم معطل من مانده مىشوم و به سمت عراقى شمالى بالاى پل سيد خندان « ميعادگاه ما و حيدر آقا » مىشتابيم . در راه آقاى جعفرى كه از شيفتگان حيدر آقاست و در حال تنظيم چند اثر او براى چاپ ، از كرامات و عشق علاقه حيدر آقا به خاندان عصمت و طهارت سخن‌هاى بسيار\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nمىگويد . به در خانه كه مىرسيم پياده مىشويم و از در باز خانه‌اى نسبتا محقر به داخل هدايت مىشويم . وقتى به در اتاق مىرسيم سادگى و سكوت از سر و روى ديوار مىبارد . اثرى از زندگى و حيات و لوازم اوليه براى به زمين چسبيدن و زمينى شدن نمىيابيم . در گوشه اتاق محقر كه فقط كتابهاى بسيارى يك طرف آن را احاطه كرده ، روى يك‌تخت چوبى كوچك پيرمردى 80 ، 90 ساله با محاسن سفيد و چهره روحانى آرميده است . با زحمت زياد مىنشيند و شرمندگى ما چند برابر مىشود . از خودش مىگويد كه فرزند مرشد چلويى پشت بازار مسجد جمعه است . پدرش هم اوست كه گفته‌اند در سردر مغازه‌اش به جاى اينكه بنويسد نسيه و وجه دستى داده نمىشود ، نوشته بود نسيه و وجه دستى داده مىشود اما در حد توان و . . .\r\nحيدر آقا از خودش و اعتكاف چندين‌ساله‌اش در كربلا و نجف و زندگى بيست و پنج‌ساله‌اش در مشهد الرضا و ورودش به قم در زمان مرحوم آيت‌اللّه بروجردى براى درس و كار و آشپزى در حوزه علميه و . . . حرفهاى گوش‌نوازى را زمزمه مىكند .\r\nاز او مىپرسيم چگونه و از چه زمانى با شعر مأنوس شدى ، مىگويد از كودكى با شعر بودم و عشق به « ديوان فيض » مرا به مدرسه رفتن كشاند و اولين شعرم براى بانوى دوعالم فاطمه زهرا عليها السّلام است .\r\n اى نور ولايت ز جمال تو مجلل * وى بحث ز ولاى تو مكمل و . . . \r\nچشمهايش را به نظاره ايستاده‌ام و از خراسان مىگويد و از انجمن ادبى آن سامان و اينكه به جلسه شعر آقاى [ عبد العلى 
  ] نگارنده مىرفته است و از اعتقادش كه در مشهد سه شاعر خوب وجود دارد . احمد كمال ، محمّد قهرمان و آقاى [ ذبيح اللّه 
  ] صاحب‌كار [ متخلص به « سها » 
  ] و البتّه او از آشنايى خود با رهبر انقلاب هم مىگويد كه آن‌وقتها طلبه جوانى بودند كه جلسات شعر مىآمدند . شعر نمىخواندند ، اما شعر را خوب مىشناختند و . . .\r\nثانيه‌ها نيامده و مىگذرند و همچنان حيدر آقا از مرثيه‌سرايى و خاقانى و قاآنى\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nو تضمين تمام غزليات حافظ و 110 غزل سعدى ( كه به خط استاد اميرخانى به طرز زيبايى به چاپ رسيده است ) و ارادتش به سعدى و اينكه اگر تنها گلستانش را در ديار كفر ببرند و كافران بر آن عمل كنند ، دچار آفت بدخواهى و بدكيشى نخواهند شد . حرفهاى شيرينى را ، شيرينى اين گفتگو مىكند .\r\nاز او مىپرسم تخلصت را چرا « معجزه » انتخاب كردى و مىنوازد كه به توصيه سيد حسن ( عليه‌الرحمه ) بعد از خوابى كه خود او ديده اين تخلص را برگزيده است . نگاهمان به مرقومه‌هايى كه حضرات آيات : بروجردى ، مرعشى نجفى ، طباطبائى و . . . بر آثار او داشته‌اند خيره مانده است و در ضمن يادآور مىشود كه درويش خانقاهى نيست و به على و مظلوميت و خانه‌نشينىاش بسيار مىگريد و شعر زمزمه مىكند . از ملاى رومى و عمّان سامانى و اين بيت را مىخواند :\r\n با زبان زينبى شاه آنچه گفت * با حسينى گوش زينب مىشنفت \r\nو توضيح و تمجيد نسبتا جامع ، حيدر آقا از امروزيها فقط شهريار را مىشناسد و حسين آهى و دوستان خراسانى را و به شعراى جوان توصيه مىكند كه هر كارى را كه مىدانند خوب است ، انجام دهند و هر كارى كه بد مىدانند انجام ندهند و چندين كتاب را به رسم يادبود به دست ما مىسپارد و ما را خجالت‌زده معرفتش مىكند .\r\nدر آخر هم مىگويد كه من در بين تمام مجموعه‌هاى شعر چاپ شده‌ام ، ديوان حضرت معصومه عليها السّلام را بيشتر از همه كتابهايم دوست دارم ، زيرا وقتى سرودن ديوان حضرت معصومه را به پايان بردم ، در خواب ديدم كتابم روى صندوق ضريح مطهر حضرت ايشان است و حضرت موسى بن جعفر و امام هشتم عليهما السّلام و خود خانم عليها السّلام با چادرى سياه و مقنعه‌اى سبز ايستاده‌اند درحالىكه ايشان خطاب به برادر و پدرشان فرمودند : اين ديوان مال من است و حلقه‌اى در گوش من پديدار شد و . . .\r\nحيدر آقا از قدرت‌نمايى حضرت امير عليه السّلام و 70 سال تحقيق در نوشته‌ها و\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nگفته‌ها درباره آن حضرت و اينكه روايت تفسير برهان درباره آن حضرت را جامع‌تر از همه مىداند نكات قابل توجهى را بيان مىكند و همچنان باران شعر مىبارد و در فواصل بين شعرها از مهر و عنايت خاص امام رضا عليه السّلام نسبت به او و برآوردن حاجاتش توسط امام غريب عليه السّلام مىگويد و ما همچنان سراپا گوشيم ، لحظات اما به سرعت مىگذرد و ما را طاقت و توان بازگشت نيست . دلمان مىخواهد بمانيم و بشنويم ، اما رعايت حال و احوال آن بزرگوار را به خواسته‌هاى خودخواهانه خودمان ترجيح مىدهيم و به اميد ديدار مجدد او را ترك مىگوييم و منتظر فرصتهاى بعد مىمانيم . اين مىگذرد تا اواخر اسفند ماه كه كاكايى را دوباره مىبينم و ناخودآگاه از او سراغ حيدر آقا را مىگيرم . مىگويد : مرد و به همين راحتى و . . .\r\nچشمانم در هاله‌اى از اشك گم مىشوند و بىاختيار زمزمه مىكنم :\r\n اگر به پاى مه و مهر اگر جهان گرديم * به صد چراغ نيابيم آنچه گم كرديم \r\n\r\nمرگ استاد\r\nاستاد معجزه در اواسط / ذىالقعده / 1418 ق مطابق با اواخر / اسفند / 1376 ش در تهران دار فانى را وداع گفت . پيكرش به قم حمل و ظاهرا در قبرستان بقيع به خاك سپرده شد .\r\n\r\nشيخ حيدر على جابرى انصارى ( - 1376 ق )\r\nاز علماى بزرگ همدان بود ، كه تولدش در روستاى « زاغه » همدان اتفاق افتاد .\r\nپس از طى مقدمات ، سطوح را در زادگاهش به انجام رسانيد . و به نجف اشرف عزيمت نمود ، و از محضر آيات : شيخ محمّد كاظم خراسانى و سيد محمّد كاظم طباطبائى يزدى در فقه و اصول استفاده نمود ، و پس از نيل درجهء اجتهاد به زادگاهش بازگشت و به تدريس پرداخت كه از جمله شاگردان ايشان : حضرت\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nآيت‌اللّه عارف وارسته شيخ هادى تألهى جولانى متوفاى ( شعبان / 1417 ق ) بود .\r\nاز آثار او : حاشيه بر منظومهء سبزوارى .\r\nجابرى در روز چهارشنبه 20 / ذىالقعده / 1376 ق مطابق با 29 / خرداد / 1336 ش در همدان درگذشت و در قبرستان شيخان قم مدفون گرديد . داماد ايشان دكتر محمّد مفتح همدانى بود .\r\nمنابع\r\n1 - بزرگان و سخن‌سرايان همدان 2 / 243 .\r\n2 - تاريخ حكماء و عرفاء متأخر بر صدر المتألهين 116 .\r\n\r\nحيدر على قلم‌داران قمى ( 1330 - 1409 ق )\r\nحيدر على فرزند محمّد اسماعيل بن حيدر على قلم‌داران تفرشى قمى ، ملقب به ( هيربد ) . از مترجمان معاصر .\r\nتولدش در سال 1330 ق مطابق با 1291 ش در قريهء ( ديزجان ) از توابع خلجستان قم اتفاق افتاد .\r\nاو تحصيلات مقدماتى را در زادگاهش فراگرفت ، سپس به مدت دو سال در « راهجرد » به آموزگارى پرداخت ، سپس رحل اقامت را در قم افكند و وارد خدمات فرهنگ گرديد و به تدريس پرداخت . چند سالى هم رياست دبيرستان ملى ( فرهنگ ) قم را برعهده داشت ، و در سال 1348 ش بازنشسته گرديد .\r\nمتأسفانه نامبرده گرايش شديدى به افكار و ايده‌هاى شيخ محمّد خالصىزاده پيدا كرد و برخى از آثار او را به فارسى ترجمه نمود ، به همين خاطر كمى از اجتماع دور شد ، و مدتى نيز از قم در تبعيد و انزوا بسر برد . وى علاوه بر ترجمهء آثار خالصىزاده به نويسندگى مقالات در روزنامه‌هاى : استوار ، نداى حق ، سرچشمه ، و . . . پرداخت .\r\n\r\n","description":"","footnote":"","page_name":" 653 ","page_number":653},
  {"content":"\r\n\r\n\r\nاز آثار او\r\n1 - آئين جاويدان يا روش زندگانى ، ترجمه ، در سه جلد .\r\n2 - آئين دين اسلام يا احكام اسلام ، ترجمه .\r\n3 - اخلاق و كردار محمّد صلّى اللّه عليه و آله و سلم ، ترجمه .\r\n4 - معارف محمّدى ، ترجمه .\r\n5 - ارمغان آسمانى .\r\n6 - ارمغان الهى ، ترجمهء كتاب الجمعة .\r\n7 - حكومت در اسلام ، در دو جلد .\r\n8 - زكات .\r\n9 - آيا اينان مسلمانند ؟ ترجمه .\r\n10 - كتاب خمس ( كه نسخهء آن نابود شد ) .\r\nقلم‌داران در روز جمعه 28 / رمضان / 1409 ق مطابق با 15 / ارديبهشت / 1368 ش در سن 79 سالگى در پى سكتهء مغزى ، در قم درگذشت و در مقبرهء باغ بهشت مدفون گرديد .\r\nمنابع\r\n1 - اظهارات يكى از فرزندان او .\r\n2 - فهرست كتابهاى چاپى فارسى 1 / 4 و 7 و 202 و 232 و 233 .\r\n3 - مؤلفين كتب چاپى 2 / 980 .\r\n\r\nشيخ حيدر على مدرسى بهسودى ( 1354 - 1419 ق )\r\nحضرت آيت‌اللّه شيخ حيدر على مدرسى بهسودى از دانشمندان و مدرسان و خدمتگزاران علم و دين در اثر حادثهء ناگوار تصادف به ملكوت اعلا پيوست .\r\nايشان در سال 1354 ق مطابق با 1314 ش در شهر كابل ، يكى از شهرهاى\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nمعروف كشور « افغانستان » ديده به جهان گشود و در خانواده‌اى مؤمن و دانا پرورش يافت . پدرش آقا سيف على بهسودى اهل ولايت « ميدان » كابل ، مردى كشاورز و از عاشقان خاندان عصمت و طهارت عليهم السّلام و از دوستداران اهل دانش بود .\r\nمرحوم مدرسى پس از نشو و نما و آموختن برخى از مقدمات ، در بيست‌سالگى ( سال 1374 ق ) جهت ادامهء تحصيلات خود به مشهد مقدس عزيمت كرد . ادبيات و برخى از كتب دينى نزد علامه و اديب نامور شيخ محمّد تقى اديب نيشابورى و مدتى چند نيز نزد استاد سيد على حجت هاشمى آموخت . وى پس از شش سال تلاش و جديّت در كسب دانش در حوزهء علميهء مشهد ، در سال 1380 ق رهسپار شهر دانش و فقاهت نجف اشرف گرديد و به تحصيلات عالى خود ادامه داد .\r\nاستاد مدرسى پس از ورود به آن زمين پاك با جديّت تمام مشغول تحصيل دورهء سطح گرديد . كفاية الاصول و مكاسب را از محضر آيت‌اللّه شيخ صدرا بادكوبه‌اى و رسائل را نزد حسن لبنانى تلمّذ كرد كه اين دوره مدت چهار سال طول كشيد . آنگاه دروس عالى حوزه را از محضر آيات : ميرزا باقر زنجانى ( خارج كفايه ) ، سيد روح اللّه خمينى ( خارج مكاسب ) ، سيد ابو القاسم خوئى ( خارج فقه و خارج جلد دوّم كفايه ) و سيد محمّد باقر صدر ( خارج جلد اوّل كفايه ) كه مدت يازده سال طول كشيد ، استفاده نمود .\r\nعلامه مدرسى در ضمن تحصيلات مذكور ، دروس جنبى ديگرى نيز از محضر\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nاساتيد آن زمان فراگرفت ، از قبيل : آموختن مسايل حكمت و فلسفه از محضر آيت‌اللّه شيخ صدرا بادكوبه‌اى و شرح منظومه نزد آيت‌اللّه شيخ عباس قوچانى ( هاتف ) ، شركت در جلسات تفسير قرآن مجيد آقايان : سيد مصطفى خمينى و سيد محمّد على لبنانى ، و فراگرفتن دروس عقايدى از محضر آيت‌اللّه سيد محسن طباطبائى حكيم به مدت سه ماه تعطيلى تابستان در حرم مطهر امير المؤمنين عليه السّلام .\r\nايشان پس از فراغت از تحصيل و نيل مدارج عالى علمى و كسب اجازاتى از اساتيد خود ( از حضرات آيات : خوئى ، خمينى ، شيخ صدرا و صدر ) و نيز در اثر فشارهاى رژيم عراق به اتباع خارجى ، در سال 1396 ق مجبور به ترك عتبات عاليات شد و به سمت ايران مهاجرت كرد و در حوزهء علميهء قم سكوت اختيار فرمود و به امر خطير و بسيار مهم تدريس در مسجد مدرسهء فيضيه اشتغال ورزيد كه مورد توجه فضلا و ساير طلاب قرار گرفت . جمعيت درس ايشان روز به روز زيادتر مىشد و جمعيتى قريب 150 نفر از طلاب و محصلين در مجلس درس ايشان حاضر مىشدند و كسب فيض مىكردند . در ابتداى ورود ايشان به قم دروس مقدماتى را نظير : حاشيه ملا عبد اللّه ، معالم الاصول و ساير كتب درسى ديگر تدريس فرمود . سپس جلد اوّل شرح لمعه را و اصول فقه ( از مظفر ) را دوبار تدريس كرد .\r\nسرانجام بنا بر پيشنهاد شوراى مديريت حوزهء علميهء قم و خواهش عده‌اى از فضلا و احساس مسئوليت و اداى تكليف دينى در سال 1405 ق از قم به شهر بم - يكى از شهرهاى پرجمعيت و مهم استان كرمان - انتقال يافت و در رأس حوزهء علميهء آن شهر قرار گرفت و به امر تدريس و ارشاد و راهنمايى طلاب جوان پرداخت . در ضمن به امر اقامهء جماعت و بيان مسائل شرعى و ايراد سخنرانىهاى مذهبى و حل مسائل اجتماعى نيز اشتغال داشت . البتّه ارتباط ايشان با حوزهء علميهء قم و فضلاى آن سامان هيچ‌گاه گسيخته نشد .\r\n\r\n","description":"","footnote":"","page_name":" 656 ","page_number":656},
  {"content":"\r\n\r\n\r\nآثار قلمى استاد مدرسى\r\nآثار قلمى استاد مدرسى كه تاكنون شناسايى شده و قابل ذكرند ، به شرح زير است :\r\n1 - احوالات علما از زمان گذشته تاكنون ( خطى ) .\r\n2 - تقريرات فقه آيت‌اللّه خوئى ( خطى ) .\r\n3 - تقريرات مكاسب آيت‌اللّه خمينى ( خطى ) .\r\n4 - تقريرات مكاسب آيت‌اللّه شيخ صدرا بادكوبه‌اى ( خطى ) .\r\n5 - توضيح الحاشية ، شرحى است بر حاشيه ملا عبد اللّه در علم منطق . اين كتاب را در نجف اشرف به چاپ رسانيد .\r\n6 - رسالهء عمليهء توضيح المسائل ( خطى ) .\r\n7 - شرح كتاب رسائل ( فرائد الاصول ) ، در چند جلد و به صورت مخطوط موجود است .\r\n8 - علل پيروزى انقلاب ايران در سال 1357 ش ( خطى ) .\r\n9 - هداية الاصول فى شرح كفاية الاصول . اين كتاب از تقريرات درس استاد خود مرحوم آيت‌اللّه شيخ صدرا بادكوبه‌اى به رشتهء تحرير درآورده و مطالب آن را به استاد ارجمند خود عرضه داشته و مورد تأييد ايشان واقع شده است . اين كتاب در چهار جلد در خلال سالهاى 1415 ق تا 1418 ق در حدود 1800 صفحه در قم به زيور طبع آراسته گرديد . اين كتاب مهم‌ترين اثر چاپى استاد مدرسى به حساب مىآيد كه همواره مورد توجه ساير اساتيد و فضلاى حوزه‌هاى علميه و طلاب علوم دينى مىباشد .\r\n10 - يادداشت‌هاى مختصرى در فقه و اصول به صورت متفرقه .\r\nاين عالم ربّانى در اثر حادثهء غم‌انگيز تصادف هنگام مراجعت به شهر بم ، در بين راه قم - كاشان در عصر روز جمعه 30 / رجب / 1419 ق مطابق با 29 / آبان / 1377 ش در 65 سالگى به لقاء اللّه پيوست . پيكر ايشان صبح روز سه‌شنبه 4 /\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nشعبان المعظم در شهر مذهبى قم تشييع و پس از اداى نماز ميت توسط آيت‌اللّه شبيرى زنجانى در قبرستان باغ بهشت - مقبرة العلماء - به خاك سپرده شد .\r\nاداى نماز ميت توسط آيت‌اللّه شبيرى زنجانى\r\n\r\nفرزندانش :\r\n1 - شيخ محمّد على 2 - شيخ محمّد سرور 3 - محمّد آصف و چهار دختر .\r\n\r\nشيخ حيدر مهدوى شيادهى مازندرانى ( 1311 - 1374 ق )\r\nاز علماى گرانقدر و خدوم منطقه بندپى بابل ، عالم عامل ، فاضل كامل شيخ حيدر مهدوى شيادهى مازندرانى مىباشند .\r\nمعظم‌له در سال 1311 قمرى در « بندپى » و در خانواده‌اى نجيب و مذهبى پا به عرصه گيتى نهاد . پدر بزرگوارش حاج على جان مهدوى از مردان پاك‌سيرت و در ديانت زبانزد منطقه بوده است و به تجارت اشتغال داشت .\r\nمادر مكرّمه‌اش نيز از زنان پاك‌دامن بوده و به علت برخوردارى از معلومات\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nدينى و علوم قرآنى ، به تبليغ احكام و قرآن و معارف در بين بانوان اشتغال داشت و با تشكيل جلسات مذهبى به خدمت مىپرداخت و مرحوم شيخ حيدر در دامان چنين پدر و مادر محترمى پرورش يافت و از به دو كودكى با مكتب آشنا و با معارف دين مأنوس گشت .\r\nمعظم‌له در حدود 22 سالگى تصميم گرفت تا به تحصيل علوم دينى بپردازد .\r\nولى پدر بزرگوارش با اين امر به مخالفت پرداخت و علت مخالفت هم بالا بودن سن از يك طرف و دور ماندن از كمكهايش در امر زندگى و تجارت از طرف ديگر بوده است .\r\nبا اين وجود ، وى با عزمى راسخ در شوال 1333 قمرى راه بابل را در پيش گرفت و در مدرسهء كاظم بيك به تحصيل علوم دينى پرداخت و مقدمات علوم و سطوح متوسط و عالى را از محضر اساتيد حاضر در بابل فرا گرفت .\r\nوى در مدت تحصيل به ويژه در بابل ، به علت عشق و علاقهء زياد ، جديت و پشتكار فراوانى از خود نشان مىداد ، و معمولا تا پاسى از شب بيدار مانده و به مطالعه مىپرداخت و سعى مىكرد با خوردن غذايى سبك و اندك ، از خواب خود جلوگيرى نمايد تا بتواند به راحتى به تكرار و مطالعه درس‌ها بپردازد .\r\nتا آنجا كه بعضى از همدوره‌هاى وى نقل مىكردند : ما شب‌ها بعد از ساعاتى استراحت ، وقتى از خواب بيدار مىشديم ، مىديديم شيخ حيدر هنوز بيدار و با نور اندك چراغ‌هاى آن روزى ، به مطالعه مشغول است .\r\nوى در اين مدت رضايت پدر را نيز براى ادامهء تحصيل جلب كرده بود ، ولى به خاطر مشكلات روزگار ، سختىهاى فراوان و محروميتهاى مادّى زيادى را تحمل كرد و تا سال 1338 ق در بابل ماند .\r\nدر اين سال جهت نيل به مقامات عالى علمى تصميم گرفت راه نجف اشرف را در پيش گيرد ، لذا با پاى پياده به همراه كاروان‌هايى كه به كمك چهارپايانى به‌سوى پايتخت مىرفتند ، عازم تهران شد و از آنجا نيز به سمت نجف اشرف حركت\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nكرده و در ذيحجه / 1338 ق وارد مدينهء علم علوى شده و تحصيلات عالى خود را آغاز نمود .\r\nآن عالم جليل‌القدر كه از توان خوبى در ادبيات و ساير علوم مقدماتى برخوردار بود ، با حضور جدّى در محضر فرزانگانى چون حضرات آيات : سيد ابو الحسن اصفهانى ، شيخ ضياء الدّين عراقى ، ميرزا على ايروانى و ميرزا آقا اصطهباناتى راه اجتهاد را در پيش گرفت و پس از تلاش و همت شبانه‌روزى و زحمات پيگير به مقام عالى اجتهاد دست‌يافت و به دريافت اجازهء اجتهادى و روايتى از اساتيد مزبور مفتخر گرديد .\r\nدر اين فراز از سخن ، به قسمتهايى از اجازات اجتهاد آن بزرگوار كه در اختيار خانواده معظم‌له مىباشد ، اشاره مىكنيم :\r\nآيت‌اللّه سيد ابو الحسن اصفهانى در اجازهء خود چنين مرقوم فرمودند :\r\n« جناب عالم عامل ، فاضل كامل ، عماد الاعلام ، مروج الاحكام ، ثقةالاسلام شيخ حيدر مازندرانى بابلى شيادهى ، برهه‌اى از عمر و مدتى از روزگارش را در نجف اشرف به تحصيل علوم دينى و مطالب فقهى و اصولى پرداخت و كوشش فراوان نمود و به مرتبه‌اى از اجتهاد دست‌يافت و به آنچه استنباط مىكند ، جايز است عمل كند و . . . » .\r\nهمچنين آيت‌اللّه شيخ ضياء الدّين عراقى در اجازهء خود آورده‌اند :\r\n« . . . عالم عامل ، فاضل مهذّب و كامل ، التقى الزّكى الصّفى ، آقا شيخ حيدر مازندرانى بابلى شيادهى در راه تحصيل علم مدتى از عمرش را صرف كرده و كوشش فراوان نمود . . . تا آنكه به مرتبه‌اى از اجتهاد دست‌يافت و مجاز است به استنباطات خود عمل مىكند و به ايشان اجازه دادم كه از من روايت كند . . . » .\r\nچنان كه آيت‌اللّه ميرزا على ايروانى نيز در اجازه‌اش آورده است :\r\n« . . . عالم فاضل كامل و محقق مدقق عالم ، ملاذ العلماء و المجتهدين و ركن الفقهاء الشامخين ، ثقةالاسلام و المسلمين آقا شيخ حيدر مازندرانى مدتى از عمر و\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nبرهه‌اى از روزگارش را در نجف اشرف به تحصيل مبانى فقهى و . . تا آنكه بين امثال و اقران خود ممتاز گشته و سزاوار بررسى مدارك احكام و شايستهء استنباط حلال و حرام از كتاب الهى و سنت شد و قوهء قدسيّه نفسش را نورانى كرد . . . اميد است برادران مؤمن دستورات او را پيروى كرده و در امور شرعى به ايشان مراجعه كنند چرا كه وى شايستهء اين امر بلكه بالاتر از اين امور مىباشد . . . » .\r\nو در اجازهء آيت‌اللّه اصطهباناتى نيز آمده است :\r\n« . . . عالم علّام ، مهذّب همام ، صاحب ذهن صائب و فكر ثاقب و ذوق عالى و سليقهء مستقيم ، عمدهء افاضل علما و . . . شيخ جليل سند و ثقهء نجيب و بزرگوار و مورد اعتماد ، شيخ حيدر مازندرانى . . . تا آنكه به مرتبهء استنباط و درجهء اجتهاد نائل آمد و براى او عمل به استنباطاتش در احكام به همان روشى كه بين علما معمول است ، جايز مىباشد . چنان كه جايز است براى او تصدى امورى كه به اذن امام عليه السّلام يا حاكم مشروط است و . . . و مجاز است از طرف من روايت كند . . . » .\r\nو خلال دوران تحصيل ، پدر بزرگوارش به عزم زيارت عتبات عاليات و ديدار با فرزند ، با تحمّل مشقّتهاى فراوان خود را به نجف اشرف رساند و پس از زيارت و ديدار با شيخ حيدر ، به قصد انجام حج ، راه حجاز را در پيش گرفت و در راه مدينه - مكّه به علت بيمارى ، دار فانى را وداع گفت .\r\nشيخ حيدر كه تا آن زمان ، قصد ماندن در نجف اشرف را داشت ، به دليل ارتحال پدر و مشكلات بوجود آمده براى خانواده ، عتبات عاليات را ترك گفته و عازم مازندران شد و در اواخر سال 1346 قمرى وارد بندپى گرديد .\r\nپس از ورود به بندپى ، به ترويج و تبليغ معارف دين و هدايت مردم مشغول شد و در اين راه از هيچ كوششى دريغ نورزيد .\r\nآن عالم فاضل ، از آنجايى كه داراى روحيّه علمى و شديدا علاقمند به تحقيق و تدريس بود ، به عزم اقامت دائمى در مشهد مقدس ، يك‌بار ديگر دست به هجرت زد و در سال 1351 قمرى عازم آن شهر مقدس گشت و پس از ورود ، شروع به\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nتدريس و تربيت و پرورش فضلا و طلاب در سطوح مختلف نمود .\r\nمعظم‌له حدود پنج سال در مشهد مقدس باقى ماند و به خاطر بروز مشكلات خانوادگى ، به ناچار مجدّدا راهى بابل شد و با سكونت در منزل محقّر پدرى در بندپى ، به انجام خدمات علمى و دينى و اجتماعى پرداخت و با تكيه بر كرسى تدريس ، فضلا و طلّاب علوم دينى را از چشمه‌هاى زلال معارف و علوم اهل بيت عليهم السّلام سيراب ساخت .\r\nآن بزرگوار ضمن تبليغ و تدريس ، در رسيدگى به امور اجتماعى و زندگى فقرا و مساكين سعى زيادى مىكرد و پناهگاه محرومين منطقه محسوب مىشد و در منازعات و اختلافات با درايت و تيزبينى ، به حلّ آنها مىپرداخت .\r\n\r\nفضائل اخلاقى\r\nيكى از ويژگىهاى آن عالم ربّانى ، جديّت و پشتكار وافر و تلاش فراوان در راه نشر احكام و معارف دينى بوده است .\r\nمعظم‌له نه تنها در ماه مبارك رمضان و ماه محرّم بلكه در طول سال با تشكيل جلسات متعدد مخصوصا در شبهاى سرد زمستانى ، تا پاسى از شب به آموزش و تعليم قرآن و احكام و معارف دين ، براى مردم مؤمن كه از هرگونه سواد و خواندن و نوشتن نيز محروم بودند ، مىپرداختند . و با آنكه خود مجتهدى مسلّم بودند ، از پرداختن به اين امور هرگز دريغ نكرده و متواضعانه و صبورانه در انجام اين وظيفه تلاش مىكردند .\r\nضمن آنكه به پيران و كهن‌سالان اكتفا نكرده و كودكان و نوجوانان زيادى را نيز تحت پوشش گرفته و آنان را با دين و احكام آشنا ساختند ، كه هم‌اينك بسيارى از آنها در حال حيات بوده و معلومات مذهبى خود را مديون زحمات آن عالم خدوم مىدانند .\r\nآن عالم فرزانه كه در قدرت سخنورى زبان‌زد و از توان بالايى در سخنرانى\r\n\r\n","description":"","footnote":"","page_name":" 662 ","page_number":662},
  {"content":"\r\n\r\nبرخوردار بود ، بدون هيچ‌گونه ملاحظه‌اى حقايق را بيان كرده و مردم را ارشاد مىنمود .\r\nبا آنكه عده‌اى از افراد ثروتمند و داراى نفوذ ، از ايشان انتظار داشتند هنگام سخن گفتن و حتّى هنگام تصميم‌گيرى براى تقسيم اموالى چون ارث اموات ، جانب مورد نظر آنها را مراعات نموده و مورد توجّه قرار دهند ، ولى معظم‌له بر بيان حقيقت و احقاق حق تأكيد مىنمودند و چه بسا كه همين مقاومتشان ، باعث ايجاد كدورت و ناراحتى در همان افراد مىگرديد .\r\nديگر از ويژگىهاى آن بزرگوار مناعت طبع و زندگى ساده و دور از تجمّلات بوده است . وى در طول زندگى ، فقيرانه زيست و با سختىها و مرارتها و مشكلات مادّى دست‌وپنجه نرم كرد و با آن انس گرفت .\r\nايشان با آنكه مراجعت فراوانى داشت و وجوهات زيادى به دستش مىرسيد ، ولى تقريبا همهء آن را بين مستحقّين تقسيم مىكرد و خود به مقدار ناچيزى قناعت مىكرد .\r\nبا آنكه در زندگى مشكلات فراوانى داشت ، ولى دست حاجت بسوى كسى دراز نمىكرد و همواره اهل منزل و فرزندان را سفارش مىكرد كه :\r\n« كارى نكنيد ديگران متوجه مشكلات ما گردند و چنانچه چيزى مثل برنج از ديگران قرض مىگيريد ، سعى كنيد خيلى مخفيانه باشد تا كسى متوجّه نگردد » .\r\nديگر از خصوصيّات معظم‌له روح عبوديت و تعبّد در سراسر زندگى است . به طورى كه به اذكار و اوراد مقيّد بود و با ساعات آخر شب ، انس ويژه‌اى داشت و غالب شب‌ها به تهجّد و شب‌زنده‌دارى مىپرداخت .\r\nبه خاندان عصمت و طهارت عليهم السّلام نيز عشق عجيبى داشت و شيفتهء اهل بيت پيامبر اكرم صلّى اللّه عليه و آله و سلم بود . آن عالم جليل‌القدر به خاطر شجاعت و شهامت در بيان حقايق ، مناعت طبع و ساده‌زيستى ، رفتار متواضعانه و حسن معاشرت ، زحمات و خدمات شبانه‌روزى و روح تعبّد و عبوديت از محبوبيت خاصّى بين عموم مردم برخوردار و همواره مورد احترام و عنايت مؤمنين ، فضلا و علماى منطقه و\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nشهرستان بابل قرار داشت .\r\nمعظم‌له در سفرى كه به قم داشتند ، با حضرات آيات : بروجردى و حجّت كوه‌كمرى ملاقات خصوصى داشته و مورد تكريم و احترامات ويژهء آن بزرگواران قرار گرفتند .\r\nآن بزرگوار در سال 1374 قمرى دچار عارضه‌اى در ناحيهء معده گرديد كه مورد تشخيص پزشك حاضر در منطقه قرار نگرفت تا آنكه در هفتم ماه مبارك رمضان مبتلا به خونريزى از ناحيهء معده شد و به علت فقر شديد مادّى نتوانست به اطباى بابل مراجعه كند .\r\nچند روز به همين منوال گذشت تا آنكه اهالى محترم منطقه مطلع شده ، وى را به بابل منتقل و از آنجا به تهران رساندند و پس از معالجات مكرّر و بىنتيجه ماندن آن ، ايشان در شب عيد فطر برابر با اوّل / خرداد / 1334 ش پس از 63 سال عمر پربار ، دار فانى را وداع گفته و به رحمت ايزدى پيوست . پيكرش به شهر مقدس قم منتقل و در قبرستان حاج شيخ به خاك سپرده شد .\r\nاز آن بزرگوار هفت فرزند ( دو پسر و پنج دختر ) به يادگار ماندند و تنها فرزند روحانى وى ، فاضل محترم حضرت حجة الاسلام شيخ مهدى مهدوى مىباشند كه حدود چهل سال به تحصيل علوم دينى و خدمات مذهبى و اجتماعى اشتغال داشته و بعد از انقلاب نيز در پستهاى مختلف به انجام‌وظيفه پرداختند .\r\nمنبع\r\n1 - آشنائى با فرزانگان بابل 224 .\r\n* *\r\n\r\n","description":"","footnote":"","page_name":" 664 ","page_number":664},
  {"content":"\r\n\r\n\r\nخ\r\n\r\nسيّد خليل حسينى اروميه‌اى ( - 1418 ق )\r\nوى از روستاهاى اطراف جنوب شهر اروميه و از علما و پژوهشگران معاصر بود .\r\nپس از سپرى كردن دوران صباوت ، قرآن كريم و خواندن و نوشتن را نزد مادرش آموخت . سپس خود با استعداد سرشارى كه داشت علوم گوناگون را مطالعه و فرا مىگرفت . در كنار كسب معلومات به امر تدريس مىپرداخت .\r\nايشان از سن 25 سالگى - تقريبا - هجرت‌هاى مكرر و پىدرپى خود را آغاز كرد . يك سال يا دو سال بيشتر توقف نمىكرد . هجرت از تركيه به عراق ، از عراق به سوريه ، مجددا از سوريه به عراق ، نيز از عراق به تركيه و از آنجا به ايران - شهر خود اروميه - و سرانجام در سال 1356 ش به شهر علم و اجتهاد قم فرود آمد ، و تا آخر آنجا زيست و مشغول تدريس و تأليف بود . مدرسهء علميهء « اتحاد » را تأسيس نمود .\r\n\r\nاز آثار او :\r\n1 - تنظيم و تشكيل حزب اللّه ، مخطوط .\r\n2 - حقوق ملت‌ها در نظام اسلامى ، مخطوط .\r\n\r\n","description":"","footnote":"","page_name":" 665 ","page_number":665},
  {"content":"\r\n\r\n3 - حكومت اسلامى ، آمادهء چاپ .\r\n4 - حلّ المشاكل ( تفسير سورهء حمد ) ، دو جلد ، مخطوط .\r\n5 - صرف و نحو .\r\n6 - علم بلاغت .\r\n7 - قانون اساسى اسلام ، مخطوط .\r\n8 - قواعد ارث .\r\n9 - منطق .\r\nسرانجام در صبح روز 25 / شوال / 1418 ق در قم بدرود حيات گفت . پيكرش در وسط قبرستان بقيع به خاك سپرده شد .\r\nمنبع\r\n1 - برگزيده‌اى است از جزوه‌اى ، در شرح حال ايشان به نام « اسوهء بصيرت » كه به صورت پلىكپى چاپ شده .\r\n\r\nخليل فهيمى « فهيم الملك » ( 1297 - 1371 ق )\r\nخليل فهيمى ملقب به « فهيم الملك » فرزند محمود نعيم السلطنه ، از رجال سياسى مجرب ايران بود .\r\nوى در سال 1297 ق تولد يافت .\r\nدوران كودكى و ايام تحصيل خود را در كردستان ، زنجان و تهران گذراند و در رشتهء طب فارغ التحصيل شد . ولى قسمت اعظم وقت خود را به مطالعهء كتب حقوق بين‌الملل و قانون اساسى و تحصيل زبان‌هاى خارجه گذراند ، سپس در وزارت خارجه مشغول كار شد ، و در جريان انقلاب مشروطيت ايران با آزادىخواهان همكارى نمود .\r\nاز جمله مناسب ايشان ، مىتوان به : وزير دارائى ( در كابينهء قوام السلطنه ) ، كفيل\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nايالت آذربايجان شرقى ( در زمان رضا شاه ) ، سفير كبير ايران در آمريكا ( از سال 1316 ش تا 1318 ش ) ، استاندار آذربايجان ( 1320 ش ) ، وزير مشاور ( در دولت‌هاى :\r\nسهيلى ، ساعد و بيات ) ، عضو هيئت عالى سازمان برنامه ( 1325 ش ) ، استاندار آذربايجان ( 1327 ش براى بار سوم ) ، وزير مشاور ( اسفند / 1327 ش ) ، وزير مشاور ( در كابينهء رزم‌آرا ) ، كفيل نخست‌وزيرى ( 1331 ش ) ، نمايندگى مجلس شوراى ملّى از قوچان در دوره‌هاى : چهارم ، پنجم ، ششم ، هفتم ، هشتم و نهم ، اشاره كرد .\r\nفهيمى كه در تنظيم و تدوين قوانين مختلف ايران زحمات زيادى متحمل شده ، از رجال مجرب و كاردان به شمار مىرفت .\r\nسرانجام در بعد از ظهر روز جمعه 27 / ارديبهشت / 1330 ش براثر عارضه ممتد بيمارى درگذشت . پيكرش صبح روز 29 / 2 در تهران تشييع و به قم انتقال داده و به خاك سپرده شد .\r\nمنبع\r\n1 - روزنامهء اطلاعات ، به تاريخ 28 / 2 / 1330 ش ، ص اوّل و پنجم .\r\n\r\nميرزا خليل كمره‌اى « فرنقى » ( 1317 - 1405 ق )\r\nحاج ميرزا خليل فرزند ابو طالب و نوهء يوسف كمره‌اى خمينى ، در سال 1317 ق مطابق با 1278 ش در دهكدهء « فرنق » واقع در جلگهء « كمره » از توابع شهرستان خمين ، متولد شده است .\r\nدوران كودكى خود را نزد پدرش در ده فرنق به چوپانى و زراعت گذرانيد ، در حدود سن 10 سالگى ابتدا به « جاپلق » سپس به خوانسار رفت ، و علم قرائت قرآن كريم و ادبيات را نزد ملا محمّد بيدهندى خوانسارى آموخت .\r\nو سطوح را نزد آية اللّه سيد على اكبر بيدهندى خوانسارى و سيد احمد جادّه‌اى به انجام رسانيد ، و در سال 1337 ق به حوزهء علمى اراك ( سلطان‌آباد ) عزيمت\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nنمود و از محضر آيات اللّه حاج شيخ عبد الكريم حائرى يزدى در فقه و اصول ، و از سيد محمّد بروجردى در حكمت بهره‌مند گرديد .\r\nدر سال 1340 ق كه استادش به قم مهاجرت كرد وى نيز در قم اقامت نمود ، و از محضر همين استاد و حضرات آيات : سيد على يثربى كاشانى ، ميرزا محمّد حسين نائينى ( هنگام تبعيدش در قم ) در فقه و اصول ، و ميرزا جواد آقا تبريزى در اخلاق و عرفان ، و ميرزا على اكبر حكمى يزدى ( تجلى ) و سيد ابو الحسن رفيعى قزوينى در حكمت و فلسفه ، و شيخ عباس قمى و شيخ محمّد رضا اصفهانى ( مسجد شاهى ) در حديث استفاده نمود ، و خود شروع به تدريس سطوح و تفسير و فلسفه پرداختند و شاگردان زيادى را پرورش و تحويل جامعه دادند .\r\nايشان پس از 14 سال اقامت در قم به سال 1354 ق در اثر مخالفت با كشف حجاب و انتقاد از سياست وقت در تهران يك ماه بازداشت سپس آزاد گرديد ، و در همين شهر اقامت نمود . و در مسجد فخر الدوله واقع در دروازه شميران به مدت 36 ساله به اقامهء جماعت و تفسير قرآن ، و در منزل به تدريس سطوح و فلسفه و نيز ارشاد و هدايت مردم اشتغال داشت .\r\nآيت‌اللّه كمره‌اى داراى : حافظه‌اى قوى ، كلامى با نفوذ ، صفاتى معتدل ، و روحى سرشار از عطوفت و مهربانى ، و در عين حال محكم و استوار بود ، و از نعمت همسايگى با شاعران و دانشمندانى چون : سيد عبد الكريم اميرى فيروزكوهى ، دكتر احمد ناظرزادهء كرمانى ، غلامرضا دبيران و على اكبر پيروى و معاشرت و مراوده با آنان برخوردار بود .\r\n\r\n","description":"","footnote":"","page_name":" 668 ","page_number":668},
  {"content":"\r\n\r\n\r\nفهرست تأليفات كمره‌اى\r\nمعظّم‌له بر حول چهار محور اساسى دعوت اسلام يعنى : كتاب دعوت ( قرآن كريم ) ، مؤسس دعوت ( پيغمبر اكرم « ص » ) ، رهبران دعوت ( ائمهء اطهار « ع » ) ، و خانهء دعوت ( كعبه بيت اللّه الحرام ) به رشتهء تحرير درآمده است :\r\n1 - افق وحى : دربارهء كشف حقيقت وحى ، و مقايسهء وحى انبياء موسى عليه السّلام عيسى عليه السّلام و محمّد صلّى اللّه عليه و آله و سلم .\r\n2 - افق اعلى نگاهى به چهرهء محمّد صلّى اللّه عليه و آله و سلم و على عليه السّلام : كه رحمت پيغمبر و على را نشان مىدهد .\r\n3 - على عليه السّلام و الزّهراء عليها السّلام سرچشمهء آب حيات : اين كتاب دفاع از خلافت بلافصل على عليه السّلام از زبان صديقهء كبرى مىباشد .\r\n4 - ملكهء اسلام « فاطمهء زهرا ( ع ) » : اين كتاب شرح خطبهء فدك است .\r\n5 - نهج البلاغة و خلقت آسمان و جهان : اين كتاب شرح قسمتى از خطبهء اول نهج البلاغة دربارهء خلقت آسمان و زمين و عالم و آدم از ديد على عليه السّلام مىباشد .\r\n6 - نهج البلاغة و جنگ : اين كتاب شرح شش خطبهء جنگ امير المؤمنين عليه السّلام است .\r\n7 - عنصر شجاعت يا هفتاد و دو تن و يك‌تن ( جلد اول ) : شرح حال 20 نفر از\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nشهداى كربلا كه در مكّه به امام عليه السّلام پيوسته‌اند .\r\n8 - عنصر شجاعت يا هفتاد و دو تن و يك‌تن ( جلد دوم ) : شرح حال 20 نفر از شهداء كه در بين راه تا كربلا به امام عليه السّلام پيوسته‌اند .\r\n9 - عنصر شجاعت يا هفتاد و دو تن و يك‌تن ( جلد سوم ) : شرح حال عدّه‌اى از شهداء كه از لشكر عمر سعد ( لع ) به امام عليه السّلام پيوستند ، و همچنين شرح حال غلامها مىباشد .\r\n10 - عنصر شجاعت يا هفتاد و دو تن و يك‌تن ( جلد چهارم ) : اين كتاب به نام مسلم بن عقيل عليه السّلام و اسرار پايتخت طوفانى كوفه به چاپ رسيده است .\r\n11 - عنصر شجاعت يا هفتاد و دو تن و يك‌تن ( جلد پنجم ) : شرح حال امام عظيم حسين بن على عليه السّلام ، دوران حمل ، تولد ، نام‌گذارى مىباشد .\r\n12 - عنصر شجاعت يا هفتاد و دو تن و يك‌تن ( جلد ششم ) : شرح حال امام عظيم حسين بن على عليه السّلام ، گردش كودك در دامنهاى پاك مىباشد .\r\n13 - عنصر شجاعت يا هفتاد و دو تن و يك‌تن ( جلد هفتم ) : شرح حال امام عظيم حسين بن على عليه السّلام در دامن مهر پيغمبر صلّى اللّه عليه و آله و سلم و در منظر رجال مىباشد .\r\n14 - چند مرحله از زندگانى امام حسين عليه السّلام : حمل و شيرخوارگى كودكى و خط نوشتن امام و شمايل پيغمبر به قلم امام و توجّه به تعليم قرآن مىباشد .\r\n15 - نويد اسلام در فلسفهء غيبت امام زمان ( عج ) . در اين كتاب حكمت غيبت امام زمان و جواب ابن خلدون و كسروى را مىدهد ، كه تأليف سيد مصطفى آل حيدر كاظمى و حواشى از ايشان است .\r\n16 - قبلهء اسلام كعبه يا مسجد الحرام : در اين كتاب بزرگ شرح اسرار قبله و پخش عدل و امن از قبلهء اسلام براى دنياى آكل و مأكول مىباشد .\r\n17 - بيت المقدس و تحوّل قبله : اين كتاب شرح ورود قواى اديان مسيحيت ، يهود ، اسلام در شهر بيت المقدس است .\r\n18 - ندايى از سرزمين بيت المقدس : اين كتاب سفرنامهء مؤلف به كنگرهء اسلامى\r\n\r\n","description":"","footnote":"","page_name":" 670 ","page_number":670},
  {"content":"\r\n\r\nاردن و سفر به مصر و ملاقات با شيخ محمود شلتوت مىباشد .\r\n19 - تفسير سورهء نور : در اين كتاب مباحثى دربارهء نور دارد و نور شجرهء وجود انسان را شرح داده در دو جلد است .\r\n20 - فتاوى صحابى كبير سلمان فارسى ( رض ) : در اين كتاب زندگى سلمان و سلمان در فتح مدائن و تدريس سلمان ، و حديث پرچم از ابو ذر ( رض ) شرح داده مىشود .\r\n21 - سروش مقدس وادى ايمن مكه و مدينه جلد اول .\r\n22 - سروش مقدس وادى ايمن مكه و مدينه و كربلا جلد دوم .\r\n23 - رابطهء عالم اسلامى و هم‌بستگى مسلمين ( فارسى ) .\r\n24 - رابطة العالم الاسلامى قبس من ولاء على عليه السّلام ( عربى ) .\r\n25 - آفاق كعبه ( فارسى ) 12 كتاب مختلف در يك جلد مىباشد .\r\n26 - پنج رساله در حج و قبله : اين كتاب دربارهء پنج موضوع حج و قبله گفتگو مىكند .\r\n27 - نهيب پيغمبر صلّى اللّه عليه و آله و سلم به ملوك و امراء و فقهاء : اين كتاب شرح خطبهء منى است كه رسول خدا مسلمين را امر به اتّحاد مىكند .\r\n28 - كليد امن جهان : اين كتاب شرح بقيه خطبه‌هاى حجة الوداع مىباشد .\r\n29 - رسالهء مناسك و مسائل حج و عمره .\r\n30 - اسرار حج : اين كتاب بحث از تجديد حيات مسلمين در حج است .\r\n31 - نداى آسمان در احاديث اذان و ثواب آن : اين كتاب تفاوت رمز اذان با ناقوس كليسا مىباشد .\r\n32 - دروس متون احاديث : دربارهء متون احاديث و تدوين و عدم تدوين آن گفتگو مىكند .\r\n33 - گلوبند عصمت در راه فدك ( ترجمه ) .\r\n34 - غروب آفتاب در اندلس : اين كتاب دربارهء سقوط اندلس و اسپانيا از دست مسلمين به دست مسيحيان اروپا مىباشد .\r\n\r\n","description":"","footnote":"","page_name":" 671 ","page_number":671},
  {"content":"\r\n\r\n35 - تصحيح تفسير دانشگاه : انتقادى بر تفسير كشف الاسرار ميبدى مىباشد .\r\n36 - مادر ، وظايف زن در اسلام : اين كتاب دربارهء زن در چهار مرحله ( 1 ) خانه‌دارى ( 2 ) حمل ( 3 ) وضع حمل ( 4 ) شير دادن از ديد پيغمبر صلّى اللّه عليه و آله و سلم گفتگو مىكند .\r\n37 - مقدّمهء مواقع النجوم : سلسلهء علماء حديث و مشايخ است .\r\n38 - تحشيهء رسالهء لقاء اللّه : حاشيه بر كتاب لقاء اللّه حاج ميرزا جواد آقا ملكى تبريزى است .\r\n39 - نهج البلاغة - يا دائرةالمعارف علوى در 3 جلد .\r\n40 - خواب ديدن ائمهء اطهار عليهم السّلام : اين كتاب دربارهء مسألهء خواب از جهات عديده مىباشد .\r\n41 - پيام ايران به نجد و حجاز و مصر : خلاصه آن « امام » به عقيدهء شيعه خدا نيست ولى ناخدا است .\r\n42 - تاج مأمون الرشيد : اين كتاب دفاعيهء مأمون از امام هشتم عليه السّلام است .\r\n43 - مجلس مباحثهء رضا عليه السّلام با عمران صابى : كه در جلد اول زندگى امام رضا ، تأليف ابو القاسم سحاب منتشر شده است .\r\n44 - امامزاده عبد اللّه عليه السّلام ( در رى ) : شرح حال امامزاده عبد اللّه و تحوّلات رى مىباشد .\r\n45 - شرح حال محمّد بن ابو بكر : در پايان كتاب لقاء اللّه نشر شده است .\r\n46 - تحشيه مراقبات السنة : حاشيه بر دو جلد كتاب مراقبات السنة حاج ميرزا جواد آقا ملكى تبريزى مىباشد .\r\n47 - من روح الفرج بعد الشدة ( عربى ) .\r\n48 - آثار مقدس احاديث و اخبار علم الحديث و طبقاته الكبرى : موضوع آن طبقات حديث نزد شيعه مىباشد .\r\n49 - ترجمهء قصيدهء النّبى محمّد صلّى اللّه عليه و آله : ترجمه و شرح قصيده‌اى دربارهء پيغمبر اكرم صلّى اللّه عليه و آله .\r\n\r\n","description":"","footnote":"","page_name":" 672 ","page_number":672},
  {"content":"\r\n\r\n50 - پيام ميلاد امير المؤمنين عليه السّلام به سلاطين اهل قبله . اين كتاب ترجمه ( أرض النبوة جسر عظيم ) است با تلخيص .\r\n51 - كتابى به قلم امير المؤمنين عليه السّلام : زندگى اجتماعى امير المؤمنين به قلم على عليه السّلام . كه در كتاب گفتار ماه جلد دوم نشر شده است .\r\n52 - نامهء كودك در مسجد : موضوع آن ايام كودكى حسين عليه السّلام است .\r\n53 - محنت اسلام : موضوع آن باز شدن راه تحريك عوام بر امام امير المؤمنين عليه السّلام است .\r\n54 - دو طب فقاهت .\r\n55 - كتاب كنگرهء شيخ طوسى .\r\n56 - كتاب سفر عمرهء مفرده ايام نوروز .\r\n57 - كتاب پرستارى بيماران .\r\n58 - كتاب جواب به سؤالهاى شيخ جابر فاضلى خوئى .\r\n59 - ارض النبوة جسر عظيم و هى جسر العباد للمعبود ( عربى ) .\r\n60 - يك شب و روز « عاشوراء » .\r\n61 - فتح مكه .\r\n62 - نماز ، الصلاة عمود الدّين .\r\n63 - رسالهء عمليه توضيح المسائل .\r\n64 - تفسير قرآن كريم .\r\n65 - شرح نهج البلاغة در چند جلد .\r\n\r\nفرزندان ايشان :\r\nاز وى هشت پسر باقى ماندند ، كه عبارتند از :\r\n1 - مجتبى ، وكيل دادگسترى .\r\n2 - محسن ، مهندس نفت .\r\n\r\n","description":"","footnote":"","page_name":" 673 ","page_number":673},
  {"content":"\r\n\r\n3 - حجة الاسلام شيخ ناصر الدّين .\r\n4 - ابو الحسن ، دكتر متخصص گلو و حلق و بينى .\r\n5 - محمّد ، مهندس برق و تأسيسات .\r\n6 - على ، مهندس راه و ساختمان .\r\n7 - امير حسين ، دكتر اقتصاد و تجارت .\r\n8 - احمد رضا ، دكتر علوم و صنايع غذايى .\r\nسرانجام عصر روز پنجشنبه 15 / محرم / 1405 ق مطابق با 19 / مهر / 1363 ش در سن 88 سالگى در تهران درگذشت ، و در صحن حضرت معصومه عليها السّلام قم به خاك سپرده شد .\r\nمنابع\r\n1 - آثار الحجه 2 / 250 .\r\n2 - آينهء دانشوران 187 .\r\n3 - عنصر تلاش و كوشش ، كه به مناسبت يادبود اولين سالگرد درگذشت وى به چاپ رسيده است .\r\n4 - فهرست كتابخانهء آستان قدس رضوى 4 / 473 .\r\n5 - مؤلفين كتب چاپى 3 / 32 .\r\n6 - نقباء البشر 2 / 704 .\r\n\r\nسيّد خليل محمّدى بهشهرى ( 329 - 1408 ق )\r\nحالات مرحوم مغفور جنت مكان خلد آشيان سلاله‌اى از سادات و گوهرى تابناك ، عالمى گرانمايه و فاضلى دانشمند سترگ ، زبدة الفقهاء و المجتهدين علّامهء زمان جامع علوم مفسّر قرآن حاوى علم معقول و منقول ، خطيب اديب عالم علم رجال و انساب شاعر و راثى و باكى ، داراى منبرى زيبا معدن سخى وحيد دوران\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nعالم ربّانى حضرت آيت‌اللّه حاج سيد خليل فرزند حجة الاسلام خطيب عالىقدر مرحوم آقا سيد محمّد بن حجة الاسلام واعظ شهير مرحوم آقا سيد خليل به آقا مير اسد اللّه بن حجة الاسلام آقا مرحوم كربلايى مير قاسم بن آقا سيد جعفر بن آقا مير قاسم بن حضرت آيت‌اللّه آقا مرحوم سيد جعفر الكبير صاحب العلوم الكثيرة و الفنون المتواترة باداب‌سرى هزارجريبى چهاردانگه‌اى مازندرانى بهشهرى .\r\nدر سال يك‌هزار و سيصد و بيست و نه ( 1329 ق ) قمرى در قريهء « باداب‌سر » از دامن مادرى پارسا و پاك و پدرى بزرگوار به نام آقا سيد محمّد چشم به جهان باز كرد و در سن 4 سالگى پدر را و در سن 8 سالگى مادر را از دست داده و در دامان جدهء مادرى بنام سيده سكينه درس قرآن خوانده و بعد در محضر عالم ربّانى آقاى شيخ مهدى مدپائى و محضر علامهء زمان حاج شيخ حسن طبرسى ( پدر حجة الاسلام حاج شيخ نور اللّه طبرسى امام جمعه سارى ) و محضر زاهد بىنظير شيخ محمّد على آغوز درّه‌اى و محضر مقدس عالم عامل حاج شيخ عبد الجبار فقيهى كلائى در سن 17 سالگى به حوزهء علميهء كوهستان پيوست . و محضر سلمان عصر عالم ربانى حاج شيخ محمّد كوهستانى ( رضوان اللّه تعالى عليهم اجمعين ) با زحماتى فراوان درس خوانده ، و بعد در سال 1365 ق عازم نجف اشرف گرديده ، چندين سال درس خوانده و از آيات : سيد محمود شاهرودى ، ميرزا حسن بجنوردى ، ميرزا آقا اصطهباناتى ، ميرزا هاشم آملى مازندرانى ، سيد محسن\r\n\r\n","description":"","footnote":"","page_name":" 675 ","page_number":675},
  {"content":"\r\n\r\nطباطبائى حكيم ، شيخ محمّد فاضل قائينى و سيد ابو القاسم خوئى استفادهء فقهى و اصولى نموده ، بعد از مراجعت از نجف اشرف به سال 1376 ق در محل اصلى و زادگاه خود احداث مدرسهء علميهء محمّدى در ميان ملك شخصى خود نموده و در فصل تابستان مشغول درس و تربيت كرده و در فصل زمستان به شهرستان بهشهر در مدرسهء ملا صفر على و مدرسهء نصير خان طلاب را درس داده در ايام تعطيلى در منزل خود به منبر رفته چه به شهر و چه قريه باداب‌سر ، دعاى ندبهء مجلس باشكوهى ترتيب داده از محضر اين مرد بزرگ چه در نجف و چه در كوهستان و چه در هزار جريب و چه بهشهر شاگردانى تربيت كرده مانند مرحوم آقاى سيد فضل اللّه حسينى باداب‌سرى فرزند آقاى سيد حسين باداب‌سرى و آقاى حاج شيخ ذبيح محمّدى كلائى و آقاى حاج شيخ عبد الرحمن فرزند شيخ عبد الجبار كلائى و مرحوم حاجى شيخ باقر فقهى و خطيب توانا حجة الاسلام حاج سيد عبد الكريم هاشمىنژاد و آقاى حاج شيخ محمّد نصيرى و شيخ ابو الحسن ايازى رستم كلائى و آقا سيد كاظم حسينى خواهرزاده حاج آقاى حاج شيخ اسماعيل ملك محمودى گلوگاهى و حاج شيخ حسين آهنگرى ساروى و چندين نفر شاگردان آن مرحوم در كشور ايران مشغول درس يا در جاهاى حساس اشتغال به كارها مىباشد و آنچه در توان داشته مالا و جانا ايثارگرىها كرده و زحماتى بس طاقت‌فرسا بر خود هموار نموده شايد در شبانه‌روز كمتر از چهار ساعت خواب و استراحت نداشته و نوشتجاتى كه از درس از محضر آيات نجف اشرف از فقه و اصول و علم كلام و نجوم و مراثى و مدح اهل عصمت و طهارت عليهم السّلام در دست وارث موجود مىباشد .\r\nتا اينجا مطالب به قلم فرزندش بود .\r\n\r\nاز آثار او\r\n1 - تقريرات اصول ميرزا حسن بجنوردى ( چند دفتر ) .\r\n2 - تقريرات مكاسب محرمه بجنوردى .\r\n\r\n","description":"","footnote":"","page_name":" 676 ","page_number":676},
  {"content":"\r\n\r\n3 - دفتر اشعار مدايح و مراثى اهل بيت عليهم السّلام و بعضى از مطالب متفرقه .\r\n4 - غسل الجنابة و احكامها ( تقريرات ميرزا آقا شيرازى ) .\r\n5 - قاعدهء اليد ( تقريرات درس بجنوردى ) .\r\n6 - يك دفتر در احكام خيار ( تقريرات شاهرودى ) .\r\n7 - يك دفتر در تعادل و ترجيح ( تقريرات ميرزا هاشم آملى ) .\r\n8 - يك دفتر در مباحث اوامر ( تقريرات شيخ محمّد فاضل قائينى ) .\r\nايشان در روز دوشنبه 16 / آذر / 1366 ش برابر با 15 / ربيع‌الثّانى / 1408 ق در خانه مسكونى خود در زيروان - بهشهر بدرود حيات گفته و در روز سه‌شنبه در شهرستان بهشهر از مدرسهء علميه ملا صفر على كه در خيابان است تشييع تا زيروان 3 كيلومتر راه روى دست مردم مؤمن با جمعيت و آيات و حجج و به شهر مقدس قم منتقل و با حضور جمعى كثير از علما و فضلا و طلاب علوم دينى و روحانى بزرگوار مانند آيت‌اللّه مرعشى نجفى و حسن‌زاده آملى و شيخ عبد اللّه جوادى آملى و حاج شيخ ابو القاسم رحمانى مازندرانى تشييع و نماز بر پيكرش بوسيله آيت‌اللّه نجفى مرعشى و بعد از طواف حرم مطهر از مسجد امام حسن عسكرى عليه السّلام در قبرستان باغ بهشت دفن گرديد .\r\nاز مترجم له فرزندانى به نام 1 - سيد محمّد محمّدى ، روحانى اهل علم 2 - آقاى حاج محمّد حسين 3 - آقاى حاج سيد محمّد حسن ، باقى ماندند .\r\nمنابع\r\n1 - گنجينهء دانشمندان 3 / 257 .\r\n2 - يادداشتى به قلم فرزند روحانىاش در دو صفحه .\r\n3 - يادنامهء استاد عظيم‌الشأن كوهستانى ص 56 .\r\n* *\r\n\r\n\r\n","description":"","footnote":"","page_name":" 677 ","page_number":677}
  ]