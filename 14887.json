[
  {"content":"\r\n\r\nايضاح الحكمة\r\nترجمه و شرح\r\nبداية الحكمة\r\nحكيم الهى علامه طباطبائى قدس سره\r\nمرحله هاى 5 - 8\r\nنگارش : على ربانى گلپايگانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nانتشارات\r\nمركز جهانى علوم اسلامى\r\nقم - ايران صندوق پستى 439\r\nكتاب : ايضاح الحكمه ترجمه و شرح بداية الحكمه - جلد 2\r\nنويسنده : حجة الاسلام على ربانى گلپايگانى\r\nناشر : مركز جهانى علوم اسلامى\r\nتعداد : 3000\r\nچاپخانه : چاپ قدس\r\nچاپ اول : 1371 ه‍ . ش .\r\nكليهء حقوق محفوظة است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد دوم\r\nبسم اللّه الرّحمن الرّحيم\r\n\r\nاهداء :\r\nبه روان پاك حكيم نامدار عالم اسلام ، و مفسر گرانقدر قرآن كريم كه عمر ثمربخش خويش را عاشقانه و مخلصانه در راه تبيين معارف قرآن ، و تحكيم مبانى اعتقادى اسلام ، به كار گرفت . و با تأليف تفسير بىنظير « الميزان » افتخارى بزرگ را به جهان تشيع ارزانى نمود\r\nمؤلّف\r\n\r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n\r\n\r\nالمرحلة الخامسة في الماهيّة و أحكامها\r\nو فيها ثمانية فصول\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nالفصل الأوّل [ الماهيّة من حيث هي ليست إلّا هي 
  ]\r\nالماهيّة - و هي ما يقال في جواب ما هو - لمّا كانت تقبل الاتّصاف بأنّها موجودة أو معدومة ، أو واحدة أو كثيرة ، أو كليّة أو فرد ، و كذا سائر الصفات المتقابلة ، كانت في حدّ ذاتها مسلوبة عنها الصفات المتقابلة .\r\nفالماهيّة من حيث هي ليست إلّا هي ، لا موجودة و لا لا موجودة ، و لا شيئا آخر ؛ و هذا معنى قولهم : إنّ النقيضين يرتفعان عن مرتبة الماهيّة ، يريدون به : أنّ شيئا من النقيضين غير مأخوذ في الماهيّة ، و إن كانت في الواقع غير خالية عن أحدهما بالضرورة .\r\nفماهيّة الانسان - و هي الحيوان الناطق - مثلا و إن كانت إمّا موجودة و إمّا معدومة ، لا يجتمعان و لا يرتفعان ؛ لكن شيئا من الوجود و العدم غير مأخوذ فيها ، فللانسان معنى ، و لكل من الوجود و العدم معنى آخر ؛ و كذا الصفات العارضة ، حتّى عوارض الماهيّة ، فلماهيّة الانسان مثلا معنى ، و للأمكان العارض لها معنى آخر و للأربعة مثلا معنى ، و للزوجيّة العارضة لها معنى آخر .\r\nو محصّل القول : أنّ الماهيّة يحمل عليها بالحمل الأوّلي نفسها ، و يسلب عنها بحسب هذا الحمل ما وراء ذلك .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nترجمه و توضيح :\r\nمرحلهء پنجم : دربارهء ماهيت و احكام آن است و در اين مرحله هشت فصل مىباشد .\r\n\r\nفصل اول : ماهيت به لحاظ ذات فقط ماهيت است\r\nماهيت - و آن چيزى است كه در جواب ماهو گفته مىشود - به دليل اينكه قبول مىكند اتصاف به اينكه موجود است يا معدوم و يا واحد است يا كثير و يا كلى است يا فرد « 1 » ( جزئى و شخصى ) و همچنين اتصاف به ساير صفات متقابله را مىپذيرد ، ( پس ) در حد ذات خود همهء صفات متقابله از آن سلب مىگردد ، ( زيرا اگر اين صفات متقابله در حد ذات ماهيت براى آن ثابت باشد ، تناقض يا تضاد در ذات لازم مىآيد ) .\r\nپس ماهيت من حيث هى ، غير از ماهيت بودن چيز ديگرى نيست ، نه موجود است و نه معدوم و نه چيزى ديگر و اين است معناى سخن فلاسفه كه گفته‌اند : از مرتبه ماهيت ، دو نقيض رفع مىشوند ، مراد آنان از اين سخن اين است كه هيچ‌يك از دو نقيض در ماهيت أخذ نشده است اگر چه ماهيت درواقع ، قطعا از يكى از آن دو نقيض خالى نيست ( و ارتفاع نقيضين از ماهيت به لحاظ واقع محال خواهد بود و درنتيجه از نظر واقعيت عينى ، ماهيت يا موجود است و يا معدوم ، يا كلى است يا جزئى يا كثير است يا واحد ، يا جوهر است يا عرض ، يا مجرد است يا مادى و هكذا . . . ) .\r\n\r\n\r\n","description":"","footnote":"\r\n( 1 ) وحدت و كثرت ماهيت به لحاظ وجود خارجى است و كليت و جزئيت به لحاظ وجود ذهنى ، و به عبارت ديگر : وحدت و كثرت به لحاظ مصداق است و كليت و جزئيت به لحاظ مفهوم ، و به عبارت سوم : وحدت و كثرت از معقولات ثانيه فلسفى ، و كليت و جزئيت از معقولات ثانيه منطقى مىباشد .\r\n","page_name":" 8 ","page_number":8},
  {"content":"\r\n\r\nمثلا ماهيت انسان كه حيوان ناطق است ، اگر چه يا موجود است يا معدوم ، و اين دو باهم جمع نمىگردند و هردو رفع هم نمىشوند لكن هيچكدام از وجود و عدم در ماهيت انسان مأخوذ و ملحوظ نيست ، و درنتيجه انسان معنا و مفهومى دارد و هر يك از وجود و عدم معناى ديگرى دارد ، و همين‌گونه است صفاتى كه عارض ماهيت مىشوند ( مانند صفت نويسندگى ، سخن گفتن ، ايستادن ، نشستن و ساير صفات و عوارض وجودى ، كه هيچكدام در ذات و ماهيت انسان مأخوذ نمىباشد ) و حتى عوارض ماهيت ( كه هيچگاه از ماهيت جدا نمىگردند هم در ذات ماهيت مأخوذ نيستند ) و به همين خاطر براى ماهيت انسان مثلا معنايى است و براى امكان كه عارض آن ( و از عوارض ماهيت مىباشد ) معناى ديگر است . و براى أربعه معنايى است و براى زوجيت ( كه از لوازم ماهيت اربعه است ) معناى ديگرى است .\r\nو حاصل كلام اينكه : ماهيت به اعتبار حمل اوّلى ( ذاتى ، فقط ) خودش بر خودش حمل مىشود و به لحاظ اين حمل غير از ذاتش همه‌چيز از او سلب مىگردد .\r\n\r\nشرح مطالب :\r\nاز آنجا كه كلمهء ماهيت ، استعمال رائج در منطق ، كلام ، فلسفه و علوم ديگر از قبيل اصول فقه و مانند آن دارد ، لازم است پيرامون اين لفظ مباحثى را مطرح نمائيم :\r\n\r\nالف - لفظ ماهيت از چه چيز مشتق است ؟\r\nمحقق طوسى ( ره ) مىگويد : و هى مشتقة عما هو . ماهيت مشتق از « ما هو » است . و محقق لاهيجى در توضيح اين جمله گفته است : ياء در ماهيت ياء نسبت است ، يعنى چيزىكه منسوب به « ما هو » مىباشد و علت اينكه به « ما هو » نسبت داده\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nشده اين است كه پاسخ از آن قرار مىگيرد « 1 » ، و براين اساس « تاء » در ماهيت ، تاء مصدريه است و در اصل « ما هويّت » بوده است ، واو حذف گرديده و ضمّهء هاء به كسره تبديل گرديد و به صورت « ماهيت » درآمده است « 2 » .\r\nدرهرحال كلمهء ماهيت مصدر جعلى « ما هو » است مانند : كميت و كيفيت كه مصدر جعلى كم هو و كيف هو مىباشد .\r\n\r\nب - تفاوت ماهيت با ذات و حقيقت .\r\nحكيم طوسى در اين مورد مىگويد : « و تطلق غالبا على الامر المعقول و يطلق الذات و الحقيقة عليها مع اعتبار الوجود الخارجى » : لفظ ماهيت غالبا بر آنچه در ذهن تعقل مىشود ، اطلاق مىگردد ( يعنى بر وجود ذهنى ) و گاهى لفظ ذات و حقيقت هم بر ماهيت اطلاق مىگردد ولى به اعتبار وجود خارجى ماهيت ، بنابراين درمورد عنقاء ذات و حقيقت به كار نمىرود ، ولى لفظ ماهيت به كار مىرود .\r\nاز اين‌كه گفته‌اند غالبا ماهيت درمورد امر معقول و وجود ذهنى به كار مىرود ، بدست مىآيد كه گاهى هم لفظ ماهيت درمورد امر موجود در خارج به كار مىرود و درنتيجه نسبت ميان ماهيت با ذات و حقيقت ، عموم و خصوص مطلق خواهد بود ، زيرا بر امر موجود در خارج ، هم ماهيت اطلاق مىشود و هم ذات و حقيقت ، ولى بر امر موجود در ذهن ، ماهيت اطلاق مىشود ، لكن ذات و حقيقت به كار نمىروند .\r\nلكن نسبت ميان ماهيت و مفهوم عموم و خصوص من وجه است ، زيرا هردو بر امر موجود در ذهن اطلاق مىشوند ، ولى بر امر موجود در خارج ماهيت به كار مىرود و مفهوم استعمال نمىشود ، و درمورد برخى از امور موجود در ذهن مانند وجود و عدم كه از سنخ ماهيات نيستند ، مفهوم به كار مىرود و ماهيت استعمال نمىشود « 3 » .\r\n\r\n\r\n","description":"","footnote":"\r\n( 1 ) شوارق ، ج 1 ، ص 145 .\r\n( 2 ) درر الفوائد ، ج 1 ، ص 293 .\r\n( 3 ) درر الفوائد ، ج 1 ، ص 294 . لازم به يادآورى است كه مفاهيم : ماهيت ، ذات و حقيقت از معقولات -\r\n","page_name":" 10 ","page_number":10},
  {"content":"\r\n\r\n\r\nج - تعاريف يا اصطلاحات ماهيت\r\nماهيت به‌طور كلى در دو اصطلاح به كار مىرود :\r\n1 - اصطلاح عام : يعنى ، « ما به الشئ هو هو » : چيزىكه بواسطهء آن هر شىء خود آن شىء خواهد بود ، يعنى آنچه حقيقت و هويت شىء را تشكيل مىدهد .\r\nدر اين صورت لفظ « ما » استفهاميه نيست ، بلكه موصوله است ، و ماهيت مخفف : « ما به الشىء هو هو » مىباشد يعنى آنچه ملاك هويت شىء است ، و ماهيت در اين اصطلاح بر وجود هم اطلاق مىشود « 1 » .\r\n2 - اصطلاح خاص : يعنى چيستى موجودات در مقابل هستى آنها و در اين اصطلاح ، بر وجود اطلاق نمىشود . و اين همان معنا و اصطلاح رائج ماهيت است .\r\nو براى ماهيت به‌معناى ياد شده تعريف‌هاى مختلفى گفته شده است :\r\nالف : ماهيت حكايت عقلى و عكس ذهنى هرشىء است . اين تعريف و تفسير در موارد مختلفى از كلمات صدرالمتألهين ديده مىشود ، به دو عبارت زير توجه نمائيد :\r\n1 - « ان الماهية نفسها خيال الوجود و عكسه الذى يظهر منه في المدارك العقلية و الحسيّة » « 2 » . ماهيت خيال وجود و عكس آن است كه در مدارك عقلى و حسى نفس ظاهر مىگردد .\r\n2 - « ماهية كل شىء هى حكاية عقلية عنه و شبح ذهنى لرؤيته في الخارج\r\n\r\n\r\n","description":"","footnote":"\r\n- ثانيه‌اند ، يعنى ما بازاء مستقل در خارج ندارند .\r\n ما قيل فى جواب ما الحقيقة * مهية و الذات و الحقيقة\r\nقيلت عليها مع وجود الخارجى * و كلها المعقول ثانيا يجيىء \r\n[ شرح منظومه سبزوارى ( ره ) 
  ] .\r\n( 1 ) اسفار ، ج 2 ، ص 3 ، شرح مبسوط منظومه ، ج 3 ، ص 194 .\r\n( 2 ) اسفار ، ج 1 ، ص 198 .\r\n","page_name":" 11 ","page_number":11},
  {"content":"\r\n\r\nو ظل له » « 1 » : ماهيت هرچيزى حكايت عقلى آن و شبح ذهنى براى ديدن آن چيز در خارج و پرتو آن مىباشد .\r\nب : ماهيت هرموجودى حد و خصوصيت وجودى او است : اين تعريف نيز در عبارات صدرالمتألهين ( ره ) بسيار ديده مىشود .\r\n« كل نحو من انحاء الوجود تتبعه ماهية خاصية من الماهيات المعبر عنها عند بعضهم بالتعين و عند بعضهم بالوجود الخاص » « 2 » . هرمرتبه‌اى از انحاء مراتب وجود را ، ماهيت خاصى درپى و همراه است كه برخى ، از آن به « تعين » و برخى ديگر به « وجود خاص » تعبير مىكنند .\r\n« الوجود الامكانى لا تعلق له الا بمرتبة من القصور و درجة من النزول ينشاء منها الماهية و ينتزع بحسبها المعانى الامكانية » . « 3 » . وجود امكانى پيوسته با مرتبه‌اى از قصور و درجه‌اى از نزول همراه است كه از آن مرتبه و درجه قاصر و نازل ، ماهيت ناشى مىگردد و به لحاظ آن ، معانى امكانى انتزاع مىگردند .\r\nج : ماهيت معنايى است كه در جواب ماهو گفته مىشود . اين تعريف ، رائج‌ترين تعريف ماهيت است .\r\nمحقق طوسى در تجريد الاعتقاد « 4 » ، صدرالمتألهين « 5 » در برخى از تعبيرات خود ، مرحوم سبزوارى « 6 » و مصنف ( ره ) ماهيت را به‌همين معنا تعريف كرده‌اند ، « ما يقال في جواب ماهو » يا « ما به يجاب عن السؤال بما هو » .\r\n\r\nد - چرا ماهيت در جواب ما هو به كار مىرود ؟\r\n\r\n\r\n","description":"","footnote":"\r\n( 1 ) اسفار ، ج 2 ، ص 236 .\r\n( 2 ) اسفار ، ج 1 ، ص 198 .\r\n( 3 ) همان ، ص 187 .\r\n( 4 ) كشف المراد ، مقصد 1 ، فصل 2 ، مساله 1 .\r\n( 5 ) اسفار ، ج 2 ، ص 2 .\r\n( 6 ) شرح منظومه ، فريدهء ( 5 ) ، ماهيت و احكام آن .\r\n","page_name":" 12 ","page_number":12},
  {"content":"\r\n\r\nدر اين‌جا اين سؤال پيش مىآيد كه چرا در جواب ماهو ، ماهيت به كار مىرود ؟ و به عبارت ديگر : چرا بر پاسخى كه درمورد سؤال با كلمه ماهو گفته مىشود ، ماهيت اطلاق مىشود ؟ .\r\nاين مطلب بحث جالبى دارد كه مصنف علامه در تعاليق خود بر اسفار متعرض آن گرديده است و ما كلام وى را باتوجه به آنچه در بحث نفس الامر گذشت ، شرح مىنمائيم :\r\nمفاهيمى كه در ذهن انسان موجودند دو دسته‌اند :\r\nالف : مفاهيمى كه ذهن با ارتباط و مطالعهء مستقيم موجودات خارجى بدست آورده است ، اين مفاهيم همان مفاهيم ماهوى هستند كه برخى از مقولهء جوهر و برخى از مقوله‌هاى عرضى مىباشند ، مانند مفاهيم : انسان ، درخت ، سياهى ، سفيدى ، گرمى ، سردى و نظاير آن .\r\nب : مفاهيمى كه از مطالعه مستقيم موجودات بدست نيامده‌اند ، بلكه ذهن آنها را در شرايط خاص و باانگيزه‌هاى معين مىسازد ، كه به مفاهيم اعتبارى يا معقولات ثانيه معروفند . مانند مفاهيم : وجود ، عدم ، وحدت ، كثرت ، عليت و مانند آن .\r\nمفاهيم دسته اول هم در ذهن موجود مىگردند و هم در خارج ، و بر هريك از آن‌دو وجود ، آثار خاصى مترتب مىگردد ، ولى مفاهيم دسته دوّم در عين اينكه به واقعيت‌هاى خارجى نظر دارند ، و صفت آنها بشمار مىروند ، ولى مابازاء مستقل ندارند .\r\nآنچه در خارج تحقق دارد ، يكى وجود است كه اصل در تحقق است و ديگرى ماهيت كه در پرتو وجود و بالعرض موجود است و به عبارت صحيح‌تر حدّ وجود مىباشد ، مثلا آتش موجود در خارج داراى دو حيثيت است : يكى حيثيت وجود و واقعيت آن و ديگرى خصوصيت و محدوديت وجود آن ، كه عبارت است از فقدان و نداشتن كمالات موجودات ديگر و ماهيت آتش ناظر به‌همين جنبهء محدوديت وجودى آن است ، پس آنچه در خارج تحقق ( اعم از بالاصالة و بالعرض ) دارد ، وجود\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاست و ماهيت ، هستى است و چيستى . اين دو حيثيت در همه حالات براى موجود خارجى ثابت مىباشند .\r\nاكنون اگر آتش را در مقايسه با آب و تأثيرى كه بر آن مىگذارد ، مطالعه كنيم ، براى آتش خصوصيتى وجودى مىيابيم ، كه گرم‌كردن آب است ، يعنى آتش علت گرم شدن آب مىباشد و درنتيجه عنوان « عليت » هم بر آن منطبق مىگردد ، ولى اين خصوصيت موجب حيثيت سوّمى براى آتش نمىگردد ، آتش تنها دو حيثيت دارد ، يكى حيثيت وجود و ديگرى حيثيت ماهيت ، ولى وصف عليت در حقيقت به همان حيثيت وجود برمىگردد زيرا علت بودن وصف وجود آتش است ، درحالىكه « ماهيت » ، صفت نقصان و فقدان آتش است ، نه وصف ثبوتى و وجودى آتش .\r\nنكته ديگر اينكه ، لفظ « ما » در « ماهو » ، ماء حقيقيه است ، يعنى به‌واسطه آن از حقيقت و هويت موجود سؤال مىشود ، و به عبارت ديگر : مقصود از سؤال به ماهو ، بدست آوردن مفهومى است كه در هرشرائطى بتواند بيانگر حقيقت و هويت خاص موجودى باشد كه ذهن آن را تصور كرده است .\r\nدر ميان مفاهيم ذهنى ، تنها مفهومى كه داراى اين ويژگى است ، مفهوم ماهوى يا ماهيت است ، زيرا مفهوم وجود اختصاص به موجودى ندارد ، بلكه بر همهء موجودات اطلاق مىشود و مفاهيمى از قبيل عليت و معلوليت نيز علاوه بر اينكه اختصاص به موجود خاصى ندارند ، در همهء شرايط هم بر موجودات منطبق نمىگردند ، مثلا انسان در هرشرائطى و در همهء حالات ، متصف به عليت بالفعل نيست ، ولى در همه شرايط حيوانيت و ناطقيت بر او منطبق است .\r\nبنابراين غير از ماهيت ، مفهوم ديگرى صلاحيت اينكه پاسخ ماهو واقع شود را ندارد . « 1 »\r\n\r\n\r\n","description":"","footnote":"\r\n( 1 ) اسفار ، ج 2 ، ص 23 .\r\n","page_name":" 14 ","page_number":14},
  {"content":"\r\n\r\n\r\nالفصل الثاني في اعتبارات الماهية و ما يلحق بها من المسائل\r\nللماهيّة بالاضافة إلى ما عداها - ممّا يتصور لحوقه بها - ثلاث اعتبارات : إمّا أن تعتبر به شرط شيء ، أو به شرط لا ، أو لا به شرط شيء ؛ و القسمة حاصرة .\r\nأمّا الأوّل : فأن تؤخذ بما هي مقارنة لما يلحق بها من الخصوصيّات ، فتصدق على المجموع ؛ كالانسان المأخوذ مع خصوصيّات زيد ، فيصدق عليه .\r\nو أمّا الثاني : فان يشترط معها أن لا يكون معها غيرها ؛ و هذا يتصوّر على قمسين : أحدهما ؛ أن يقصر النظر في ذاتها ، و أنّها ليست إلّا هي ، و هو المراد من كون الماهيّة به شرط لا في مباحث الماهيّة ، كما تقدم .\r\nو ثانيهما : أن تؤخذ الماهيّة وحدها ، بحيث لو قارنها أيّ مفهوم مفروض ، كان زائدا عليها ، غير داخل فيها ؛ فتكون إذا قارنها جزء من المجموع « مادّة » له ، غير محمولة عليه .\r\nو أمّا الثالث : فان لا يشترط معها شيء ؛ بل تؤخذ مطلقة ، مع تجويز أن يقارنها شيء ، أو لا يقارنها .\r\nفالقسم الأوّل هو الماهيّة به شرط شيء و تسمّى « المخلوطة »\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nو القسم الثاني هو الماهية به شرط لا ، و تسمّى « المجرّدة » و القسم الثالث هو الماهيّة لا به شرط و تسمّى « المطلقة » .\r\nو الماهيّة التي هي المقسم للأقسام الثلاثة هي الكلّي الطبيعي ، و هي التي تعرضها الكليّة في الذهن فتقبل الانطباق على كثيرين ؛ و هي موجودة في الخارج ، لوجود قسمين من أقسامها ، أعني المخلوطة و المطلقة فيه [ الماهية به شرط لا بالمعنى الثاني 
  ] ، و المقسم محفوظ في أقسامه موجود بوجودها .\r\nو الموجود منها في كل فرد غير الموجود منها في فرد آخر بالعدد ؛ و لو كان واحدا موجودا بوحدته في جميع الأفراد ، لكان الواحد كثيرا بعينه ؛ و هو محال ، و كان الواحد بالعدد متّصفا بصفات متقابلة ؛ و هو محال .\r\n\r\nترجمه و توضيح :\r\n\r\nفصل دوم : اعتبارات ماهيت و مسائل مربوط به آن\r\nبراى ماهيت نسبت به ماسواى آن - آنچه كه لحوقش به ماهيت متصور است - سه اعتبار است ( ماهيت نسبت به غير خود به سه وجه قابل اعتبار است ) ، يا به شرط شىء اعتبار مىشود و يا به شرط لا و يا لا به شرط شىء ، و اين تقسيم براى ماهيت ، عقلى و حاصر است ( قسم چهارمى براى آن متصور نيست ) .\r\nاعتبار اوّل ، عبارت از اين است كه ماهيت به اعتبار مقارنت و همراه بودن با خصوصياتى كه ملحق به آن مىشود ، ملاحظه گردد و درنتيجه ماهيت با اين اعتبار ، بر مجموع ( ماهيت و خصوصيات آن ) صدق مىكند ، مانند انسان كه با خصوصيات ( فرد خاصى مانند ) زيد أخذ گردد ، كه بر همان فرد صدق مىكند ، ( پس هرفرد از\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nماهيت ، ماهيت به شرط شىء است ، زيرا فرد ، عبارت است از ماهيت همراه با عوارض و خصوصيات ) .\r\nو اما اعتبار دوم اين است كه شرط شود كه با ماهيت غير آن همراه نباشد .\r\nو اين اعتبار به دو صورت متصور است :\r\nيكى از آن‌دو اينكه فقط به ذات ماهيت نظر گردد و ملاحظه شود كه ماهيت در ذات خود ، غير از خود هيچ‌چيز ديگرى نيست . و مقصود از ماهيت به شرط لا در مباحث ماهيت همين قسم مىباشد ، چنان‌كه بيان گرديد « 1 » .\r\nو دومين قسم از ماهيت به شرط لا اين است كه ماهيت به تنهايى ملاحظه گردد به‌گونه‌اى كه اگر هرمفهوم مفروضى با او مقارن و همراه گردد ، زايد بر ماهيت بوده و داخل در آن نباشد و درنتيجه اگر مفهوم ديگرى مقارن با ماهيت گرديد ، ماهيت ، جزء آن مجموع بوده و مادهء آن امر مقارن مىباشد و بر مجموع حمل نمىشود « 2 » .\r\nو اما اعتبار سوم ماهيت اين است كه با ماهيت هيچ شرطى همراه نباشد ، بلكه به‌طور مطلق ملاحظه گردد ، با تجويز اينكه چيزى با ماهيت مقارن گردد يا\r\n\r\n\r\n","description":"","footnote":"\r\n( 1 ) مقصود ابتداى همين فصل است كه اعتبارات ماهيت را به‌طور مجمل بيان كردند ، يعنى هرگاه در مباحث مربوط به ماهيت به‌طور مطلق گفته شود : ماهيت به شرط لا ، مقصود قسم اول از به شرط لا است ، و آن ملاحظه ذات ماهيت است و اينكه هيچ‌چيز ديگرى با او همراه نمىباشد ( ليست الا هى ) ، ولى قسم دوّم از به شرط لا ، در مباحث ماهيت موردنظر نيست ، بلكه در بحثهاى مربوط به ماده و صورت و جنس و فصل از آن ياد مىشود .\r\n( 2 ) قوله : فتكون اذا قارنها جزءا من المجموع مادة له ، غير محمولة عليه ، اى تكون الماهية اذا قارنها مفهوم آخر ، جزءا للمجموع ، . فجزءا منصوب خبر لتكون اسمها الماهية ، و ضمير له يرجع الى الغير المقارن للماهية ، لا الى المجموع ، قال في النهاية : فتكون موضوعة للمقارن المفروض غير محمولة عليه ، و حاصل آنكه در اين فرض ماهيت را اگر با امر مقارن مقايسه كنيم ، مىشود ماده يا موضوع و آن امر مقارن مىشود صورت يا محمول ، و اگر با مجموع بسنجيم ، ماهيت علت مادى و آن امر مقارن ، علت صورى خواهد بود و تفصيل اين مطلب در فصل چهارم خواهد آمد .\r\nقال المحقق الطوسى ( ره ) : « و قد تؤخذ الماهية محذوفا عنها ما عداها بحيث لو انضم إليها شىء لكان زائدا و لا تكون مقولة على ذلك المجموع و هى الماهية به شرط لا شىء و لا توجد الا في الاذهان » . ( كشف المراد ، مقصد 1 ، فصل 2 ، مساله 2 ) .\r\n","page_name":" 17 ","page_number":17},
  {"content":"\r\n\r\nمقارن نگردد . ( مانند ماهيت انسان نسبت به صفت نويسندگى كه هرگاه انسان لا به شرط ملاحظه گردد ، جائز است كه صفت نويسندگى با او مقارن باشد و نيز جائز است كه با او همراه نباشد ) .\r\nبنابراين قسم اوّل ، ماهيت به شرط شىء است و « مخلوطه » ناميده مىشود و قسم دوّم ماهيت به شرط لا مىباشد و « مجرده » ناميده مىشود و قسم سوم ماهيت لا به شرط است و « مطلقه » ناميده مىشود .\r\nو ماهيتى كه مقسم براى اين اقسام سه‌گانه است ، كلى طبيعى است و آن ماهيتى است كه در ذهن ، كليت بر آن عارض مىگردد و درنتيجه قابل انطباق بر كثيرين مىباشد و اين ماهيت ( يعنى كلى طبيعى ) در خارج موجود است به دليل وجود خارجى دو قسم از اقسام آن ، يعنى : مخلوطه ( به شرط شئ ) و ماهيت به شرط لا به‌معناى « 1 » دوم . و ( قاعدهء كلى اين است كه ) مقسم در همهء اقسام محفوظ بوده و به وجود آنها موجود مىباشد .\r\nو آنچه از مقسم در هرفردى از افراد ماهيت موجود مىگردد ، غير از آن ماهيتى است كه در فرد ديگر موجود است ( و اين غيريت ، غيريت مفهومى نيست ، بلكه ) بالعدد مىباشد ( مثلا ماهيت انسان در همهء افراد موجود است و آنچه در زيد موجود است ، غير از آن است كه در عمرو موجود است ، ولى نه به لحاظ مفهوم انسان ، بلكه به لحاظ عدد و شخص ، و به عبارت ديگر : به تعداد افراد ، ماهيت انسان هم متعدد است ) .\r\nو اگر ماهيت موجود در خارج از نظر عدد يكى باشد و در عين وحدت در همهء افراد موجود باشد ، واحد در عين واحد بودن كثير خواهد بود و اين محال است ، و نيز واحد بالعدد متصف به صفات متقابله خواهد بود و آن ( هم ) محال است .\r\n* * *\r\n\r\n\r\n","description":"","footnote":"\r\n( 1 ) اگر چه در عبارت مصنف ماهيت مطلق ذكر گرديده است ، ليكن به دليلى كه در شرح مطالب بيان خواهد شد ، صحيح آن است كه قسم دوّم از ماهيت به شرط لا ذكر شود .\r\n","page_name":" 18 ","page_number":18},
  {"content":"\r\n\r\n\r\nشرح مطالب :\r\nدر اين فصل پيرامون مطالب ياد شده در زير بحث شده است :\r\nالف - اعتبارات سه‌گانه ماهيت : ( به شرط شىء ، به شرط لا ، لا به شرط ) .\r\nب - دو قسم ماهيت به شرط لا .\r\nج - مقسم اعتبارات سه‌گانه يا كلى طبيعى .\r\nد - نحوهء وجود كلى طبيعى در خارج .\r\nه - كلى طبيعى واحد است يا كثير .\r\nاينك بر شرح مطالب ياد شده مىپردازيم :\r\n\r\nالف - اعتبارات سه‌گانه ماهيت :\r\nمقصود اين است كه ماهيت را در مقايسه با امورى كه لحوق آنها به ماهيت ممكن و متصور است ، به سه صورت مىتوان لحاظ و اعتبار كرد ، يكى اينكه آن امر ، همراه با ماهيت و منضّم به او باشد و ماهيت با آن امر مختلط و آميخته گردد و به‌همين جهت به آن ماهيت به شرط شىء يا مخلوطه مىگويند .\r\nاعتبار ديگر ، نقطهء مقابل اعتبار اوّل است ، زيرا ماهيت به‌گونه‌اى لحاظ شده است كه چيزى غير از آن با او همراه نباشد ، و به عبارت ديگر : مجرد از غير خود مىباشد ، و به‌همين جهت به ماهيت مجرده موسوم است .\r\nو اعتبار سوم نقطهء مقابل دو اعتبار اوّل و دوّم است ، زيرا نه مقارنت امر ديگر با ماهيت شرط شده است و نه عدم مقارنت ، و به عبارت ديگر : ماهيت به‌طور مطلق و رها از هرگونه قيدى لحاظ مىشود و به‌همين جهت به آن ماهيت مطلقه گفته\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمىشود يعنى نسبت به مقارنت و عدم مقارنت امر ديگر ، مطلق است .\r\nاين‌كه گفتيم : اعتبار سوم نقطهء مقابل دو اعتبار ديگر است ، مقصود تقابل در عالم اعتبار و ملاحظهء ذهنى است ، اما از نظر واقع و به لحاظ مصداق ، به صورت مانعة الخلو بر هردو قابل انطباق مىباشد . و مقابل آنها نخواهد بود .\r\nنكته‌اى كه توجه به آن لازم است اين است كه : آيا مقصود از غيريا ما عداى ماهيت چيست ؟ و آيا فقط امور وجودى مقصود است يا عدم را هم شامل مىگردد ؟ .\r\nمصنف ( ره ) در آغاز فصل ، ما عداى ماهيت را به آنچه لحوقش بر ماهيت متصور است ، تفسير نموده‌اند اگر مقصود از لحوق ، عروض و لحوق خارجى باشد ، به امور وجودى اختصاص دارد ، ولى اگر مقصود اعم از لحوق ذهنى و خارجى باشد ، عدم را هم شامل مىگردد ، ولى آنجا كه قسم اول از ماهيت به شرط لا را تعريف كرده‌اند گفته‌اند : فقط به ذات ماهيت نظر مىشود و گفته مىشود : « ماهيت ليست الا هى » . بديهى است آنگاه مىتوانيم بگوئيم : « ماهيت ليست الا هى » كه عدم و وجود و همهء امور وجودى را از آن نفى كنيم . بنابراين مقصود از ماسواى ماهيت ، كه ماهيت را با آن مقايسه كرده و به سه وجه اعتبار مىكنيم اعم از وجود و عدم . و همه صفات وجودى و عدمى است .\r\n\r\nب - دو قسم ماهيت به شرط لا\r\nماهيت مجرده يا به شرط لا به دو صورت قابل اعتبار و لحاظ است :\r\n1 - ماهيت را در مقايسه با امورى كه لحوق آنها به آن ممكن است ، مورد توجه قرار دهيم و بگوئيم در اين مقايسه هيچ امر ديگرى مقارن و همراه با آن نيست و هرگاه به‌طور مطلق از اعتبارات ماهيت سخن به ميان آيد ، مقصود همين اعتبار است ، كه در مقابل اعتبار « به شرط شى » ء و « لا به شرط » قرار دارد .\r\nمصنف علامه ( ره ) فرموده‌اند : اين اعتبار ماهيت بيانگر همان جملهء معروف است كه « الماهية من حيث هى ليست الا هى » ولى به نظر مىآيد كه اين دو با\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nيكديگر تفاوت دارند ؛ زيرا جملهء معروف « الماهية من حيث هى ليست الا هى » ، نظر به ذات ماهيت دارد ، و مقصود اين است كه در مرتبه ذات غير از ذات و ذاتيات چيز ديگرى مأخوذ نيست و اين مطلب ، درمورد ماهيت به شرط شىء هم صادق است ، مثلا ماهيت انسان كه متصف به وجود و آثار وجودى است ، ( ماهيت مخلوطه و به شرط شىء ) ، به لحاظ ذات و من حيث هى ، « ليست الا هى » .\r\nو به عبارت ديگر در ماهيت من حيث هى ، پاى ملاحظه و مقايسهء غير در ميان نيست ، ولى در ماهيت به شرط لا پاى ملاحظهء غير در ميان است ، اصولا وقتى ماهيت را به شرط لا اعتبار كنيم ، ديگر بر ماهيت من حيث هى منطبق نمىگردد ، زيرا در ماهيت من حيث هى ، ذات ماهيت ملحوظ است و در مرتبهء ذات ، لحوق غير ذات به آن امكان‌پذير نيست .\r\n2 - آنگاه كه امر ديگرى عارض و لا حق بر ماهيت گرديده است ، مىگوئيم :\r\nماهيت نسبت به آن امر ، به شرط لا ملاحظه و اعتبار شده است و مقصود اين است كه آن امر ديگر در ذات ماهيت نقش و دخالتى ندارد ، و درنتيجه ماهيت با آن امر ديگر كه ضميمهء اوگرديده است ، مجموعا يك كل را تشكيل مىدهند و هريك از آن‌دو ، جزء آن بشمار مىآيند .\r\nحكيم طوسى ( ره ) دراين‌باره كلامى دارد كه ترجمهء آن را يادآور مىشويم :\r\n« مفاهيم كلى را گاهى به‌گونه‌اى تصور مىكنيم كه فقط معناى آن تصور شود مشروط به اينكه آن معنا منفرد و تنها باشد و هرآنچه با آن مقارنت داشته باشد ، زائد بر او باشد و معناى نخست ، بر آن مجموع حمل نمىگردد ، بلكه جزء آن خواهد بود ، . . . مثلا هرگاه حيوان به شرط اينكه چيز ديگرى با او نباشد ، ملاحظه گردد ، هرچند مفهوم ناطق با آن همراه باشد ، در اين صورت مفهوم حيوان بر مجموع مركب از حيوان و ناطق حمل نمىگردد ، و حيوان مادهء آن مجموع خواهد بود . . . » « 1 » .\r\nتفاوت روشن اين دو قسم در اين است كه در قسم اوّل ، به شرط لا بودن\r\n\r\n\r\n","description":"","footnote":"\r\n( 1 ) شرح اشارات ، ج 1 ، ص 77 - 76 .\r\n","page_name":" 21 ","page_number":21},
  {"content":"\r\n\r\nماهيت نسبت به همه‌چيز است ، حتى نسبت به وجود ، و ماهيت به هيچ‌وجه موجود نيست ، نه در خارج و نه در ذهن البته تصور ماهيت در ذهن منفك از وجود ذهنى آن نخواهد بود ، لكن اين وجود ملحوظ ما نيست و اعتبار نمىشود .\r\nو به عبارت ديگر : ماهيت به شرط لا به حمل اولى در ذهن موجود است ، نه به حمل شايع .\r\nو به عبارت سوّم : آنچه در ذهن موجود است ، مفهوم ماهيت به شرط لا است و نه مصداق آن . نظير آنچه در حل شبههء معدوم مطلق بيان گرديد .\r\nبنابراين قسم اول از ماهيت به شرط لا به هيچ‌وجه موجود نيست . ولى قسم دوم ، نسبت به وجود ، به شرط لا نيست ، بلكه مفروض اين است كه ماهيت موجود است و امر ديگرى هم به آن ضميمه گرديده است ، آنگاه اين ماهيت را نسبت به آن امر ضميمه به صورت « به شرط لا » لحاظ مىكنيم .\r\n\r\nج - مقسم اعتبارات ماهيت يا كلى طبيعى :\r\nعنوان فوق در حقيقت ناظر به دو بحث است :\r\n1 - مقسم اعتبارات سه‌گانه چيست ؟ هرگاه ماهيت به سه قسم به شرط شىء ، به شرط لا و لا به شرط تقسيم شود ، اين سؤال مطرح مىشود كه ماهيتى كه مقسم اين اقسام سه‌گانه است ، چيست ؟\r\nاز طرف ديگر باتوجه به اينكه نسبت مقسم به هريك از اقسام ، نسبت مطلق به مقيد است ، در اين صورت اين بحث پيش مىآيد كه باتوجه به اينكه يكى از اقسام ياد شده ، ماهيت مطلقه است ، بايد ماهيت مقسم به‌گونه‌اى مطلق باشد كه حتى نسبت به ماهيت مطلقه‌اى كه از اقسام آن است هم اطلاق داشته باشد ، به گونه‌اى كه مطلقهء قسم ، قسمى از مطلقهء مقسم بشمار آيد .\r\nدر اين‌جا بحث دوم مطرح مىشود كه كلى طبيعى بر كداميك از ماهيت مطلقه مقسم يا مطلقهء قسم منطبق مىگردد ؟\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمصنف بحث نخست را مطرح نكرده و تنها به بحث دوم اشاره نموده است .\r\nدر بحث اوّل ، همان‌گونه كه يادآور شديم لازم است مقسم ، نسبت به همهء اقسام خود اطلاق داشته باشد و بنابراين ماهيتى كه مقسم است بايد هيچ شرطى ، حتى شرط لا بشرطيت را هم نداشته باشد به‌همين جهت گفته‌اند ماهيت لا به شرط دو قسم است ، لا به شرط قسمى و لا به شرط مقسمى .\r\nو به عبارت ديگر : مطلق ماهيت مقسم است براى ماهيت مطلق و ماهيت مقيد به قيد ايجابى ( به شرط شئ ) يا مقيد به قيد سلبى ، ( به شرط لا ) . همان‌گونه كه مطلق وجود مقسم است براى وجود مطلق و وجود مقيد « 1 » .\r\nاين سخن در حد يك تشبيه است و بيان نمىكند كه ماهيتى كه مقسم قرار مىگيرد چگونه اعتبار مىشود ؟\r\nظاهر كلام برخى از محققان مانند لاهيجى و سبزوارى اين است كه مقسم ، اعتبار ماهيت من حيث هى است ، ولى اين سخن قابل‌قبول نيست ؛ زيرا ماهيت من حيث هى ، نه مقسم است و نه قسم ، و همان‌گونه كه قبلا يادآور شديم ، اين اعتبارات در ظرف مقايسه ماهيت با امورى كه عروض و لحوق آنها بر ماهيت ممكن و متصور است حاصل مىشوند .\r\nبه نظر مىرسد سخن صحيح در اين مورد همان است كه مرحوم آملى گفته‌اند و آن اينكه مقسم ، ماهيت است نه در مرتبه ذات ، بلكه در مرتبه معروضيت نسبت به عوارض و لواحق ، ماهيت در اين مرتبه به اقسام سه‌گانه تقسيم مىشود كه يكى از آنها ، ماهيت مطلقه است « 2 » .\r\nبرخى از صاحب‌نظران گفته‌اند : بحث دربارهء اينكه مقسم براى اقسام سه‌گانه چيست ؟ و اينكه مقسم بايد از لا به شرط قسمى هم اطلاق بيشترى داشته\r\n\r\n\r\n","description":"","footnote":"\r\n( 1 ) شرح منظومه ، فريده پنجم ، غرر دوّم .\r\n( 2 ) الماهية فى مرتبة معروضيتها لما يعتورها من الاعتبارات الثلاثة لا الماهية من حيث هى هى ، لانها بهذا الاعتبار فوق المقسم . ( درر الفوائد ، ج 1 ، ص 307 - 306 ) .\r\n","page_name":" 23 ","page_number":23},
  {"content":"\r\n\r\nباشد ، از اين‌جا ناشى شده است كه گمان شده است كه اين خود ماهيت است كه به اقسام سه‌گانه تقسيم مىگردد و حال آنكه آنچه تقسيم مىشود اعتبار ذهنى ما است ، مانند اينكه ما زيد را به سه صورت اعتبار مىكنيم : همراه با لباس ، ( به شرط شئ ) بدون لباس ( به شرط لا ) و بدون توجه به لباس ( لا به شرط ) . بنابراين ، تقسيم از آن ماهيت نيست تا اين مشكل مطرح شود كه فرق ماهيت مقسم با ماهيت لا به شرط قسمى چيست « 1 » ؟ .\r\nولى اين سخن استوارى نيست ، زيرا اگر چه ما اعتبار ذهنى خود را تقسيم مىكنيم ، ولى اين اعتبار مجرد و عريان نيست ، بلكه اعتبار ماهيت است و اين اعتبار رنگ‌آميزى شده ، داراى سه قسم است كه يكى از اين اقسام مطلق و لا به شرط است ، اكنون سؤال مىشود اين كدام اعتبار خاص يعنى اعتبار رنگ‌آميزى شده ( اعتبار ماهيت ) است كه اين اقسام از او سرچشمه مىگيرند ؟\r\nو به عبارت ديگر ، چه بگوئيم : ماهيت در ظرف اعتبار ذهنى داراى سه قسم است ، و چه بگوئيم : اعتبار ذهنى ما در شكل و قالب ماهيت سه قسم دارد ، وجود مقسم امرى لازم است .\r\n2 - كلى طبيعى كدام است ؟ اكنون كه فرق ميان لا به شرط قسمى و لا به شرط مقسمى روشن گرديد ، بحث ديگرى مطرح مىشود ، و آن اينكه كلى طبيعى كداميك از آن‌دو است ؟ .\r\nمحقق طوسى ( ره ) ، كلى طبيعى را لا به شرط قسمى دانسته ، مىگويد : « و قد تؤخذ الماهية لا به شرط و هو كلى طبيعى » « 2 » .\r\nولى متأخران كلى طبيعى را منطبق بر ماهيت لا به شرط مقسمى دانسته‌اند و مصنف هم همين رأى را برگزيده است .\r\n\r\n\r\n","description":"","footnote":"\r\n( 1 ) تعليقه بر نهاية الحكمه ، شمارهء ( 86 ) .\r\n( 2 ) كشف المراد ، مقصد 1 ، فصل 2 ، مساله 2 .\r\n","page_name":" 24 ","page_number":24},
  {"content":"\r\n\r\n\r\nاقسام كلى\r\nكلى را بر سه قسم تقسيم كرده‌اند :\r\nالف : كلى طبيعى . ب : كلى منطقى . ج : كلى عقلى .\r\nمقصود از كلى طبيعى ، ماهيت و طبيعت است كه در ذهن ، كليت عارض آن مىشود و در خارج متصف به كليت نيست ، زيرا آنچه وجود خارجى دارد ، جزئى و متشخص است . به عبارت ديگر ، كلى طبيعى ، كلى بالقوه است نه بالفعل .\r\nكلى منطقى همان وصف كليت است كه عارض ماهيت مىگردد و در اصطلاح منطق ، كلى در اين معنا به كار مىرود . ( قابليت انطباق مفهوم بر بيش از يك مصداق )\r\nكلى عقلى عبارت است از مجموع موصوف و صفت ( ماهيت و كليت مانند انسان كلى ) ، اين معنا جز در عقل و ذهن موجود نيست ، البته كلى منطقى هم تنها در ذهن موجود است و از معقولات ثانيه منطقى است « 1 » .\r\n\r\nد - نحوهء وجود كلى طبيعى در خارج\r\nهمان‌گونه كه از مطالب ياد شده روشن گرديد ، از اقسام سه‌گانه كلى ، كلى منطقى ، و عقلى در خارج موجود نمىباشند ، ولى در وجود قسم سوم يعنى كلى طبيعى در خارج اختلاف‌نظر است .\r\nگروهى از متكلمان منكر وجود كلى طبيعى در خارج مىباشند و مىگويند : معناى وجود كلى طبيعى در خارج ، وجود افراد آن است و در حقيقت وجود مصداق و فرد را مجازا به طبيعت و ماهيت نسبت مىدهيم « 2 » ، لكن مشهور\r\n\r\n\r\n","description":"","footnote":"\r\n( 1 ) همان مدرك .\r\n( 2 ) از اين گروه است محقق تفتازانى ، چنان كه مىگويد :\r\n","page_name":" 25 ","page_number":25},
  {"content":"\r\n\r\nحكماء و برخى از متكلمان اين است كه كلى طبيعى در خارج موجود است ، البته نه به وجود منحاز و مستقل از افراد بلكه در ضمن افراد .\r\nدلايل طرفداران وجود كلى طبيعى : طرفداران وجود كلى طبيعى به لحاظ شيوهء استدلال بر مدعاى خود دو دسته‌اند :\r\n1 - استدلال از طريق « جزئيت » .\r\n2 - استدلال از طريق « مقسميت » .\r\nمحقق طوسى « 1 » ( ره ) ، كاتبى « 2 » و برخى ديگر از طريق نخست استدلال نموده‌اند ، حكيم سبزوارى « 3 » ( ره ) و پس از او حكيم طباطبائى ( ره ) از طريق دوم استدلال كرده‌اند .\r\nظاهر عبارات شيخ الرئيس « 4 » هم استدلال به روش نخست است ، محقق لاهيجى كلام شيخ و محقق طوسى را از قبيل تنبيه و يادآورى دانسته و وجود كلى طبيعى را بىنياز از دليل تلقى كرده است « 5 » . و محقق شريف معتقد است نزاع ميان دو گروه لفظى است « 6 » .\r\nكلام سبزوارى دراين‌باره چنين است : « و كونه اى وجوده من كون اى وجود قسميه اعنى المهية به شرط شىء و المهية به شرط لا بالمعنى الثانى ، فانه المادة و المادة و خصوصا الثانية موجودة ، كشف ( و كونه من كون قسميه كشف ) » :\r\nوجود كلى طبيعى از راه وجود دو قسم آن اثبات مىشود ، آن‌دو قسم\r\n\r\n\r\n","description":"","footnote":"\r\n« و الحق ان وجود الكلى الطبيعى بمعنى وجود افراده » ( تهذيب المنطق ) .\r\n( 1 ) كشف المراد ، مقصد 1 ، فصل 2 ، مساله 2 .\r\n( 2 ) شرح شمسيه ص 47 .\r\n( 3 ) شرح منظومه بخش منطق ص 21 ، و بخش حكمت ، ص 92 .\r\n( 4 ) الهيات شفاء ص 396 .\r\n( 5 ) شوارق الالهام ، ج 1 ، ص 155 .\r\n( 6 ) جهت اطلاع بر كلام مير سيد شريف و نقد محقق لاهيجى بر آن به شوارق ، ج 1 ، ص 156 مراجعه فرمائيد .\r\n","page_name":" 26 ","page_number":26},
  {"content":"\r\n\r\nعبارتند از : ماهيت به شرط شىء و ماهيت به شرط لا به‌معناى دوم ، زيرا آن ماده است و ماده خصوصا مادهء ثانيه موجود است .\r\nمصنف در نهاية الحكمه فرموده‌اند : « و هى موجودة في الخارج لوجود بعض اقسامها فيه كالمخلوطة » : ماهيت ( كلى طبيعى ) در خارج موجود است به دليل وجود برخى از اقسام آن در خارج مانند ماهيت مخلوطه ( به شرط شئ ) .\r\nو در بداية الحكمة فرموده‌اند : « و هى موجودة فى الخارج لوجود قسمين من اقسامها اعنى المخلوطة و المطلقه فيه . . . »\r\nولى ماهيت مطلقه در خارج موجود نيست ، البته لا به شرط بودن منافات با وجود خارجى آن ندارد ، لكن مستلزم وجود آن هم نيست و در صورتى مىتوان وجود قسم را دليل بر وجود مقسم دانست كه وجود آن مسلم باشد ، مانند ماهيت مخلوطه ، بنابراين عبارت صحيح همان عبارت منظومه است و سياق كلام بدايه نيز غالبا هم آهنگ با سبك و سياق منظومه است و ممكن است در اين‌جا سهو قلم رخ داده و يا در مراحل تايپ و چاپ اشتباهى واقع شده است ، و ما عبارت متن را براساس عبارت منظومه تصحيح نموده و ترجمه كرديم .\r\nوجود كلى طبيعى و اصالت وجود : وجود كلى طبيعى يا ماهيت در خارج بنابر اصالت ماهيت كاملا قابل تصور و قبول است ، ولى آيا بنابر اصالت وجود ، هم مىتوان تصوير صحيحى از وجود كلى طبيعى داشت و آيا اسناد وجود به ماهيت ، اسناد مجازى است يا حقيقى ؟\r\nدر اينكه ماهيت منهاى وجود واقعيتى ندارد ، ترديدى نيست ، بحث در ماهيت موجود است ، و اينكه آيا باتوجه به اصالت وجود و باتوجه به اينكه افرادى از يك ماهيت داراى وجود و واقعيت خارجى هستند ، آن ماهيت هم تحقق دارد يا نه ؟\r\nوقتى مىگوئيم : ماهيت موجود در خارج ، مقصود مرتبه خاصى از وجود امكانى است كه داراى حد وجودى معينى است به نام ماهيت و موجود بودن ماهيت ، يعنى موجود بودن وجودى خاص كه داراى آثار معين و حد وجودى معينى است\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو بنابر اصالت وجود ، ماهيت معنايى جز مفهومى كه محدوديت وجود خاصى را بيان مىكند ، معناى ديگر ندارد ، حال در همين حد از تحقق براى ماهيت ، مىگوئيم : كلى طبيعى در خارج موجود است .\r\nبنابراين اگر چه در اين نظريه نيز اسناد وجود به كلى طبيعى ، اسناد مجازى است ، همان‌گونه كه منكران وجود كلى طبيعى مىگويند ، ولى تفاوت اين دو نظريه اين است كه آنان بدون توجه به اصالت وجود و ماهيت ، معتقدند كه كلى طبيعى در خارج موجود نيست ، آنچه موجود است فرد ماهيت است ، نه خود ماهيت ، ولى قائلان به اين نظريه باتوجه به اصالت وجود مىگويند : ماهيت حقيقتا و بالذات ، نه خودش موجود است و نه فردش ، ولى در پرتو وجود ، داراى وجود و ثبوت بالعرض مىباشد و در اين ثبوت و وجود بالعرض ، ماهيت و فرد آن يكسانند هم فرد موجود است ، و هم خود ماهيت .\r\n\r\nه - كلى طبيعى واحد است يا كثير ؟\r\nآخرين بحث دربارهء كلى طبيعى ، اين است كه اكنون كه كلى طبيعى در خارج موجود است ، آيا به نعت و وصف وحدت موجود است و يا به نعت كثرت ؟ و به عبارت ديگر ، آيا كلى طبيعى در هرفرد ، غير از كلى طبيعى در فرد ديگر است ، يا اينكه كلى طبيعى در همه افراد يكى بيش نيست ؟ .\r\nقبلا بايد يادآور شويم كه واحد بر دو قسم است ، واحد مفهومى ( نوعى يا جنسى ) و واحد عددى . آنچه محل بحث ما است ، واحد عددى است و در اين صورت نمىتوان پذيرفت كه كلى طبيعى موجود در خارج واحد عددى باشد ، زيرا لازمه آن دو اشكالى است كه در متن آمده است ، و ظاهرا هيچكس از قائلان به وجود كلى طبيعى هم قائل به وحدت عددى و شخصى آن نشده است ، غير از آنچه شيخ الرئيس از مردى همدانى حكايت كرده است و به‌همين جهت به قول رجل همدانى ، معروف مىباشد .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nبنابراين ماهيت موجود در خارج ، اگر چه از نظر مفهوم واحد است ، ولى از نظر عدد و شخص به تعداد افراد متعدد و كثير خواهد بود . اين مطلب بنابر اصالت وجود و اينكه ماهيت بيانگر حد وجودهاى خاص مىباشد ، بسيار روشن و درك آن آسان است ، زيرا آنچه تحقق دارد وجود و مراتب وجود است ، و از هرواقعيت و هستى خارجى ماهيتى انتزاع مىگردد ، و قهرا به‌واسطه تعدد منشاء انتزاع ، امر منتزع هم متعدد خواهد بود .\r\n* * *\r\n\r\n","description":"","footnote":"","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\n\r\nالفصل الثالث في معنى الذاتي و العرضي\r\nالمعاني المعتبرة في الماهيّات المأخوذة في حدودها - و هي التي ترتفع الماهيّة بارتفاعها - تسمّى « الذاتيّات » ؛ و ما وراء ذلك « عرضيّات » محمولة ، فإن توقف انتزاعها و حملها على انضمام ، سمّيت « محمولات بالضميمة » ، كانتزاع الحارّ و حملها على الجسم من انضمام الحرارة إليه ، و إلّا ف « الخارج المحمول » ، كالعالي و السافل .\r\nو الذاتي يميّز من غيره بوجوه من خواصّه :\r\nمنها : أنّ الذاتيّات بيّنة ، لا تحتاج في ثبوتها لذي الذاتيّ إلى وسط .\r\nو منها : أنّها غنيّة عن السبب ، بمعنى أنّها لا تحتاج إلى سبب وراء سبب ذي الذاتيّ ، فعلّة وجود الماهيّة بعينها علّة أجزائها الذاتيّة .\r\nو منها : أنّ الأجزاء الذاتيّة متقدّمة على ذي الذاتيّ .\r\nو الإشكال في تقدّم الأجزاء على الكل ، ب : « أنّ الأجزاء هي الكل بعينه فكيف تتقدّم على نفسها ؟ ! » ، مندفع بأنّ الاعتبار مختلف ، فالأجزاء بالأسر متقدّمة على الأجزاء به وصف الاجتماع و الكليّة ؛ على :\r\nأنّها إنّما سمّيت أجزاء ، لكون الواحد منها جزءا من الحدّ ، و إلّا فالواحد منها عين الكلّ ، أعني ذي الذاتيّ .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nترجمه و توضيح :\r\n\r\nفصل سوم : مفاهيم ذاتى و عرضى\r\nمعانى كه معتبر در ماهيات مىباشند و در حدود ( تعاريف ) آنها اخذ مىگردند - و آنها معانى هستند كه ماهيت به ارتفاع آنها رفع مىگردد « 1 » - ذاتيات ناميده مىشوند ، و ماوراى اين معانى و مفاهيم ، عرضيات هستند كه بر ماهيت حمل مىگردند ، پس اگر انتزاع اين مفاهيم از ماهيت و حمل آنها بر ماهيت متوقف بر انضمام چيزى به ماهيت باشد ، محمولات بالضميمه نامگذارى شده‌اند ، مانند انتزاع مفهوم « حار » ( گرم ) و حمل آن بر جسم ( كه متوقف است بر ) انضمام حرارت به جسم ، و اگر انتزاع و حمل آنها بر ماهيت ، متوقف بر انضمام چيزى نباشد ، مفاهيم عرضى خارج « 2 » محمول خواهند بود مانند مفهوم عالى و سافل ( مثلا مىگوئيم :\r\nجوهر جنس عالى و حيوان جنس سافل است يا مىگوئيم : سقف بالا و كف پائين است )\r\nو مفهوم ذاتى به‌واسطه خواص آن از غيرمفهوم ذاتى تميز داده مىشود :\r\n1 - يكى از آن خواص اين است كه مفاهيم ذاتى بيّن و آشكار هستند و در ثبوت آنها براى صاحب ذاتى احتياج به حد وسط نيست ( و به عبارت ديگر نياز به واسطه در اثبات ندارند ، زيرا تصور ذات از تصور اجزاء ذات منفك نخواهد بود ، همان‌گونه كه تصور اجزاء ذات مستلزم تصور ذات است )\r\n\r\n\r\n","description":"","footnote":"\r\n( 1 ) مفاهيمى كه قوام ماهيت را تشكيل مىدهند .\r\n( 2 ) يعنى خارج از ذات موضوع بوده و بدون توجه به انضمام امرى به موضوع حمل بر آن مىگردند ، و چون از صميم ذات موضوع انتزاع مىگردند ، « محمول من صميمه » هم به آن گفته مىشود .\r\n","page_name":" 32 ","page_number":32},
  {"content":"\r\n\r\n2 - و يكى ديگر از اين خواص اين است كه مفاهيم ذاتى بىنياز از سبب مىباشند ، يعنى تحقق آنها احتياج به سببى وراء سبب وجود صاحب ذاتى ندارد ، پس علت وجود ماهيت در عين اينكه علت وجود ماهيت است ، علت وجود اجزاء ذاتى ماهيت هم مىباشد .\r\n3 - و يكى ديگر از اين خواص اين است كه ( تصور ) اجزاء ذاتى ماهيت ، بر ( تصور ) ذو الذاتى ، متقدم است .\r\nو اشكال تقدم اجزاء بر كل به اينكه اجزاء عين كل هستند ، پس چگونه متقدم بر خود مىباشند ، مندفع است به اينكه اعتبار ( اجزاء با اعتبار كل ) متفاوت است ، زيرا اجزاء ( به اعتبار اينكه ) بالأسر ( يعنى در ظرف اجتماع نه به شرط اجتماع ) مطالعه مىشوند متقدم هستند بر اجزاء ( به اعتبار اينكه ) به وصف و شرط اجتماع و كليت ملاحظه مىگردند .\r\nعلاوه‌براين ذاتيات را به اين جهت اجزاء ناميده‌اند كه هريك از آنها جزء حدّ ماهيت مىباشد و گرنه ( نسبت به خود ماهيت ) هريك از آنها عين كل مىباشد ، ( نه جزء آن و به‌همين جهت ، حمل ميان هريك از اجزاء و كل بر يكديگر ، حمل اولى ذاتى است نه حمل شايع و ملاك حمل اولى اين است كه موضوع و محمول از نظر مفهوم متحد باشند ) .\r\n\r\nشرح مطالب :\r\nدر اين فصل عمدتا پيرامون دو مطلب بحث شده است :\r\nالف : فرق ميان مفاهيم ذاتى و عرضى\r\nب : فرق ميان محمولات بالضميمه و من صميمه ( خارج محمول )\r\nو اكنون شرح اين دو مطلب :\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nالف - فرق ميان مفاهيم ذاتى و عرضى :\r\nمفاهيم كلى در مقايسه با افراد و مصاديقى كه بر آنها منطبق مىگردند دو گونه‌اند :\r\n1 - مفاهيمى كه بيانگر ذات و ماهيت آن مصاديق مىباشند .\r\n2 - مفاهيمى كه بيان‌كننده عوارض خارج از ذات آن مصاديق هستند .\r\nدر منطق در باب كليات خمس ( ايساغوجى ) ، پيرامون اين مطلب بحث مىشود .\r\nاكنون بحث ما در اين است كه روى چه ملاكى مىتوان مفاهيم ذاتى را از مفاهيم عرضى بازشناخت ؟\r\nملاكاتى كه در منطق و فلسفه براى تشخيص ذاتى از عرضى و به‌عنوان ويژگىهاى مفاهيم ذاتى گفته‌اند سه ملاك است كه به شرح آنها مىپردازيم :\r\n1 - واسطهء در اثبات نمىخواهند . حمل مفاهيم ذاتى بر ماهيت ، نياز به واسطه ندارد ، بلكه همين‌قدر كه ماهيت تصور شود ، مفاهيم ذاتى آن نيز تصور مىشوند ، مثلا تصور انسان به تنهائى كافى در تصور نوعيّت ( ذات ) و نيز تصور جنس و فصل ( ذاتيات ) آن مىباشد ، زيرا نوعيت همان ذات انسان و جنس و فصل اجزاء تشكيل‌دهنده آن هستند و درنتيجه هرگاه بگوئيم : انسان انسان است يا انسان حيوان ناطق است ، اين دو قضيه بىنياز از دليل بوده و براى اثبات انسان بودن يا حيوان ناطق بودن انسان دليل ( واسطه در اثبات ) لازم نيست .\r\n2 - واسطهء در ثبوت لازم ندارند . ويژگى دوم كه براى مفاهيم ذاتى گفته‌اند اين است كه مفاهيم ذاتى در تحقق و ثبوتشان براى ماهيت ، علت جداگانه‌اى نياز ندارند و همان علتى كه موجب تحقق يافتن ماهيت است ، علت تحقق يافتن مفاهيم ذاتى آن نيز مىباشد مثلا اگر ماهيت درخت تحقق يافت ، جسميت و ناميّت آن نيز\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nتحقق مىيابد و آنچه علت پيدايش درخت است ، علت جسميت و ناميت آن هم مىباشد .\r\nيادآور مىشويم كه دو ملاك ياد شده را نمىتوان از ويژگىهاى مفاهيم ذاتى دانست ، زيرا درمورد آن گروه از مفاهيم عرضى كه لازم ماهيت مىباشند نيز صادقند . مثلا مفهوم « زوجيت » نسبت به عدد چهار ، از مفاهيم ذاتى آن نيست ولى درعين‌حال هردو ويژگى فوق را داراست ، يعنى نه نياز به‌واسطه در اثبات دارد و نه واسطه در ثبوت ، مفهوم امكان براى ماهيت نيز از اين قبيل است .\r\nالبته بايد توجه نمود كه آن دسته از مفاهيم عرضى كه لازمهء ذات مىباشند ، هميشه از ويژگى دوّم برخوردارند ، يعنى در تحقق يافتن ، نياز به سبب جداگانه ندارند ، ولى اين مفاهيم عرضى هميشه از ويژگى نخست ( واسطهء در اثبات ) برخوردار نيستند بلكه در صورتى داراى اين ويژگى هستند كه بيّن و آشكار باشند ، ولى اگر چنين نباشند ، فاقد ويژگى اوّل خواهند بود .\r\n3 - تقدم از نظر تصور . ويژگى ديگر مفاهيم و معانى ذاتى اين است كه ، تعقل و تصور آنها مقدم بر تصور ماهيت است ، و به عبارت ديگر : تصور ذات منوط به تصور آنها است ، مثلا تا مفهوم جوهر و مفهوم قابل ابعاد سه‌گانه بودن تصور نگردد ، ماهيت جسم تعقل نخواهد شد .\r\nاين ملاك اختصاص به ذاتى دارد و بر هيچ‌يك از مفاهيم عرضى منطبق نيست ، هرچند از مفاهيم عرضى لازم و بيّن براى ماهيت باشد .\r\nمحقق طوسى ( ره ) دراين‌باره چنين گفته است : « و اثنتان اعم » يعنى دو ملاك از ملاكات سه‌گانه اعم از ذاتى مىباشند ، و محقق لاهيجى در توضيح آن گفته است :\r\nآنچه جزء ماهيت است از واسطهء در اثبات و واسطهء در ثبوت بىنياز است ، ولى اين‌چنين نيست كه آنچه بىنياز از واسطه ( در اثبات ) است جزء ماهيت باشد ، زيرا بىنياز بودن از واسطه درمورد لوازم بيّن هم صادق است ( درحالىكه جزء ماهيت نيستند ) و نيز اين‌چنين نيست كه آنچه در ثبوتش براى ماهيت بىنياز از\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nواسطه ( در ثبوت ) است جزء ماهيت باشد ، زيرا بىنيازى از واسطه در ثبوت درمورد همهء لوازم ماهيت صادق است ، خواه از لوازم بيّنه باشد مانند انقسام أربعه به متساويين ، يا از لوازم غير بيّن باشد مانند مساوى بودن زاويه‌هاى مثلث با دو قائمه ، پس اين دو خاصّه براى ذاتى ، دو خاصّه اضافىاند نه مطلق « 1 » .\r\nحكيم سبزوارى ملاكات ياد شده را در منطق منظومه در دو بيت و در حكمت در يك بيت بيان نموده است و از آنجا كه حفظ مطالب در قالب نظم آسان‌تر است هردو را يادآور مىشويم :\r\nدر منطق مىگويد :\r\n « ذاتى شىء لم يكن معلّلا * و كان ما يسبقه تعقلا »\r\n« و كان ايضا بين الثبوت له * و عرضيه اعرفن مقابله » \r\nترجمه : ذاتى ماهيت معلل نيست ( واسطهء در ثبوت نياز ندارد )\r\nو تعقل آن بر تعقل ماهيت مقدم است .\r\nو نيز ثبوتش براى ماهيت ، بيّن است ( واسطه در اثبات نياز ندارد ) و عرضى ماهيت را نقطهء مقابل ذاتى بشناس .\r\nو در حكمت مىگويد :\r\n بيّنة ، غنيّة عن السبب * اجزاء ، و سبقها على الكل وجب \r\nترجمه : اجزاء ماهيت ، بيّن ( بىنياز از واسطه در اثبات ) و بىنياز از سبب ( واسطه در ثبوت ) مىباشند ، و سابق بودن آنها ( در مقام تصور ) بر كل ( ذو الذاتى ) واجب است .\r\nدر رابطه با سومين ملاك امتياز كه عمده‌ترين و بلكه يگانه ملاك امتياز ذاتى از غيرذاتى است ، اشكالى مطرح گرديده و آن اينكه : اجزاء عين كل مىباشند ، در اين صورت تقدم آنها بر كل ، به‌معناى تقدم آنها بر خود خواهد بود و تقدم شىء بر نفس محال است . از اين اشكال دو پاسخ داده‌اند :\r\n\r\n\r\n","description":"","footnote":"\r\n( 1 ) شوارق الالهام ، ص 163 .\r\n","page_name":" 36 ","page_number":36},
  {"content":"\r\n\r\n1 - اگر چه اجزاء درواقع عين كل مىباشند ، لكن از نظر اعتبار ذهنى مختلفند و همين اختلاف عقلى و ذهنى براى تقدم اجزاء بر كل در مقام ذهن و تصور كافى است . و اين اختلاف عقلى عبارت است از لحاظ اجزاء در ظرف اجتماع و لحاظ آنها به وصف اجتماع و كليّت ، و اجزاء به اعتبار اوّل مقدم بر اجزاء به اعتبار دوم مىباشند .\r\n2 - اجزاء نسبت به خود ماهيت جزء نيستند ، بلكه جزء حدّ ماهيت مىباشند و حدّ و محدود داراى مغايرت بالاجمال و التفصيل مىباشند و حاصل آن‌كه ، در اين‌جا سه امر است :\r\n1 - ماهيت يا محدود . ( معرّف )\r\n2 - حدّ ماهيت ( معرّف )\r\n3 - اجزاء حدّ ( جنس و فصل )\r\nآنچه مقدم بر ماهيت است ، حدّ ماهيت است ، زيرا رتبهء حد بر محدود مقدم است ، و اجزاء ، نسبت به حدّ اجزائند ولى نسبت به ماهيت جزئيت و كليت در كار نيست ، بلكه رابطه اجزاء حدّ با محدود رابطهء عينيت است .\r\nمصنف در نهايه فرموده‌اند : به‌همين جهت حمل هريك از اجزاء بر ماهيت حمل اولى ذاتى است و ملاك حمل اوّلى ذاتى اتحاد مفهوم موضوع و محمول است .\r\nشيخ در اشارات در تعريف ذاتى مىگويد : « الذاتى هو المحمول الذى يفتقر إليه الموضوع فى تحقق ماهيته و يكون داخلا فى مهيته جزءا منها ، مثل الشكلية للمثلث » .\r\nترجمه : مفهوم ذاتى آن محمولى است كه موضوع ، در قوام و جوهر ماهيت خود به او نياز دارد و داخل در ماهيت موضوع و جزء آن است ، مانند مفهوم شكل نسبت به مثلث .\r\nمحقق طوسى در شرح آن گفته است : « اطلاق جزء بر ذاتى مجازى است ، زيرا جزء حقيقى بر كل حمل نمىشود ( مانند دست كه جزء انسان است ،\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنمىگوئيم : انسان دست است ) ولى ذاتى بر ماهيت حمل مىشود ( مىگوئيم : انسان ناطق است ) ، بلكه لفظى كه دلالت بر ذاتى مىكند ، جزء حدّ ماهيت است و اگر ذاتى را جزء ماهيت ناميده‌اند به خاطر ضيق و تنگناى عبارت بوده است » .\r\nصاحب محاكمات ( قطب الدين رازى ) وجه مجاز بودن اطلاق جزء بر ذاتى را اين‌گونه بيان كرده است : « لفظى كه دلالت بر ذاتى مىكند ، جزء الفاظ حدّ [ معرّف 
  ] است ، پس نام جزء را كه مربوط به حدّ است بر ذاتى نهاده‌اند كه مدلول الفاظ حدّ است و اين از قبيل نامگذارى مدلول به اسم دال مىباشد » « 1 » .\r\nاين مطلب در عين اينكه مطلب درستى است ، اشكال مزبور را حل نمىكند ؛ زيرا حاصل اين كلام اين است كه هريك از ذاتيات ماهيت ( جنس و فصل ) نسبت به ماهيت ، عين آن است نه جزء آن ، در اين صورت گفته مىشود : ملاك امتياز ذاتيات ، اين است كه تعقل آنها مقدم بر صاحب ذاتى ( ماهيت ) است و هرگاه ذاتيات عين ماهيت هستند ، تقدم شىء بر نفس لازم مىآيد ، خواه بگوئيم ذاتيات اجزاء ماهيت مىباشند و يا اجزاء حدّ و معرّف .\r\n\r\nب - فرق ميان محمولات بالضميمه و من صميمه ( خارج محمول )\r\nاكنون كه ملاك امتياز مفاهيم ذاتى از غيرذاتى ( عرضى ) روشن شد ، مطلب دوّم را مورد بررسى قرار مىدهيم و آن اينكه مفاهيم عرضى خود بر دو نوعند :\r\n1 - آن دسته از مفاهيم عرضى كه اگر بخواهيم آنها را بر ماهيت حمل كنيم ، بايستى وصفى ضميمهء ماهيت گردد و بدون انضمام آن به ماهيت ، حمل انجام نخواهد گرفت ، مانند مفهوم « أبيض » نسبت به جسم ، كه ماهيت جسم بما هى هى صلاحيت اين‌كه « ابيض » بر آن حمل شود را ندارد ، بلكه بايستى وصف بياض ضميمهء آن گردد ، تا بتوان أبيض را از آن انتزاع نموده و بر آن حمل كرد ، به‌همين جهت اين مفاهيم را « محمولات بالضميمه » مىنامند .\r\n\r\n\r\n","description":"","footnote":"\r\n( 1 ) شرح اشارات ، ج 1 ، ص 41 - 39 .\r\n","page_name":" 38 ","page_number":38},
  {"content":"\r\n\r\n2 - آن دسته از مفاهيم عرضى كه اگر چه خارج از ذات موضوع مىباشند ، لكن براى انتزاع آنها از موضوع ( ماهيت يا غيرماهيت ) ، نياز به انضمام وصفى به آن نيست ، بلكه مطالعهء ذات موضوع كافى است كه آن مفهوم عرضى را انتزاع نموده و بر موضوع حمل نمائيم ، مانند مفهوم « امكان » كه از مطالعهء ماهيت در مقايسه با وجود و عدم ، انتزاع مىگردد .\r\nاين نوع مفاهيم را « محمولات من صميمه » يا « خارج المحمول » مىنامند .\r\nحكيم سبزوارى در منطق منظومه خود دو قسم ياد شده را اين‌گونه يادآور شده است :\r\n « و الخارج المحمول من صميمه * يغاير المحمول بالضميمة » \r\nچنين به نظر مىرسد كه اين نوع تقسيم براى مفاهيم عرضى كه قضايا را نيز به دو نوع تقسيم مىكند ، به فلاسفهء اسلامى اختصاص داشته و در ميان حكماء اروپا چنين اصطلاحى وجود ندارد .\r\nآرى كانت ، قضايا را به دو نوع : قضاياى تركيبى و تحليلى ، تقسيم نموده است و مقصود وى از قضاياى تركيبى ، آن قضايايى است كه دربرگيرنده نوعى معرفت جديد است مانند اين‌كه مىگوئيم جسم داراى وزن است ، زيرا در اين قضيه علاوه بر واقعيت موضوع ( جسم ) ، واقعيت ديگر ( وزن ) هم بيان گرديده است و مقصود از قضاياى تحليلى ، قضايايى است كه محمول ذاتى موضوع و حد آن است و ذهن از طريق تحليل آن را از موضوع جدا كرده و بر آن حمل نموده است ، مثل اينكه مىگوئيم : جسم داراى ابعاد است ، ذو ابعاد بودن ، ذات و حقيقت جسم است و بدين جهت قضاياى تحليلى آگاهى جديدى به دست نمىدهند ، فقط معلوم قبلى را كه پيچيده و فشرده است ، باز و آشكار مىنمايند « 1 » .\r\nاصطلاح قضاياى تركيبى و تحليلى كانت ، با اصطلاح حمل اولى ذاتى و حمل شايع صناعى در ميان فلاسفه اسلامى منطبق و هم‌آهنگ است ، ولى بر محمولات\r\n\r\n\r\n","description":"","footnote":"\r\n( 1 ) سير حكمت در اروپا ، ج 2 ، ص 204 - 203 .\r\n","page_name":" 39 ","page_number":39},
  {"content":"\r\n\r\nبالضميمه و من صميمه ( خارج محمول ) منطبق نيست .\r\nدر فلسفه اسلامى علاوه بر اقسام ياد شده ، قسم ديگرى هم هست كه محمول از مطالعه موضوع انتزاع نشده است ، بلكه برعكس ، موضوع از محمول انتزاع گرديده است و آن قضاياى هل بسيط است كه وجود بر ماهيت حمل مىگردد ، زيرا بنابر اصالت وجود و اعتبارى بودن ماهيت ، ماهيت از حدود وجودات امكانى انتزاع مىگردد « 1 » . و همان‌گونه كه در مرحله اوّل ، فصل ششم گذشت اين قضايا در واقع عكس الحمل هستند .\r\n* * *\r\n\r\n\r\n","description":"","footnote":"\r\n( 1 ) شرح مبسوط منظومه ج 1 ، ص 173 .\r\n","page_name":" 40 ","page_number":40},
  {"content":"\r\n\r\n\r\nالفصل الرابع في الجنس و الفصل و النوع و بعض ما يلحق بذلك\r\nالماهيّة التامّة ، التي لها آثار خاصّة حقيقيّة ، من حيث تمامها تسمّى « نوعا » كالانسان و الفرس .\r\nثمّ إنّا نجد بعض المعاني الذاتيّة التي في الأنواع يشترك فيه أكثر من نوع واحد ، كالحيوان المشترك بين الانسان و الفرس و غيرهما ، كما أنّ فيها ما يختصّ بنوع ، كالناطق المختصّ بالانسان ؛ و يسمّى المشترك فيه « جنسا » و المختص « فصلا » . و ينقسم الجنس و الفصل إلى قريب و بعيد ؛ و أيضا ينقسم الجنس و النوع إلى عال و متوسط و سافل ، و قد فصّل ذلك في المنطق .\r\nثمّ إنّا إذا أخذنا ماهيّة « الحيوان » مثلا ، و هي مشترك فيها أكثر من نوع ، و عقلناها بأنّها : جسم نام حسّاس متحرك بالارادة ، جاز أن نعقلها وحدها - بحيث يكون كل ما يقارنها من المفاهيم زائدا عليها خارجا من ذاتها ، و تكون هي مباينة للمجموع غير محمولة عليه ، كما أنّها غير محمولة على المقارن الزائد - ، كانت الماهيّة المفروضة « مادّة » بالنسبة إلى ما يقارنها و « علّة مادّية » للمجموع ؛ و جاز أن نعقلها مقيسة إلى عدّة من الأنواع ، كأن نعقل ماهيّة الحيوان بأنّها : الحيوان الذي هو\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nإمّا إنسان ، و إمّا فرس ، و إمّا بقر ، و إمّا غنم ، فتكون ماهيّة ناقصة غير محصّلة حتّى ينضم اليها فصل أحد تلك الأنواع فيحصلها نوعا تامّا فتكون هي ذلك النوع بعينه ، و تسمّى الماهيّة الماخوذة بهذا الاعتبار « جنسا » و الذي يحصّله فصلا .\r\nو الاعتباران في الجزء المشترك جاريان بعينهما في الجزء المختصّ ، و يسمّى بالاعتبار الأوّل « صورة » و يكون جزءا لا يحمل على الكلّ و لا على الجزء الآخر ، و بالاعتبار الثاني « فصلا » يحصّل الجنس و يتمّم النوع و يحمل عليه حملا أوّليّا .\r\nو يظهر ممّا تقدّم أوّلا : أنّ الجنس هو النوع مبهما ، و أنّ الفصل هو النوع محصّلا ، و النوع هو الماهيّة التّامة من غير نظر إلى إبهام أو تحصيل .\r\nو ثانيا : أنّ كلا من الجنس و الفصل محمول على النوع حملا أوّليّا :\r\nو أمّا النسبة بينهما أنفسهما : فالجنس عرض عامّ بالنسبة إلى الفصل و الفصل خاصّة بالنسبة إليه .\r\nو ثالثا : أنّ من الممتنع أن يتحقّق جنسان في مرتبة واحدة ، و كذا فصلان في مرتبة واحدة ، لنوع ؛ لاستلزام ذلك كون نوع واحد نوعين .\r\nو رابعا : أنّ الجنس و المادّة متحدان ذاتا ، مختلفان اعتبارا ، فالمادّة إذا أخذت لا به شرط ، كانت جنسا ، كما أنّ الجنس إذا اخذ به شرط لا ، كان مادّة ، و كذا الصورة فصل إذا اخذت لا به شرط ، كما أنّ الفصل صورة إذا أخذ به شرط لا .\r\nو اعلم أنّ المادّة في الجواهر المادّية موجودة في الخارج ، على ما\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nسيأتي ؛ و أمّا الأعراض فهي بسيطة غير مركّبة في الخارج ، ما به الاشتراك فيها عين ما به الامتياز ، و إنّما العقل يجد فيها مشتركات و مختصّات فيعتبرها أجناسا و فصولا ؛ ثمّ يعتبرها به شرط لا ، فتصير موادّ و صورا عقلية .\r\n\r\nترجمه و توضيح :\r\n\r\nفصل چهارم : جنس ، فصل ، نوع و بعضى از ملحقات آنها\r\nماهيت تامّه كه به لحاظ تماميت آن ، آثار حقيقى خاصى بر آن مترتب مىگردد ، نوع ناميده مىشود مانند انسان و فرس . ( اين تعريف نوع است و در منطق گفته‌اند : « النوع هو المقول على الكثرة المتفقة الحقيقة اذا سئل عنها بما هو » ) .\r\nآنگاه ما برخى از معانى ذاتى را كه قوام انواع به آنها بستگى دارد ، مىيابيم كه بيش‌از يك نوع در آن مشترك مىباشند ، مانند مفهوم حيوان كه مشترك ميان انسان و فرس و غير آن دو مىباشد ، همان‌گونه كه در اين معانى ذاتى ، برخى را مىيابيم كه اختصاص به نوع خاصى دارد ، مانند مفهوم ناطق كه مختص انسان است و معنايى كه مشترك فيه است ، « جنس » « 1 » و معناى مختص ، « فصل » ناميده مىشود « 2 » .\r\nو ( هريك از ) جنس و فصل به قريب و بعيد تقسيم مىشوند ( جنس قريب آن معناى ذاتى مشترك فيه است كه بعد از آن جزء مشترك فيه ديگرى وجود ندارد ، مانند : حيوان نسبت به انسان ، زيرا مثلا انسان با فرس در جسم بودن شريكند و جسم جزء مشترك ذاتى آن‌دو مىباشد ، ولى پس از آن ، جزء ذاتى مشترك ديگرى\r\n\r\n\r\n","description":"","footnote":"\r\n( 1 ) الجنس هو المقول على الكثرة المختلفة الحقيقة اذا سئل عنها بما هو .\r\n( 2 ) الفصل هو المقول في جواب اى شىء هو في ذاته .\r\n","page_name":" 43 ","page_number":43},
  {"content":"\r\n\r\nهم هست ، مانند : نامى و حساس ، ولى بعد از حيوان جزء مشترك ذاتى ديگرى براى نوع انسان نيست . و فصل قريب آن معناى ذاتى است كه نوع را از همهء مشتركات آن ممتاز مىسازد مانند ناطق نسبت به انسان ) .\r\nو نيز نوع و جنس به عالى و متوسط و سافل تقسيم مىشوند و تفصيل اين مطالب در منطق بيان شده است ، ( تا اينجا جنس ، نوع و فصل را تعريف و برخى از تقسيمات آنها را بيان نمودند ، اكنون مىخواهند فرق ميان مادّه و جنس و صورت و فصل را بيان كنند ، مىگويند : )\r\nما اگر به‌طور مثال ماهيت حيوان را أخذ ( لحاظ ) نمائيم و ( توجه كنيم ) كه آن ماهيتى است كه بيش‌از يك نوع در آن مشترك هستند و آن را اين‌چنين تصور و تعقل كنيم كه : جسم نامى حساس متحرك بالارادة مىباشد ، ( و اين حدّ حيوان و ذاتيات آن است ، پس حاصل كلام تا اين‌جا اين است كه ما ذاتيات حيوان و ماهيت آن را تعقل و تصور نموده و به اين نكته هم توجه داريم كه بيش‌از يك نوع در آن شريكند ، اكنون همين ماهيت حيوان را دوگونه ممكن است تصور كنيم ، يكى اينكه ) جائز است آن را به تنهايى تعقل نمائيم به‌گونه‌اى كه هرمفهومى كه مقارن با آن گردد ، زائد بر آن و بيرون از ذات او باشد و ماهيت حيوان هم مباين با مجموع ( مركب از آن و امر مقارن ) بوده و حمل بر مجموع نمىگردد ، همان‌گونه كه بر مفهوم مقارن زائد ( هم ) حمل نمىشود ، ( اين همان ماهيت به شرط لا به‌معناى دوّم است كه در فصل دوّم به آن اشاره شد و گفتيم كه توضيح آن در فصل چهارم خواهد آمد ) نتيجه اين تعقل اين است كه ماهيت مفروضه ( حيوان ) نسبت به مفهوم مقارن با او ( مثلا ناطق ) مادّه و نسبت به مجموع ( مركب از ماهيت و مفهوم مقارن ) علت مادّى خواهد بود « 1 » .\r\n\r\n\r\n","description":"","footnote":"\r\n( 1 ) عبارت كتاب در اين‌جا « كانت الماهية . . . » است ، ولى ظاهرا فاء تفريح لازم است ، و فكانت صحيح است ، يعنى اگر ماهيت را به صورت ياد شده تصور نمائيم ، نتيجه‌اش اين‌گونه است ، و شاهد براين مطلب اين است كه درمورد شق بعدى كه عدل فرض قبل است ، فاء تفريع آورده و فرموده‌اند : فتكون ماهية ناقصة . . . ، و همان‌گونه كه كلمه « فتكون » مترتب است بر و جاز ان نعقلها\r\n","page_name":" 44 ","page_number":44},
  {"content":"\r\n\r\n( و وجه ديگر تصور ماهيت اين است كه ) جائز است آن را در حالت مقايسه با عده‌اى از انواع تعقل نمائيم ، مانند اين‌كه ماهيت حيوان را تعقل كنيم به اينكه حيوانى است كه يا انسان است و يا فرس و يا بقر و يا غنم ، پس ماهيت حيوان ، ماهيتى ناقص و غيرمتحصل است تا اينكه فصل يكى از انواع به آن ضميمه گردد و ماهيت حيوان را به صورت يك نوع تام ، محصّل و محقق نمايد ، پس آن ماهيت عين اين نوع مىباشد و ماهيتى را كه به اين اعتبار ملاحظه گرديده است جنس و مفهومى كه محصّل آن مىباشد ، فصل ناميده مىشود .\r\nو عين دو اعتبار مذكور در جزء مشترك ، در جزء مختص هم جارى مىباشد و جزء مختص ، به اعتبار اوّل صورت ناميده مىشود و نسبت به مجموع ، جزء خواهد بود كه حمل بر كل نمىشود و حمل بر جزء ديگر هم نمىشود و به اعتبار دوّم ، فصل محصّل جنس و متمّم نوع مىباشد و بر آن نوع به حمل اوّلى حمل مىگردد .\r\nاز آنچه بيان گرديد ، روشن مىشود كه :\r\nاولا : جنس همان نوع است به صورت مبهم و فصل همان نوع است به صورت محصّل و نوع ماهيت تامّه است بدون نظر به ابهام و تحصيل ، ( و به عبارت ديگر : ماهيت نوعيه را به سه صورت مىتوان اعتبار كرد : 1 - مبهم ، 2 - محصّل ، 3 - منهاى ابهام و تحصيل . )\r\nو ثانيا : هريك از جنس و فصل به صورت حمل اوّلى بر نوع حمل مىشود ، ولى نسبت ميان خود آنها اين است كه جنس عرض عام است براى فصل و فصل عرض خاص است نسبت به جنس ( نه جنس نسبت به فصل جنس است و نه فصل نسبت به جنس فصل مقوّم ؛ زيرا اگر جنس ، فصل جنس خود هم باشد ، درنتيجه فصل ، فصل ديگرى مىخواهد ، زيرا هميشه ما به الاشتراك ذاتى ، ما به الامتياز ذاتى لازم دارد ، و لازمهء آن ، تسلسل اجناس و فصول غيرمتناهى در يك ماهيت است . و اگر\r\n\r\n\r\n","description":"","footnote":"\r\nمقيسة . . . ، كلمهء « كانت » هم مترتب است بر « جاز ان نعقلها و حدها . . . » پس درمورد « كانت » هم فاء تفريع لازم است .\r\n","page_name":" 45 ","page_number":45},
  {"content":"\r\n\r\nفصل ، فصل جنس خود باشد ، لازمهء آن اين است كه فصل مقسّم ، مقوم باشد ) .\r\nو ثالثا : ممتنع است كه در يك مرتبه از ماهيت نوعيه ، دو جنس و دو فصل تحقق يابد ، زيرا اين امر مستلزم اين است كه نوع واحد دو نوع گردد ، ( زيرا همان گونه كه بيان گرديد ، حقيقت هرنوع همان جنس و فصل آن است ، پس اگر جنس و فصل متعدد گردد ، نوع هم متعدد مىگردد و مفروض اين است كه نوع واحد است ) .\r\nو رابعا : جنس و مادّه ذاتا متحدند ( اگر چه ) اعتبارا مختلف مىباشند ، پس هرگاه مادّه ، لا به شرط ملاحظه گردد ، جنس خواهد بود ، همانطور كه اگر جنس به شرط لا ملاحظه شود ، مادّه مىباشد و همين‌طور اگر صورت لا به شرط ملاحظه گردد ، فصل است ، همان‌طور كه اگر فصل به شرط لا ملاحظه شود ، صورت مىباشد ( و به گفته حكيم سبزوارى ( ره ) :\r\n جنس و فصل لا به شرط حملا * فمدّة و صورة به شرط لا ، \r\n( البته عبارت بهتر در اين مقام اين است كه گفته شود : هرگاه جزء مشترك به صورت لا به شرط ملاحظه گردد ، جنس ناميده مىشود و هرگاه به صورت به شرط لا ، ماده ، و جزء مختص هم هرگاه به صورت لا به شرط ملاحظه شود ، فصل ، و اگر به صورت به شرط لا أخذ گردد ، صورت خواهد بود و اين عبارت كه مادّه را لا به شرط أخذ كنيم ، صحيح نيست ، زيرا ماده به وصف ماده بودن به شرط لا مىباشد و نمىشود آن را لا به شرط فرض كرد ، وصف به شرط لا و لا به شرط ناظر به جزء مشترك و مختص است ) .\r\nو بدان‌كه ماده در جواهر مادى ، در خارج موجود است بنابر آنچه خواهد آمد ( در مرحله ششم ) ، ولى اعراض در وجود خارجى بسيط و غيرمركبند ، ( و درنتيجه ) ما به الاشتراك در آنها عين ما به الامتياز است ، و تنها عقل در آنها مشتركات و مختصاتى را مىيابد و آنها را به‌عنوان اجناس و فصول اعتبار مىكند ، آنگاه همانها را به صورت به شرط لا اعتبار مىنمايد و درنتيجه مواد و صور عقلى اعراض خواهند بود .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nشرح مطالب :\r\nفهرست مطالبى كه در اين فصل بررسى شده‌اند عبارت است از :\r\nالف - تعريف هريك از جنس و فصل و نوع .\r\nب - بيان برخى از اقسام آنها .\r\nج - تفاوت ميان ماده و جنس ، صورت و فصل بالذات نيست ، بلكه به اعتبار به شرط لا و لا به شرط است .\r\nد - عينيت هريك از جنس و فصل با نوع و اينكه جنس نوع است به صورت مبهم و فصل نوع است به صورت محصّل .\r\nه - حمل هريك از جنس و فصل بر نوع حمل اولى ذاتى است .\r\nو - نسبت جنس به فصل ، نسبت عرض عام به عرض خاص است و بالعكس .\r\nز - تحقق دو جنس و فصل براى نوع در يك مرتبه محال است .\r\nح - ماده در جواهر جسمانى در خارج موجود است ، ولى در اعراض وجود خارجى ندارد .\r\nاينها مطالبى است كه در اين فصل بررسى شده‌اند ، و مطلب اوّل و دوّم به دليل اينكه در كتب منطق به تفصيل درباره آنها بحث شده ، به صورت اجمال و اشاره از آن گذشته‌اند . و مطالب شماره : ( 4 ) ، ( 5 ) ، ( 6 ) ، و ( 7 ) متفرع بر مطلب شماره ( 3 ) و از نتائج آن بشمار مىروند . و به اين جهت مطلب مهمّى كه لازم است دربارهء آن به بحث بپردازيم . مطلب سوّم و پس از آن مطلب هشتم است ، و اينك بيان اين دو مطلب :\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\nاعتبار به شرط لا و لا به شرط در ماده و جنس و صورت و فصل :\r\nاين مطلب را شيخ الرئيس در الهيات شفاء به تفصيل بحث كرده و صدر المتألهين در حواشى خود بر شفاء آن را توضيح داده است و فشردهء آن همان است كه در متن آمده است ، و اينك شرح اين مطلب :\r\nقبلا لازم است يادآور شويم كه اعتبار به شرط لا و لا به شرط ، اختصاص به جنس و فصل و ماده و صورت ندارد ، بلكه در نوع ، عرضى عام ، و عرضى خاص هم جارى مىگردد ، صدرالمتألهين دراين‌باره چنين مىگويد :\r\nهريك از كليات خمس يعنى جنس ، فصل ، نوع ، عرض خاص و عرض عام كه بر افراد خود حمل مىشوند ، تنها به بعضى اعتبارات به اين نام خوانده مىشوند ، ولى به اعتبار ديگر به نام ماده ، صورت ، موضوع و عرض خوانده مىشوند و قابل حمل نيستند ، معنا و مفهومى كه به يك اعتبار جنس ناميده مىشود و بر نوع حمل مىگردد ، به اعتبار ديگر ، جزء مادى نوع و ماده براى فصل بشمار مىرود .\r\nو آنچه به يكى از دو اعتبار فصل خوانده مىشود و بر افراد نوع حمل مىگردد ، به اعتبار ديگر علت صورى نوع و صورت براى ماده مىباشد و مفهومى كه به يك اعتبار نوع است و بر اشخاص خود حمل مىشود ، به اعتبار ديگر نسبت به تشخصات افراد ، ماده و موضوع مىباشد ، و نيز آن معنايى كه به يك اعتبار عرضى عام و خاص است و نسبت به افراد خود محمول عرضى است ، به اعتبار ديگر عرض ( بدون ياء نسبت ) است و حمل بر افراد نمىشود ، و آن افراد به اين اعتبار موضوع آن مىباشند نه افراد « 1 » .\r\nبه‌همين جهت محققان ميان عرض و عرضى فرق گذاشته‌اند ، آنچه مربوط به كليات خمس است ، عرضى است نه عرض ، زيرا هريك از كليات خمس بر\r\n\r\n\r\n","description":"","footnote":"\r\n( 1 ) الهيات شفاء ، ص 193 .\r\n","page_name":" 48 ","page_number":48},
  {"content":"\r\n\r\nافراد خود حمل مىشوند و حال آن‌كه عرض قابل حمل نيست ، مثلا مفهوم بياض عرض است و قابل حمل بر جسم نيست ، ولى مفهوم أبيض عرضى است و قابل حمل بر جسم مىباشد ، حكيم سبزوارى اين مطلب را در منطق منظومه يادآور شده و گفته است :\r\n « و عرضى الشيء غير العرض * ذا كالبياض و ذاك مثل الابيض » \r\nمطلب ديگر كه بايد به آن توجه داشته باشيم اين است كه ، همان‌گونه كه اشاره شد ، مفاهيم : جنس ، فصل ، نوع ، عرضى عام و خاص قابل حمل بر مصاديق خود مىباشند ، و مفاهيم : ماده ، صورت ، موضوع و عرض قابل حمل نبوده و از كليات خمس نمىباشند ، آنچه نياز به توضيح دارد اين است كه ، چگونه اعتبار لا به شرط و به شرط لا ، موجب پيدايش اين دو دسته مفاهيم مىگردد ؟ و مقصود به شرط لا و لا به شرط نسبت به چه چيز است ؟\r\nدر فصل دوّم كه اعتبارات ماهيت بيان گرديد دانستيم كه يكى از اعتبارات آن ، اعتبار به شرط لا است و به شرط لا بر دو قسم است ، يكى آن‌كه در مباحث ماهيت مورد نظر است ، و آن به شرط لا نسبت به وجود است ، يعنى اعتبار مىشود كه ماهيت نه در خارج و نه در ذهن وجود نداشته باشد ، و اعتبار ديگر ، به شرط لا نسبت به ذات ماهيت است ، يعنى ماهيتى را كه وجود دارد و امورى هم منضم به آن گرديده است ، اين‌گونه اعتبار مىكنيم كه لواحق و منضمات به آن ، زائد بر ذات او هستند .\r\nآنچه اكنون دربارهء آن بحث مىكنيم ، همين اعتبار دوم است و ما در فصل دوّم يادآور شديم كه توضيح اين مطلب در فصل چهارم خواهد آمد .\r\nمثالى را كه مصنف ( ره ) ذكرنموده‌اند ، حيوان است ، و ما مفهوم جسم را كه شيخ ذكركرده است يادآور مىشويم :\r\nماهيت جسم ، عبارت است از جوهر ذو ابعاد ثلاث ( طول ، عرض و عمق ) اكنون ما اين مفهوم را دوگونه مىتوانيم اعتبار نمائيم :\r\n1 - تنها همين معنا را ملاحظه كرده و اعتبار كنيم ماهيتى را كه ذاتش مركب\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاز دو معنا است جوهريت و ذو ابعاد بودن ، و هيچ معناى ديگرى با او همراه نيست ، در اين صورت آن را ماده مىگويند و اين اعتبار « به شرط لا » است « 1 » .\r\n2 - معناى ياد شده را به صورت لا به شرط لحاظ كنيم ، يعنى مقارنت و عدم مقارنت مفهوم ديگر را با آن ملاحظه نكنيم ، به‌گونه‌اى كه در عين اينكه جوهر ذو ابعاد است ، ممكن است مفاهيم ، حساس ، تغذّى و غير آن هم مقارن و همراه با او باشد ، حتى اگر هزار معناى ديگر هم همراه آن گردد ، منافات با اعتبار و لحاظ مفهوم جسم ندارد ، درصورتىكه همهء آن معانى به يك وجود ، موجود باشند ، در اين صورت « جنس » مىباشد ، و به‌همين جهت همان‌گونه كه بر جزء مجرد از معانى ديگر حمل مىشود ، بر مجموع مركب از آن و معانى ديگر هم حمل مىشود .\r\nهمين‌گونه است مفهوم « حساس » ، زيرا اگر اين معنا را ملاحظه كنيم كه چيزىكه داراى حسّ است و شرط كنيم كه معناى ديگرى با آن همراه نباشد ، يعنى « به شرط لا » اعتبار كنيم ، صورت است نسبت به جسم و جزء صورى است براى حيوان يا بدن انسان و اگر فقط معناى چيزىكه داراى حسّ است را درنظر آوريم و هيچ شرطى براى آن ننماييم ، به‌گونه‌اى كه انضمام معانى ديگر به آن جائز باشد ، « فصل » مىباشد « 2 » .\r\n\r\nفرق ميان ماده و صورت در جواهر و اعراض\r\nمشهور اين است كه اجزاء عقليه ( جنس و فصل ) ، از اجزاء خارجيه ( ماده و صورت ) أخذ مىگردند ، البته در ماهياتى كه وجود خارجى آنها مركب از ماده و صورت است ، در اين صورت جنس از ماده و فصل از صورت أخذ مىگردد « 3 » .\r\n\r\n\r\n","description":"","footnote":"\r\n( 1 ) اذا أخذ الجسم جوهرا ذا طول و عرض و عمق به شرط انه ليس يدخل فيه معنى غير هذا المعنى من اغتذاء او حس او نطق او مقابل تلك المعانى فهو مادّة . ( الهيات شفاء ، ص 193 ، تعليقه صدر المتألهين ) .\r\n( 2 ) مدرك قبل .\r\n( 3 ) شوارق الالهام ، ص 167 .\r\n","page_name":" 50 ","page_number":50},
  {"content":"\r\n\r\nاين مطلب درمورد جوهر جسمانى صحيح است ، زيرا بنابر نظريه فلاسفهء مشاء ، جوهر جسمانى مركب است از ماده و صورت ، ولى اعراض بسايط خارجى هستند و مركب از ماده و صورت نمىباشند ، و اجزاء آنها منحصر در اجزاء عقلى است ، دراين‌باره محقق آملى كلامى دارد كه يادآور مىشويم :\r\nماده و صورت جسم ، در وجود خارجى و ذهنى بر جسم تقدم بالطبع دارند و لازمه تقدم ذهنى آنها اين است كه تصور ماده و صورت در رتبهء مقدم بر تصور جسم مىباشد و پس از تصور جسم ، عقل آن را به دو جزء عقلى جنس و فصل تحليل مىكند ، و درنتيجه حصول جنس و فصل در ذهن بر وجود ذهنى جسم متأخر مىباشد ، همان‌گونه كه حصول ذهنى جسم نيز متأخر از حصول ذهنى ماده و صورت است .\r\nبنابراين در مرتبهء نخست ، ماده و صورت در ذهن موجود مىگردند و در مرتبهء دوم مفهوم جسم و در مرتبه سوّم مفهوم جنس و فصل ، و مفهوم جنس مأخوذ از ماده و مفهوم فصل مأخوذ از صورت است ، ولى در اعراض به دليل اينكه اجزاء خارجى ندارند ، جريان برعكس است ، يعنى نخست ماهيت بسيط آنها در ذهن حاصل مىشود ، آنگاه عقل آن را به دو جزء عقلى تحليل مىنمايد و در مرتبه سوّم دو جزء عقلى مذكور را به لا به شرط و به شرط لا اعتبار مىكند و درنتيجه مفهوم ماده و صورت ذهنى حاصل مىگردد .\r\nبنابراين جنس و فصل در اعراض از ماده و صورت آنها أخذ نگرديده‌اند ، بلكه ماده و صورت و جنس و فصل در اعراض در يك رتبه قرار دارند و تنها تفاوت ميان آنها به اعتبار لا به شرط و به شرط لا است ، به‌همين جهت گفته‌اند « اتحاد جنس و ماده و فصل و صورت و اينكه تفاوت آنها فقط به اعتبار است ، و هيچگونه تفاوت ديگرى ندارند ، در اعراض روشن‌تر از جواهر است » « 1 » .\r\n* * *\r\n\r\n\r\n","description":"","footnote":"\r\n( 1 ) درر الفوائد ، ج 1 ، ص 315 - 314 .\r\n","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\nالفصل الخامس في بعض أحكام الفصل\r\nينقسم الفصل ، نوع انقسام ، إلى المنطقيّ و الاشتقاقيّ .\r\nفالفصل المنطقي هو أخصّ اللوازم التي تعرض النوع و أعرفها ، و هو إنّما يؤخذ و يوضع في الحدود مكان الفصول الحقيقية لصعوبة الحصول غالبا على الفصل الحقيقيّ الذي يقوّم النوع ، كالناطق للانسان ، و الصاهل للفرس ، فإنّ المراد بالنطق مثلا ، إمّا النطق بمعنى التكلّم و هو من الكيفيّات المسموعة ، و إمّا النطق بمعنى إدراك الكليّات و هو عندهم من الكيفيّات النفسانيّة ؛ و الكيفيّة كيفما كانت من الأعراض ، و العرض لا يقوّم الجوهر ؛ و كذا الصهيل ؛ و لذا ربّما كان أخصّ اللوازم أكثر من واحد ، فتوضع جميعا موضع الفصل الحقيقيّ ، كما يؤخذ « الحسّاس » و « المتحرّك بالإرادة » جميعا فصلا للحيوان ، و لو كان فصلا حقيقيّا لم يكن إلّا واحدا ، كما تقدّم .\r\nو الفصل الاشتقاقيّ مبدأ الفصل المنطقي ، و هو الفصل الحقيقي المقوّم للنوع ، ككون الانسان ذا نفس ناطقة في الانسان ، و كون الفرس ذا نفس صاهلة في الفرس .\r\nثمّ إنّ حقيقة النوع هي فصله الأخير ، و ذلك : لأنّ الفصل المقوّم\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nهو محصّل نوعه ، فما أخذ في أجناسه و فصوله الأخر على نحو الابهام مأخوذ فيه على وجه التحصل .\r\nو يتفرّع عليه : أنّ هذيّة النوع به ، فنوعيّة النوع محفوظة به ، و لو تبدّل بعض أجناسه ، و كذا لو تجرّدت صورته ، التي هي الفصل به شرط لا ، عن المادّة ، التي هي الجنس به شرط لا ، بقي النوع على حقيقة نوعيّته ، كما لو تجرّدت النفس الناطقة عن البدن .\r\nثمّ أنّ الفصل غير مندرج تحت جنسه ، بمعنى أنّ الجنس غير مأخوذ في حدّه ، و إلّا احتاج إلى فصل يقوّمه ، و ننقل الكلام إليه و يتسلسل بترتّب فصول غير متناهية .\r\n\r\nترجمه و توضيح :\r\n\r\nفصل پنجم : بعضى از احكام فصل\r\nفصل به‌گونه‌اى به منطقى و اشتقاقى تقسيم مىشود .\r\nفصل منطقى أخص و اعرف لوازمى است كه عارض نوع مىگردند و اين لوازم به جاى فصول حقيقى به كار مىروند ، زيرا غالبا دسترسى به فصول حقيقى كه مقوم ماهيت نوع مىباشند ، دشوار ( و غيرممكن ) است ، مانند ناطق براى انسان و صاهل براى فرس ( كه اين دو فصل منطقى انسان و فرس مىباشند ) ، براى آنكه مراد از نطق مثلا يا نطق به‌معناى تكلم و سخن گفتن است و آن از كيفيات مسموعه مىباشد ، و يا نطق به معنى ادراك معانى كليه است و آن ( ادراك ) هم نزد حكماء از كيفيات نفسانيه « 1 » مىباشد ، و كيفيت هرنوع كه باشد از اعراض است ( و نمىتوان\r\n\r\n\r\n","description":"","footnote":"\r\n( 1 ) آنچه از مقوله كيف ( كيف نفسانى ) است صورتهاى ادراكى و علمى است ، نه خود ادراك ، ادراك فعل نفس است ، نفس در مرتبه عقلانى معانى كليه را ادراك مىكند ، و اين از ويژگىهاى نفس ناطقهء انسانى است كه از نفوس حيوانى و نباتى ممتاز مىگردد .\r\n","page_name":" 54 ","page_number":54},
  {"content":"\r\n\r\nآن را فصل مقوم ماهيت انسان دانست ؛ زيرا ) عرض مقوم جوهر نخواهد بود . و همين گونه است صهيل ( كه آن هم فصل حقيقى فرس نيست ، بلكه اخص لوازم آن است ) .\r\nو به جهت اينكه فصل منطقى ، اخص و اعرف لوازم فصل حقيقى است ، چه بسا اخص لوازم بيشتر از يك معنا است ، و درنتيجه همهء آنها به‌جاى فصل حقيقى به كار مىروند ، همان‌گونه كه حساس و متحرك بالارادة روى هم فصل حيوان قلمداد مىگردند و اگر اين فصل ، فصل حقيقى بود جز يكى نبود ، همان‌گونه كه ( در فصل قبل ) بيان گرديد ( كه براى يك نوع در يك مرتبه بيش‌از يك فصل ممكن نيست ) .\r\nو فصل اشتقاقى مبدء فصل منطقى است و آن همان فصل حقيقى است كه مقوم نوع مىباشد ، مانند خصوصيت نفس ناطقه داشتن انسان و نفس صاهله داشتن فرس .\r\nسپس ( بايد يادآور شويم كه ) ، حقيقت نوع فصل اخير آن است ، و دليل اين مطلب اين است كه فصل مقوّم ، محصّل نوع خود مىباشد و درنتيجه آنچه در اجناس و فصول ديگر آن نوع به وجه ابهام مأخوذ و ملحوظ است ، همگى به وجه تحصل و روشن در فصل اخير مأخوذ و ملحوظ مىباشد .\r\nو براين مطلب ، مسأله‌اى متفرع مىشود و آن اينكه هذيت و هويت نوع به واسطهء فصل اخير آن است ، و درنتيجه نوعيت نوع به واسطهء آن محفوظ مىباشد ، اگر چه برخى از اجناس آن تبدل يافته باشد ( ولى چون حقيقت نوع به فصل اخير آن است ، تبدل اجناس قبلى خللى در آن ايجاد نمىكند ) همين‌گونه اگر صورت نوع كه همان فصل اخير نوع است « به شرط لا » ، از ماده كه جنس « به شرط لا » است ، مجرد گردد ، نوع بر حقيقت نوعى خود باقى خواهد بود ، چنانچه اگر نفس ناطقه از بدن مجرد گردد ( در نوعيت انسان خللى ايجاد نمىگردد ، زيرا نفس ناطقه در ذات خود مجرد از ماده بود و تنها در فعل به ماده وابستگى داشت ، اكنون اگر در مقام فعل هم مجرد از ماده گردد ، حقيقت آن تغيير نخواهد كرد ، و چون قوام نوع به\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nفصل اخير يا صورت آن است ، پس نوعيت انسان همچنان به قوت خود باقى است ) .\r\nسپس ( در پايان اين فصل يادآور مىشويم كه ) ، فصل ، مندرج تحت جنس خود نيست ، يعنى جنس ، مأخوذ در حدّ آن نمىباشد و گرنه احتياج به فصلى دارد كه مقوم آن باشد و نقل كلام در آن فصل مىكنيم ، ( اگر آن هم مندرج در جنس خود باشد ، فصل ديگرى مىخواهد كه مقوم آن باشد ) و تسلسل فصول غيرمتناهيه لازم مىآيد .\r\n\r\nشرح مطالب :\r\nدر اين فصل سه مطلب مورد بحث قرار گرفته است :\r\n\r\nالف - تقسيم فصل به اشتقاقى و منطقى . ب - حقيقت و نوعيت نوع ، به واسطهء فصل اخير آن است . ج - فصل ، مندرج در جنس خود نيست .\r\nدربارهء مطلب اوّل در متن به قدر لازم توضيح داده شده است و اين مطلب در كتب منطق نيز مورد توجه قرار گرفته و بيان گرديده است ، مطلب اخير هم روشن است و نياز به شرح ندارد ، و ما در اين‌جا فقط مطلب دوم را مقدارى شرح مىدهيم كه مطلب بسيار مهمى است و مبتنى بر دو اصل مىباشد :\r\n1 - حقيقت هرچيز وابسته به صورت آن است نه به ماده آن .\r\n2 - تبدلات عالم ماده بر سبيل استكمال جوهرى و لبس بعد از لبس است ، نه بر سبيل كون و فساد و خلع و لبس .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاصل نخست مورد قبول همهء فلاسفه است ، ولى اصل دوّم مبتنى بر نظريه حركت جوهرى است كه از اركان حكمت متعاليه بشمار مىرود .\r\nتوضيح اصل نخست اين است كه ، همان‌گونه كه در فصل قبل بيان گرديد ، مبدء انتزاع فصل در جواهر جسمانى ، صورت آنها است ، بلكه درمورد فصل حقيقى اين تعبير هم نارسا است ، عبارت صحيح اين است كه ، فصل حقيقى همان صورت نوعيه ، جواهر جسمانى است .\r\nو از طرفى ماده و هيولى ، چيزى جز قابليت و استعداد محض نيست ، و قابليت به معنى فقدان و نيستى است ، نه وجدان و هستى ، بنابراين جوهر جسمانى كه مركب از ماده و صورت است ، شيئيت و واقعيت آن‌كه آثار وجودى بر آن مترتب مىگردد ، همان صورت او است ، نه هيولى و مادّه او .\r\nنتيجه اين دو مطلب : 1 - شيئيت شىء به صورت آن است ، 2 - فصل حقيقى همان صورت است ، اين مىشود كه واقعيت و شيئيت هرچيزى به فصل آن است نه به جنس آن و همان‌گونه كه مادّه ، صرف قوّه و استعداد است ، جنس هم ، ابهام و عدم تعيّن است و همان‌طور كه صورت ، حيثيت فعليت و شيئيت موجود است ، فصل هم بيانگر حقيقت و فعليت آن مىباشد .\r\nو اما اينكه فصل اخير دربرگيرنده همهء فعليت‌هاى گذشته نوع مىباشد ، مبتنى بر همان نظريهء حركت جوهرى است و اينكه تبدلات در عالم ماده از قبيل كون و فساد و خلع و لبس نيست كه كمالى را از دست بدهد و كمال و فعليت ديگرى را بدست آورد ، بلكه برپايهء لبس بعد از لبس است ، يعنى پيوسته فعليتى بر فعليتهاى قبلى مترتب مىشود و بر كمالات موجود افزوده مىگردد ، و در اين مسير ، هيچ فعليتى را از دست نمىدهد و درنتيجه فصل اخير نوع كه همان صورت نوعيّه آن است ، نماينده و در بردارنده همه فعليت‌هاى گذشته نوع به نحو بساطت و جمع الجمعى مىباشد . و نفس ناطقه كه فصل اخير و صورت نوعيه انسان است ، همه كمالات فصول گذشته را واجد است و تعلق يا تجرد آن نسبت به بدن ، هيچگونه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nداخلى در اين جهت ندارد ، بنابراين پس از تجرد از بدن نيز انسان بودن انسان به واسطهء اينكه نفس ناطقه محفوظ است ، محفوظ خواهد بود .\r\nدر اين‌جا مناسب است بخشى از كلام صدرالمتألهين را دراين‌باره نقل نمائيم :\r\n« آنچه قوام اشياء داراى ماهيت ، بستگى به آن دارد ، چيزى جزء مبدء فصل اخير آنها نيست و فصول و صورتهاى ديگر آن به منزله شرايط و اسباب معدّه براى وجود ماهيات كه عين فصل اخير است مىباشند و در تقرر ذات و قوام حقيقت آن دخالت ندارد ، اگر چه هريك از آنها مقوم حقيقت ديگرى غير از اين حقيقت مىباشد ، مثلا قوى و صورتهايى كه در انسان موجودند ، برخى مقوم جسميت آن مىباشند ، مانند صورت جسميه و برخى مقوم جسم نباتى ، مانند قواى تغذيه ، تنميه و توليد و برخى مقوم حيوانيت آن مىباشند ، مانند مبدء حس و حركت ارادى و برخى مقوم انسان بودن آن است ، مانند مبدء نطق ( نفس ناطقه ) ، و هريك از صورتهاى سابقه ، زمينه‌ساز صورت لاحقه مىباشد و صورت اخير مبدء و رئيس همه صورت‌هاى ديگر و همهء آنها فروع و خدمتگذاران او هستند . » « 1 »\r\nبه عبارت ديگر : نفس ناطقه حقيقتى بسيط دارد و در عين بساطت ، جامع همهء كمالات فصول قبلى خود مىباشد ، كمال جوهريت ، جسميت ، معدنيت ، ناميت ، حساسيت و تحرك بالاراده را داراست ، با اين تفاوت كه اين فعليت‌ها در غير نفس ناطقه به نحو تفصيل و كثرت موجودند و در نفس ناطقه به وجه بساطت و وحدت ، و به اصطلاح « آنچه خوبان همه دارند تو تنها دارى » .\r\nو باز به عبارت ديگر : آنچه از اين اجناس و فصول در حقيقت نوع انسان أخذ گرديده است واقعيت آنها به صورت ابهام است نه به صورت معيّن ( فهى على إبهامها معتبرة ) ، مثلا درمورد انسان آنچه از جوهر مأخوذ است اعم از جوهر مادى و مجرد است و از جسم اعم از طبيعى و مثالى و از حيات اعم از دنيوى و اخروى و از\r\n\r\n\r\n","description":"","footnote":"\r\n( 1 ) اسفار ، ج 2 ، ص 36 - 32 .\r\n","page_name":" 58 ","page_number":58},
  {"content":"\r\n\r\nحساسيت اعم از احساس به واسطهء مشاعر و علم حضورى به محسوسات ( مانند علم واجب تعالى به موجودات ) و از محركيّت اعم از تحريك به قواى بدنى و به قدرت روحى ، مأخوذ مىباشد و درنتيجه پس از تجرد نفس از بدن ، اين معانى براى نفس تحقق دارد ، آرى اگر اجناس و فصول ياد شده به صورت معيّن و خصوص مادى و دنيوى آنها در حدّ نوع انسان أخذ گرديده بود ، نفس ناطقه به تنهايى نمىتوانست واجد آنها باشد ، ولى همان‌گونه كه يادآور شديم ، معانى آنها به صورت ابهام و عام در حدّ انسان مأخوذ است « 1 » .\r\n* * *\r\n\r\n\r\n","description":"","footnote":"\r\n( 1 ) شرح منظومه ، مقصد 1 ، فريدهء 5 .\r\n","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nالفصل السادس في النوع و بعض أحكامه\r\nالماهيّة النوعيّة توجد أجزاؤها في الخارج بوجود واحد ، لأنّ الحمل بين كل منها و بين النوع أوّليّ ، و النوع موجود بوجود واحد ؛ و أمّا في الذهن فهي متغايرة بالابهام و التحصّل ، و لذلك كان كل من الجنّس و الفصل عرضيّا للآخر زائدا عليه ، كما تقدّم .\r\nو من هنا ما ذكروا : أنّه لا بدّ في المركّبات الحقيقيّة - أي الأنواع الماديّة المؤلّفة من مادّة و صورة - أن يكون بين أجزائها فقر و حاجة من بعضها إلى بعض حتّى ترتبط و تتحد حقيقة واحدة ، و قد عدّوا المسألة ضروريّة لا تفتقر إلى برهان .\r\nو يمتاز المركّب الحقيقيّ من غيره بالوحدة الحقيقيّة ، و ذلك بأن يحصل من تألّف الجزئين مثلا أمر ثالث ، غير كل واحد منهما ، له آثار خاصّة غير آثارهما الخاصّة ؛ كالأمور المعدنيّة التي لها آثار خاصّة غير آثار عناصرها ، لا كالعسكر المركّب من أفراد ، و البيت المؤلّف من اللبن و الجصّ و غيرهما .\r\nو من هنا أيضا ، يترجّح القول بأنّ التركيب بين المادّة و الصورة اتّحاديّ لا انضماميّ ، كما سيأتي .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nثمّ إنّ من الماهيّات النوعيّة ما هي كثيرة الأفراد ، كالأنواع التي لها تعلّق مّا بالمادّة ، مثل الانسان ، و منها ما هو منحصر في فرد ، كالأنواع المجرّدة تجرّدا تامّا ، من العقول ؛ و ذلك لأنّ كثرة أفراد النوع إمّا أن تكون تمام ماهيّة النوع ، أو بعضها ، أو لازمة لها ، و على جميع هذه التقادير لا يتحقق لها فرد ، لوجوب الكثرة في كلّ ما صدقت عليه ، و لا كثرة إلّا مع الآحاد ، هذا خلف ؛ و إمّا أن تكون لعرض مفارق يتحقّق بانضمامه و عدم انضمامه الكثرة ، و من الواجب حينئذ أن يكون في النوع إمكان العروض و الانضمام ، و لا يتحقق ذلك إلّا بمادّة ، كما سيأتي ف « كل نوع كثير الأفراد فهو مادّيّ » ، و ينعكس إلى أنّ ما لا مادّة له ، و هو النوع المجرّد ، ليس بكثير الأفراد ، و هو المطلوب .\r\n\r\nترجمه و توضيح :\r\n\r\nفصل ششم : نوع و بعضى از احكام آن\r\nاجزاء ماهيت نوعيه در خارج به يك وجود موجود مىشوند ، زيرا حمل ميان هريك از اجزاء و نوع بر يكديگر حمل اوّلى است ( و همان‌گونه كه در فصل چهارم بيان گرديد ، جنس نوع است به نحو ابهام و فصل نوع است به نحو تحصيل ، پس از نظر ماهيت ، اجزاء ، عين نوع هستند ) و نوع در خارج به يك وجود موجود است ، ( بنابراين اجزاء هم كه عين نوع هستند به يك وجود موجود خواهند بود ) .\r\nو اما در ذهن ، اجزاء به صورت ابهام و تحصيل با نوع مغايرت دارند ، ( زيرا ماهيت نوعيه ، ابهام و تحصيل در آن ملحوظ نيست ، ولى در جنس ، ابهام مأخوذ است و در فصل ، تحصيل مأخوذ است ) و به‌همين جهت هريك از جنس و فصل نسبت به\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nيكديگر عرضى و زائد بر آن است ، همان‌گونه كه ( در فصل ( 4 ) ) گذشت « 1 » .\r\nو از همين مطلب ناشى گرديده است ، آنچه ذكركرده‌اند كه در مركبات حقيقيه - يعنى انواع مادى كه مؤلف از ماده و صورت هستند - بايد برخى از اجزاء آن مركبات به برخى ديگر فقر و نياز متقابل داشته باشد ، تا اينكه آن اجزاء به يكديگر مرتبط و به صورت حقيقت واحدى متحد گردند ، و اين مسأله را ضرورى و بىنياز از برهان دانسته‌اند ، ( زيرا تصور نوع و اينكه حقيقت واحدى است ، در تصديق به اينكه اجزاء آن به يكديگر احتياج دارند ، كافى است ، زيرا در غير اين صورت حقيقت واحد دست نخواهد داد ) .\r\nو مركب حقيقى از مركب غيرحقيقى به وحدت حقيقى ممتاز مىگردد و اين تركيب حقيقى به واسطهء اين است كه از تأليف دو جزء ، امر ثالثى حاصل گردد كه مغاير با هريك از آن‌دو جزء است و براى آن آثار خاصى است ، غير از آثار خاص آن‌دو جزء ، مانند امور معدنيّه كه براى آنها آثار خاصى است ، غير از آثار عناصر تشكيل دهندهء آنها ، ( بلكه همهء موجودات طبيعى كه از عناصر مختلف تركيب شده‌اند ، اعم از معدنيات ، نباتات و حيوانات از اين قبيل هستند ) ، نه مانند گروهى سرباز كه مركب از افراد است و يا خانه كه مؤلف از خشت و گچ و غير آن ( مصالح ديگر ) مىباشد ، ( در اين‌گونه مركب‌ها ، تركيب حقيقى انجام نگرفته و امر ثالثى كه داراى آثار حقيقى مغاير با آثار خاص هريك از اجزاء باشد ، پديد نيامده است ، اينها مركبات اعتبارى است و بلكه حقيقتا تركيبى رخ نداده است ، آنچه تحقق يافته است انضمام و تأليف اجزاء مىباشد ) .\r\nو باتوجه به اين مطلب اعتقاد به اينكه تركيب ميان ماده و صورت اتحادى است نه انضمامى ، همان‌گونه كه ( در فصل ( 7 ) از مرحله ( 6 ) ) خواهد آمد ، ( بر\r\n\r\n\r\n","description":"","footnote":"\r\n( 1 ) تغاير مفهومى موجب اين نيست كه دو مفهوم نسبت به يكديگر عرضى باشند و درنتيجه حمل آنها ، حمل شايع باشد نه حمل اوّلى ذاتى ، زيرا حد و محدود هم تغاير مفهومى دارند ولى حمل آنها اولى ذاتى است ، و نسبت آنها نسبت دو مفهوم عرضى نيست .\r\n","page_name":" 63 ","page_number":63},
  {"content":"\r\n\r\nاعتقاد به اينكه تركيب آنها انضمامى است ) راجح است .\r\nپس ( از بيان مطلب فوق يادآور مىشويم ) كه برخى از ماهيات نوعيه ، افراد كثيره دارند ، مانند انواعى نظير انسان كه داراى نوعى تعلق به ماده هستند ، و برخى از آنها ماهياتى هستند كه نوع آنها منحصر در يك فرد است ، مانند عقول كه تجرد تام از ماده دارند ، و منحصر بودن نوع آنها در فرد به دليل اين است كه كثرت افراد نوع يا به خاطر اين است كه كثرت فردى تمام ماهيت نوع است ، يا بعض ماهيت آن و يا لازم ماهيت نوع ، و بنابر همهء اين تقادير براى ماهيت ، فرد واحد تحقق نخواهد يافت ، زيرا بر آنچه ماهيت نوعيه منطبق گردد ، كثرت فردى واجب و انفكاك ناپذير است ، و ( از طرفى ) هيچ كثرتى بدون تحقق آحاد و افراد امكان‌پذير نيست .\r\n( و باتوجه به اينكه تحقق فرد براى ماهيت نوعيه بنابر تقادير ياد شده امكان ندارد ، كثرت فردى هم تحقق نخواهد يافت ) و اين خلاف فرض است ، ( پس فرض اينكه كثرت ، عين ذات يا جزء ذات يا لازمهء ذات باشد ، مستلزم عدم تحقق كثرت است ، و آنچه فرض وجودش مستلزم عدم آن باشد ، محال است ) .\r\nو يا اينكه كثرت افراد نوع به خاطر عرض مفارق نوع است ، كه با انضمام و عدم انضمام آن ، كثرت فرد محقق مىگردد . و در اين صورت واجب است كه در ماهيت نوعيه امكان و استعداد عروض و انضمام آن عرض مفارق باشد ، و امكان و استعداد هم همان‌گونه كه ( در مرحله دهم ) مىآيد ، بدون ماده تحقق‌پذير نيست ، پس هرنوعى كه كثيرالافراد است ، مادى مىباشد و عكس ( نقيض موافق ) آن اين است كه آنچه مادّه ندارد و آن نوع مجرد از ماده است ، كثيرالافراد نيست . و اين همان مطلوب ما است ، ( كه انواع مجرد از ماده منحصر در يك فرد مىباشند و كثرت فردى در آنها امكان‌پذير نيست ) .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nشرح مطالب :\r\nفهرست مطالبى كه در اين فصل مورد بررسى قرار گرفته‌اند ، عبارت است از :\r\nالف - اجزاء ماهيت نوعيه ، در خارج متحد و در ذهن مغاير با يكديگرند .\r\nب - مركب بر دو قسم است : 1 - حقيقى 2 - غيرحقيقى ، مركب حقيقى آن است كه اجزاء آن به يكديگر نيازمند بوده و از تركيب اجزاء ، امر ثالثى بوجود مىآيد كه اثر خاصى بر آن مترتب مىگردد ، كه مغاير با اثر هريك از اجزاء مىباشد .\r\nج - تركيب ميان ماده و صورت اتحادى است نه انضمامى .\r\nد - ماهيات نوعيه دوگونه‌اند : 1 - مجرد 2 - مادى .\r\nدر ماهيات نوعيّه مادى ، كثرت فردى امكان‌پذير است ، ولى درمورد ماهيات نوعيه مجرده ، كثرت فردى ممكن نيست و نوع هريك از آنها منحصر در يك فرد است .\r\nه - وجود امكان استعدادى ، مستلزم وجود ماده است و در موجودات مجرد ، امكان استعدادى راه ندارد .\r\nاز اين مطلب پنجگانه ، مطلب اول و دوم و چهارم به مقدار لازم در متن بيان گرديده و در بخش ترجمه آنها را توضيح داديم .\r\nو مطلب سوّم ، مطلب دقيقى است كه در مباحث مربوط به ماده و صورت در مرحله هفتم خواهد آمد . و مطلب اخير هم در مباحث مربوط به قوه و فعل در مرحله دهم مطرح خواهد شد و دربارهء هريك در جاى خود بحث لازم را خواهيم نمود .\r\n( انشاء اللّه ) .\r\n* * *\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nالفصل السابع في الكلي و الجزئي و نحو وجودهما\r\nربّما ظنّ : أنّ الكليّة و الجزئيّة إنّما هما في نحو الادراك ، فالادراك الحسّي لقوّته يدرك الشيء بنحو يمتاز من غيره مطلقا ، و الادراك العقلي لضعفه يدركه بنحو لا يمتاز مطلقا و يقبل الانطباق على أكثر من واحد ؛ كالشبح المرئي من بعيد ، المحتمل أن يكون هو زيدا ، أو عمرا ، أو خشبة منصوبة ، أو غير ذلك ، و هو أحدها قطعا ؛ و كالدر هم المسموح القابل الانطباق على دراهم مختلفة .\r\nو يدفعه : أنّ لازمه أن لا يصدق المفاهيم الكليّة ؛ كالانسان مثلا ، على أزيد من واحد من أفرادها حقيقة ، و أن يكذب القوانين الكليّة المنطبقة على مواردها اللامتناهية إلّا في واحد منها ، كقولنا : الأربعة زوج ، و كل ممكن فلوجوده علّة ، و صريح الوجدان يبطله ؛ فالحق أنّ الكليّة و الجزئية نحوان من وجود الماهيّات .\r\n\r\nترجمه و توضيح :\r\n\r\nفصل هفتم : كلى و جزئى و نحوهء وجود آنها\r\nچه‌بسا گمان مىشود كه كلى و جزئى بودن مفهوم به خاطر نوع ادراك است ،\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nپس ادراك حسى به خاطر قوى بودنش ، شىء را به‌گونه‌اى درك مىكند كه از هر جهت از غير آن ممتاز مىگردد و ادراك عقلى به خاطر ضعيف بودنش ، شىء را به گونه‌اى درك مىكند كه از غير آن به‌طور مطلق و كامل ممتاز نمىگردد و انطباق بر بيش‌از يك فرد را مىپذيرد ، مانند شبحى كه از دور ديده مىشود و محتمل است زيد باشد يا عمرو باشد يا چوبى باشد كه بر زمين نصب شده است ، يا شىء ديگرى غير از آن باشد و حال آنكه به‌طور قطع ( درواقع ) يكى از آنها است ( و احتمال انطباق آن بر بيش‌از يك فرد به خاطر نامشخص بودن ادراك و ضعف آن است ) و مانند درهم ممسوح ( سائيده شده ، كه مشخصات روى آن محو گرديده است ) و قابل انطباق بر دراهم مختلف مىباشد .\r\nاين نظريه را باطل مىكند ، اين‌كه لازمهء آن اين است كه ( درمورد ادراكات تصورى ) مفاهيم كلى مانند انسان ، در حقيقت و به حسب واقع بر بيش‌از يكى از افرادش صدق نكند و ( درمورد تصديقات هم لازمه‌اش اين است كه ) قوانين كلى منطبق بر موارد بيشمار ، در غير از يك مورد ، كاذب و غيرمطابق با واقع باشند ، مانند :\r\nاربعه زوج است ، و هرماهيت امكانى در وجود خود احتياج به علت دارد و درك وجدانى به‌طور آشكار حكم به بطلان اين سخن مىكند ( زيرا هم درمورد تصورات و هم درمورد تصديقات ، ادراكات كلى ، بر همه مصاديق قابل انطباق خود ، صادق مىباشند ) پس حق اين است كه كلى و جزئى بودن مفهوم مربوط دو نحو وجود ماهيت است ( كليت خاصيت وجود ذهنى ماهيت و جزئيت خاصيت وجود خارجى آن است )\r\n\r\nشرح مطالب :\r\nبحث در اين فصل پيرامون كلى است و اين‌كه ميان مفاهيم كلى و مفاهيم جزئى چه تفاوتى وجود دارد ؟ در اين مورد دو نظريه را مطرح نموده‌اند ، يكى نظريه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكسانى كه مفهوم كلى را از قبيل « جزئى مردّد » مىدانند و در حقيقت كلى همان جزئى است ، لكن نه جزئى معين ، بلكه جزئى مبهم و مردّد ، اين نظريه حسيّون اروپا است ، يعنى كسانى كه فقط به ادراكات حسى معتقدند و هرنوع ادراك عقلى را انكار مىنمايند و همان‌گونه كه در متن آمده است ، ادراك جزئى را ادراك حسّى و قوى دانسته و ادراك كلى را ادراك عقلى و ضعيف و مبهم تلقى كرده‌اند .\r\nهيوم مىگويد « آنچه معقولات مىناميم و مرتبه‌اى بلند براى آنها قائليم ، نيستند مگر احساساتى كه خفيف و ضعيف شده يا با يكديگر مركب شده‌اند » « 1 » .\r\nاين نظريه به اين شكل در ميان مسلمين مطرح نشده است ، ولى تنها كسى كه شايد متوجه اين مطلب بوده است و لذا در باب كلى تحقيق بيشترى كرده است صدرالمتألهين است ، يعنى او در باب كلى نظريه‌اى ابراز كرده است كه جواب امثال هيوم را با برهان مىدهد ، وى ثابت كرد كه كلى جزئى مبهم شده نيست ، يعنى جزئى با تنزّل كلى نمىشود ، با تعالى كلى مىشود ، زيرا حقيقت جزئى تنزل يافته همان جزئى مردد است ، ولى حقيقت كلى اين است كه آنچه در ذهن تصور مىشود ، حالتى به خود مىگيرد كه درآن‌واحد جامع همهء افراد است و معجزه ذهن اين است كه چنين قدرتى را دارد كه مىتواند از راه تصور كلى قضيه‌اى تشكيل بدهد كه به واسطه آن يك قانون كلى براى افراد غيرمتناهى بياورد و اين در يك مقام عالىترى از مقام نفس است ، ( عالىتر از آن مقام كه مفهوم جزئى را تصور مىكند . ) « 2 »\r\n\r\nكلى بودن مستلزم داشتن مصاديق نيست\r\nممكن است توهم شود كه مفهوم ، آنگاه كلى است كه براى او در خارج از ذهن افراد و مصاديق متعدد باشد ولى اين توهم بىپايه است و منشاء آن نداشتن تصور صحيح از كليت ماهيت است . مصنف ( ره ) در نهاية الحكمه كليت ماهيت را\r\n\r\n\r\n","description":"","footnote":"\r\n( 1 ) سير حكمت در اروپا ، ج 2 ، ص 149 .\r\n( 2 ) شرح مبسوط منظومه ، ج 1 ، ص 310 - 309 .\r\n","page_name":" 69 ","page_number":69},
  {"content":"\r\n\r\nاين‌گونه تفسير نموده‌اند :\r\n« و معنى كلية الماهية ، ان الماهية التى في الذهن كلما ورد فيه فرد من افرادها و عرض عليها ، اتحدت معه و كانت هى هو ، و هذه الخاصة هى المسماة بالكلية و هى المراد باشتراك الافراد في الماهية ، فالعقل لا يمتنع من تجويز صدق الماهية على كثيرين بالنظر الى نفسها ، سواء كانت ذات افراد كثيرين في الخارج ام لا ؟ « 1 » » :\r\nمقصود از كلى بودن ماهيت اين است كه ماهيتى كه در ذهن تصور شده است ، هرگاه يكى از افراد آن ماهيت تصور شود و بر آن ماهيت ذهنى عرضه شود ، با آن متحد گرديده و بر او حمل مىشود ، اين ويژگى را كليت مىنامند و مقصود از اين‌كه گفته‌اند : افراد در ماهيت شريكند همين است ، يعنى عقل با مطالعهء ماهيت از صدق آن بر افراد متعدد امتناع نمىورزد ، خواه در خارج داراى افراد باشد و يا افراد خارجى نداشته باشد .\r\nدر اين‌جا ممكن است اشكالى مطرح شود و آن اينكه از نظر مصنف كلى بودن لازمه وجود ذهنى ماهيت است ، و براين اساس بايد همهء مفاهيم ذهنى كلى باشند ، بنابراين تقسيم مفاهيم به كلى و جزئى مخدوش مىگردد ؟\r\nاين اشكال را مصنف هم در نهاية الحكمه و هم در تعاليق خود بر اسفار يادآور شده و به آن پاسخ داده است و حاصل آن اينكه « جزئى بودن ادراك حسى از آن نظر كه يك مفهوم ذهنى است ( مقايسه با معلوم خارجى مىشود ) نيست ، بلكه به لحاظ اتصال حس با معلوم خارجى است و به لحاظ اين‌كه انسان مىداند كه ادراكات حسى از طريق نوعى تأثر حواس از موجود خارجى تحقق مىيابد و نيز جزئى بودن صورت‌هاى خيالى ، به خاطر اتصال آنها به صورت‌هاى حسى است ، خواه ادراك خيالى به معنى يادآورى صورتهاى حسى قبلى باشد و يا آن‌كه قوّه خيال ، صورتهاى حسى را به‌هم تركيب كرده و فردى خيالى را بسازد » « 2 » .\r\n* * *\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 5 ) ، فصل ( 3 ) .\r\n( 2 ) نهاية الحكمه ، مرحله 5 ، فصل 3 ، اسفار ، ج 2 ، ص 11 .\r\n","page_name":" 70 ","page_number":70},
  {"content":"\r\n\r\n\r\nالفصل الثامن في تميز الماهيّات و تشخصها\r\nتميّز ماهيّة من ماهيّة أخرى بينونتها منها ، و مغايرتها لها ، بحيث لا تتصادقان ؛ كتميّز الانسان من الفرس باشتماله على الناطق . و التشخّص كون الماهيّة بحيث يمتنع صدقها على كثيرين ، كتشخّص الانسان الذي هو زيد .\r\nو من هنا يظهر اوّلا : أنّ التميّز وصف إضافي للماهيّة ؛ بخلاف التشخّص ، فإنّه نفسي غير إضافيّ .\r\nو ثانيا : أنّ التميّز لا ينافي الكليّة ، فإنّ انضام كلّي إلى كلّي لا يوجب الجزئيّة ، و لا ينتهي إليها و إن تكرّر ؛ بخلاف التشخّص .\r\nثم إنّ التميّز بين ماهيّتين : إمّا به تمام ذاتيهما ؛ كالأجناس العالية البسيطة ، إذ لو كان بين جنسين عاليين مشترك ذاتيّ ، كان جنسا لهما واقعا فوقهما ، و قد فرضا جنسين عاليين ، هذا خلف .\r\nو إمّا ببعض الذات ، و هذا فيما كان بينهما جنس مشترك ، فتتمايزان بفصلين ، كالانسان و الفرس .\r\nو إمّا بالخارج من الذات ، و هذا فيما إذا اشتركتا في الماهيّة النوعيّة فتتمايزان بالأعراض المفارقة ، كالانسان الطويل المتميّز بطوله\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمن الانسان القصير .\r\nو ههنا قسم رابع ، أثبته من جوّز التشكيك في الماهيّة ، و هو :\r\nاختلاف نوع واحد بالشدّة و الضعف ، و التقدّم و التأخّر ، و غيرها ، في عين رجوعها إلى ما به الاشتراك ؛ و الحق أن لا تشكيك إلّا في حقيقة الوجود ، و فيها يجري هذا القسم من الاختلاف و التمايز .\r\nو أمّا التشخّص : فهو في الأنواع المجرّدة من لوازم نوعيّتها ؛ لما عرفت أنّ النوع المجرّد منحصر في فرد ، و هذا مرادهم بقولهم : « إنّها مكتفية بالفاعل توجد بمجرّد إمكانها الذاتيّ » ، و في الأنواع المادّيّة ، كالعنصريّات ، بالأعراض اللاحقة ، و عمدتها ، الأين ، و متى ، و الوضع ؛ و هي تشخّص النوع بلحوقها به في عرض عريض بين مبدأ تكوّنه إلى منتهاه ، كالفرد من الانسان الواقع بين حجم كذا و حجم كذا ، و مبدأ زماني كذا إلى مبدأ زماني كذا ، و على هذا القياس . هذا هو المشهور عندهم .\r\nو الحق - كما ذهب إليه المعلم الثاني و تبعه صدر المتألّهين - أنّ التشخّص بالوجود ، لأنّ انضمام الكلي إلى الكلّي لا يفيد الجزئيّة ؛ فما سمّوها أعراضا مشخّصة هي من لوازم التشخّص و أماراته .\r\n\r\nترجمه و توضيح :\r\n\r\nفصل هشتم : تميز ماهيات و تشخص آنها\r\nتميز ماهيتى از ماهيت ديگر ، مباينت و مغايرت آن ماهيت با ماهيت ديگر است به‌گونه‌اى كه بر يكديگر صدق نمىكنند مانند تميز ماهيت انسان از فرس\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nبه واسطهء اشتمال انسان بر ناطق .\r\nو تشخص ( ماهيت ) ، بودن ماهيت است به‌گونه‌اى كه ، صدق آن بر افراد كثير ممتنع باشد ، مانند تشخص انسانى كه زيد نام دارد .\r\nو از اين تعريف ظاهر مىشود كه اولا : تميز وصف اضافى براى ماهيت است بر خلاف تشخص ، زيرا تشخص مربوط به خود ماهيت است نه اضافى و در مقايسه با غير .\r\nو ثانيا : تميز با كليت منافات ندارد ، زيرا انضمام مفهوم كلى به مفهوم كلى ديگر موجب جزئى بودن آن نمىگردد و به جزئيت ( تشخص ) منتهى نمىگردد ، هرچند اين انضمام تكرار شود ( و پيوسته ماهيت به مفهوم كلى ديگر مقيد گردد ) ، بر خلاف تشخص ( كه با كليت منافات دارد ) .\r\nسپس ( بعد از اينكه بر تعريف تميز و تشخص و فرق آن‌دو آگاه شديم ) ، بايد يادآور شويم كه تميز ميان دو ماهيت يا به تمام ذات آنها است ، مانند اجناس عاليه بسيطه ( كه به تمام ذات با يكديگر مباينت دارند و جزء مشترك ذاتى ندارند ) ، زيرا اگر ميان دو جنس عالى ، مشترك ذاتى باشد ، جنس آنها خواهد بود و ما فوق آنها قرار خواهد داشت و حال آن‌كه آن‌دو ، جنس عالى فرض شده‌اند ، پس وجود جزء مشترك براى آنها خلاف فرض است .\r\nو يا اينكه تميز دو ماهيت به بعض ذات آنها است و آن در مواردى است كه ميان دو ماهيت جنس مشترك وجود داشته باشد ، كه در اين صورت بواسطهء دو فصل ( كه جزء ذات آنها است ) ممتاز مىگردند ، مانند انسان و فرس .\r\nو يا اينكه تمايز دو ماهيت به واسطهء امرى خارج از ذات آنها است ، در مواردى كه در ماهيت نوعيه ، مشترك مىباشند ، كه در اين صورت ، به واسطهء اعراض مفارقه ( نه اعراض لازمه ) ممتاز مىگردند ، مانند انسان بلند قامت كه به‌واسطه بلندى قامت از انسان كوتاه قامت ممتاز مىگردد ، ( و بلندى و كوتاهى قامت از عوارض لازم ماهيت نوعيه انسان نمىباشند ) .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو در اينجا قسم چهارمى از تميز هست كه قائلان به جواز تشكيك آن را اثبات كرده‌اند و آن عبارت است از : اختلاف نوع واحد ( نه به‌واسطه عوارض مفارقه بلكه ) به واسطهء شدت و ضعف و تقدم و تأخر و غير آنها ، ( مانند كمال و نقص ، غنى و فقر ) در عين رجوع اين جهات امتياز ، به چيزىكه ملاك اشتراك مىباشد ، و حق اين است كه تشكيك جز در حقيقت وجود راه ندارد ، و اين قسم از اختلاف و تمايز در حقيقت وجود جارى مىباشد .\r\n( آنچه بيان گرديد دربارهء ملاكات تميز ماهيت بود ) ، اما تشخص ( ماهيت ) در انواع مجرده ، لازمهء نوعيت آنها است به خاطر آنچه در فصل ( 6 ) دانستى كه نوع مجرد منحصر در فرد است و اين است مراد حكماء كه گفته‌اند : انواع مجرده مكتفى به فاعل هستند و به مجرد امكان ذاتى كه دارند ، موجود مىگردند ( و وجود آنها متوقف بر امكان استعدادى و شرائط خاص مادى نيست ، و به عبارت ديگر : قاعدهء « الشىء ما لم يتشخص لم يوجد » ، درمورد انواع مجرد ، ملازم با ماهيت آنها است و درنتيجه از جانب فاعل ، هستى خود را دريافت مىكنند . )\r\nو ( تشخص ) در انواع ماديّه مانند موجودات عنصرى و مادى ، به واسطهء اعراض ( مفارقه و ) لاحقه آنها است و عمدهء آن اعراض ( مقوله‌هاى ) : أين و متى و وضع مىباشد و اين اعراض به واسطهء لحوق و عروض آنها به نوع ، در يك دائره گسترده ( عرض عريض ) كه از مبدء تكون نوع تا منتهاى وجود آن را شامل مىگردد ، موجب تشخص نوع مىشوند ، مانند فرد انسان كه واقع است ميان دو حجم خاص ، و دو زمان خاص و به‌همين قياس ( درمورد اعراض ديگر كه لاحق و عارض بر آن مىگردند ) .\r\nاين نظريه درمورد ملاك تشخص انواع مادى ، نظريه مشهور ميان فلاسفه است ، ولى حق - همان‌گونه كه معلم ثانى گفته و صدرالمتألهين هم از او پيروى كرده است - اين است كه تشخص به‌واسطه وجود است ، زيرا انضمام مفهوم كلى به كلى ديگر مفيد جزئيت نيست ، پس آنچه را اعراض مشخصه ناميده‌اند ، از لوازم\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nتشخص و نشانه‌هاى آن است ، ( نه ملاك تشخص ، ملاك تشخص ، وجود هرماهيت است و البته هروجود خاص ، عوارض خاصى را به دنبال دارد ) .\r\n\r\nشرح مطالب :\r\nآخرين مسأله‌اى كه در اين مرحله مورد بحث قرار گرفته است ، مسأله « تميز » و « تشخص » ماهيت است و نخست تميز و تشخص را تعريف نموده و تفاوت آن‌دو را بيان كرده‌اند ، آنگاه ملاكات تميز و تشخص را يادآور شده‌اند .\r\nتعريف تميز و تشخص و نيز فرق ميان آن‌دو ، به همان مقدار كه در متن آمده است ، كافى است و به توضيح و شرح جداگانه احتياج ندارد ، آنچه بايد مقدارى دربارهء آن بحث نمائيم ، ملاكات تميز ماهيات و نيز ملاك تشخص آنها مىباشد ، بنابراين بحث ما پيرامون دو مطلب است :\r\nالف - ملاكات تميز ماهيات .\r\nب - ملاك تشخص ماهيات .\r\n\r\nالف - ملاكات تميز ماهيات :\r\nبراى تميز يك ماهيت از ماهيت ديگر ، سه ملاك معروف است كه عبارتند از :\r\n1 - تميز به تمام الذات ، مانند اجناس عاليه ( مقولات عشر )\r\n2 - تميز به جزء الذات ، مانند انواع مندرج در يك جنس .\r\n3 - تميز به عوارض خارج از ذات ، مانند اصناف و افراد مندرج در يك نوع .\r\nو قسم چهارمى هم گفته شده كه ، تميز « تشكيكى » نام دارد . حال آيا تميز تشكيكى مربوط به ماهيت است يا وجود ، اختلاف است ، كسانى چون شيخ اشراق كه قائل به اصالت ماهيت مىباشند ، آن را مربوط به ماهيت دانسته‌اند ، يعنى به نظر او ماهيت تشكيك‌پذير است ، ولى از نظر قائلان به اصالت وجود ، اين نوع از تميز\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاختصاص به وجود دارد و حقيقت آن همان مراتب مختلف وجود از لحاظ كمال و نقص ، تقدم و تأخر ، شدت و ضعف و مانند آن است .\r\nحكيم سبزوارى ( ره ) ملاكات ياد شده تميز را ، اين‌گونه به نظم آورده است :\r\n « الميز اما به تمام الذات * او بعضها او جا بمنضمات »\r\n« بالنقص و الكمال في المهية * ايضا يجوز عند الاشراقية » « 1 » \r\nنكته لازم به ذكر اين است كه ، همهء قائلان به اصالت ماهيت و اعتبارى بودن وجود ، قائل به جواز تشكيك در ماهيت نيستند ، مرحوم سبزوارى در بحث اصالت وجود همين مطلب را به‌عنوان يكى از دلايل اصالت وجود يادآور شده ، مىگويد :\r\n« شكى نيست كه علت بر معلول تقدم ذاتى و رتبى دارد ، حال اگر فرض كنيم علت و معلول هردو از يك نوع باشند ، مثلا آتشى علت پيدايش آتش ديگر باشد ، باتوجه به اين‌كه ماهيت آن‌دو يكى است و در ماهيت هم تشكيك راه ندارد ، اگر وجود هم يك مفهوم اعتبارى باشد و واقعيت عينى نداشته باشد ، چگونه عليت و معلوليت را در اين‌گونه موارد مىتوان تفسير كرد ؟ آنگاه چنين اضافه مىكند : « و قد جمع جمّ غفير منهم بين اعتبارية الوجود و نفى التشكيك في الماهية »\r\nيعنى گروه بسيارى از آنان در عين اين‌كه قائل به اعتبارى بودن وجود هستند ، قائل به تشكيك در ماهيت نمىباشند ( و بنابراين مشكل عليت را در موارد ياد شده نمىتوانند حل كنند ) ، سپس مىگويد : « ولى بنابر اصالت وجود اين مشكل به راحتى قابل حل است ، زيرا اگر چه متقدم و متأخر هردو از يك ماهيت مىباشند ، ولى ما به التقدم و التأخر ، حقيقت وجود است .\r\nو اما اين‌كه چرا تشكيك در ماهيت معقول و صحيح نيست از جمله دلايل معروف آن اين است كه ، اگر در ماهيت أشدّيت و اضعفيت راه يابد ، در اين صورت اگر ما به التفاوت داخل در ماهيت أشد باشد ، ماهيت اضعف غير از ماهيت أشدّ خواهد بود و اگر ما به التفاوت داخل در ماهيت أشد نباشد ، در اين صورت تفاوت\r\n\r\n\r\n","description":"","footnote":"\r\n( 1 ) شرح منظومه ، فريده ( 1 ) ، غرر فى ان تكثر الوجود بالمهيات .\r\n","page_name":" 76 ","page_number":76},
  {"content":"\r\n\r\nماهيت أشد و اضعف در ماهيت نبوده ، بلكه تفاوت آن‌دو به‌واسطه چيزى است كه خارج ذات و ماهيت آنها است « 1 » .\r\nولى صدرالمتألهين اين استدلال را از قبيل مصادره به مطلوب دانسته است و مىگويد : « إذ الكلام في ان التفاوت قد يكون بنفس ما وقع فيه التوافق بين الشيئين لا بما يزيد عليه » « 2 » . لكن درعين‌حال در « شواهد ربوبيه » ، تشكيك در ماهيت را نادرست دانسته و آن را به حقيقت وجود اختصاص داده است ، چنان‌كه مىگويد : « المعانى الكلية لا تقبل الاشد و الاضعف سواء كانت ذاتيات او عرضيات ، سوى الوجود فانه بذاته مما يتفاوت كمالا و نقصا و تقدما و تأخرا » « 3 » .\r\nمعانى كلى خواه ذاتى باشند يا عرضى قبول أشد و اضعف بودن نمىكنند ، غير از وجود كه به حسب ذات از نظر كمال و نقص و تقدم و تأخر تفاوت‌پذير است .\r\n\r\nب - ملاك تشخص ماهيات :\r\nقبل از هرچيز ، لازم است تصور درستى از « تشخص » داشته باشيم ، تا معلوم شود ملاك آن چيست ؟ مقصود از تشخص اين است كه شيىء از نظر عقل فقط بر يك مصداق انطباق يابد و انطباق آن بر بيش‌از يك مصداق جائز نباشد ، بنابراين نبايد « تشخص » را با چيزىكه در خارج « مشخص » و معين گرديده است يكى انگاشت . مثلا اگر ما يك رشته خصوصيات را درنظر آوريم و در خارج و نفس الامر تنها اين خصوصيات بر يك فرد منطبق گردد ، در اين صورت فرد ياد شده مشخص و معين است و مثلا از نظر قوانين كيفرى و قضائى پس از پىگيرى و درنظر گرفتن آن خصوصيات و انطباق آنها بر فرد معين در خارج ، انسان مجرم به‌طور مشخص شناخته شده و مورد بازخواست قرار مىگيرد ، ولى درعين‌حال از نظر فلسفى ،\r\n\r\n\r\n","description":"","footnote":"\r\n( 1 ) حاشيهء مرحوم آملى بر منظومه ، ج 1 ، ص 32 ، در مبحث اصالت وجود نيز دراين‌باره بحث نموديم .\r\n( 2 ) اسفار ، ج 1 ، ص 428 .\r\n( 3 ) هستىشناسى در مكتب صدرالمتألهين ص 103 .\r\n","page_name":" 77 ","page_number":77},
  {"content":"\r\n\r\nتشخص تحقق نيافته است ، زيرا عقل انطباق آن را بر فرد ديگرى غير از فرد ياد شده محال نمىداند ، بنابراين اگر به فرض ، فرد ديگرى هم با همان خصوصيات پيدا شود ، مورد انطباق آن خصوصيات قرار مىگيرد .\r\nاكنون كه مقصود از تشخص روشن شد ، به روشنى مىتوان ملاك تشخص را بدست آورد و آن همان است كه فارابى گفته است ، يعنى وجود عينى و واقعيت يك موجود ملاك تشخص آن است ، زيرا هستى عينى يك موجود نه تنها در واقعيت خارجى بر مصاديق ديگر منطبق نمىگردد ، بلكه از نظر عقل هم ، چنين انطباقى محال و غيرممكن است .\r\nو اما انضمام مفاهيم كلى ، اگر چه دائره مفهوم را محدود مىكند و چه‌بسا پس از انضمام مفاهيم كلى بسيارى ، موجود خارجى مشخص گرديده و مصداق منحصر به فرد آن به دست مىآيد ، ولى درعين‌حال از نظر عقل صدق آن مفهوم بر مصداق ديگر ممتنع نخواهد بود .\r\nاينك متن عبارت صدرالمتألهين را در اينجا نقل مىكنيم :\r\n« و الحق ان تشخص الشيىء بمعنى كونه ممتنع الشركة فيه بحسب نفس تصوره ، انما يكون بأمر زائد على الماهية ، مانع بحسب ذاته من تصور الاشتراك فيه ، فالمشخص للشىء بمعنى ما به يصير ممتنع الاشتراك فيه ، لا يكون بالحقيقة الا نفس وجود ذلك الشيىء كما ذهب إليه المعلم الثانى ، فان كل وجود متشخص بنفس ذاته ، و اذا قطع النظر عن نحو الوجود للشيىء فالعقل لا يأبى عن تجويز الاشتراك فيه و إن ضمّ إليه ألف مخصص » « 1 » .\r\nترجمه : حق اين است كه تشخص ماهيت ، بدين معنى كه به محض تصور آن ، حكم به امتناع اشتراك بيش‌از يك مصداق در آن شود ، به واسطهء امرى غير از ذات و ماهيت است ، كه آن امر به‌گونه‌اى است كه به خودى خود مانع از تصور اشتراك در آن مىباشد و چنين چيزى جز وجود و هستى عينى هرماهيت چيز ديگرى\r\n\r\n\r\n","description":"","footnote":"\r\n( 1 ) اسفار ، ج 2 ، ص 10 ، و نيز رجوع شود به شرح مبسوط منظومه ج 1 ، ص 162 - 161 .\r\n","page_name":" 78 ","page_number":78},
  {"content":"\r\n\r\nنيست ، و اين همان مطلبى است كه معلم دوّم بيان نموده است ، زيرا هروجودى بالذات متشخص است و اگر از وجود خاص هرماهيت قطع‌نظر كنيم ، از نظر عقل تجويز اشتراك در آن ماهيت اشكالى ندارد ، هرچند هزار مخصص هم ضميمه آن ماهيت گردد .\r\n* * *\r\n\r\n","description":"","footnote":"","page_name":" 79 ","page_number":79},
  {"content":"\r\n . \r\n","description":"","footnote":"","page_name":" 80 ","page_number":80},
  {"content":"\r\n\r\n\r\nالمرحلة السادسة في المعقولات العشر و هي الأجناس العالية التي اليها تنتهي أنواع الماهيّات\r\nو فيها أحد عشر فصلا\r\n\r\n","description":"","footnote":"","page_name":" 81 ","page_number":81},
  {"content":"\r\n . \r\n","description":"","footnote":"","page_name":" 82 ","page_number":82},
  {"content":"\r\n\r\n\r\nالفصل الأوّل [ تعريف الجوهر و العرض - عدد المقولات 
  ]\r\nتنقسم الماهيّة ، انقساما أوّليّا ، إلى جوهر و عرض ؛ فإنّها إمّا أن تكون بحيث « إذا وجدت في الخارج وجدت لا في موضوع مستغن عنها في وجوده » ؛ سواء وجدت لا في موضوع أصلا ، كالجواهر العقليّة القائمة بنفسها ، أو وجدت في موضوع لا يستغني عنها في وجوده ، كالصور العنصريّة المنطبعة في المادّة المتقوّمة بها ؛ و إمّا أن تكون بحيث « إذا وجدت في الخارج وجدت في موضوع مستغن عنها » ، كماهيّة القرب و البعد بين الأجسام ، و كالقيام و القعود ، و الاستقبال و الاستدبار ، من الانسان .\r\nو وجود القسمين في الجملة ضروريّ ، فمن أنكر وجود الجوهر لزمه جوهريّة الأعراض ؛ فقال بوجوده من حيث لا يشعر .\r\nو الأعراض تسعة هي المقولات و الأجناس العالية ، و مفهوم العرض عرض عام لها « 1 » ، لا جنس فوقها ؛ كما أنّ المفهوم من الماهيّة « 2 »\r\n\r\n\r\n","description":"","footnote":"\r\n( 1 ) و إلّا انحصرت المقولات في مقولتين ، و العروض قيام وجود شيء بشيء آخر يستغني عنه في وجوده ، فهو نحو الوجود . ( منه « قده » ) .\r\n( 2 ) و هو ما يقال في جواب ما هو ( منه « قده » ) .\r\n","page_name":" 83 ","page_number":83},
  {"content":"\r\n\r\nعرض عام لجميع المقولات العشر ، و ليس بجنس لها .\r\nو المقولات التسع العرضيّة هي : الكم ، و الكيف ، و الأين ، و متى ، و الوضع ، و الجدة ، و الاضافة ، و أن يفعل ، و أن ينفعل . هذا ما عليه المشاؤون من عدد المقولات ، و مستندهم فيه الاستقراء .\r\nو ذهب بعضهم إلى أنّها أربع ، بجعل المقولات النسبيّة ، و هي المقولات السبع الأخيرة ، واحدة . و ذهب شيخ الاشراق إلى أنّها خمس ، و زاد على هذه الأربعة الحركة « 1 » .\r\nو الأبحاث في هذه المقولات و انقساماتها إلى الأنواع المندرجة تحتها طويلة الذيل جدّا ؛ و نحن نلخّص القول على ما هو المشهور من مذهب المشّائين ، مع إشارات إلى غيره .\r\n\r\nترجمه و توضيح :\r\nمرحلهء ششم : دربارهء مقولات دهگانه است ، و مقولات دهگانه همان اجناس عاليه هستند كه انواع ماهيات به آنها منتهى مىگردند ، و در اين مرحله يازده فصل مىباشد .\r\n\r\nفصل اول : تقسيم ماهيت به جوهر و عرض\r\nماهيت در اوّلين تقسيم به جوهر و عرض تقسيم مىشود ؛ زيرا ماهيت يا به گونه‌اى است كه اگر در خارج موجود شود ، بدون احتياج به موضوعى كه آن موضوع در وجود خود از آن ماهيت بىنياز باشد ، موجود مىگردد ، خواه اصلا موضوع نداشته باشد ، مانند جواهر عقلى كه قائم به نفس مىباشند ( و اصلا موضوع ندارند ) ،\r\n\r\n\r\n","description":"","footnote":"\r\n( 1 ) فالمقولات عنده هي : الجوهر و الكم و الكيف و النسبة و الحركة ( منه « قده » ) .\r\n","page_name":" 84 ","page_number":84},
  {"content":"\r\n\r\nيا آنكه در موضوعى موجود گردد كه در وجود خود از آن ماهيت بىنياز نمىباشد ، مانند صورتهاى « 1 » عنصريّه كه منطبع در ماده و متقوم به آن مىباشند ، ( پس صورت ، جوهر است و ماده موضوع آن ، لكن ماده در وجود خود نيازمند صورت است ، زيرا صورت شريك العلة براى ماده مىباشد توضيح اين مطلب در فصل هفتم خواهد آمد ، اين قسم از ماهيات را جوهر مىنامند . )\r\nو يا ماهيت به‌گونه‌اى است كه هرگاه در خارج موجود گردد ، در موضوعى موجود مىشود كه بىنياز از آن ماهيت است ، مانند ماهيت نزديكى و دورى ميان اجسام و مانند قيام و قعود و استقبال و استدبار درمورد انسان . ( موضوع وجود قرب و بعد جسم است و جسم در وجود خود به قرب و بعد نياز ندارد ، انسان نيز موضوع قيام و قعود و استقبال و استدبار است و در وجود خود محتاج به آنها نيست ، اين قسم از ماهيات را عرض مىنامند ) .\r\nو وجود دو قسم ياد شده ، فىالجمله ضرورى است ، پس كسى كه وجود جوهر را انكار نمايد ، لازم مىآيد او را اعتقاد به جوهر بودن اعراض از جايى كه خود توجه ندارد .\r\nو اعراض نهگانه در حقيقت همان مقولات و اجناس عاليه هستند و مفهوم عرض ( مقوله نيست ، بلكه ) عرض عام است « 2 » براى آنها ، نه جنس ما فوق آنها ، همان‌گونه كه مفهوم ماهيت نيز عرض عام است براى همهء مقولات دهگانه ، و جنس ما فوق آنها نيست « 3 » ( و به عبارت ديگر : مفهوم هريك از مقولات ، معقول اوّلى\r\n\r\n\r\n","description":"","footnote":"\r\n( 1 ) اين مطلب اختصاص به صورت جسميّه يا عنصريّه ندارد ، بلكه درمورد صورت نوعيّه هم جارى است و ماده كه موضوع آنها است ، در وجود خود هم به صورت جسميه نيازمند است و هم به صورت نوعيّه ، به صورت جسميّه در تحقق و وجود خود و به صورت نوعيه در تنوع خود نيازمند مىباشد .\r\n( 2 ) زيرا اگر مفهوم عرض جنس ما فوق مقوله‌هاى نهگانه باشد ، مقولات منحصر در دو مقوله خواهد بود ( جوهر و عرض ) و عروض به‌معناى قيام وجود چيزى به چيز ديگر است كه در وجود خود از عارض بىنياز است ، پس عروض نحوهء وجود ماهيت است . ( علامه طباطبائى « ره » )\r\n( 3 ) ماهيت مفهومى است كه در جواب ماهو گفته مىشود . ( علامه طباطبائى « ره » )\r\n","page_name":" 85 ","page_number":85},
  {"content":"\r\n\r\nاست ، ولى مفهوم عرض و ماهيت از معقولات ثانيه مىباشند ) .\r\nو مقولات نهگانه عرضيه عبارتند از : « كم » ، « كيف » ، « أين » ، « متى » ، « وضع » ، « جده » ، « إضافه » ، « أن يفعل » و « أن ينفعل » . اين رقمى است كه مشائيان در مورد تعداد مقولات برآنند و مستند آنان در اين رقم و شماره استقراء است ( نه برهان عقلى ) .\r\nو برخى از آنان ( عمر بن سهلان ساوى ، مؤلف كتاب البصائر النصيرية در منطق ) معتقد گرديده‌اند كه مقولات چهار تا هستند ، به جهت اينكه مقولات نسبيه كه همان مقولات هفتگانه اخير مىباشند را يك مقوله قرار داده است و شيخ اشراق معتقد است كه مقولات پنج تا هستند و بر چهار مقولهء قبل ، حركت را ( به‌عنوان مقوله خاصى ) افزوده است « 1 » .\r\nو بحثهاى مربوطه به اين مقولات و تقسيمات آنها به انواع مندرج تحت آنها جدا گسترده است و ما سخن را براساس نظريهء مشهور ميان مشائين خلاصه كرده و به آراء ديگران هم اشاره‌هايى خواهيم داشت .\r\n\r\nشرح مطالب :\r\nدر اين فصل پيرامون چند مطلب بحث شده است :\r\nالف - تقسيم ماهيت به جوهر و عرض .\r\nب - دليل بر انحصار ماهيت در دو قسم مزبور .\r\nج - تحقق خارجى جوهر و عرض .\r\nد - تعداد مقولات عرضيه بنابر مذهب مشائين .\r\n\r\n\r\n","description":"","footnote":"\r\n( 1 ) درنتيجه مقولات نزد شيخ اشراق عبارتند از : جوهر ، كم ، كيف ، نسبت و حركت . ( علامه طباطبائى « ره » )\r\n","page_name":" 86 ","page_number":86},
  {"content":"\r\n\r\nه - نظريه صاحب بصائر و شيخ اشراق درمورد تعداد مقولات .\r\nدرمورد مطلب اوّل و دوّم فرموده‌اند : ماهيت از نظر وجود خارجى از دو حال بيرون نيست :\r\n1 - به موضوعى كه آن موضوع بىنياز از ماهيت باشد نياز ندارد ، اين ماهيت را « جوهر » مىنامند .\r\n2 - به موضوعى كه در وجود خود بىنياز از آن ماهيت است احتياج دارد ، اين ماهيت را « عرض » مىنامند .\r\nو درمورد مطلب سوّم ، مصنف ( ره ) وجود جوهر و عرض را در خارج ، امرى بديهى و بىنياز از دليل دانسته‌اند .\r\nآنگاه تعداد مقولات را مطابق با نظريهء فلاسفه مشاء يادآور شده‌اند كه آنان به يك مقولهء جوهرى و نه مقولهء عرضى معتقد مىباشند ، ولى صاحب بصائر معتقد به چهار مقوله است ، زيرا هفت مقوله نسبى در نظام فلسفى مشائين را يك مقوله دانسته است و شيخ اشراق نيز با او در اين جهت موافقت نموده ، ولى حركت را مقوله جداگانه‌اى بشمار آورده و درنتيجه تعداد مقولات را پنج عدد دانسته است .\r\nآنچه مؤلف « البصائر » ، در كتاب البصائر النصيريه درمورد تعداد مقولات آورده ، همان نظريه مشهور ميان مشائين است ، ولى درعين‌حال نظريه مزبور منسوب به وى مىباشد « 1 » .\r\nشيخ اشراق وجه منحصر بودن مقولات را در پنج مقوله چنين بيان كرده است : « ماهيت يا جوهر است و يا غير جوهر كه به آن عرض و هيئت گفته مىشود و هيئت دو گونه است : يا ثبات آن قابل تصور است يا ثبات براى آن قابل تصور نيست ، قسم دوّم « حركت » است و قسم اوّل ( هيئتى كه ثبات آن قابل تصور است ) يا بدون مقايسه با هيئت ديگر قابل تعقل و تصور نيست ، اين مقوله « اضافه » است\r\n\r\n\r\n","description":"","footnote":"\r\n( 1 ) به اسفار ، ج 4 ، ص 4 ، شرح الهداية الاثيرية ، ص 264 رجوع شود .\r\n","page_name":" 87 ","page_number":87},
  {"content":"\r\n\r\nو يا آنكه بدون مقايسه با غير قابل تعقل است و اين بر دو قسم است ، يا بالذات تساوى و تفاوت و تجزّى ( تقسيم ) را مىپذيرد ، اين مقوله « كم » است و يا بالذات اين صفات را نمىپذيرد و اين مقوله « كيف » مىباشد . »\r\nو در كتاب تلويحات گفته است : « متى ، أين ، ملك و وضع بدون تصور اضافه ، قابل تصور نيستند ، زيرا وقتى جسم در مكان ( أين ) است براى جسم چيزى جز هيئت اضافه به مكان حاصل نشده است و اين اضافهء خاصى براى آن است ، بنابراين اضافه نسبت به اين مفاهيم چهارگانه هم ذاتى است و هم اعم و در اين صورت مفاهيم ياد شده ، اجناس عاليه نخواهند بود .\r\nو فعل و انفعال نيز حركت مىباشند كه به فاعل يا قابل نسبت داده مىشوند ، پس حقيقت اين دو نيز اضافه است اضافهء حركت به فاعل و قابل ، بنابراين آنچه شايستگى مقوله بودن را دارد ، مفهوم اضافه است . » « 1 »\r\nپاسخ كلام شيخ اشراق اين است كه : اولا آنچه به‌عنوان مقولهء اضافه بشمار آمده است مطلق نسبت و اضافه نيست ، بلكه اضافه مكرّر مىباشد ، و ثانيا مقوله‌هاى : « أين » ، « ملك » ، « متى » ، « وضع » ، « فعل » و « انفعال » اگر چه مشتمل بر نسبت مىباشند و به اين جهت به آنها مقوله‌هاى نسبى مىگويند ، ولى نفس نسبت ، مقوله نيست ، بلكه هيئتى كه از نسبت شىء به مكان يا زمان و . . حاصل مىگردد ، مقوله ناميده مىشود و اين هيئت در همهء آنها يكسان نيست . و مفهوم حركت نيز از نحوهء وجود سيّال و غير قارّ انتزاع مىشود ، پس داخل در مقولات نخواهد بود « 2 » .\r\n\r\n[ 1 - آيا همه موجودات امكاني منحصر در مقوله جوهر يا مقوله هاي عرضي هستند ؟ 
  ]\r\nدر اينجا لازم است پيرامون دو مطلب توضيحاتى داده شود :\r\n1 - آيا همهء حقايق و موجودات امكانى يا داخل در مقولهء جوهر و يا مندرج در مقوله‌هاى عرضى مىباشند و يا آن‌كه موجوداتى هم هستند كه داخل در هيچيك از آن‌دو نمىباشند ؟\r\n\r\n\r\n","description":"","footnote":"\r\n( 1 ) شرح الهداية الاثيرية ، ص 265 .\r\n( 2 ) نهاية الحكمه ، مرحله 6 ، فصل 2 .\r\n","page_name":" 88 ","page_number":88},
  {"content":"\r\n\r\nپاسخ اين است كه ، چنين نيست كه هرآنچه واقعيت دارد و از حقايق عينى عالم امكان بشمار مىرود ، داخل در يكى از مقوله‌هاى دهگانه باشد . ولى در عين حال همهء ماهيات امكانى مندرج در يكى از آنها خواهند بود .\r\nبهتر است اين مطلب را از زبان حكيم بلندپايهء اسلامى صدرالمتألهين بشنويم ، نامبرده نخست اشكالى را درمورد اينكه همهء حقايق امكانى مندرج در يكى از مقولات دهگانه مىباشند اين گونه يادآور شده‌اند :\r\n« برخى از امور داخل در مقولات دهگانه نيستند كه عبارتند از : « وحدت » ، « نقطه » ، « آن » ، « وجود » ، « شيئيت » ، « حركت » ، « مفاهيم و اعتبارات عامه » « 1 » ، « فصول بسيطه » ، « مفهوم مشتقات » مانند ابيض ، حارّ و مانند آن ، و نيز اعدام از قبيل عمى و جهل ، ( امور ياد شده داخل در هيچيك از مقولات دهگانه نيستند . )\r\nآنگاه در پاسخ مىگويد :\r\n« درمورد اعدام ملكات يادآور مىشويم كه اگر آنها را از آن نظر كه عدم هستند ملاحظه نمائيم حتما بايد خارج از مقولات باشند ، زيرا سخن ما دربارهء موجودات است و اگر آنها را از جنبهء ملكات مطالعه كنيم ، مانند علم و بصر ، در اين صورت اين امور عدمى بازگشت به ملكات مىكنند لكن نه بالذات بلكه بالعرض و سخن ما در موجودات بالعرض نيست .\r\nمشتقات و مركبات نيز به اين جهت خارج از مقولاتند كه وحدت در آنها محقق نيست ، و در تقسيم ممكن به مقولات دهگانه ، همان‌گونه كه وجود معتبر است ، وحدت نيز معتبر است .\r\nو خارج بودن وجود از مقولات امرى طبيعى است زيرا مقولات ، مربوط به ماهيات مىباشند ، از اينجا وضع وحدت و حركت هم روشن مىشود ، زيرا وحدت از نظر ما عين وجود است و حركت هم نحوه‌اى از وجود مىباشد ( وجود سيّال و متغير بالذات ) .\r\n\r\n\r\n","description":"","footnote":"\r\n( 1 ) مانند : عليت ، معلوليت ، وحدت ، كثرت و . . . و به‌طور كلى معقولات ثانيه .\r\n","page_name":" 89 ","page_number":89},
  {"content":"\r\n\r\nفصول بسيطه نيز در حقيقت وجودات خاص براى ماهيات نوعيّه مىباشند .\r\nامور عامه مانند شيئيت و ممكن بودن و مانند آن نيز تحققى جز همان ماهيات خاصه ندارند ( يعنى از معقولات اوليه و مفاهيم ماهوى نيستند ، بلكه از مفاهيم اعتبارى و معقولات ثانيه‌اند ) .\r\nنقطه نيز امرى عدمى است ( و بحث در مورد معقولات دربارهء حقايق وجودى است ) . »\r\nآنگاه مىگويد : « شيخ ( ابو على سينا ) خارج بودن اين امور را از مقولات عشر مسلم دانسته است و اين سخن او با ادعاى اينكه اجناس عاليه بيش‌از ده جنس نيست منافات ندارد ، زيرا مدعا اين است كه آنچه داراى ماهيتى است كه مركب از جنس و فصل است ، مندرج در يكى از اين مقولات است ، پس خارج بودن حقايق بسيط ، مانند اجناس عاليه و فصول اخيره ، و انواع بسيطه و هويات شخصيه از مقولات ، به حصر مقولات در اجناس دهگانه خللى وارد نمىسازد ، همان‌گونه كه اگر كسى بگويد شهرنشينان ، ده گروه بيش نيستند ، حال اگر اقوام ديگرى يافت شوند كه شهرنشين نيستند در مدعاى مزبور خللى ايجاد نمىكند . » « 1 »\r\n\r\n2 - دليل بر وجود جوهر چيست ؟\r\nممكن است گفته شود ما دليلى بر وجود ماهيت جوهرى در خارج نداريم ، زيرا تنها راه شناخت ما نسبت به حقايق عينى حواس است و آنچه در قلمرو ادراك حسى قرار مىگيرد چيزى جز اعراض نيست ، ما به كمك چشم ، رنگها و به‌واسطه حس بويائى ، بوها و به كمك قوه لامسه ، گرمى و سردى ، نرمى و زبرى و . . . و به‌واسطه حواس ديگر ، عوارض ديگرى را ادراك مىنمائيم ، ولى حسى كه به كمك آن به درك جوهر نائل شويم نداريم ، بنابراين راهى براى اثبات ماهيت جوهرى در خارج نداريم ، تنها چيزىكه هست ، از راه الهام ذهنى ، عده‌اى از خواص و اعراض را يك واحد فرض كرده و به آن نام جوهر و صورت جوهرى مىدهيم .\r\n\r\n\r\n","description":"","footnote":"\r\n( 1 ) اسفار : ج 4 ، ص 8 - 6 .\r\n","page_name":" 90 ","page_number":90},
  {"content":"\r\n\r\nبراى روشن شدن پاسخ اين اشكال ، بايد قبل از هرچيز ببينيم مفهوم جوهر از كجا و چگونه براى انسان حاصل مىگردد ؟ آيا اين مفهوم را از مطالعهء موجودات خارجى بدست مىآورد و يا آنكه از جاى ديگر فراهم مىگردد .\r\nپاسخ اين است كه ما اين دو مفهوم را از طريق مطالعه نفس خويش و حالات آن بدست آورده‌ايم ، زيرا مقصود از جوهر ، قائم به نفس بودن يك موجود و مقصود از مفهوم عرض ، قائم به غير بودن موجود است و ما اين مطلب را به وضوح ادراك مىكنيم كه واقعيت نفس ما به‌گونه‌اى است كه در تحقق خود نيازمند حالات روحى نيست ، ولى حالات روحى در تحقق خود متكى به نفس مىباشند و منهاى آن واقعيتى ندارند . هرگز ممكن نيست اراده ، محبت ، عداوت و مانند آن بدون تحقق داشتن نفس ، محقق گردند ، ولى تحقق نفس منهاى آنها كاملا ممكن است ، بنابراين نفس ، جوهر و حالات نفس ، عرض خواهند بود .\r\nبنابراين واقعيت نفس و حالات نفسانى دليل روشن بر تحقق داشتن ماهيت جوهر و عرض در خارج مىباشد و ما پس از آنكه اين مطلب را درمورد نفس و حالات روحى بدست آورديم ، درمورد آثارى كه از موجودات خارجى مشاهده مىكنيم نيز همين حكم را جارى مىكنيم ، يعنى باتوجه به اينكه در آن ملاك عرض ( نيازمندى به غير ) را مىيابيم ، براى آنها واقعيتى جوهرى اثبات مىكنيم .\r\nو به عبارت ديگر : ما اگر چه حس جوهرشناسى نداريم ، ولى از ادراك اعراض و خاصيت نيازمندى آنها به غير ، همراه آنها وجود جوهرى را اثبات مىكنيم .\r\nمثال ديگرى كه مىتواند رهگشاى ما در اين بحث باشد ، واقعيت عدد است ، زيرا خواص رياضى بسيارى كه براى عدد مىيابيم ، جاى شك در وجود آن باقى نمىگذارد ، ولى درعين‌حال وجود عدد در خارج بدون معدود امكان‌پذير نيست و واقعيت عدد به‌گونه‌اى است كه نه عين وجود معدود است و نه خارج از وجود آن ، بنابراين عدد ، عرض و معدود آن ، جوهر مىباشد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاز واقعيت نسبتهاى ميان اجسام نيز براى توضيح اين مطلب مىتوان بهره جست ، زيرا مثلا نسبت قرب و بعد ميان اجسام ، در عين اينكه داراى واقعيت عينى هستند ، ولى واقعيت آنها بدون تحقق اجسامى كه اطراف اين نسبت‌ها باشند امكان پذير نيست ، بنابراين نسبت در وجود خود احتياج به غير خود دارد و اين نياز را هم واقعيت عينى ديگر بر طرف كرده است ، درنتيجه در ميان واقعيت‌هاى خارجى برخى نيازمند به غير و قائم به او است و برخى برآورنده نياز واقعيت نخست و قائم به نفس مىباشند ، اوّلى را عرض و دوّمى را جوهر مىناميم . « 1 »\r\nبنابراين كسانى كه وجود جوهر را انكار كرده‌اند ، در حقيقت بدون آنكه خود توجه داشته باشند ، به جوهر بودن اعراض معتقد شده‌اند ، زيرا اگر اعراض قائم به وجود جوهر نيستند ، بايد قائم به نفس باشند و مقصود ما از جوهرچيزى جز وجود قائم به نفس نيست .\r\n* * *\r\n\r\n\r\n","description":"","footnote":"\r\n( 1 ) به اصول فلسفه و روش رئاليسم : ج 2 ، ص 54 و ج 4 ، ص 303 . رجوع شود .\r\n","page_name":" 92 ","page_number":92},
  {"content":"\r\n\r\n\r\nالفصل الثاني [ في اقسام الجوهر 
  ]\r\nقسموا الجوهر ، تقسيما أوّليّا ، إلى خمسة أقسام : المادّة ، و الصورة ، و الجسم ، و النفس ، و العقل . و مستند هذا التقسيم في الحقيقة استقراء ما قام على وجوده البرهان من الجواهر . فالعقل هو « الجوهر المجرّد عن المادّة ذاتا و فعلا » ؛ و النفس هي « الجوهر المجرّد عن المادّة ذاتا المتعلق بها فعلا » ؛ و المادّة هي « الجوهر الحامل للقوّة » ؛ و الصورة الجسميّة هي « الجوهر المفيد لفعليّة المادّة من حيث الامتدادات الثلاث » ؛ و الجسم هو « الجوهر الممتد في جهاته الثلاث » .\r\nو دخول الصورة الجسميّة في التقسيم دخول بالعرض ، لأنّ الصورة هي الفصل مأخوذا به شرط لا ، و فصول الجواهر غير مندرجة تحت مقولة الجوهر ، و إن صدق عليها الجوهر ، كما عرفت في بحث الماهيّة ؛ و يجري نظير الكلام في النفس « 1 » .\r\n\r\n\r\n","description":"","footnote":"\r\n( 1 ) لأنّ النفس ، فيما له نفس ، صورة للنوع الجوهريّ ، و فصول الجواهر ليست مندرجة تحت مقولة الجوهر . ( منه « قده » ) .\r\n","page_name":" 93 ","page_number":93},
  {"content":"\r\n\r\n\r\nترجمه و توضيح :\r\n\r\nفصل دوم : اقسام جوهر\r\nدر اولين تقسيم ، جوهر را به پنج قسم تقسيم كرده‌اند : « مادّه » ، « صورت » ، « جسم » ، « نفس » ، « عقل » . و مستند اين تقسيم در حقيقت استقراء جواهرى است كه برهان بر وجود آن اقامه شده است . « 1 »\r\nعقل جوهرى است كه هم از نظر ذات و هم از نظر فعل مجرد از ماده است .\r\nنفس جوهرى است كه از نظر ذات مجرد از ماده است و از نظر فعل متعلق به ماده است .\r\nو ماده جوهرى است كه حامل قوّه و استعداد است .\r\nو صورت « 2 » جسميه جوهرى است كه فعليّت ماده را از نظر امتدادات ثلاث ( طول ، عرض ، عمق ) افاده مىكند .\r\nو جسم جوهر ممتدّ در جهات سه‌گانه ( طول ، عرض ، عمق ) مىباشد .\r\nو داخل بودن صورت جسميه ( و نيز نوعيه ) در تقسيم ( مزبور ) بالعرض است ( نه بالذات ) ، زيرا صورت همان فصل است كه مأخوذ به شرط لا مىباشد و فصول جواهر مندرج تحت مقولهء جوهر نيستند ، اگر چه مفهوم جوهر بر آنها صدق مىكند ، همان‌گونه كه در بحث ماهيت ( مرحله پنجم ، فصل پنجم ) دانستى ( كه فصل مندرج در جنس خود نيست و اصولا فصل اخير هرماهيت ، مانند جنس عالى آن\r\n\r\n\r\n","description":"","footnote":"\r\n( 1 ) قوله « استقراء ما قام على وجوده البرهان من الجواهر » كلمه ما موصوله ، و قوله « من الجواهر » بيان لفظ « ما » است و حاصل معنى اين است كه تقسيم جوهر به اقسام پنجگانه ، يك تقسيم عقلى و برهانى كه امر آن دائر بين نفى و اثبات باشد نيست ، بلكه جوهرهايى را كه برهان بر وجود آنها اقامه شده است ، استقراء كرده‌اند و حاصل آن پنج قسم مىباشد .\r\n( 2 ) صورت نوعيه نيز از اقسام جوهر است و موجب تنوع اجسام مىباشد .\r\n","page_name":" 94 ","page_number":94},
  {"content":"\r\n\r\nبسيط است ، و براى ماهيت بسيط ، داشتن جنس و جزء ذاتى مشترك محال است ) .\r\nو نظير اين سخن ( كه صورت جسميه مندرج در مقوله جوهر نيست ) درمورد نفس ( اعم از نفس نباتى يا حيوانى يا انسانى ) نيز جارى است « 1 » .\r\n\r\nشرح مطالب :\r\nمطالبى كه در اين فصل مورد بحث قرار گرفته‌اند بدين شرحند :\r\nالف - اقسام پنجگانه جوهر . ( عقل ، نفس ، ماده ، صورت ، جسم ) .\r\nب - تعريف هريك از اقسام ياد شده .\r\nج - مستند اين تقسيم استقراء است نه دليل عقلى .\r\nد - صورت و نفس مندرج در مقوله جوهر نيستند ، اگر چه مفهوم جوهر بر آنها منطبق مىگردد .\r\nتوضيحات لازم درمورد مطالب ياد شده در بخش ترجمه و توضيح داده شده و در رابطه با مطلب چهارم يادآور مىشويم كه در مسأله وجود ذهنى نظير آن بيان گرديد ، آنجا كه پاسخ صدرالمتألهين از اشكال معروف وجود ذهنى ذكر گرديد ، يادآورى شد كه صرف انطباق مفهوم يك مقوله و ماهيت بر يك موجود ، مستلزم اندراج آن موجود تحت آن مقوله نيست ، بلكه بايد علاوه بر آن آثار خارجى آن مقوله و ماهيت نيز بر آن مترتب گردد .\r\n\r\n\r\n","description":"","footnote":"\r\n( 1 ) زيرا نفس در موجودات داراى نفس ، صورت براى نوع جوهرى بشمار مىرود ( و صورت همان فصل به شرط لا است ) و فصول جواهر مندرج تحت مقوله جوهر نمىباشند [ علامه طباطبايى ( ره ) 
  ] . از اين‌جا روشن مىشود كه قيد مستغنى بودن موضوع از ماهيت در تعريف جوهر براى داخل‌كردن صورتهاى جوهريه كه حال در ماده‌اند نيست ، زيرا صورت مندرج در مقوله جوهر نمىباشد ، بلكه هدف از آن قيد بيان ويژگى موضوع است و آن اينكه قائم به نفس مىباشد ، پس جوهر موجود لا فى موضوع است ، يعنى وجودش لغيره نمىباشد و قيد مستغنى بودن بيانگر همين مطلب است .\r\n( نهاية الحكمه ، مرحله 6 ، فصل 2 ) .\r\n","page_name":" 95 ","page_number":95},
  {"content":"\r\n\r\nو در اين‌جا يادآور مىشويم كه ، انطباق مفهوم جوهر بر صورت و نفس ، مستلزم اين نيست كه صورت و نفس مندرج در مقوله جوهر و از انواع آن بشمار آيند ، زيرا صورت و نفس همان فصل جوهر جسمانى هستند و فصل أخير نوع مانند جنس عالى آن بسيط است و مركب از جنس و فصل نيست ؛ زيرا اگر مركب از جنس و فصل باشد ، نقل كلام در فصل آن مىگردد و اگر آن هم مركب باشد ، فصل ديگرى دارد و لازمه آن تسلسل فصول غيرمتناهى است كه امرى محال مىباشد .\r\nدر اين‌جا اشكالى به ذهن مىآيد و آن اينكه اگر صورت و نفس داخل در مقوله جوهر نمىباشند ، بايد داخل در مقوله عرض باشند و لازمهء آن اين است كه ماهيت جوهرى مانند جسم و وجود انسان ، به ماهيت عرضى متقوم گردد و اين محال است .\r\nپاسخ اين اشكال همان است كه قبلا در فصل سابق بيان گرديد ، و آن اينكه ، اين‌گونه نيست كه همه موجودات امكانى مندرج در يكى از مقوله‌هاى دهگانه باشند ، بلكه بسيارى از واقعيت‌هاى امكانى از آنها بيرون مىباشند و از آن جمله‌اند ماهيات بسيطه ، مانند خود اجناس عاليه ، و فصول اخيره انواع نيز به دليلى كه قبلا گذشت بسيط مىباشند و درنتيجه مندرج در هيچ مقوله‌اى نيستند ، خصوصا كه صدر المتألهين فصول حقيقى را از سنخ وجود مىداند نه ماهيت و موضوع بحث مقولات ماهيت است نه وجود .\r\nو شيخ در قاطيغورياس شفاء تصريح كرده است كه مراد از منحصر بودن ممكنات در مقولات دهگانه ، اين است كه آنچه داراى حدّ نوعى است ، مندرج در يكى از مقولات است ، ولى لازم نيست كه هرماهيتى داراى حدّ باشد و گرنه تسلسل لازم مىآيد « 1 » .\r\nاشكال ديگر و پاسخ آن : چگونه مىتوان پذيرفت كه نفس انسان مندرج در مقولهء جوهر نيست و حال آنكه موجودى است مجرد و قائم به ذات و حد جوهر بر آن\r\n\r\n\r\n","description":"","footnote":"\r\n( 1 ) شرح الهداية الاثيرية ، ص 263 .\r\n","page_name":" 96 ","page_number":96},
  {"content":"\r\n\r\nمنطبق است .\r\nدر پاسخ اين اشكال مىتوان گفت : نفس را دوگونه مىتوان اعتبار كرد :\r\n1 - اعتبار اينكه صورت بدن و مدبّر آن است .\r\n2 - اعتبار ذات نفس با قطع‌نظر از حيثيت تدبير بدن .\r\nو به عبارت ديگر ، اعتبار نخست عبارت است از وجود « لغيره » نفس ، و اعتبار دوم ملاحظه وجود « لنفسه » آن مىباشد .\r\nنفس به اعتبار دوم يعنى وجود لنفسه آن ، داخل در مقولهء جوهر است ، ولى اين معنا مستلزم اين نيست كه نفس از حيثيت وجود لغيره هم داخل در مقولهء جوهر باشد .\r\nبنابراين نفس به اعتبار وجود لنفسه داخل در مقوله جوهر است ، و به اعتبار اينكه صورت مقوم وجود جسم و بدن است ، داخل در مقوله جوهر نيست « 1 » .\r\nآيا جوهر جنس است يا عرض عام ؟ همان‌گونه كه بيان گرديد ، مفهوم « عرض » درمورد نه مقوله عرضى جنس نيست ، بلكه عرض عام آنها مىباشد و به عبارت ديگر از معقولات اوليه نيست بلكه از معقولات ثانيه است .\r\nاكنون اين سئوال مطرح مىشود كه آيا مفهوم جوهر نسبت به اقسام پنجگانه آن ، جنس است يا عرض عام ؟ در صورت اوّل ، جوهر يك مقوله است و در صورت دوم ، پنج مقوله خواهد بود .\r\nدر اين مورد دو نظريه ابراز شده است ، گروهى برآنند كه مفهوم جوهر جنس اقسام خود مىباشد و اين نظريه مشهور است « 2 » و گروه ديگر معتقدند كه مفهوم جوهر عرض عام اقسام پنجگانه خود مىباشد .\r\nاثيرالدين ابهرى از طرفداران قول دوم است و بر مدعاى خود دو دليل\r\n\r\n\r\n","description":"","footnote":"\r\n( 1 ) مدرك قبل .\r\n( 2 ) ان اكثر الحكماء على ان حمل معنى الجوهر على ما تحته حمل المتقوم المقول في جواب ما هو بحسب الشركة ، و الا قلون على ان حمله كحمل اللوازم الخارجة . اسفار ، ج 4 ، ص 246 .\r\n","page_name":" 97 ","page_number":97},
  {"content":"\r\n\r\nاقامه كرده است كه صدرالمتألهين هردو دليل او را ناتمام دانسته و نقد كرده است « 1 » . فخر رازى نيز طرفدار اين قول است « 2 » .\r\nدليل مصنف بر جنس بودن جوهر : بر جنس بودن جوهر نسبت به اقسام آن دلايلى اقامه گرديده است ، مرحوم مصنف در نهايه يكى از دلايل معروف آن را نقل و نقد كرده‌اند ، و خود براين مدعا چنين استدلال كرده‌اند كه ، « ماهيات عرضيه در وجود خارجى خود احتياج به موضوعى دارند كه مستغنى از آنها است ، اين امر مستلزم تحقق ماهيتى است كه در ذات خود بىنياز از آنها و موضوع آنها باشد ( يعنى ويژگى موضوع بودن و بىنياز بودن از عرض ذاتى آن باشد ) ، زيرا در غير اين صورت او نيز در موضوع بودن و بىنياز از عرض بودن ، محتاج به غير است و اين مستلزم تسلسل مىباشد . پس آنچه موضوع عرض است ، بىنياز از عرض بودن ( و وجود لنفسه داشتن ) عين ذات او است ، و حقيقت جوهر نيز همين است ، پس جوهر ذاتى آن موضوع است » .\r\nلكن براين استدلال مىتوان چنين اشكال كرد كه ، نتيجهء اين برهان اين است كه جوهر بودن براى موضوع عرض ، ذاتى آن است و از جانب غيرضميمه و عارض او نمىگردد ، ولى اين خصوصيت اعم از ذاتى باب ايساغوجى و ذاتى باب برهان است و به عبارت ديگر ، مطلب ياد شده با محمولات من صميمه ( خارج محمول ) هم سازگار است ، مانند وصف امكان كه از جانب غير به ماهيت داده نمىشود ، بلكه از ذات آن انتزاع مىگردد ولى ذاتى به‌معناى ايساغوجى نيست « 3 » .\r\n\r\n\r\n","description":"","footnote":"\r\n( 1 ) مدرك قبل ، ص 262 .\r\n( 2 ) دلايل او را صدرالمتألهين در اسفار ، ج 4 ، ص 263 - 253 نقل و نقد كرده است .\r\n( 3 ) تعليقه بر نهاية الحكمه ، شماره ( 118 ) .\r\n","page_name":" 98 ","page_number":98},
  {"content":"\r\n\r\n\r\nالفصل الثالث في الجسم\r\nلا ريب أنّ هناك أجساما مختلفة تشترك في أصل الجسميّة ، التي هي الجوهر الممتد في الجهات الثلاث ، فالجسم بما هو جسم قابل للأنقسام في جهاته المفروضة ، و له وحدة اتصاليّة عند الحس ؛ فهل هو متّصل واحد في الحقيقة كما هو عند الحس ، أو مجموعة أجزاء ذات فواصل على خلاف ما عند الحسّ ؟\r\nو على الأول ، فهل الأقسام التي له بالقوّة متناهيّة ، أو غير متناهيّة ؟ و على الثاني ، فهل الأقسام التي هي بالفعل - و هي التي انتهى التجزّي اليها - لا تقبل الانقسام خارجا ، لكن تقبله وهما و عقلا ، لكونها أجساما صغارا ذوات حجم ، أو أنّها لا تقبل الانقسام لا خارجا و لا وهما و لا عقلا ، لعدم اشتمالها على حجم ، و إنّما تقبل الاشارة الحسيّة ، و هي متناهية أو غير متناهيّة ؟ و لكل من الشقوق المذكورة قائل .\r\nفالأقوال خمسة .\r\nالأوّل : أنّ الجسم متّصل واحد بحسب الحقيقة ، كما هو عند الحس ، و له أجزاء بالقوّة متناهيّة ؛ و نسب إلى الشهرستاني .\r\nالثاني : أنّه متّصل حقيقة كما هو متّصل حسّا ، و هو منقسم\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nانقسامات غير متناهية - بمعنى لا يقف - ، أي : إنّه يقبل الانقسام الخارجي بقطع أو باختلاف عرضين و نحوه ؛ حتّى إذا لم يعمل الالات القطاعة في تقسيمه لصغره ، قسمه الوهم ؛ حتّى إذا عجز عن تصوّره ، لصغره البالغ ، حكم العقل كليّا بأنّه كلّما قسم إلى أجزاء كان الجزء الحاصل ، لكونه ذا حجم له طرف غير طرف ، يقبل القسمة ، من غير وقوف ، فإن ورود القسمة لا يعدم الحجم ؛ و نسب إلى الحكماء .\r\nالثالث : أنّه مجموعة أجزاء صغار صلبة لا تخلو من حجم ، يقبل القسمة الوهميّة و العقليّة ، دون الخارجيّة ؛ و نسب إلى ذي مقراطيس .\r\nالرابع : أنّه مؤلّف من أجزاء لا تتجزّأ ، لا خارجا و لا وهما و لا عقلا ، و إنّما تقبل الاشارة الحسيّة ، و هي متناهية ، ذوات فواصل في الجسم ، تمر الالة القطاعة من مواضع الفصل ؛ و نسب إلى جمهور المتكلّمين .\r\nالخامس : تأليف الجسم منها ، كما في القول الرابع ، إلّا أنّها غير متناهية .\r\nو يدفع القولين ، الرابع و الخامس : أنّ ما ادّعى من الأجزاء التي لا تتجزّأ ، إن لم تكن ذوات حجم ، امتنع أن يتحقق من اجتماعها جسم ذو حجم بالضرورة ، و إن كانت ذوات حجم ، لزمها الانقسام الوهميّ و العقلي بالضرورة ، و إن فرض عدم انقسامها الخارجي لنهاية صغرها .\r\nعلى أنّها لو كانت غير متناهية ، كان الجسم المتكوّن من اجتماعها غير متناهي الحجم بالضرورة . و قد اقيمت على بطلان الجزء الذي لا يتجزّى وجوه من البراهين مذكورة في المطوّلات .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nو يدفع القول الثّاني ، و هن الوجوه التي أقيمت على كون الجسم البسيط « 1 » ذا اتّصال واحد جوهري من غير فواصل كما هو عند الحسّ ؛ و قد تسلّم علماء الطبيعة أخيرا بعد تجربات علميّة ممتدّة : أنّ الأجسام مؤلّفة من أجزاء صغار ذرّيّة ، مؤلّفة من أجزاء اخرى ، لا تخلو من نواة مركزيّة ذات جرم ؛ و ليكن أصلا موضوعا لنا .\r\nو يدفع القول الأوّل : أنّه يرد عليه ما يرد على القول الثّاني و الرّابع و الخامس ، لجمعه بين القول باتّصال الجسم بالفعل ، و بين انقسامه بالقوّة إلى أجزاء متناهية تقف القسمة دونها على الاطلاق .\r\nفالجسم ، الذي هو جوهر ذو اتّصال يمكن أن يفرض فيه الامتدادات الثّلاث ، ثابت لا ريب فيه ؛ لكن مصداقه الأجزاء الأوّليّة الّتي يحدث فيها الامتداد الجرمي و إليها تتجزّأ الأجسام النّوعيّة ، دون غيرها ، على ما تقدّمت الإشارة إليه ؛ و هو قول ذي مقراطيس مع إصلاح مّا .\r\n\r\nترجمه و توضيح :\r\n\r\nفصل سوم : بررسى اقوال دربارهء حقيقت جسم\r\nشكى نيست كه در عالم اجسام مختلفى موجود است كه همگى در جسم بودن شريكند ، جسميت همان جوهر ممتد در جهات سه‌گانه ( طول ، عرض ، عمق ) است . پس جسم بما هو جسم قابليت قسمت در جهات مفروضه آن را دارد و ( از طرفى ) در نظر حس داراى وحدت و اتصال است ، بنابراين آيا جسم همان‌گونه كه\r\n\r\n\r\n","description":"","footnote":"\r\n( 1 ) و هو الجسم غير المؤلف من أجسام مختلفة الطبائع ، كأجسام العناصر الأوّليّة ( منه « قده » ) .\r\n","page_name":" 101 ","page_number":101},
  {"content":"\r\n\r\nدرنظر حسّ ، متصل و واحد است ، در حقيقت هم همين‌گونه است يا اينكه بر خلاف آنچه براى حس ظاهر مىگردد در حقيقت مركب از مجموعه‌اى از اجزاء داراى فاصله است ؟\r\nو بنابر فرض نخست ( كه درواقع هم متصل واحد است ) ، آيا اقسام ( و اجزائى ) كه بالقوه دارد ، متناهى است يا غيرمتناهى ؟ .\r\nو بنابر فرض دوّم ( كه درواقع مجموعه‌اى از اجزاء داراى فاصله است ) ، آيا اقسام ( و اجزائى ) كه بالفعل دارد ( اجزائى كه تجزى و تقسيم جسم به آنها منتهى مىگردد ) قسمت خارجى را نمىپذيرند ، ولى به خاطر اينكه آن اجزاء اجسام كوچك و داراى حجم مىباشند قسمت وهمى و عقلى را مىپذيرند ( و درنتيجه جهات ششگانه براى آنها متصور است ، بالا ، پائين ، راست ، چپ ، جلو ، عقب ) ؟ يا آنكه اجزاء ياد شده داراى حجم نبوده و به هيچ‌وجه قبول قسمت نمىكنند ، نه قسمت خارجى ، و نه وهمى و نه عقلى و تنها اشارهء حسى را مىپذيرند . ؟\r\n( و در فرض اخير دو احتمال وجود دارد ، يكى اينكه ) اجزاء ياد شده متناهى مىباشند و ديگرى اينكه اين اجزاء غيرمتناهى هستند و براى هريك از احتمالات ياد شده قائلى وجود دارد و درنتيجه در باب حقيقت جسم پنج قول ابراز گرديده است :\r\n1 - جسم در حقيقت و واقع متصل واحد است ، همان‌گونه كه درنظر حس اين‌چنين است ، ولى اجزاء بالقوه و متناهى دارد ، اين قول به عبد الكريم شهرستانى « 1 » نسبت داده شده است .\r\n2 - جسم همان‌گونه كه درنظر حس متصل است ، حقيقتا هم متصل است و به تقسيم‌هاى غيرمتناهى تقسيم مىگردد ، به اين معنا كه تقسيم آن در حدّى متوقف نمىگردد ، يعنى جسم تقسيم خارجى را به صورت قطع و يا به اختلاف دو عرض ( قسمتى از آن مثلا سفيد و قسمت ديگر سياه ) و مانند آن ( نظير محاذات و مماسات\r\n\r\n\r\n","description":"","footnote":"\r\n( 1 ) صاحب كتاب ملل و نحل و نهاية الاقدام فى علم الكلام . متوفاى 547 هجرى قمرى .\r\n","page_name":" 102 ","page_number":102},
  {"content":"\r\n\r\nآن با اجسام ديگر ، مثلا قسمتى از آن محاذى جسم « الف » است و قسمت ديگر محازى جسم « ب » ) « 1 » مىپذيرد ، تا اينكه اگر به خاطر كوچكى آن ، ابزار قطع‌كننده در تقسيم آن كارساز نبود ، قوهء وهم آن را تقسيم مىكند ، تا اينكه اگر به خاطر كوچكى بىاندازه آن ، قوهء وهم نيز از تصورش ناتوان گرديد ، عقل به صورت كلى حكم مىكند ، كه آنچه به اجزائى تقسيم گردد ، جزء بدست آمده به خاطر اينكه داراى حجم است و براى آن طرفى غير از طرف ديگر است ، قبول قسمت مىكند بدون آنكه اين تقسيم در جائى متوقف گردد ؛ زيرا تقسيم نمودن جسم ، حجم آن را به كلى از بين نمىبرد ( و آنچه حجم دارد قابل تقسيم است ) و اين قول به حكماء نسبت داده شده است .\r\n3 - جسم مجموعه‌اى از اجزاء كوچك محكم است كه آن اجزاء فاقد حجم نيستند ، ( و درنتيجه ) قسمت وهمى و خارجى را مىپذيرند و ( چون صلب و محكم هستند ) قسمت خارجى را قبول نمىكنند و اين قول به ذى مقراطيس ( از حكماى قديم يونان ) نسبت داده شده است .\r\n4 - جسم مؤلف از اجزائى است كه نه در خارج و نه در وهم و نه به لحاظ حكم عقل تجزيه‌پذير نيستند و فقط اشارهء حسيّه را مىپذيرند و اين اجزاء هم متناهى هستند و هم داراى فاصله مىباشند ، و ابزار قطع كنندهء جسم از جاهاى فصل ( فواصل ) اجزاء مىگذرد ( و درنتيجه به اجزاء صدمه‌اى وارد نمىآيد ) و اين قول به جمهور متكلمان نسبت داده شده است .\r\n5 - جسم همان‌گونه كه در قول چهارم گفته شد از اجزاء لا يتجزى تأليف شده است ، لكن اين اجزاء غيرمتناهى هستند « 2 » ( و اين قول هم به نظام « 3 » معتزلى\r\n\r\n\r\n","description":"","footnote":"\r\n( 1 ) المراد من انواع القسمة ما يكون بحسب الفك او الوهم او بحسب اختلاف عرضين قارين ، اى ما هو للموضوع في نفسه كالسواد و البياض او غير قارين ، اى ما هو له بالقياس الى غيره كالتماس و التحاذى . ( اسفار ، ج 5 ، ص 28 و ص 58 ) .\r\n( 2 ) مرحوم سبزوارى اقوال متكلمان را درمورد حقيقت جسم اين‌گونه بيان كرده است :\r\n","page_name":" 103 ","page_number":103},
  {"content":"\r\n\r\nنسبت داده شده است . تا اينجا با اقوال پنجگانه دربارهء حقيقت جسم آشنا شديم ، اكنون به بررسى اين اقوال مىپردازيم ) .\r\n\r\nنقدوبررسى اقوال\r\nقول چهارم و پنجم را دفع و باطل مىكند اينكه اجزاء لايتجزايى كه ادعاء گرديده است ، اگر داراى حجم نيستند بالضروره ممتنع است كه از اجتماع آنها جسم داراى حجم تحقق يابد ، و اگر داراى حجم هستند بالضروره انقسام وهمى و عقلى را قبول خواهند كرد اگر چه فرض شود كه به خاطر نهايت كوچكى آنها ، قبول قسمت خارجى را ننمايند .\r\nعلاوه‌براين اگر اين اجزاء غيرمتناهى باشند ، بالضروره ، حجم جسمى كه از آنها متكون مىگردد هم غيرمتناهى خواهد بود ( اين اشكال بر خصوص قول پنجم وارد است ، و اشكال قبل بر هردو قول وارد بود ) .\r\nو بر بطلان جزء لايتجزى براهينى اقامه شده است كه در كتابهاى طولانى و مفصل ذكر شده است ، ( روشن‌ترين دليل آن اين است كه هرچه داراى حجم است ، هراندازه آن حجم كوچك باشد ، ولى جهات ششگانه براى آن متصور است ، و يك چنين تقسيمى قطعا براى آن ثابت خواهد بود « 1 » ) .\r\nو باطل مىسازد قول دوّم را سستى وجوهى كه بر متصل واحد بودن و فاصله\r\n\r\n\r\n","description":"","footnote":"\r\n-\r\n الجسم عند المتكلم التئم * من ذات الاوضاع التى لا تنقسم\r\nمع انتهائها لدى الجمهور * او لا لدى النظام فى المشهور \r\n( شرح منظومه سبزوارى )\r\nابراهيم بن يسار بن هانى معروف به نظام متوفاى 231 هجرى قمرى ، وى كتب فلسفى بسيار مطالعه مىكرد و عامل ورود انديشه‌هاى فلسفى در كلام شد .\r\n( 1 )\r\n مما نفى الجزء بقول مطلق * محاذياته الجهات فثق \r\n( شرح منظومه سبزوارى )\r\n","page_name":" 104 ","page_number":104},
  {"content":"\r\n\r\nنداشتن اجزاء جسم بسيط « 1 » ، همان‌گونه كه درنظر حسّ است اقامه گرديده است .\r\nاخيرا دانشمندان طبيعى پس از تجربه‌هاى علمى ممتد ، مسلم دانسته‌اند كه اجسام از اجزاء كوچك ذره‌اى ( اتم ) تأليف شده‌اند كه خود آن اجزاء هم از اجزاء ديگرى تأليف گرديده‌اند ( و اين اجزاء تشكيل دهنده ) از هسته‌هاى مركزى داراى حجم خالى نيستند ، ( از نظر علم عناصر به ملكولها ، و ملكولها به اتم‌ها و اتم به پرتون و الكترون تجزيه مىشوند ) . و اين نظريه بايد به‌عنوان اصل موضوع در فلسفه پذيرفته شود ( زيرا اين بحث يك بحث علمى تجربى است ، و نمىتوان با اسلوب و روش مخصوص فلسفه درباره آن اظهارنظر كرد ) .\r\nو قول اول را باطل مىنمايد اينكه اشكالات قول دوّم و چهارم و پنجم بر آن وارد مىگردد زيرا قول نخست جمع كرده است ميان قول به متصل بودن جسم بالفعل و از نظر واقع ( قول دوّم ) و ميان انقسام بالقوه آن به اجزاء متناهى كه تقسيم به‌طور مطلق ( فكى ، وهمى ، عقلى ) نزد آنها متوقف مىگردد ( قول چهارم و پنجم ) .\r\nپس در وجود جسم كه ( درواقع و نفس الامر ) جوهرى است متصل و فرض امتدادات ثلاث ( طول ، عرض ، عمق ) در آن ممكن است شكى نيست . لكن مصداق آن اجزاء اوليه‌اى هستند كه در آنها امتدادات جرمى ( ابعاد سه‌گانه مادى ) حادث مىگردد ، و اجسام نوعيه هم به هنگام تجزى به آنها منتهى مىگردند ، نه غير اين اجزاء اوليه ( اجسام مركب ) ، بنابر آنچه اشاره شد ( كه اجسامى كه به نظر ما بسيط و پيوسته‌اند از نظر علمى مركب از اجزاء مىباشند ) و اين نظريه همان قول ذى مقراطيس است ، با اصلاح مختصرى در آن ( و آن اينكه وى مصداق آن را اتم مىدانست و اكنون كه اتم تجزيه شده است ، مصداق آن الكترونها و پروتون‌ها هستند ، و در اين صورت قول حكماء هم قابل اصلاح است و آن اينكه نظريه آنان را درمورد اجسام بسيط پياده نمائيم ، نه اجسام مركب ) .\r\n\r\n\r\n","description":"","footnote":"\r\n( 1 ) جسم بسيط جسمى است كه از اجسام مختلفه كه داراى طبايع مختلف مىباشند تركيب نشده است ، مانند عناصر اوليه . ( علامه طباطبائى « ره » ) .\r\n","page_name":" 105 ","page_number":105},
  {"content":"\r\n\r\n\r\nشرح مطالب :\r\nيكى از انواع پنجگانه جوهر جسم است ، جسم جوهرى است كه مىتوان در آن ابعاد سه‌گانه فرض نمود درباره اين واقعيت غير قابل ترديد بحثهايى مطرح گرديده است :\r\nالف - بحث اوّل : آيا جسم همان‌گونه كه به ظاهر به‌هم پيوسته و متصل است ، درواقع هم همين‌گونه است يا نه ؟ در اين مورد دو نظريه ابراز گرديده است :\r\n1 - جسم در حقيقت و به حسب واقع متصل و بهم پيوسته است ، همان‌گونه كه در نظر حس ظاهرى چنين است . قاطبهء حكماء و عبد الكريم شهرستانى از متكلمان ، طرفدار اين نظريه‌اند .\r\n2 - جسم درواقع متصل و بهم پيوسته نيست ، بلكه داراى اجزائى است كه از يكديگر فاصله دارند ، و اين خطاى حس است كه آن را بهم پيوسته مىيابد .\r\nجمهور متكلمان اسلامى و ذو مقراطيس از حكماى قديم يونان طرفدار اين نظريه‌اند .\r\nب - بحث دوّم : آنان كه جسم را درواقع متصل و بهم پيوسته مىدانند ، قبول دارند كه جسم بالقوه داراى اجزاء است ، يعنى مىتوان آن را تقسيم نمود ، به عبارت ديگر ، هر دو گروه قبول دارند كه جسم داراى اجزاء است ، با اين تفاوت كه گروه اول اجزاء آن را بالقوه مىداند وگروه دوّم اجزاء آن را بالفعل مىداند ، اكنون اين بحث مطرح مىشود كه اجزاء آن ، تقسيم پذيرند يا نه ؟ در اين مورد سه نظريه است :\r\n1 - هم تقسيم فكّى مىپذيرند و هم وهمى و هم عقلى ، اين نظريه حكماء است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n2 - تقسيم فكّى نمىپذيرند ولى تقسيم وهمى و عقلى مىپذيرند ، اين نظريه ذو مقراطيس است .\r\n3 - هيچگونه تقسيمى را قبول نمىكنند ، اين نظريه متكلمان است .\r\nج - بحث سوم : آيا اجزاء بالفعل كه جسم از آنها تركيب شده است ، داراى حجم هستند يا فاقد حجم ؟ اين بحث فقط براى متكلمان و ذو مقراطيس مطرح است ؛ زيرا حكماء قائل به اجزاء بالفعل براى جسم نيستند . در اين مورد دو نظريه است :\r\n1 - ذو مقراطيس اجزاء را داراى حجم مىداند .\r\n2 - متكلمان آنها را فاقد حجم مىدانند « 1 » .\r\nد - بحث چهارم : آيا اجزاء تشكيل‌دهنده جسم ، متناهىاند يا غيرمتناهى ؟\r\nجمهور متكلمان آنها را متناهى دانسته ، و به نظام نسبت داده شده است كه آنها را غيرمتناهى دانسته است .\r\nه - بحث پنجم : آيا جسم مركب از ماده و صورت است يا حقيقت آن همان صورت جسميه ( فعليت امتدادات ثلاث ) مىباشد ؟\r\nاين بحث در متن مطرح نگرديده و آن مربوط به حكماء است . ارسطو و پيروان او ( فلاسفه مشاء ) جسم را مركب از ماده و صورت مىدانند ، ولى افلاطون و پيروان او ( فلاسفه اشراق ) آن را بسيط دانسته و به وجود هيولى معتقد نيستند ، و در فصل آينده دراين‌باره بحث خواهد شد .\r\n\r\nبحث علمى و فلسفى درباره جسم\r\nنكته‌اى كه يادآورى آن لازم است اين است كه ، بايد بحث علمى دربارهء جسم را از بحث فلسفى پيرامون آن بازشناخت :\r\n\r\n\r\n","description":"","footnote":"\r\n( 1 ) نظريه متكلمان را مىتوان با نظريه لاوازيه و پيروان او كه به تبدل ماده به انرژى قائل بوده‌اند هماهنگ دانست اگر چه هريك به شيوه‌اى خاص اين مطلب را ابراز نموده‌اند .\r\n","page_name":" 107 ","page_number":107},
  {"content":"\r\n\r\nجسم هم در ما بعد الطبيعه مورد بحث واقع مىشود و از مسائل فلسفهء اولى بشمار مىرود و هم به‌عنوان موضوع علم طبيعى مورد بحث قرار مىگيرد . هرگاه درباره جسم از آن نظر كه موجود است بحث شود ، از مسائل فلسفهء اولى است ؛ زيرا موضوع آن موجود بماهو موجود است ، و بحث دربارهء وجود جسم از مسائل آن خواهد بود .\r\nولى هرگاه دربارهء جسم نه از نظر وجود آن ، بلكه از نظر حالات و خواص آن بحث گردد ، اين بحث مربوط به علوم طبيعى است .\r\nشيخ الرئيس بحث دربارهء اينكه جسم از اجزاء لايتجزى تركيب شده است يا نه ؟ را از مسائل فلسفه اولى دانسته ، مىگويند : « نظر دربارهء اينكه آيا جسم از اجزاء لايتجزى تأليف گرديده است ؟ و آيا متناهى است يا غيرمتناهى و آيا بايد هر جسمى داراى شكل وحيز و قوام باشد يا نه ؟ مربوط به علم ما بعد الطبيعه است زيرا اين مباحث مربوط به احوال جسم از آن نظر كه موجود است ، مىباشند ، نه از آن نظر كه در معرض دگرگونى و تغيير است . آرى بحث دربارهء جسم از اين نظر كه آيا حركت جسم متناهى است يا غيرمتناهى ؟ و افعال و آثار آن متناهى است يا غير متناهى ؟ مربوط به علم طبيعى است . . .\r\nو باز مىگويد : كلام در اينكه آيا جسم مؤلف از اجزاء لايتجزى است ، كلام در نحوهء وجود جسم است و همين‌گونه است كلام در اينكه آيا جسم مؤلف از هيولى و صورت است ؟ ، اين بحثها متعلق به طبعيات نيست « 1 » .\r\nولى ميان اين دو بحث ( تركيب جسم از اجزاء لايتجزى و تركيب جسم از ماده و صورت ) نوعى تفاوت به نظر مىرسد ، و آن اينكه مسأله دوّم يك مسأله فلسفى خالص است و بحثهاى علمى درمورد آن نفيا و اثباتا نقشى ندارد ، و به‌همين جهت تنها فلاسفه درمورد آن بحث كرده‌اند و دلايل موافق و مخالف نيز ، دلايل عقلى و برهانى است .\r\n\r\n\r\n","description":"","footnote":"\r\n( 1 ) تعليقات ، ص 172 - 171 .\r\n","page_name":" 108 ","page_number":108},
  {"content":"\r\n\r\nلكن بحث نخست در عين اينكه يك بحث فلسفى است ، ولى با روش علمى « 1 » يعنى تجربه و آزمون مىتوان آن را بررسى كرد و به نتائج روشنى دست يافت ، همان‌گونه كه علم تجربى امروز به روشنى دراين‌باره نظر داده و مىگويد :\r\nجسم از ملكول و ملكول از اتم و اتم از الكترون و پرتون تركيب شده است ، و شخص فيلسوف اين نتيجه علمى را به صورت اصل موضوع مىپذيرد ، و به‌همين جهت نظريهء ذو مقراطيس از نظريهء ديگران استوارتر مىباشد ؛ زيرا وى از نقطهء نظر يك دانشمند طبيعى اين مسأله را بررسى نموده است و تا قبل از پيشرفت ابزار علم طبيعى ، نظريهء وى از نظر علمى پذيرفته بود ، و باوجود گواهى علم بر مركب بودن جسم از اجزاء ، نظريهء مقابل آن و اقامه دلايل عقلى بر اتصال و عدم تركيب جسم از اجزاء ، پذيرفته نخواهد بود .\r\nبنابراين مسأله اتصال يا تركيب جسم از اجزاء ، يك مسأله فلسفى غير خالص است كه بايد از طريق اسلوب و روش تجربه در آن به بحث نشست .\r\nولى درعين‌حال نظريه فلاسفه را نيز به كلى نمىتوان باطل دانست ، نظر آنان در باب اجسام مركب صحيح نيست ، ولى درمورد اجسام بسيط صحيح و پا برجا است ، و به‌همين جهت مصنف ( ره ) در نهاية الحكمه از ميان اقوال ياد شده ، قول حكماء را برگزيده و فرموده است ، مصداق اين قول همان اجزاء نهايى است ، كه از نظر علماى طبيعى ، جسم به آنها تجزيه مىگردد ، و مادامى كه تركب آنها از نظر علمى اثبات نشده است ، قول حكماء كه مىگويند : جسم درواقع متصل واحد است ، منطبق بر آنها خواهد بود ، و هروقت اثبات شد كه اين اجزاء نيز به اجزاء ديگرى تجزيه مىشوند ، مصداق نظريهء حكماء تغيير خواهد كرد ، ولى اصل اين نظريه به قوت خود باقى است .\r\n\r\n\r\n","description":"","footnote":"\r\n( 1 ) برخى مانند قطب الدين رازى و حكيم سبزوارى اين بحث را از مسائل علم طبيعى دانسته‌اند « و الحق أنها من الطبيعى كما في المحاكمات لانها من العوارض الذاتية للجسم الطبيعى . . . » ( شرح منظومه ، طبيعيات ، فريده يكم ، ص 201 ) .\r\n","page_name":" 109 ","page_number":109},
  {"content":"\r\n\r\nو به عبارت ديگر ، در اين مورد دو مطلب بيان مىگردد : يكى حكم كلى ، و ديگرى بيان مصداق ، حكم كلى اين است كه درواقع و نفس الامر جسم متصل واحد موجود است و به تعبير مصنف : « فالجسم الذى هو جوهر ذو اتصال يمكن ان يفرض فيه الامتدادات الثلاث ، ثابت لا ريب فيه » ، اين حكم يك قضيهء فيلسوفانه است و نفى و اثبات آن بر عهدهء فيلسوف است .\r\nآنگاه كه سخن در صغرى و موضوع اين حكم فلسفى مطرح مىشود بديهى است موضوع آن را نمىتوان از طريق دلايل عقلى معين كرد و خطاى فلاسفه هم همين بوده است ، كه علاوه بر بيان كبرى ، درمورد صغرى هم ابراز نظر كرده‌اند و اجسام مركب « 1 » را مصداق آن دانسته‌اند ، درحالىكه سخن درست در اين زمينه ، همان نظريه ذى مقراطيس بوده است و اكنون مصداق آن ، الكترونها و پروتونها است .\r\nكوتاه سخن آنكه ، حكماء دو مطلب را به‌هم آميخته‌اند ، كه يكى مربوط به حوزه معرفت فلسفى است و ديگرى مربوط به حوزه معرفت علم تجربى .\r\nمطلب نخست اينكه ، جسم به معنى جوهرى كه مىتوان در آن ابعاد ثلاثه فرض كرد ، متصل و واحد است .\r\nمطلب دوّم اينكه ، جسم همان‌گونه كه از نظر حس متصل و بهم پيوسته است ، واقعا هم اين‌چنين است .\r\nمطلب اوّل آنان درست بوده و هست و شكى در آن نيست ؛ زيرا قابليت فرض ابعاد در جسم ، فصل آن بشمار مىرود و ماهيت جسم را تشكيل مىدهد ، اگر اين قابليت را نداشته باشد ، پس جسم نيست و معلوم است كه تحقق اين ويژگى وقتى ممكن است كه درواقع متصل و به‌هم پيوسته باشد .\r\n\r\n\r\n","description":"","footnote":"\r\n( 1 ) مقصود ، مركب از اجزاء است نه مركب از عناصر ، زيرا فلاسفه نيز براى اجسام مركب از عناصر ، اجزاء بالفعل قائل بوده‌اند ، لكن عناصر را كه در قديم آب ، خاك ، آتش و هوا ، بوده است متصل واحد مىدانسته‌اند . ( حكمت قديم ، فاضل تونى ، ص 7 ) . قال السبزوارى : انما خصصناه بالبسيط لانه محل النزاع ، فان المركب الذى يقابله لا يمكن ان يقال انه متصل واحد . . . ( شرح منظومه ، مقصد 4 ، ص 203 ) .\r\n","page_name":" 110 ","page_number":110},
  {"content":"\r\n\r\nولى مطلب دوّم كه همين اجسامى كه ما مشاهده مىكنيم اين‌گونه‌اند و در واقع متصل و واحدند ، نادرست بوده است و اين در حقيقت بيان مصداق و تعيين صغرى است ، مصداق حكم كلى آنان ، اجسام مركب كه در دسترس مشاهدهء حسى مىباشند نيست ، بلكه اجزاء تشكيل‌دهنده جسم مركب است و اما اينكه اجزاء تشكيل‌دهنده جسم چيستند ؟ از حوزه معرفت فلسفى بيرون است و بر عهدهء علم تجربى مىباشد .\r\n* * *\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\nالفصل الرابع في اثبات المادّة الأولى و الصورة الجسميّة\r\nإنّ الجسم من حيث هو جسم - و نعني به ما يحدث فيه الامتداد الجرمي أوّلا و بالذات - أمر « بالفعل » ، و من حيث ما يمكن أن يلحق به شيء من الصور النوعيّة و لواحقها أمر « بالقوّة » ، و حيثيّة الفعل غير حيثيّة القوّة ، لأنّ الفعل متقوّم بالوجدان و القوّة متقوّمة بالفقدان ؛ ففيه جوهر هو قوّة الصور الجسمانيّة ، بحيث إنّه ليس له من الفعليّة إلّا فعليّة أنّه قوّة محضة ، و هذا نحو وجودها ، و الجسميّة التي بها الفعليّة صورة مقوّمة لها ؛ فتبيّن أنّ الجسم مؤلّف من مادّة و صورة جسميّة ؛ و المجموع المركّب منهما هو الجسم .\r\n\r\nتتمّة\r\nفهذه هي المادّة الشائعة في الموجودات الجسمانيّة جميعا ، و تسمّى المادّة الأولى و الهيولى الأولى .\r\nثمّ هي مع الصورة الجسميّة مادّة قابلة للصور النوعيّة اللاحقة ، و تسمّى المادّة الثانية .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nترجمه و توضيح :\r\n\r\nفصل چهارم : اثبات مادهء اولى و صورت جسميه\r\nجسم از آن حيث كه جسم است - و مقصود ما از جسم ، آن چيزى است كه اولا و بالذات امتداد جرمى در آن حادث مىگردد - أمرى است بالفعل ، و از آن جهت كه ممكن است صورتهاى نوعيه و عوارض آنها به آن ملحق گردد امرى است بالقوه « 1 » .\r\nو حيثيت فعل غير از حيثيت قوه است ؛ زيرا فعل متقوم به وجدان است و قوه متقوم به فقدان ، پس در جسم جوهرى است كه آن قوهء صورتهاى جسمانيه ( و نوعيّه و اعراض ) است به‌گونه‌اى كه براى او غير از اينكه قوّه محض است فعليتى نيست و اين قوّه بودن نحوهء وجود آن جوهر است ، و جسميّت كه به واسطهء آن فعليت تحقق پيدا مىكند ، صورت مقوم براى آن قوّه مىباشد ، پس معلوم شد كه جسم مؤلف از ماده و صورت جسميّه است و مجموع مركب از آن‌دو ( ماده و صورت ) همان جسم است .\r\nتتمهء بحث : اين جوهر كه محض قوه و استعداد است ، همان مادهء شايع در همهء موجودات جسمانى است و مادهء اولى و هيولاى اولى ناميده مىشود ، سپس اين ماده همراه با صورت جسميه مادهء قبول كنندهء صورتهاى نوعيهء لاحق بر جسم مىباشد و مادهء ثانيه ناميده مىشود .\r\n\r\n\r\n","description":"","footnote":"\r\n( 1 ) در عبارت اندكى مسامحه است ، زيرا امكان لحوق صور بر جسم ، امرى است بالفعل آنچه بالقوه است لحوق خارجى آنها است ، بهتر بود گفته شود و من حيث لحوق الصور النوعيه . . . و مقصود از صور نوعيه آن امرى است كه به واسطهء آن جسم به انواعى مختلف تحقق مىيابد ، و مقصود از لواحق آن اعراض و آثارى است كه بر اجسام مختلف مترتب مىشود ، مثلا اگر عنصر ئيدروژن را در نظر آوريم ، آب بودن ، صورت نوعيه آن است و سردى و خواص ديگر آب ، لواحق آن مىباشند .\r\n","page_name":" 114 ","page_number":114},
  {"content":"\r\n\r\n\r\nشرح مطالب :\r\nبحث در اين فصل مربوط به اين است كه جوهر جسمانى مركب از دو واقعيت جوهرى است كه يكى هيولى و ديگرى صورت ناميده مىشود .\r\nمشهور اين است كه در اين مسأله از قديم دو نظريه مطرح بوده است : يكى نظريهء طرفداران وجود هيولى كه در يونان قديم ارسطو و در ميان فلاسفهء اسلامى فارابى ، ابو على سينا ، صدرالمتألهين و . . . قائل به اين نظريه بوده‌اند و ديگرى نظريه مخالفان و منكران وجود هيولى ، كه در يونان قديم افلاطون و در ميان فلاسفه اسلامى ، شيخ اشراق ، ابو البركات بغدادى ، خواجه نصيرالدين طوسى و . . . قائل به آن مىباشند . اين گروه واقعيت جسم را همان صورت جسميه مىدانند و به وجود جوهرى به نام هيولى كه جزء تشكيل‌دهنده جسم باشد ، معتقد نيستند .\r\nاين بحث به دنبال بحث قبل مطرح گرديده و همان‌گونه كه اشاره شد ، دو گروه از فلاسفه را در دو صف رودرروى هم قرار داده است .\r\nحكيم سبزوارى پس از آنكه اقوال دربارهء مسأله قبل را يادآور شده ، مىگويد : « و بعد ذاك فالرواقى اعتقد بساطة و هو لدى مشائهم من صورة و من هيولى ملتئم » .\r\nپس از آن رواقيون معتقد به بساطت جسم شدند و آن از نظر فلاسفه مشاء مركب از ماده و صورت است .\r\nدربارهء اينكه رواقيون چه كسانى هستند ؟ و آيا افلاطون جسم را بسيط مىدانسته و منكر هيولى بوده است يا نه ؟ متفكر شهيد مطهرى ( ره ) كلامى دارد كه يادآور مىشويم :\r\n« در اين‌جا دو اشكال است : يكى اينكه در اصطلاح تاريخ فلسفه هرگز\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nافلاطون و افلاطونيان را رواقى نمىخوانند ، رواقيان طبقه‌اى هستند كه تقريبا سه نسل بعد از افلاطون پيدا شده‌اند ، مؤسس مكتب رواقى كه يك مكتب اخلاقى و عملى است نه يك مكتب نظرى ، مردى به نام زنون قبرسى است . ولى در كتب فلسفهء اسلامى مكرر ديده مىشود كه از افلاطون و افلاطونيان به‌عنوان رواقيون ياد شده است ، همچنان‌كه حكماء اسلامى آنان را اشراقيون نيز مىخوانند .\r\nاطلاق كلمهء رواقى به آنها قطعا اشتباه است ، و شايد منشاء اين اشتباه تعبيرى است كه شهرستانى در دو جاى « ملل و نحل » دارد كه « رواقيون » را در مقابل مشائين ذكر مىكند ، ولى اشراقى ناميدن آنها البته صحيح است و ظاهرا اين اصطلاح را نيز حكماى اسلامى وضع كرده‌اند .\r\nاشكال دوم اين است كه ، قطع نظر از اينكه رواقى ناميدن افلاطون و افلاطونيان صحيح است يا نه ، انتساب اين عقيده به افلاطون اساسى ندارد ، آنچه مسلم است اين است كه ، ارسطو معتقد به تركيب جسم از هيولى و صورت هست ، اما اينكه افلاطون منكر باشد معلوم نيست ، و از كلمات مورخين فلسفه معلوم مىشود كه ارسطو و افلاطون در هيولاى اولى اختلاف‌نظر نداشته‌اند ، اختلافشان در « صورت » است ، كه ارسطو آن را اصيل مىداند و افلاطون آن را پرتوى از مثل كه خود به آن قائل است مىشمارد .\r\nنظريهء انكار هيولى از شيخ شهاب الدين معروف به شيخ اشراق است ، ولى بىجهت به افلاطون نسبت داده شده است . حكماء بعد از شيخ اشراق ، غالبا نظريات شخصى او را به عموم اشراقيّون نسبت مىدهند « 1 » .\r\n\r\nمحل نزاع چيست ؟\r\nصدرالمتألهين ( ره ) مىگويد : همهء عقلاء بر وجود ماده‌اى كه صور و هيئات وارد و عارض بر آن مىگردند اتفاق‌نظر دارند ، لكن اشراقيون آن را نفس جسم\r\n\r\n\r\n","description":"","footnote":"\r\n( 1 ) شرح مختصره منظومه ، ج 2 ، ص 192 - 191 .\r\n","page_name":" 116 ","page_number":116},
  {"content":"\r\n\r\nمىدانند كه امرى است واحد و هيچگونه تركيبى در آن نيست و اين امر واحد از آن نظر كه جوهر است ، جسم و از آن نظر كه قابليت صور و مقادير را دارد ، ماده ناميده مىشود .\r\nولى از نظر مشائين ، اين ماده جوهرى بسيط است كه متقوم به صورت مىباشد ، و از تركيب آن‌دو ، جسم تشكيل مىگردد كه جوهرى است قابل مقادير و اعراض و صور لاحقه ، پس جسم از نظر آنان مركب است از هيولى و اتصالى كه قابل ابعاد ثلاثه است . ( صورت جسميه )\r\nو در توضيح اينكه چگونه همهء عقلا بر وجود ماده اولى اتفاق‌نظر دارند مىگويد : « وجود امرى كه مفهوم مادهء قابل حوادث و لواحق بر آن منطبق گردد نياز به اثبات ندارد ؛ زيرا هرانسانى كه اهليت مذاكره علمى با او را دارد ، مىداند كه خاك مبدل به نطفه مىگردد و نطفه به جسد انسان و حيوان مبدل مىشود و بذر ، درخت مىگردد و درخت مبدل به خاكستر يا زغال مىشود .\r\nاكنون وقتى گفته مىشود انسان از آب و حيوان از خاك بوجود آمده است ، در اين‌جا سه احتمال وجود دارد :\r\n1 - نطفه به صورت نطفه‌اى و خاك به صورت خاكى همچنان باقى است و در عين حال بشر و حيوان است ، و درنتيجه درآن‌واحد هم نطفه است و هم جسد انسان ، هم خاك است و هم حيوان .\r\n2 - نطفه به كلى نابود گرديده و خاك نيز به كلى فانى شده است ، آنگاه انسان و حيوان حادث گرديده است و درنتيجه انسان از نطفه و حيوان از خاك آفريده نشده است ، بلكه صورتى به كلى فانى شده و شىء ديگرى حادث شده است .\r\n3 - آن جوهرى كه در آن هيئت و صفت نطفه يا خاك بودن موجود بود ، اين صفت از آن زائل گرديده و صفت و هيئت انسانى يا صورت حيوانى در آن پديد آمده است .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو دو فرض نخست در نظر همهء صاحب‌نظران نادرست است و بلكه انسانهاى عادى هم معتقد به آنها نيستند ؛ زيرا هركس بذرى مىكارد و زرعى بدست مىآورد ، معتقد است كه اين زرع ، نتيجهء بذر او و پديد آمدهء از آن است ، و هرانسانى ميان فرزند خود و فرزند ديگران فرق مىگذارد ، و فرزند خود را نتيجهء نطفهء خود مىداند و هيچ‌كس از دانه جو غير از جو ، و از دانه گندم غير از گندم و از نطفهء انسان غير از انسان و از حمار غير از حمار و از فرس غير از فرس ، چيز ديگرى را انتظار ندارد . بنابراين در مفهوم هيولى هيچ اختلافى وجود ندارد « 1 » .\r\nنكتهء ديگرى را كه لازم است يادآور شويم اين است كه ، بحث درباره وجود و عدم و اثبات و نفى هيولى ، بحثى است فلسفى و جز با روش خاص فلسفى كه همان برهان عقلى است ، نمىتوان دربارهء آن اظهار نظر كرد . و بر خلاف مسأله قبل ( بساطت و تركب جسم از نظر اجزاء طبيعى ) كه يا مسأله‌اى علمى است و يا اگر هم مسأله فلسفى است ، از مسائل فلسفى خالص به‌شمار نمىرود ، اين مسأله يك مسأله فلسفى خالص مىباشد ، مثبتان بايد برهان عقلى اقامه نمايند ، منكران هم بايد با برهان عقلى آن را نفى كنند .\r\n\r\nدلايل اثبات هيولى\r\nمعروفترين براهين وجود هيولى ، دو برهان است كه يكى به برهان « وصل و فصل » و ديگر به برهان « قوه و فعل » معروف مىباشد . صدرالمتألهين در اسفار « 2 » به تفصيل پيرامون اين دو برهان بحث نموده و در شرح هدايه « 3 » هم حاصل آن‌دو را بيان كرده است .\r\n\r\n\r\n","description":"","footnote":"\r\n( 1 ) اسفار ، ج 5 ، ص 66 - 65 . و مرحوم سبزوارى اين مطلب را به نظم آورده و گفته است :\r\n « ان الهيولى العم أعنى ما حمل * قوة شىء اثبتت كل الملل » \r\n( 2 ) اسفار ، ج 5 ، ص 177 - 109 .\r\n( 3 ) شرح الهداية ، ص 44 - 33 .\r\n","page_name":" 118 ","page_number":118},
  {"content":"\r\n\r\nاز اين دو برهان ، برهان قوه و فعل روشن‌تر و درعين‌حال استوارتر مىباشد و به‌همين جهت ، حكيم طباطبايى ( ره ) در هردو كتاب بدايه و نهايه به نقل و بررسى اين برهان اكتفاء كرده است ، با اين تفاوت كه در نهايه ، علاوه بر نقل برهان اشكالات آن را نيز مورد بررسى قرار داده است . و اينك توضيح اين برهان :\r\n\r\nبرهان قوه و فعل\r\nاين برهان از چند مقدمه تشكيل گرديده است :\r\n1 - جسم از اين نظر كه داراى ابعاد سه‌گانه است امرى است بالفعل ، و به عبارت ديگر اين وصف براى جسم بالفعل ثابت است .\r\n2 - وصف ابعاد سه‌گانه داشتن يك واقعيت عرضى است ؛ زيرا ابعاد سه‌گانه همان حجم و مقدار جسم است كه از مقوله « كم » مىباشد .\r\n3 - ماهيت عرض در وجود خارجى خود قائم به وجود جوهر است .\r\n4 - نتيجهء اين مقدمات اين است كه ، در جسم يك حقيقت جوهرى است كه واقعيت ذو ابعاد بودن ، قائم به آن مىباشد و اين حقيقت جوهرى همان صورت جسميّه است .\r\nمطالب ياد شده مورد قبول همهء فلاسفه است ؛ زيرا همهء آنان به وجود صورت جسميه معتقدند همان‌گونه كه واقعيت مقدار و ذو ابعاد بودن جسم كه از آن به جسم تعليمى ياد مىكنند را نيز قبول دارند اكنون بقيه مقدمات برهان را كه اثبات هيولى را نتيجه مىدهند مورد توجه قرار مىدهيم :\r\n5 - جسم استعداد و قابليت صور نوعيّه و اعراض را دارا مىباشد ، مثلا عنصر ئيدروژن ، استعداد صورت نوعى آب را دارا است ، نطفه ، استعداد و قابليت صورت نوعى انسان را واجد است ، آب ، قابليت لحوق گرمى را دارد و هكذا . . .\r\n6 - اين قابليت و استعداد ، ماهيت عرضى دارد و داخل در مقولهء كيف است .\r\n7 - از آنجا كه هرماهيت عرضى از توابع ماهيت جوهرى و قائم به آن است ،\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبنابراين بايستى در جسم يك ماهيت جوهرى باشد كه قابليت و استعداد ياد شده قائم به آن باشد .\r\n8 - اين ماهيت جوهرى نمىتواند همان صورت جسميّه باشد ؛ زيرا حيثيت صورت جسميّه ، فعليت و وجدان است و حال آنكه حيثيت استعداد و قابليت ، قوّه و فقدان مىباشد . به عبارت ديگر ، اگر قابليت و استعداد از توابع صورت جسميّه و قائم به آن باشد ، لازمه‌اش اين است كه يك واقعيت ( صورت جسميّه ) هم بالفعل باشد و هم بالقوّه ، هم موجود باشد و هم موجود نباشد و اين اجتماع نقيضين و محال است .\r\n9 - نتيجه مقدمات ياد شده اين است كه ، در جسم علاوه بر صورت جسميه كه تكيه‌گاه ابعاد ثلاث ( حجم ) است ماهيت جوهرى ديگرى نيز تحقق دارد كه تكيه‌گاه استعداد و قابليت صور نوعيه و عوارض جسمانى است ، و اين ماهيت جوهرى مسانخ با استعداد ، بوده و فعليت آن چيزى جز قوّه نيست و فرق آن با استعداد اين است كه اگر چه واقعيت هردو قوّه و قابليت است ، ولى استعداد قابليت خاصّى است كه عارض بر قوّه جوهرى كه قابليت مطلق و بىنشان است مىباشد .\r\nهمان‌گونه كه فرق ميان جسم طبيعى ( صورت جسميّه ) و جسم تعليمى ( حجم ) در اين است كه اوّلى امتداد مطلق است و دوّمى امتداد معيّن ، اوّلى جوهر است و دوّمى عرض .\r\n\r\nبررسى اشكالات برهان قوه و فعل\r\nبراين استدلال اشكالاتى وارد نموده‌اند كه مصنف ( ره ) در نهاية الحكمه آنها را ذكرنموده و پاسخ داده است و قبل از وى صدرالمتألهين ( ره ) نيز به آن پاسخ داده است و ما در اينجا آنها را يادآور مىشويم :\r\nاشكال اول : اگر چه قوّه و قابليت در جسم غير از فعليت در آن است ، ولى لازم نيست كه حيثيت قوّه قائم به جوهرى غير از صورت جسميّه باشد ، بلكه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nهمان قوه و قابليت مىتواند عارض بر صورت جسميّه باشد و تابع بودن چيزى براى چيز ديگر ، مستلزم عينيت آن‌دو نخواهد بود . به عبارت ديگر ، آنچه ممتنع است يكى از دو مطلب زير است :\r\n1 - قابليت و استعداد عين فعليّت گردد .\r\n2 - يك واقعيت از يك حيثيت هم بالقوه باشد و هم بالفعل .\r\nولى از اينكه قابليت ، عارض و متكى به فعليت ( صورت جسميّه ) باشد ، هيچ يك از دو اشكال فوق لازم نمىآيد ، بنابراين معروض يا تكيه‌گاه استعداد و قابليت در جسم ، همان صورت جسميّه است كه اگر از نظر ابعاد موجود در جسم ملاحظه شود ، امرى است بالفعل و اگر از نظر صورتهاى نوعيه و عوارض جسمانى ملاحظه شود ، امرى است بالقوه . بنابراين اگر چه قوه و فعل هردو عارض بر يك واقعيت ( صورت جسميّه ) مىباشند ، ولى از دو جنبه و به لحاظ دو حيثيت و اين هيچ اشكالى ندارد .\r\nپاسخ اشكال : صدرالمتألهين در پاسخ اين اشكال گفته‌اند : هر حيثيتى كه در نفس الامر براى چيزى ثابت است ، نيازمند منشاء و مبدئى است و مبادى اشياء منحصر در يكى از امور چهارگانه : فاعل ، صورت ، غايت و مادّه است ، و سه امر نخست ( فاعل ، صورت ، غايت ) مبدء فعليّت اشياء مىباشند ؛ زيرا فاعل عبارت است از علتى كه وجود معلول را افاده مىكند ، و صورت علتى است كه سبب شيئيت بالفعل معلول است و غايت هم علتى است كه وجود بالفعل معلول به خاطر آن تحقق مىيابد .\r\nو تنها علتى كه مىتواند مبدء استعداد و قابليت باشد ، همان مادّه است كه در تعريف آن گفته‌اند « مادّه علتى است كه معلول بواسطه آن بالقوه تحقق دارد » « 1 » .\r\nبنابراين تكيه‌گاه حيثيت قوه و استعداد در جسم ، صورت جسميّه نيست و چون اين قابليت از سنخ عرض است و معروض مىخواهد ، معروض آن همان مادّه يا هيولى\r\n\r\n\r\n","description":"","footnote":"\r\n( 1 ) شرح الهداية الاثيريه : ص 46 - 45 .\r\n","page_name":" 121 ","page_number":121},
  {"content":"\r\n\r\nاست .\r\nمصنف ( ره ) نيز در نهاية الحكمه از اين اشكال دو پاسخ مىدهد :\r\n1 - جسم از آن نظر كه اتصال جوهرى ( صورت جسميه ) است ، با صورتهاى نوعيه مغايرت دارد و امر مغاير نمىتواند پذيرا و قابل امر مغاير با خود باشد « 1 »\r\n2 - اگر جسم از اين نظر كه اتصال جوهرى است ( صورت جسميه ) موضوع استعداد باشد ، باتوجه به اينكه خود جسم نيز امرى حادث و مسبوق به امكان ( استعداد ) مىباشد ، بايد حامل و موضوع امكان خود نيز باشد ، و لازمه‌اش اين است كه بر خود تقدم زمانى داشته باشد « 2 » .\r\nاشكال دوم : نفس انسان اگر چه از نظر ذات امرى بالفعل است ولى نسبت به صور علمى امرى بالقوه است ، پس اشكالى ندارد كه يك واقعيت از يك جهت بالفعل و از جهت ديگر بالقوه باشد ، اين سخن را درمورد صورت جسميّه نيز به كار مىبريم و مىگوئيم : آن نيز از يك جهت ( حجم ) بالفعل و از جهت ديگر ( صورتهاى نوعى و عوارض جسمانى ) بالقوه است .\r\nپاسخ اشكال : نفس انسان اگر چه از نظر ذات مجرد از ماده است ، ولى از نظر افعال نيازمند به ماده مىباشد ، بنابراين فعليت نفس به لحاظ جنبهء تجرد نفس است و قابليت آن به لحاظ جنبهء مادّيت آن و درنتيجه آنچه موضوع قابليت و استعداد است ذات نفس و جنبهء تجرد آن نيست ، بلكه جنبهء فاعليت نفس است كه متوقف بر ماده و مشروط به شرايط و زمينه‌هاى مادّى است . بنابراين نفس انسان نيز بسان\r\n\r\n\r\n","description":"","footnote":"\r\n( 1 ) حكيم سبزوارى ( ره ) نيز در حواشى شرح منظومه اين پاسخ را يادآور شده مىگويد « الفعلية بما هي فعلية لا تقبل فعلية فى عالم الطبيعة الا باعتبار الهيولى ، فاذا قلت : الماء يقبل الهواء او له التهيوء إليه ، كان باعتبار هيولى الماء و الا فالماء باعتبار الصورة المائية متعصّ متأبّ منه ، و لهذا لا يقبل الصورة المثالية صورة اخرى و لا تستعد عناصر المثال للفعل و الانفعال حتى يحصل منها المواليد ، و لهذا هناك دار الحصاد لا الزارعة . ( شرح منظومه ، بخش طبيعيات ، ص 214 ) .\r\n( 2 ) نهاية الحكمه ، مرحله ( 6 ) فصل ( 5 ) .\r\n","page_name":" 122 ","page_number":122},
  {"content":"\r\n\r\nجسم دو جنبه و دو حيثيت دارد ، حيثيت تجرد از ماده كه از اين جهت بالفعل است ، و حيثيت وابستگى به ماده كه از اين نظر بالقوه مىباشد « 1 » .\r\nاشكال سوم : استعداد ، پس از آن‌كه مستعدله تحقق يافت ، منتفى مىگردد ، اگر جسم مركب از هيولى ( استعداد و قوه ) و صورت جسميّه باشد ، لازمه‌اش اين است كه ، هرگاه مستعدله تحقق يافت ، جسم منتفى و نابود گردد ؛ زيرا مركب با از بين رفتن جزء آن ، نابود مىشود و اين بر خلاف وجدان است .\r\nپاسخ اشكال : در اين اشكال ميان دو نوع استعداد خلط شده است ، آنچه با تحقق يافتن مستعدله نابود مىگردد ، استعدادى است كه از سنخ عرض است يعنى استعداد خاص ، درحالىكه مقصود از هيولى استعداد مطلق است كه تا جسم تحقق دارد ، آن هم تحقق دارد و هرگز زائل نمىگردد . بنابراين آنچه از بين مىرود استعداد خاص است نه مطلق استعداد ، و قبلا يادآور شديم كه ، استعداد نخست عرض و از مقولهء « كيف » است ، ولى قوه و استعداد دوّم جوهر و در همه اجسام به طور يكسان موجود است و حال آنكه استعداد نخست ، در اجسام گوناگون مختلف مىباشد ، هرموجود جسمانى قابليت و استعداد خاص نسبت به صورت نوعى خاصى و اعراض و آثار خاصى را دارد .\r\nاشكال چهارم : هيولى خود يك واقعيت جوهرى است ، و در عين اينكه واقعيتى است بالفعل ، استعداد صورتهاى نوعى را هم دارد . پس واقعيت آن هم بالفعل است و هم بالقوه و درنتيجه خود هيولى مركب است از صورت كه تكيه‌گاه فعليت هيولى است و از ماده كه تكيه‌گاه قوه و استعداد آن است ، باز نقل كلام در مادهء هيولى مىشود ، آن هم بايد مركب از ماده و صورت ديگرى باشد و نتيجهء آن تسلسل هيولاها و صورتهاى غيرمتناهى در يك جسم است و اين مخالف با درك وجدانى انسان است .\r\n\r\n\r\n","description":"","footnote":"\r\n( 1 ) شرح الهدايه ، ص 46 ، نهاية الحكمه : مدرك قبل .\r\n","page_name":" 123 ","page_number":123},
  {"content":"\r\n\r\nپاسخ اشكال : هيولى در حقيقت ، نوعى بسيط از انواع جوهر است ، كه فعليت آن همان قوّه بودن او است و قوّه بودن آن همان فعليت آن مىباشد . مرحوم سبزوارى دراين‌باره مىگويد :\r\n « و فصلها مضمّن فى جنسها * و قوّة الوجود نحو أيسها » « 1 » \r\nترجمه : فصل هيولى در ضمن جنس آن نهفته است و نحوهء وجود هيولى اين است كه قوه وجود است .\r\nو مرحوم صدرالمتألهين نيز در پاسخ اين اشكال كلام شيخ الرئيس را يادآور شده و مىگويد « فإذن الهيولى نوع بسيط جنسه الجوهر و فصله أنه مستعد لكل حلية وصفة ، فهى بما هى بالفعل هى بالقوة كل شىء » « 2 » .\r\nترجمه : هيولى نوع بسيطى است كه جنس آن جوهر و فصل آن پذيرا بودن آن نسبت به هرصفتى است ، پس هيولى از آن نظر كه بالفعل است ، بالقوّه مىباشد .\r\n\r\nچند اشكال ديگر :\r\n1 - مصنف ( ره ) در اصول فلسفه درمورد اينكه آيا هيولى نوع مستقلى از انواع جوهرى بشمار مىرود ، مىفرمايد : « گذشتگان فلاسفه پس از اثبات وجود جوهر مادى در جهان طبيعت ، متوجه شده‌اند كه همهء اجسام خاصه‌اى مشترك مانند حجم دارند و از اين‌روى حكم كرده‌اند كه جسم نوعى است از جوهر ، سپس مىافزايد : آن گروه از فلاسفه كه ماده به معنى هيولى را اثبات كرده‌اند ، ناچار جوهر جسمانى را به سه قسم : هيولى ، صورت حسى و جسم كه نتيجهء تركيب آنها است تقسيم كرده‌اند ، ولى با اثبات « حركت جوهرى » بايد هيولى را جهتى از جهات وجود\r\n\r\n\r\n","description":"","footnote":"\r\n( 1 ) شرح منظومه ، بخش طبيعيات ، ص 214 .\r\n( 2 ) شرح الهدايه : ص 47 .\r\n","page_name":" 124 ","page_number":124},
  {"content":"\r\n\r\nجسم دانست ، نه موجود مستقلى در برابر جسم . » « 1 »\r\nاستاد شهيد مطهرى ( ره ) نيز اين اشكال را وارد دانسته ، مىگويد : « قول به جوهريت هيولى در مقابل صورت ، با نظريه كون و فساد سازگار است نه با نظريهء تكونات تدريجى ( حركت جوهرى ) ، زيرا بنابر كون و فساد همواره با پيدايش صورتى ، صورت سابق از بين مىرود و البته بايد جوهرى فرض كرد كه با هردو صورت موجود است ، ولى با نظريهء تكونات تدريجى ، فرض هيولى و جوهر مستقل ضرورت ندارد . » « 2 »\r\n2 - استاد شهيد مطهرى ( ره ) اشكال ديگرى نيز بر مركب بودن جسم از هيولى و صورت وارد كرده‌اند و آن اينكه :\r\n« اگر تركيب جسم را از هيولى و صورت ، تركيب انضمامى بدانيم ، مىتوانيم اين دو را هريك نوعى از جوهر بدانيم و اما اگر تركيب را اتحادى بدانيم آنطور كه صدرا در اواخر جلد دوّم اسفار قائل است و اجزاء را تحليلى عقلى بدانيم ، ديگر نمىتوانيم هيولى و صورت را دو نوع از جوهر بدانيم ؛ زيرا به حكم اتحاد ، بايد ( هيولى ) متبدل شده باشد به صورت در يك زمانى و چون از ازل همراه صورت بوده ، پس هيچوقت نبوده كه او موجود باشد . » « 3 »\r\n3 - برخى از صاحب‌نظران اشكالات ديگرى بر مركب بودن جسم از هيولى و صورت وارد كرده‌اند ، و از آن جمله گفته‌اند : برهان قوه و فعل آنگاه تمام است كه قوه و استعداد در جسم از محمولات بالضميمه باشد و نياز به موضوع جوهرى داشته باشد ، ولى چنين نيست ، بلكه واقعيت استعداد از محمولات من صميمه است كه باتوجه به فراهم بودن شرايط پيدايش يك پديده و رفع موانع آن انتزاع مىشود و اتصاف آن به شدت و ضعف و قرب و بعد هم دليل بر واقعيت عينى داشتن آن نيست ؛\r\n\r\n\r\n","description":"","footnote":"\r\n( 1 ) اصول فلسفه و روش رئاليسم : ج 4 ، ص 309 .\r\n( 2 ) همان مدرك : ص 184 .\r\n( 3 ) اصول فلسفه و روش رئاليسم : ج 4 ، ص 175 - 169 .\r\n","page_name":" 125 ","page_number":125},
  {"content":"\r\n\r\nزيرا شدت و ضعف در حقيقت به مقدار فراهم بودن يا فراهم نبودن شرايط پديد آمدن آن موجود بازمىگردد « 1 » .\r\n* * *\r\n\r\n\r\n","description":"","footnote":"\r\n( 1 ) تعليقة بر نهاية الحكمه : ص 145 - 141 ، شماره 132 .\r\n","page_name":" 126 ","page_number":126},
  {"content":"\r\n\r\n\r\nالفصل الخامس في اثبات الصور النوعية\r\nالأجسام الموجودة في الخارج تختلف اختلافا بيّنا من حيث الأفعال و الآثار ، و هذه الأفعال لها مبدأ جوهري لا محالة ؛ و ليس هو المادّة الأولى ، لأنّ شأنها القبول و الانفعال دون الفعل ؛ و لا الجسمية المشتركة ، لأنّها واحدة مشتركة و هذه الأفعال كثيرة مختلفة ؛ فلها مباد مختلفة ؛ و لو كانت هذه المبادي أعراضا مختلفة وجب انتهاؤها إلى جواهر مختلفة ، و ليست هي الجسميّة لما سمعت من اشتراكها بين الجميع ؛ فهي جواهر متنوّعة تتنوّع بها الأجسام ، تسمّى « الصور النوعيّة » .\r\n\r\nتتمّة\r\nأوّل ما تتنوع الجواهر المادّيّة ، بعد الجسميّة المشتركة ، إنّما هو بالصور النوعيّة التي تتكون بها العناصر ؛ ثم العناصر مواد لصور اخرى تلحق بها و كان القدما من علماء الطبيعة يعدّون العناصر أربعا ، و أخذ الإلهيّون ذلك أصلا موضوعا ؛ و قد أنهاها الباحثون أخيرا إلى ما يقرب من مائة و بضع عنصر .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nترجمه و توضيح :\r\n\r\nفصل پنجم : اثبات صور نوعيّه\r\nاجسام موجود در خارج ، از نظر افعال و آثار اختلاف روشنى دارند و براى اين افعال و آثار به ناچار مبدء جوهرى مىباشد « 1 » و اين مبدء جوهرى مادهء اولى نيست ؛ زيرا شأن مادهء اولى قبول و انفعال است نه فعل ، و ( اين مبدء جوهرى ) جسميّت ( صورت جسميه كه ) مشترك در همهء اجسام است نيست ؛ زيرا صورت جسميه واحد و مشترك در همهء اجسام است و اين افعال و آثار متعدد و مختلف مىباشند ( اگر مبدء جوهرى اين افعال صورت جسميّه بود همهء اجسام داراى فعل و اثر يكسان بودند ) ، پس براى اين افعال مختلف ، مبادى مختلف مىباشد .\r\nو اگر مبادى اين افعال ، اعراض مختلف ( مانند كميت‌ها ، كيفيت‌ها ، وضع‌ها و نسبت‌هاى مختلف ) باشند ، واجب و لازم است كه به جواهر مختلف منتهى گردند ( زيرا هر ما بالعرضى بايد به ما بالذات منتهى گردد ) و اين جواهر مختلف جسميت ( صورت جسميه ) اجسام نيست ، به خاطر آنچه شنيدى كه جسميت ، مشترك ميان همهء اجسام است ، پس مبادى مختلف آثار و افعال مختلف اجسام ، جواهر متنوعى هستند كه به واسطهء آنها اجسام متنوع مىگردند و صور نوعيه ناميده مىشوند .\r\nتتمه بحث : اولين تنوع جواهر ماديّه بعد از جسميت مشتركه ( ميان همهء اجسام ) به‌واسطه صور نوعيه‌اى است كه به واسطهء آنها عناصر تكون و تحقق مىيابند ، سپس عناصر ، مواد براى صورتهاى ديگرى مىباشند كه به آن عناصر ملحق ( عارض ) مىگردند ، و دانشمندان طبيعى قديم ، عناصر را چهار نوع\r\n\r\n\r\n","description":"","footnote":"\r\n( 1 ) زيرا خواص و آثار از سنخ عرض هستند و عرض در وجود خود قائم به جوهر است ، و نيز آنچه بالعرض باشد بايد به ما بالذات منتهى گردد .\r\n","page_name":" 128 ","page_number":128},
  {"content":"\r\n\r\nمىدانستند و فلاسفه الهى اين مطلب را به‌عنوان اصل موضوع از آنان پذيرفته بودند و اخيرا باحثان علوم طبيعى ، عناصر را به چيزى قريب به يكصد و چند عنصر شمارش كرده‌اند .\r\n\r\nشرح مطالب :\r\nمسألهء مورد بحث در اين فصل ، صور نوعيه است كه به نوبهء خود از مسائل مهم و جنجال‌برانگيز در فلسفه بشمار مىرود ، و از عهد يونان قديم تا دورهء اسلامى و نيز در اروپاى جديد ، مورد بحث‌وگفتگو بوده است .\r\nموضوع بحث اين است كه آيا در اجسام قوه‌اى جوهرى وجود دارد كه به واسطهء آن قوهء جوهرى ، اجسام به انواع مختلف تقسيم مىگردند و هريك آثار مخصوص را دارد يا نه ؟\r\nو به عبارت ديگر ، آيا اختلافاتى كه در اجسام مختلف از نظر خواص و آثار مادى مشاهده مىكنيم ، معلول اختلافات ذاتى و ماهوى اجسام است يا اينكه هيچگونه اختلافات ذاتى در كار نيست و اين اختلاف آثار را به‌گونه ديگر نيز مىتوان توجيه كرد .\r\nبنابراين ، آنچه مورد قبول همهء طرف‌هاى بحث در اين مسأله است ، اين است كه ، اجسام هم درنظر ابتدائى و سطحى و هم در مطالعه‌هاى دقيق علمى داراى آثار و خواص مختلفى مىباشند و بحث و نزاع در علت اين آثار مختلف است ، كه آيا اصولا نيازى به جستجوى علتى طبيعى يا غيرطبيعى غير از ارادهء خدا براى آنها لازم است يا نه ؟\r\nو در صورت نخست ، آيا اين علت امرى طبيعى است و همراه با جسم است يا غيرطبيعى و مفارق از ماده است ؟ و در صورت اوّل آيا اين علت ، اختلاف كمى و كيفى مواد تشكيل دهندهء اجسام است ، يا اينكه اين مقدار از اختلاف به تنهايى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nنمىتواند پاسخگوى اختلاف آثار و خواص اجسام باشد ؟\r\nو در صورت دوّم ، آيا آنچه علاوه بر مقدار و چگونگى تنظيم مواد در پيدايش آثار مختلف مؤثر است ، امرى است جوهرى و داخل در حقيقت اجسام ، يا آنكه ربطى به حقيقت و جوهر اجسام ندارد ، بلكه حالات و عوارض مختلفى كه براى اجسام پديد مىآيد ، مبدء و عامل پيدايش آثار مختلف در آنها است ؟\r\nهريك از شقوق ياد شده ، در حقيقت نظريه‌اى است كه در اين مسأله مطرح گرديده است و نظريه قائلان به صور نوعيه داراى قيود زير است :\r\n1 - اراده الهى به تنهايى براى اختلاف آثار اجسام كافى نيست ، بلكه اين امر داراى اسباب و علل امكانى هم مىباشد .\r\n2 - تنها سبب امكانى مفارق از ماده نمىتواند پاسخگوى فلسفى اين سؤال باشد كه چرا اجسام آثار و خواص مختلف دارند ؟ بلكه علل طبيعى هم لازم است .\r\n3 - اختلاف آثار اجسام را با اختلاف كمى و كيفى مواد تشكيل‌دهنده اجسام نمىتوان توجيه كرد ، بلكه عوامل ديگر هم در كار است .\r\n4 - آن عوامل ديگر مربوط به اعراض مختلف اجسام از قبيل ، اختلاف نسبت اجسام به مكان ، زمان و غيره نمىباشد و با اختلاف اعراض ، نمىتوان اختلاف آثار اجسام را توجيه نمود .\r\n5 - بنابراين ، مبدء اختلاف آثار و خواص اجسام ، علاوه بر همه امور ياد شده كه هريك در حد خود سهمى در اين مطلب دارد ، قواى جوهرى و صور نوعيه آنها است ، و به عبارت ديگر : اختلاف آثار اجسام زائيدهء اختلاف ذاتى و ماهوى آنها است .\r\nاكنون كه محل نزاع و موضوع بحث كاملا روشن شد لازم است با مثبتان و نافيان صور نوعيه آشنا شويم :\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nالف : طرفداران صور نوعيه :\r\nطرفداران و مثبتان اين نظريه ، فلاسفهء مشاء ( ارسطو و پيروان او مانند فارابى ، بو على ) مىباشند و صدرالمتألهين و گروهى از پيروان او نيز طرفدار اين نظريه‌اند .\r\nوى در آغاز اين بحث چنين مىگويد : « حكماى مشاء طرفدار اين نظريه‌اند كه براى هرنوعى از انواع اجسام طبيعى غير از امتداد و قابليت ابعاد ، معناى ديگرى است كه به واسطهء آن انواع مختلف اجسام بوجود مىآيد و به‌همين جهت اين امر به « صورت نوعيه » ناميده شده است ، يعنى چيزىكه نسبت به نوع دارد و مقوّم و محصّل آن است ، و واقعيت آن در هرنوع جسمانى ، مخالف است با آنچه در انواع جسمانى ديگر تحقق دارد ، و اين صورتهاى نوعى مبادى آثار مختلف و حركات و سكنات ذاتى اجسام مىباشند ، و به « قوى و طبايع و كمالات اجسام » ناميده مىشوند ؛ زيرا به‌واسطه آنها است كه جنس به انواع مركب مبدّل مىگردد » « 1 » .\r\nو در شرح هدايه گويد : « بدان‌كه اثبات اينكه در هرنوعى از انواع جسمانى صورت منوّع جوهرى وجود دارد ، خالى از صعوبت نيست ، پس مانعى ندارد كه ما كلام را بسط داده و سپس حق مطلب را بيان كنيم ؛ زيرا در اين مسأله ميان پيروان معلم اول از مشائين مانند شيخ الرئيس و آنان كه در طبقهء اويند و متقدمان از فلاسفه يونان مانند هرمس ، فيثاغورث و افلاطون ، و حكماء فارس و رواقيين و پيروان آنها مانند صاحب حكمة الاشراق اختلاف است » « 2 » .\r\n\r\n\r\n","description":"","footnote":"\r\n( 1 ) اسفار ، ج 5 ، ص 157 در شرح هدايه ص 64 فرموده‌اند « به اين صورت جوهرى صورت نوعيه گويند . چون منسوب به نوع و مقوم آن است ، و طبيعت گويند چون مبدء حركت و سكون ذاتى اجسام است ، و قوّه گويند چون تأثير در غير دارد ، و كمال گويند ، زيرا كه جنس به‌واسطه آن نوع مركب بالفعل مىگردد » .\r\n( 2 ) شرح الهدايه ، ص 65 .\r\n","page_name":" 131 ","page_number":131},
  {"content":"\r\n\r\n\r\nب : منكران صور نوعيه :\r\nبه‌طور كلى سه گروه را مىتوان به‌عنوان مخالفان نظريه صور نوعيه بشمار آورد :\r\n\r\n1 - منكران نظام على و معلولى ( قائلان به ارادهء گزاف ) :\r\nنظريهء صور نوعيه مبتنى بر اصل عليت و معلوليت است و روشن‌ترين و محكم‌ترين دليل طرفداران آن ، برپايهء اصل عليت و سنخيت ميان علت و معلول استوار است ( چنان كه بيان خواهد شد ) بنابراين آنان كه نظام عليت و معلوليت را در جهان خلقت قبول ندارند - اعم از اينكه تفكر مادى داشته باشند يا الهى - مخالف با نظريه صور نوعيه خواهند بود . و به‌همين دليل آن گروه از متكلمان اسلامى ( اشاعره ) كه ارادهء گزاف و بىملاك را صحيح مىدانند و ترجيح بلامرجح را ممكن مىشمارند ، مخالف با نظريه صور نوعيه خواهند بود .\r\nو چه زيبا گفته است صدرالمتألهين در اين مقام كه :\r\n« باب اثبات صور نوعيه و بلكه ساير قوى و كيفيات غير محسوسه و حتى محسوسه ، نزد كسانى كه فاعل مختار را كسى مىدانند كه بدون حكمت وداعى اراده مىكند مسدود مىگردد ؛ زيرا با قبول اين ارادهء جزافى نمىتوان بر محسوسات اعتماد كرد و ديگر مجالى در تأمل در مقدمات و نظر در علوم نظرى باقى نمىماند و انسان ايمن از اين نيست كه در او حالت و خصوصيتى بوجود آيد كه شكل منتج را عقيم و عقيم را منتج بداند و اشياء را بر خلاف آنچه هستند ببيند و بشناسد . . . آنان كه به اين رأى ملتزم مىباشند ، راهزنان طريق آخرت بر مسلمين مىباشند و آنان معطّله در دورهء اسلامى هستند كه در رديف سوفسطائيان دورهء يونان قديم قرار دارند » « 1 » .\r\n\r\n\r\n","description":"","footnote":"\r\n( 1 ) اسفار ، ج 5 ، ص 159 - 158 .\r\n","page_name":" 132 ","page_number":132},
  {"content":"\r\n\r\n\r\n2 - طرفداران نظريه مكانيسم :\r\nكسانى كه عالم طبيعت را به صورت يك دستگاه عظيم ماشينى انگاشته‌اند و خواص و آثار مختلف اجسام را ، به اختلاف كمى و كيفى مواد تشكيل دهندهء آنها مىدانند و به اصطلاح به نظريه « مكانيسم » معتقدند ، مخالف با نظريهء صور نوعيه مىباشند .\r\nاين گروه در عين اينكه اصل عليت و جبر على و معلولى را محترم شمرده‌اند ، اختلاف آثار و افعال در اجسام مختلف را ، معلول اختلاف تركيبات اجسام در مقدار مواد و اجزاى مادى به كار رفته در ساختمان اجسام و كيفيت و چگونگى تأليف و تنظيم آنها مىدانند و به قوه‌اى ذاتى به نام صورت نوعى كه با تجربه و آزمايش قابل شناخت نيست ، معتقد نيستند .\r\nاين نظريه اگر چه در قرون اخير در اروپا رواج يافت و فيلسوفانى چون دكارت به طرفدارى از آن ولايب نيتس و برگسون به مخالفت با آن برخاستند ، ولى سابقهء ممتد و طولانى در تاريخ معرفت بشرى دارد و به دوران فلسفه در يونان قديم بازمىگردد .\r\nذو مقراطيس و استادش لوسيبوس كه اجسام را مركب از يك عده ذرات مىدانستند ، و همچنين اپيكور كه در اين جهت پيرو ذى مقراطيس بود ، نظرشان در بارهء موجودات از عنصر بسيط گرفته تا مركبات ، عينا همين نظريه بوده است .\r\nنظريه ذيمقراطيس تنها متوجه اين نيست كه ، اجسام محسوسه آن‌چنان‌كه به نظر مىآيند متصل و پيوسته نمىباشند ، بلكه متوجه نفى اختلافات ماهوى و ذاتى اشياء نيز هست .\r\nحاصل نظريهء مكانيسم : اين نظريه - همان‌گونه كه اشاره شد - درست در نقطهء مقابل نظريه صور نوعيه قرار دارد ، نظريه صور نوعيه اختلافات آثار و خواص\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاجسام را ، معلول اختلافات ذاتى و ما هوى آنها مىداند ، ولى نظريهء مكانيسم به اختلافات ما هوى اجسام قائل نبوده و معتقد است كه :\r\nهمهء اشياء از يك سلسله اجزاء مادى تشكيل شده‌اند و ماهيت آنها را همان اجزاء ماده كه در همه وجود دارد تشكيل مىدهد تفاوتى كه هست در كيفيت تشكل و ساختمان آنها است و بديهى است كه تفاوت در كيفيت ساختمان ، سبب نمىشود كه اختلافات اشيائى كه همه از يك چيز ساخته شده‌اند ، اختلاف ما هوى و ذاتى باشد ، همان‌طورى كه ساختمانهاى يك شهر هركدام يك شكل و تركيب بخصوص دارد و براى منظور و هدف معين مفيد است و هركدام نام بخصوص دارد ، يكى مدرسه است ، ديگرى پاساژ ، سومى گاراژ ، چهارمى مسجد ، پنجمى حمّام . . . و حال آنكه هر كدام آنها مجموعه‌اى است از آجر و سنگ و آهن و سيمان و خاك و آهك و گچ و غيره ، همچنين است انواع ماشينها از اتومبيل ، هواپيما ، كارخانه ذوب آهن ، كارخانه اسلحه‌سازى و غيره كه همه آنها مجموعه‌اى هستند از فلزات و غيره ، ولى با ساختمانها و ترتيبهاى مختلف ، اختلافات اين ساختمانها و يا اين ماشينها ، تنها در ناحيهء تأليف و ترتيب و شكل و هدفى است كه از آنها منظور است .\r\nموجوداتى كه ما آنها را ماهيات مختلف مىپنداريم و اختلافات آنها را ذاتى و نوعى مىانگاريم و آنها را به صورت انواع و اجناس مختلف دسته‌بندى مىكنيم نيز بيش‌از اين نيست ، مجموعه‌اى از ذرات مادى با يكديگر گرد آمده و نظم و تشكل مخصوصى يافته‌اند و آنها را جماد ، نبات ، حيوان و انسان مىناميم و اگر دربارهء هر يك از آنها با كلمهء « ماهو » سئوال شود ، جواب اين است : « انبوهى از ذرات با فلان نظم و فلان مكانيسم . »\r\nدكارت و نظريه مكانيسم : دكارت يكى از طرفداران اين نظريه است ، وى تنها انسان را از اين قاعدهء كلى استثناء مىكند ، به عقيده دكارت ، انسان مجموعه‌اى است از جسم و جان ، جسم انسان همانند اجسام ديگر از جماد و نبات و حيوان ، يك ماشين است و بس ، ولى روح انسان جوهرى است صددرصد مغاير با بدن .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدكارت با اينكه جهان را به شكل ماشينى توجيه مىكند و برپايهء انكار اختلافات ذاتى و ما هوى اشياء نظر مىدهد ، طرفدار روح مجرد انسانى است ، و وجود خداوند را نيز مىپذيرد و به او ايمان دارد .\r\nدكارت با اين طرز تفكر خود دربارهء جسم و جان ، يك ثنويت كامل ميان آن‌دو قائل شد و فاصله‌اى ميان آنها برقرار كرد ، دور تر از فاصله زمين و آسمان ، از آن پس در فلسفهء اروپايى ، مسأله روح با اين ثنويت توأم شد و اين خود عوارض ناگوارى را به بارآورد .\r\nدكارت جهان منهاى انسان را بيش‌از آن حد كه بايد و شايد ، همشكل و همسان و متجانس و متشابه دانست و آنها را به‌هم نزديك پنداشت و از اين جهت به ذيمقراطيس نزديك شد ، و برعكس ، انسان را بيش‌از حد از جهان دور كرد و او را با جهان نامتجانس دانست و در اين جهت از ارسطو فاصله گرفت و به افلاطون نزديك شد .\r\nاين طرز تفكر ذيمقراطيس كه ساختمان جهان يك ساختمان ماشينى است ، بعد از دكارت تعقيب شد ، كسان ديگرى نيز بعد از دكارت پيدا شدند و ادعا كردند كه اساس جهان ، ماده و حركت است ، ماده و حركت را به ما بدهيد جهان را مىسازيم ، با اين تفاوت كه آنها انسان را نيز از اين قانون كلى استثناء نكردند ، اين طرز تفكر را معمولا ماشينيسم يا مكانيسم مىخوانند . اين خود طرز تفكرى است كه بسيار شايسته است روى آن دقت و تعمق شود .\r\nبرداشت‌هاى ناروا از قانون مكانيسم : ولى بعدها يك سلسله مشخصات براى اين فلسفه تعيين شد كه چهرهء آن را عوض كرد ، برخى پنداشتند كه مكانيسم صددرصد يك فلسفه ماترياليستى است و مساوى با انكار خالق است و به‌همين دليل ذيمقراطيس و همفكرانش را مادى خواندند .\r\nبرخى ديگر پيوندى قاطع و دو طرفه ميان اين فلسفه و اصل ضرورت على و معلولى قائل شدند به‌طورى كه مكانيسم را مساوى دترمينيسم ( اصل ضرورت\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nعلى و معلولى ) و دترمينيسم را مساوى مكانيسم پنداشتند ، و گاهى مكانيسم را نقطهء مقابل فيناليسم ( اصل علت غائى ) قرار دادند ، و گاهى آن را ضد اصل قوه و فعل فرض كردند و گفتند ارسطو اصل قوه و فعل را براى مقابله با فلسفهء مكانيسم عرضه داشت و با رجعتى كه اخيرا به سوى مكانيسم شده است ، خواه‌ناخواه قانون قوه و فعل با همهء متفترعاتش سقوط مىكند و احياء مكانيسم ضربه مستقيمى است بر پيكر قوه و فعل .\r\nولى حق اين است كه مكانيسم تنها با يك نظريه سروكار دارد و آن نظريه « صورت نوعيه » است و از همين‌جا با مسألهء ماهيت و ذات اشياء ارتباط پيدا مىكند و هيچگونه منافاتى با اصل عليت غائى و قوه و فعل و وجود خالق و آفريدگار جهان ندارد و نيز انكار آن مستلزم انكار قانون عليت و يا جبر على و معلولى نيست .\r\nمخالفان مكانيسم در فلسفهء جديد : نظريه مكانيسم در فلسفهء جديد نه تنها يك امر قطعى نيست ، بلكه شكست اين فلسفه قطعى است ، ماديين ابتدا به اين فلسفه چسبيده بودند ، ولى بعد مجبور شدند آن را ترك كنند .\r\nدر ميان دانشمندان و فلاسفهء اروپا و خصوصا از نظر علوم زيستى اين مطلب تقريبا قطعى است كه جهان را با توجيه مكانيكى نمىتوان تفسير كرد ، امروز ديگر كسى ادعا نمىكند : ماده و حركت را به من بدهيد جهان را مىسازم .\r\nلايب نيتس يكى از فيلسوفانى است كه زود متوجه شد كه عالم خلقت به اين سادگى نيست و غير از بعد و حركت ، حقيقت ديگرى هم در عالم هست ، هر چند خود او كه مىخواست جهان را براساس ديناميسم توجيه كند قادر به حل مشكل نشد .\r\nاميل بوترو ( 1921 - 1845 ) يكى ديگر از اين كسان است ، او نيز ادعا كرد كه موجودات جهان يكسان نيستند و آنها را نمىتوان يك رشتهء پيوسته به يكديگر فرض نمود ، جمادات حكمى دارند ، و نباتات حكمى ديگر و حيوانات با هردو متفاوتند ، انسان هم براى خود خصائصى دارد ، هرچند او نيز اساس فكر خود را\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبرپايه نفى قانون عليت و لااقل نفى ضرورت على و معلولى نهاد و نظريهء قابل توجهى ندارد .\r\nبرگسون نيز مكانيسم را قادر به حل جريانات كيفى جهان و بالأخص مسأله حيات نمىداند « 1 » .\r\n\r\n3 - حكماى اشراق :\r\nهمان‌گونه كه در آغاز بحث اشاره شد ، از مخالفان معروف صور نوعيه ، گروهى از فلاسفه الهى مىباشند كه از آنها به رواقيون و اشراقيون ياد مىشود ، افلاطون به‌عنوان چهرهء شاخص مخالفان در يونان قديم و شهاب‌الدين سهروردى به‌عنوان چهرهء شاخص مخالف صور نوعيه در ميان فلاسفهء اسلامى شناخته مىشود .\r\nمخالفت آنان شكل خاصى دارد ، آنان نه به ارادهء گزافى آفريدگار جهان معتقدند و نه صرفا مواد و اجزاء تشكيل دهندهء اجسام را كافى در توجيه اختلافات آثار آنها مىدانند .\r\nحكماى اشراق نيز بسان حكماى مشاء نظام عليت را كاملا قبول دارند ، به علت‌العلل و مبدء المبادى هم قائلند ، به مبادى عاليه و عالم عقول و نقش آنها در تحولات عالم ماده عقيده دارند ، با اين تفاوت كه آنان علاوه بر سلسلهء عقول طوليه به عقول عرضيه هم عقيده دارند ، و به‌جاى عقل فعال كه فلاسفهء مشاء آن را مدبر عالم طبيعت مىدانند ، به مثل نوريه و ارباب انواع معتقدند ، و در ازاى هرنوع مادى ، به يك فرد مجرد نورى عقيده دارند و او را ( به اذن الهى ) تربيت كنندهء افراد آن نوع مىدانند . و همهء آثار و افعال مختلف افراد يك نوع و نيز آثار مختلف يك فرد در زمانهاى مختلف را به آن موجود مجرد و مثال نورى و رب‌النوع آن نوع مستند\r\n\r\n\r\n","description":"","footnote":"\r\n( 1 ) آنچه در رابطه با مكانيسم بيان گرديد ، اقتباس تلخيص گونه‌اى بود از آنچه متفكر شهيد مطهرى « ره » در پاورقى مقاله دهم اصول فلسفه آورده‌اند ، به ج 4 صفحات 132 - 123 رجوع شود .\r\n","page_name":" 137 ","page_number":137},
  {"content":"\r\n\r\nمىدانند ، و البته وجود شرايط و زمينه‌هاى خاص را براى تصرف رب النوع لازم مىدانند ، ولى پيدايش اين شرايط و زمينه‌هاى طبيعى را معلول عوارض قبلى موجود مادى مىدانند و درنتيجه وجود قوه جوهرى را منكرند .\r\nولى فلاسفهء مشاء با اينكه همهء فعل و انفعالات عالم ماده را مستند به موجود مفارق ( عقل فعال ) و در نهايت مستند به اراده ازلى الهى مىدانند ، ولى باتوجه به نظام اسباب و مسببات ، مبدء مباشر و قريب اين افعال و خواص را ، همان قوهء جوهرى و ذاتى مىدانند كه به صورت نوعيه يا طبيعت ناميده مىشود .\r\nاز اين اختلاف كه فلاسفهء اشراق با حكماء مشاء دارند ، گاهى چنين تعبير مىشود كه آنان صورت نوعيه را قبول دارند ، ولى آن را از مقولهء جوهر نمىدانند ، و به عبارت ديگر : بحث اين دو گروه در جوهر يا عرض بودن صورت نوعيه است نه در اصل وجود آن .\r\nحكيم سبزوارى ( ره ) پس از آنكه نظريهء صورت نوعيه را مطرح نموده و دليل آن را يادآور شده است ، چنين مىگويد :\r\n « فى انها اعراض او جواهر * مشاء اشراقية تشاجروا » \r\nفذهب الاشراقيون الى كونها اعراضا لان الحال فى محل كيف كان عندهم عرض ، و المشاء الى كونها جواهر لان الحال فى محل مستغن عن الحال فى الوجود و التنوع جميعا عندهم عرض لا مطلقا » .\r\nترجمه : درمورد اينكه صور نوعيه اعراضند يا جواهر فلاسفه مشاء با فلاسفه اشراق مشاجره كرده‌اند ، پس اشراقيون آنها را اعراض دانسته‌اند ؛ زيرا حالّ در محل ، هرگونه كه باشد در نظر آنان عرض ناميده مىشوند ، ولى مشائيان آنها را جواهر مىدانند ؛ زيرا حالّ در محل مطلقا و درهرحال عرض خوانده نمىشود ، بلكه آنگاه عرض خوانده مىشود كه محلّ در وجود و در تنوع خود بىنياز از حالّ باشد ( و چون ماده در وجود و تنوع خود نيازمند صورت نوعيه است ، پس صورت نوعيه عرض نخواهد بود ) .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nحاصل كلام مرحوم سبزوارى « 1 » اين است كه ، هر دو گروه صورت نوعيه را به عنوان يك واقعيت كه حالّ در ماده است قبول دارند و تنها سخن آنان در نامگذارى اين واقعيت موجود در داخل جسم است ، كه او را جوهر بناميم يا عرض ؟ ولى بايد توجه داشته باشيم كه فلاسفه اشراق تنها به وجود امتداد جرمى ( صورت جسميه ) و عوارض جسمانى معتقدند و به واقعيت ديگرى مانند : هيولى و قوّهء ذاتى ( صورت نوعيه ) عقيده ندارند .\r\nشيخ اشراق در رد نظريه صور نوعيه چنين مىگويد : « و لقائل ان يقول بان هذه المخصّصات ( اى التى زعمتم انها جواهر ) كيفيات اما فى العناصر فمثل الرطوبة و اليبوسة و الحرارة و البرودة . . . » « 2 » : قائلى مىتواند بگويد : عوامل مخصص كه مايهء تحقق آثار مختلف در اجسام مىباشد و شما گمان كرده‌ايد كه جوهرند ، كيفيتهايى هستند مانند رطوبت و يبوست و حرارت و برودت درمورد عناصر . . . وى در جاى ديگر چنين مىگويد : « فثبت بما ذكر ان الاعراض يجوز ان يقوم الجوهر و الصورة لا نعنى بها الّا كل حقيقة بسيطة نوعية ، كانت جوهرية او عرضية في هذا الكتاب ، و ليس في العناصر شيء سوى الجسمية و الهيئات لا غير و اذا اندفعت الصور التي اثبتوها و قالوا إنها غير محسوسة فبقيت الكيفيات التي تشتد و تضعف » « 3 » .\r\nترجمه : به سبب آنچه بيان گرديد ، ثابت شد كه اعراض مىتوانند مقوم جوهر باشند و مقصود ما از صورت در اين كتاب چيزى جز حقيقت بسيط نوعى نيست ، خواه جوهر باشد يا عرض و در عناصر ، غير از جسميت ( صورت جسميه ) و هيئات ( اعراض و كيفيات ) ، چيز ديگرى تحقق ندارد و هرگاه صورتهاى جوهريه كه آنان اثبات كرده‌اند باطل گرديد ، چيزى جز كيفيات كه قابل شدت و ضعف\r\n\r\n\r\n","description":"","footnote":"\r\n( 1 ) شرح منظومه ، طبيعيات ، فريده اوّل ، غرر ( 10 ) .\r\n( 2 ) شرح حكمة الاشراق ص 227 .\r\n( 3 ) همان مدرك ، ص 233 - 232 .\r\n","page_name":" 139 ","page_number":139},
  {"content":"\r\n\r\nمىباشند ، وجود نخواهد داشت .\r\nدو عبارت مذكور از شيخ اشراق ، كلام مرحوم سبزوارى را تأييد مىكند ولى درعين‌حال اختلاف اين دو گروه صرفا اختلاف در نامگذارى نيست ، زيرا آنچه فلاسفه اشراق به‌عنوان عامل اختلافات آثار مىشناسند ، از ديدگاه فلاسفه مشاء اين كارآئى را ندارند ، خواه آنها را جوهر بناميم يا عرض .\r\n\r\nبررسى دلايل اثبات صور نوعيه\r\nاكنون كه با تاريخ اين بحث و موضوع نزاع و آراء و اقوال و مثبتان و نافيان صور نوعيه آشنا شديم ، به بررسى دلايل اثبات آن مىپردازيم :\r\nبر اثبات صور نوعيه دلايل متعددى اقامه شده است ؛ صدرالمتألهين ( ره ) در اسفار ، چهار دليل و در شرح هدايه سه دليل از دلايل آن را ذكرنموده است « 1 » ، و در اسفار همهء اشكالاتى را كه شيخ اشراق بر دلايل ياد شده وارد نموده ، نقل و نقد كرده است .\r\nيكى از روشن‌ترين و محكم‌ترين دلايل اين نظريه همان است كه در متن آمده است و صاحب هدايه ( اثيرالدين ابهرى ) و حكيم سبزوارى نيز به‌همين برهان اكتفاء كرده‌اند ولى مصنف علامه در نهاية الحكمه يكى ديگر از براهين سه‌گانه معروف آن را نيز يادآور شده است . و اينك توضيح برهان مذكور در متن :\r\nاختلاف آثار اجسام دليل بر اختلاف ذاتى آنها است : حاصل اين برهان اين است كه ، اختلاف آثار در اجسام را به چيزى از اختلاف ما هوى و ذاتى آنها نمىتوان توجيه كرد . و پاسخ فلسفى اين سئوال ، كه چرا اشياء داراى آثار و خواص مختلف مىباشند ؟ اين است كه چون در ذات و ماهيت يا هويت وجودى خود با يكديگر متفاوت مىباشند . و غير اين پاسخ ، هيچ پاسخ ديگرى از نظر عقل فلسفى پذيرفته نيست . اختلاف كمى و كيفى اجزاء تشكيل‌دهنده اجسام و يا\r\n\r\n\r\n","description":"","footnote":"\r\n( 1 ) اسفار ، ج 5 ، ص 180 - 157 . شرح الهدايه ، ص 70 - 65 .\r\n","page_name":" 140 ","page_number":140},
  {"content":"\r\n\r\nعوارض مختلف آنها ، هريك به‌گونه‌اى در اختلاف آثار دخالت دارد ولى عامل اصلى آنها نيستند ، بلكه عامل اصلى همان طبيعت خاص هريك از اجسام و صورت نوعيه آنها است . و اينك توضيح اين مدعا :\r\nمقدمتا بايد دانست كه اگر ما بخواهيم براى موضوعى توسعه جنسى داده و انواعى را اثبات كنيم ، تنها راه آن اين است كه ، آثار و خواص افراد يك نوع را بررسى كرده و هرگاه در آنها آثار مختلف مشاهده نموديم ، به بررسى مبادى مختلف آن آثار بپردازيم .\r\nاين اصل يك درك فطرى است كه ، هرانسان داراى عقل و فطرت سالم آن را درك مىكند و در حقيقت ، حكايت اصل عليت و سنخيت علت و معلول مىباشد .\r\nمثلا در رياضيات ، حجم را به انواع مختلف كره ، اسطوانه ، مكعب ، مخروط و منشور و سطح را به سطح مستوى و منحنى از راه اختلاف خواص رياضى كه در افراد مختلف آنها پيدا مىشود تقسيم مىنمايند .\r\nبرپايهء همين اصل ، فلاسفه براى جوهر ، انواع مختلف نفس ، عقل و جسم و نيز صورت نوعى را اثبات كرده‌اند ، زيرا هريك از اين انواع در عين اينكه از ويژگى جوهر بودن برخوردارند ، يعنى وجود آنها قائم به نفس است ، ولى داراى آثار وجودى مخصوص به خود مىباشد .\r\nنفس و عقل هردو مجرد از ماده‌اند ، ولى عقل در افعال خود تعلق به ماده ندارد ، لكن نفس افعال خود را از طريق قواى مادى انجام مىدهد . و جسم كه وجودش مادى است ، ويژگى عامى دارد ، كه عبارت است از خاصهء حجم كه همهء اجسام آن را دارا هستند ، بنابراين جسم نوع خاصى از جوهر است .\r\nاصل ياد شده ، همان‌گونه كه فكر ما را به وجود انواع ياد شده رهنمون مىگردد به وجود صورت نوعى هم رهنمون گرديده و آثار مختلف اجسام را دليل بر اختلاف نوعى آنها مىداند و براى جسم كه خود نوعى از جوهر است ، انواع ديگرى را\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nاثبات مىكند « 1 » .\r\nو به عبارت ديگر ، سئوالى كه در اين‌جا براى ذهن مطرح مىشود اين است كه ، اين اختلاف آثار و شكلها و رنگها و خاصيتها و فعاليتها از كجا برمىخيزد ؟ قهرا منشأيى در كار است ، يعنى قوه يا قوايى بر ماده حكومت مىكند و اين قوه هم در همه موارد يكسان نيست ؛ زيرا اگر يكسان بود تنوع پديد نمىآمد ؛ پس قوه‌هاى مختلفى بر ماده حكومت مىكند ، آن قوه‌ها چيست ؟ جوهر است يا عرض ؟ و به عبارت ديگر خود آن قوه‌ها چه حالتى دارند ؟\r\nدر اين‌جا ابتداء فقط دو فرض وجود دارد :\r\n1 - آن چيزىكه به نام قوّه وجود دارد و مبدأ آثار است ، موجودى است صد درصد مستقل و خارج از ماده و جسم ، ولى همراه با جسم و اوست كه ماده را از حالت يكنواختى و همسانى خارج مىكند .\r\nاين نظريه با دلايل زيادى رد شده است ، خواه آن عامل را اراده‌اى ما فوق طبيعى بدانيم و يا چيز ديگر ، اين نظر نوعى ثنويت است ، نظير ثنويت دكارتى ، ولى در تمام اشياء و موجودات طبيعت .\r\n2 - آن چيزىكه به نام قوه وجود دارد و مبدأ اثر است ، متحد با ماده است نه خارج از آن و صرفا مقارن با آن . اين فرض هم به دو صورت قابل طرح است :\r\nالف : قوه‌اى كه در جسم موجود است عرض و قائم به آن است و قهرا به منزلهء خاصيتى از خواص جسم بشمار مىرود .\r\nب : قوهء مزبور جوهر و متحد با ماده است ، و نسبت ماده با آن قوه ، نسبت نقص به كمال است ، يعنى ماده در مرتبهء ذات خود كمالى وجودى پيدا مىكند و به موجب آن كمال جوهرى ، مبدأ آثار مخصوص مىگردد « 2 » .\r\nفرضيهء عرض بودن قوّه قطعا باطل است ؛ زيرا قوه بنابراين فرض خود\r\n\r\n\r\n","description":"","footnote":"\r\n( 1 ) به اصول فلسفه ، ج 4 ، ص 309 - 308 رجوع شود .\r\n( 2 ) اصول فلسفه ، ج 4 ، ص 134 - 133 .\r\n","page_name":" 142 ","page_number":142},
  {"content":"\r\n\r\nخاصيتى از خواص ماده است و ما مىخواهيم عاملى را پيدا كنيم كه توجيه‌كننده اختلاف خواص و آثار ماده باشد ، هرگاه قوهء مزبور عرض باشد و خود خاصيتى از ماده بشمار آيد ، سؤال مىشود كه علت اختلاف اين خاصه در مواد و اجسام چيست ؟\r\nو به اصطلاح فنّى « كل ما بالعرض لا بد و ان ينتهى الى ما بالذات » و يا به عبارت ديگر « كل عرضى معلّل » ، عقل فلسفى آنگاه دست از جستجو برمىدارد ، و پاسخ را مىپذيرد كه به ذاتى منتهى گردد ، و بحث ما در مبدأ و عامل خارجى است نه مفاهيم ذهنى اعتبارى تا اينكه گفته شود : قوه مزبور از عوارض لازم ذات است ، مانند زوجيت براى اربعه و امكان براى ماهيت ، ما در جستجوى عاملى هستيم كه اختلاف آثار خارجى جسم را توجيه كند و لوازم ماهيت فاقد اين خصوصيت و نقش مىباشند ؟\r\nبنابراين ، راهى جز قبول فرضيه دوّم نيست و آن اينكه قوه‌اى كه در جسم است ، جزء ذات و حقيقت جسم است و با آن متحد مىباشد ، همان‌گونه كه جنس و فصل با يكديگر متحدند و اين قوه در حقيقت همان فصل منوّع جسم است ، و به همين جهت به آن صورت نوعيه گفته مىشود ، و در فصلهاى قبل بيان گرديد كه در مورد اجسام جنس از ماده ، و فصل از صورت آنها أخذ مىگردد . و نيز بيان گرديد كه اين فصل كه از صورت أخذ مىشود فصل منطقى است ، ولى فصل حقيقى همان مبدء فصل منطقى است ، همچنين بيان گرديد كه فصل يا صورت ، واقعيتى است بسيط ، وگرچه مفهوم جنس يا جوهر بر آن منطبق مىگردد ، ولى مأخوذ در حد آن نمىباشد .\r\nنتيجه اينكه : قوه‌اى كه مبدأ آثار مختلف در اجسام است ، همان صورت نوعيه آنها است ، كه متحد با ماده و مقوّم و محصل آن و موجب تنوع آن مىباشد ، نه از سنخ عرض است ، و نه بيرون از وجود جسم .\r\n\r\nسخنى از اميل بوترو ( 1921 - 1845 ) :\r\nوى كه از فلاسفهء اخير اروپا و از استادان فلسفه در دانشگاه پاريس بوده\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاست ، دراين‌باره كلامى دارد كه در حقيقت بازگشت به كلام قدما و قبول نظريهء صورتهاى نوعى در موجودات طبيعى است ، چنان‌كه مىگويد :\r\n« موجودات جهان همه يكسان نيستند و آنها را نمىتوان يك رشته پيوسته به يكديگر فرض نمود ، جمادات حكمى دارند و نباتات حكم ديگر و حيوانات با آن هردو متفاوتند و انسان هم براى خود خصايصى دارد ، چنان‌كه از قديم به اين نكته برخورده بودند كه در گياه حقيقتى است زايد بر آنچه در جماد است ، و آن را نفس نباتى نام نهاده بودند و آن مايهء حياتست ، و هرقدر بخواهيم احكام خواص مادى يعنى قوانين فيزيكى و شيميايى بر آن جارى كنيم ، سرانجام چيزى مىماند كه احكام جمادى بر آن احاطه ندارد و همچنين در حيوان چيزيست ( به قول پيشينيان نفس حيوانى ) كه زايد بر مجرد حيات است ، و قوانين حياتى بر آن احاطه ندارد ، انسان هم يقينا در مدارك و مشاعرش چيزى هست كه خواص حيوانيت بر آن مترتب نيست و قوانين هريك از اين مراحل وجود ، با مراحل ديگر فرق دارد و بر آنها احاطه دارد ، چنان كه اصول جان‌شناسى را نمىتوان از قواعد فيزيكى و شيميايى درآورد و قوانين روانشناسى هم با اصول جان‌شناسى مبانيت دارد .\r\nو از نكاتى كه اين فقره را تأييد مىكند اين است كه ، موجودات با آنكه مركب از اجزاء مىباشند ، يعنى هرفردى يك كل است كه از جمع اجزايى ساخته شده است ، خصايص مجموعه‌ها و كل با خصايص اجزاء معادل نيست ، و زياده دارد ، مثلا يك گياه يا درخت با آنكه از اجزاى جمادى مركب است ، خاصيتى زائد بر مجموع خواص جمادى اجزاى خوددارد ، كه همان آثار نفس نباتى است ، و همچنين است حال حيوان و انسان . و از اين جهت است كه با معلوماتى كه از خواص يك طبقه از موجودات داريم ، نمىتوانيم خواص طبقات ديگر را به قياس معلوم كنيم و در هرمورد مجبوريم تجربه و مشاهدهء خاص به كار ببريم .\r\nديگر اينكه ، هرچه در مراحل وجود بالا مىرويم ، مىبينيم كه احوال حركتى بر احوال سكونى غلبه مىكند ، چنان‌كه جسم جمادى به طبع حركتش ضعيف است\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو تقريبا ساكن است ، ولى گياه حركتش محسوس و حيوان بس پر حركت‌تر است و انسان از حيوان هم متحرك‌تر مىباشد . » « 1 »\r\nكلام وى ناظر به نظريه مكانيسم است كه ، عامل اختلاف آثار حياتى در موجودات را فقط از دريچهء اختلاف كمى و كيفى اجزاء تشكيل‌دهنده ساختمان آنها تفسير مىكرد . وى اين نظريه را كافى در توجيه اختلاف آثار حياتى در موجودات نمىداند و در زمينهء نبات ، حيوان و انسان ، وجود نفس نباتى و نفس حيوانى و نفس انسانى را ، عامل اصلى اختلافات آثار حياتى آنها مىداند . و اين نفوس همان صور نوعيه‌اند كه موضوع بحث ما مىباشند .\r\nالبته نظر حكماى قديم درمورد وجود صور نوعيه اختصاص به جانداران ندارد ، بلكه در عناصر و جمادات نيز قوانين فيزيكى و شيميايى را كافى در توجيه اختلافات آثار آنها نمىدانند .\r\n\r\nآيا بحث صور نوعيه بحثى است فلسفى يا علمى ؟\r\nدر پايان لازم است اين مطلب را مورد بررسى قرار دهيم كه : آيا بحث در باره صور نوعيه يك بحث علمى است يا فلسفى ؟\r\nراه امتياز مسائل علمى و فلسفى از يكديگر ، يكى از طريق موضوع است و ديگرى از طريق روش . در علم ، امرى وجودش مسلم فرض مىشود و دربارهء خواص و آثار آن بحث مىشود ، ولى فلسفه از وجود و عدم اشياء بحث مىكند ، اينكه جسم موجود است يا نه ، بحث فلسفى است ، ولى اين بحث كه اجسام داراى خاصيت انبساط و انقباض هستند بحث علمى است .\r\nراه ديگر براى امتياز مسأله فلسفى از مسأله علمى ، روش مطالعه و تحقيق آنها است ، روش تحقيق علمى ، مشاهده و تجربه و آزمايش است و روش بحث و مطالعه فلسفى ، برهان و استدلال عقلى است .\r\n\r\n\r\n","description":"","footnote":"\r\n( 1 ) سير حكمت در اروپا ، ج 3 ، ص 251 - 249 .\r\n","page_name":" 145 ","page_number":145},
  {"content":"\r\n\r\nبحث كنونى ما دربارهء وجود و عدم قوه‌اى جوهرى در جسم است ، و از طرفى روش تحقيق هم روش برهانى و عقلى است و درنتيجه مسألهء صور نوعيه ، مسأله‌اى فلسفى است .\r\nولى مسائل فلسفى خود دو گونه‌اند : برخى فلسفى خالصند و برخى فلسفى خالص نيستند ، مسائل فلسفى خالص ، مسائلى هستند كه اصول موضوعه و مبادى تصديقى ( اصول متعارفه ) آنها در قلمرو فلسفه روئيده و با روش خاص فلسفى مورد بحث قرار مىگيرند ، مانند مسائل مربوط به علت و معلول ، ولى مسائل فلسفى غير خالص ، مسائلى هستند كه اصول موضوعهء آنها از علوم گرفته مىشود .\r\nمسألهء صور نوعيه از قسم دوم مسائل فلسفى است ؛ زيرا پايه اين مسأله ، عبارت است از : اختلاف آثار و خواص موجودات طبيعى ، و اين مطلب خارج از حوزهء عقل و فلسفه است ، اين مطلب در مرحلهء ابتدائى و سطحى آن ، دست‌آورد مشاهده و ادراك حسى است و در سطح وسيع‌تر و دقيق‌تر آن ، دست‌آورد آزمايشات و تجربيات علوم مختلف طبيعى است . و به فرموده فيلسوف شهيد مطهرى :\r\n« پايه‌هايى كه اين مسأله فلسفى بر آن بنا نهاده شده است ، يكى علمى است يعنى مربوط است به حوزهء علوم و يك پايهء ديگر در حوزهء خود فلسفه است .\r\nپايهء علمى آن شهادت علوم است به اختلاف خواص و آثار در موجودات ، فيزيك كه از قواى بىجان طبيعت بحث مىكند به نحوى شهادت مىدهد ، شيمى از نظر ميلهاى تركيبى عناصر به نحو ديگر و علوم زيستى از نظر آثار حياتى ( و مخصوصا از نظر اصالت نيروى حياتى و حكومت و تصرف آن در ماده و بالاخص قانون تكامل در جانداران از نظر پيش بردن موجود زنده به جلو ) به نحو ديگر بر اين مدعا شهادت مىدهند . ما هراندازه مطالعات خود را در اين زمينه‌ها توسعه دهيم مادهء استدلال ما از اين نظر تقويت مىشود .\r\nپايهء فلسفى مطلب ، تحقيق در اين جهت است كه اين آثار و خواص از وجود قوه‌ها و نيروهاى مختلف حكايت مىكند ، آن قوه و نيروها نه به صورت جدا و مستقل\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nو عنصر برابر با ماده و يا به كلى خارج از طبيعت مىتواند وجود داشته باشد و نه به صورت يك عرض و خاصيت براى ماده ، بلكه به صورت كمالى جوهرى و وجهه‌اى عالى از يك حقيقت كه يك وجهه و يك جهت و يك روى آن جسم و بعد و جرم است و در اين وجهه همهء اشياء يكنواخت و همسان هستند و يك وجهه و يك روى ديگر آن همان است كه با قوه عقل و استدلال فلسفى وجود آن را كشف مىكنيم و البته حقيقت آن را نمىتوانيم تشخيص دهيم ، همين‌قدر مىدانيم كه اين وجهه اشياء مختلف است و مجموع اين دو وجهه جوهر واحدى را به وجود مىآورند . » « 1 »\r\nنقش ديگرى كه بحثهاى علمى در اين مسأله دارند ، مطلبى است كه مصنف در اصول فلسفه يادآور شده‌اند و آن اين‌كه : « ما چه‌بسا در نظر ساده و سطحى خطا كرده و يك اثر مركبى را بسيط شمرده و موضوعى غيرواقعى براى آن اثبات مىكنيم ، مثلا ما با نظر ساده ، امثال خانه ، فرش ، ماشين و غير آنها را واحدهاى جوهرى شمرده و آثار و خواص از براى آنها مىپنداريم و پس از بررسى روشن مىشود كه چنان نبوده است ، اينجا است كه فلسفه بايد از نظريات علمى استمداد جسته و از نتائج كنجكاوى آنها كه خواص اشياء را تشخيص مىدهند استفاده كرده و از براى خواص حقيقى ، موضوعات حقيقى اثبات كند ؛ زيرا تشخيص خواص اجسام وظيفهء علم است نه وظيفهء فلسفه . » « 2 »\r\nو از اينجا معلوم مىشود كه كسانى كه سرنوشت مسائل فلسفى را به‌طور مطلق وابسته به مسائل علمى مىدانند ، راه خطا پيموده‌اند ؛ زيرا اولا هيچگاه فلسفه روش ويژه خود را رها نكرده و مسائل خود را با روش علمى بررسى نمىكند ، متد بحثهاى فلسفى براى هميشه از متد بحثهاى علمى جدا بوده و خواهد بود . و ثانيا ، هريك از اين دو ، پيرامون موضوع خاص بحث مىكنند و موضوع آن‌دو نيز هيچگاه به‌هم آميخته نخواهد گرديد . و ثالثا ، مسائل فلسفى خالص در اصول موضوعه خود\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 4 ، ص 138 - 137 .\r\n( 2 ) مدرك قبل ، ص 310 - 309 .\r\n","page_name":" 147 ","page_number":147},
  {"content":"\r\n\r\nنيز هيچگونه وابستگى به علوم ندارند و تنها بخش كوچكى از مسائل فلسفه هستند ( مانند مسأله مورد بحث ما ) كه موضوع خود را از كاوشهاى علمى مىگيرند ، و در نتيجه تحولات علمى در سرنوشت اين نوع مسائل فلسفى تأثير مىگذارد .\r\nمثلا طبيعيات و رياضيات قديم درمورد موجودات طبيعى آراء ياد شده در زير را اثبات كرده بود :\r\n1 - عناصر و اصول اوليه تركيبات جسمانى را - به استثناى اجسام فلكى - چهار تا مىدانست : آتش ، هوا ، آب و خاك .\r\n2 - افلاكى كه داراى اجرام كوكبى بودند ، اثبات مىكرد .\r\n3 - مواليد سه‌گانه كه انسان و حيوان و نبات باشند ، يافته بود « 1 » . و از اين روى ، فلسفه نيز از براى هريك از آنها صورت نوعى جوهرى جداگانه اثبات مىكرد ، مانند : صور عنصرى ، صور فلكى و كوكبى ، صور نباتى ، صور حيوانى و صورت انسانى .\r\nولى پيشرفت تازهء علوم اين بساط را برچيده و بساطى تازه گسترده است :\r\n1 - چهار عنصر كهنه تجزيه شده و تاكنون عناصر بسيارى پيدا شده است .\r\n2 - به ثبوت رسانده است كه افلاكى در وجود نبوده و حركتهاى مشهود آسمانى بيشترشان از آن زمين بوده و ستارگان نيز از عناصرى كه زمين را به وجود آورده‌اند ، تركيب يافته‌اند .\r\n3 - عناصر را نيز به ملكولها و ملكول را به اتمها و اتم را به اجزاى ديگرى مانند پرتون و الكترون تجزيه نموده است .\r\nاز اين‌روى ، امروزه فلسفه نيز طبق اصول مسلمهء خود ، با حفظ اين نظريات ، نوعيتهاى جسمانى جوهرى اثبات خواهد كرد .\r\nبنابراين از آنجائى كه جسميت پيدا شده و تركيب شروع مىشود ، هرتركيب\r\n\r\n\r\n","description":"","footnote":"\r\n( 1 ) غير از تركيبات معدنى و كائنات جوّ ، مانند شهابها و ابر و برف و تگرگ .\r\n","page_name":" 148 ","page_number":148},
  {"content":"\r\n\r\nتازه خواص تازه‌اى ايجاد مىكند تا آنجا كه تركيبات خاتمه مىپذيرند . هرتركيب تازه داراى خواص بسيط تازه ، يك صورت نوعى جوهرى مخصوص به خود دارد ، و مجموع چندين نوع كه نوع تازه‌اى به وجود مىآورند ، ماده هستند و صورت نوعى تازه ، صورت نوعى آنها است و مجموع صورت و ماده ، يك نوع تازه مىباشد .\r\nو اما فرضيه‌اى كه ماده را نتيجهء تراكم يافتن انبوهى از انرژى مىداند ، چون تاكنون از راز تراكم انرژى و پيدايش حجم ، پرده برداشته نشده ، نوعيت جوهرى ويژه جسم كه نخستين نوع پديده نوعى شمرده مىشود ، در اعتبار خود باقى است » « 1 » .\r\n* * *\r\n\r\n\r\n","description":"","footnote":"\r\n( 1 ) اصول فلسفه ، ج 4 ، ص 311 - 309 .\r\n","page_name":" 149 ","page_number":149},
  {"content":"\r\n . \r\n","description":"","footnote":"","page_name":" 150 ","page_number":150},
  {"content":"\r\n\r\n\r\nالفصل السادس في تلازم المادّة و الصورة\r\nالمادّة الأولى و الصورة متلازمتان لا تنفك إحداهما عن الأخرى .\r\nأمّا أنّ المادّة لا تتعرّى عن الصورة ، فلأنّ المادّة الأولى حقيقتها أنّها بالقوّة من جميع الجهات ، فلا توجد إلّا متقوّمة بفعليّة جوهريّة متحدّة بها ، إذ لا تحقق لموجود إلّا بفعليّة ، و الجوهر الفعلي الذي هذا شأنه هو الصورة ؛ فإذن المطلوب ثابت .\r\nو أمّا أنّ الصور التي من شأنها أن تقارن المادّة لا تتجرّد عنها ، فلأنّ شيئا من الأنواع التي ينالها الحس و التجربة لا يخلو من قوّة التغيّر و إمكان الانفعال ، و هذا أصل موضوع مأخوذ من العلوم الطبيعيّة ، و ما فيه القوّة و الامكان لا يخلو من مادّة ؛ فاذن المطلوب ثابت .\r\n\r\nترجمه و توضيح :\r\n\r\nفصل ششم : تلازم وجودى ماده و صورت\r\nماده اولى و صورت از نظر وجود تلازم دارند و وجود يكى از آن‌دو از ديگرى انفكاك پيدا نمىكند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاما اينكه ماده عارى از صورت نخواهد بود ، براى اين است كه حقيقت ماده اولى اين است كه از هرجهت بالقوه است ( و چيزىكه از هرجهت بالقوه است و غير از قوه بودن فعليتى ندارد ، به تنهائى نمىتواند در خارج تحقق يابد ) ، پس جز در پناه يك فعليت جوهرى و متقوم به آن و متحد با آن موجود نمىگردد ؛ زيرا تحقق عينى براى هيچ موجودى مگر به واسطهء فعليت نمىباشد ، و جوهر فعلى كه داراى چنين شأنى است ( داراى واقعيت بالفعل مىباشد ) صورت است ، پس مطلوب ( عارى نبودن ماده از صورت ) ثابت مىباشد .\r\nو اما اينكه صورت كه شأن او اين است كه مقارن ماده باشد ، مجرد از ماده نخواهد بود ، به اين دليل است كه هيچ‌يك از انواع مادى كه حس و تجربه به آن نائل گرديده و مىشناسد ، از قوه تغير و امكان انفعال خالى نيست ، و اين مطلب به عنوان يك اصل موضوع از علوم طبيعى مستفاد و مأخوذ است . و آنچه در آن قوه و امكان راه دارد ، خالى از ماده نخواهد بود ، ( زيرا قوه و امكان استعدادى امرى است كه از مقولهء كيف و قائم به غير است و جوهرى كه متناسب با قوه و استعداد است ، همان ماده يا هيولى است ) پس مطلوب ( كه عبارت است از اينكه صورت بدون ماده تحقق نخواهد داشت ) ، ثابت و مسلم است .\r\n\r\nشرح مطالب :\r\nمطلب مورد بحث در اين فصل ، اين است كه ماده و صورت در وجود خارجى ملازم با يكديگرند و وجود هيچيك از آن‌دو ، منفك از ديگرى نخواهد بود .\r\nدليل بر اينكه وجود ماده منفك از وجود صورت نيست ، بسيار روشن است ؛ زيرا ماده اولى واقعيتى غير از قوه و قابليت ندارد و قوه از آن نظر كه قوه است ، غير از قوه بودن كه فقدان و نيستى است ، فعليت ديگرى ندارد ، و يك چنين واقعيتى آنگاه\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمىتواند خود را نشان دهد ، كه در آغوش فعليتى باشد ، حتى كلمهء آغوش هم رسا نيست ، بلكه بايد متحد با فعليتى باشد ، و غير از صورت ، فعليت ديگرى كه داراى اين ويژگى باشد وجود ندارد ؛ زيرا مجموع مركب از ماده و صورت همان جسم است و غير از ماده و جسم ، در قلمرو جهان طبيعت ، چيزى غير از صورت نيست كه ماده ، متقوم به آن و متحد با آن گردد .\r\nو دليل اينكه وجود صورت منفك از ماده نخواهد بود ، اين است كه ، همهء انواع مادى كه مىشناسيم ، چه آنها كه با مشاهدهء معمولى شناخته‌ايم و چه آنها كه با ابزارهاى علمى وجود آنها را درك كرده‌ايم ، همگى داراى قابليت تغير و امكان انفعال مىباشند ، و اين قابليت و امكان ، همان استعداد يا امكان استعدادى است كه از مقولهء كيف مىباشد و در وجود خود قائم به جوهر مىباشد و همان‌گونه كه در برهان قوه و فعل گذشت ، جوهر مناسب و مسانخ با استعداد همان ماده اولى يا هيولى است ، بنابراين وجود همهء انواع مادى ملازم با ماده و هيولى خواهد بود .\r\nلازم به يادآورى است كه مقصود از صورت اعم از صورت جسميه و صورت نوعيه است ؛ زيرا صورت جسميه نيز هرگز منفك از صورت نوعيه نخواهد بود ، به دليل اينكه ، صورت جسميه كه همان فعليت جسم طبيعى است ، قطعا به صورت نوعى خاص از انواع جسمانى ( جسم بسيط يا مركب ) تحقق خواهد يافت ، و در نتيجه همان‌گونه كه صورت جسميه منفك از ماده نيست ، منفك از صورت نوعيه هم نمىباشد و صورت نوعيه نيز منفك از ماده و صورت جسميه نخواهد بود .\r\n* * *\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\nالفصل السابع في أن كلا من المادة و الصورة محتاجة إلى الأخرى\r\nبيان ذلك أمّا إجمالا : فإنّ التركيب بين المادّة و الصورة تركيب حقيقي اتحادي ، ذو وحدة حقيقيّة ، و قد تقدّم أنّ بعض أجزاء المركّب الحقيقي محتاج إلى بعض .\r\nو أمّا تفصيلا : فالصورة محتاجة إلى المادّة في تعيّنها ، فإنّ الصورة إنّما يتعيّن نوعها باستعداد سابق تتحمله المادّة ، و هي تقارن صورة سابقة ، و هكذا .\r\nو أيضا : هي محتاجة إلى المادّة في تشخّصها ، أي في وجودها الخاص بها ، من حيث ملازمتها للعوارض المسمّاة بالعوارض المشخّصة ، من الشكل ، و الوضع ، و الأين ، و متى ، و غيرها .\r\nو أمّا المادّة ، فهي متوقّفة الوجود حدوثا و بقاء على صورة مّا من الصور الواردة عليها ، تتقوّم بها ؛ و ليست الصورة علّة تامّة و لا علّة فاعليّة لها ، لحاجتها في تعيّنها و في تشخّصها إلى المادّة ، و العلّة الفاعليّة إنّما تفعل بوجودها الفعليّ ؛ فالفاعل لوجود المادّة جوهر مفارق للمادّة من جميع الجهات ، فهو عقل مجرّد أوجد المادّة ، و هو يستحفظها بالصورة بعد الصورة التي يوجدها في المادّة .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nفالصورة جزء للعلّة التامّة ، و شريكة العلّة للمادّة ، و شرط لفعليّة وجودها . و قد شبّهوا استبقاء العقل المجرّد المادّة بصورة مّا ، به من يستحفظ سقف بيت بأعمدة متبدّلة ، فلا يزال يزيل عمودا و ينصب مكانه آخر .\r\nو اعترض عليه : بأنّهم ذهبوا إلى كون هيولى عالم العناصر واحدة بالعدد ، فكون صورة ما ، و هي واحدة بالعموم ، شريكة العلّة لها يوجب كون الواحد بالعموم علّة للواحد بالعدد و هو أقوى وجودا من الواحد بالعموم ، مع أنّ العلّة يجب أن تكون أقوى من معلولها .\r\nو لو أغمضنا عن ذلك ، فلا ريب : أنّ تبدّل الصور يستوجب بطلان الصورة السابقة و تحقق اللاحقة في محلّها ، و إذ فرض أنّ الصورة جزء العلّة التامّة للمادّة ، فبطلانها يوجب بطلان الكلّ ، أعني العلّة التامّة ، و يبطل بذلك المادّة ؛ فأخذ صورة مّا شريكة العلّة لوجود المادّة يؤدّي إلى نفي المادّة .\r\nو الجواب : أنّه سيأتي في مرحلة القوّة و الفعل : أنّ تبدّل الصور في الجواهر الماديّة ليس بالكون و الفساد و بطلان صورة و حدوث اخرى ؛ بل الصور المتبدّلة موجودة بوجود واحد سيّال يتحرّك الجوهر المادّي فيه ، و كل واحد منها حدّ من حدود هذه الحركة الجوهريّة ؛ فهي موجودة متصلة واحدة بالخصوص ، و إن كانت وحدة مبهمة تناسب إبهام ذات المادّة التي هي قوّة محضة ؛ و قولنا : إنّ صورة ما واحدة بالعموم شريكة العلّة للمادّة ، إنّما هو باعتبار ما يطرء عليها من الكثرة بالإنقسام .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nترجمه و توضيح :\r\n\r\nفصل هفتم : نيازمندى مادّه و صورت به يكديگر\r\nبيان اجمالى اين مطلب ( كه هريك از ماده و صورت در وجود خود نيازمند به ديگرى است ) ، اين است كه تركيب بين ماده و صورت ، تركيب حقيقى اتحادى است و ( درنتيجه مركب از آن‌دو ) داراى وحدت حقيقى است « 1 » و در گذشته ( مرحله « 5 » ، فصل « 6 » ) بيان گرديد كه اجزاء مركب حقيقى ، بعضى به بعض ديگر احتياج دارد .\r\nو اما بيان تفصيلى آن اين است كه صورت در تعيّن خود محتاج به ماده است ؛ زيرا نوع صورت به واسطهء استعداد سابق كه ماده آن را حمل مىكند ، معين مىگردد ، و آن مادّه نيز مقارن با صورت سابق است و همين‌گونه ( صورت سابق به واسطهء استعداد سابق بر خود تعين پيدا مىكند و حامل آن استعداد ماده‌اى است كه مقارن است با صورت قبلى و . . . )\r\nو نيز صورت در تشخص خود محتاج به ماده است ، يعنى صورت در وجود خاص خود ( نه از نظر اصل وجودش ، بلكه ) از حيث ملازم بودن صورت با عوارضى كه به عوارض مشخصه ناميده مىشوند از قبيل شكل و وضع و أين و متى و غير اينها ، ( نيازمند ماده است ، زيرا عروض اين عوارض بر صورت ، مبتنى بر قابليت صورت نسبت به آنها و امكان عروض آنها بر صورت است و قابليت و امكان هم قائم به ماده و هيولى است ) .\r\n\r\n\r\n","description":"","footnote":"\r\n( 1 ) تركيب حقيقى را قبلا در فصل ( 6 ) از مرحله ( 5 ) تعريف كردند و گفتند ، مركب حقيقى آن است كه داراى وحدت حقيقى باشد ، يعنى از تركيب اجزاء اثرى حاصل گردد ، كه مغاير با اثر و خاصيت هريك از اجزاء آن باشد . بنابراين كلمه « ذو وحدة حقيقية » بيان تركيب حقيقى است و به اصطلاح قيد توضيحى است .\r\n","page_name":" 157 ","page_number":157},
  {"content":"\r\n\r\nو اما ( بيان تفصيلى درمورد احتياج ماده به صورت اين است كه ) مادّه در وجود خود هم حدوثا و هم بقاءا متوقف بر وجود صورتى از صورتهاى جسميه و نوعيه است كه وارد بر ماده مىگردند و ماده قائم به آنها است . و ( بايد توجه داشته باشيم كه ) صورت علت تامه و نيز علت فاعلى براى وجود ماده نيست ؛ زيرا صورت در تعين و تشخص خود احتياج به ماده دارد ، و علت فاعلى باوجود فعلى خود فعل را ايجاد مىكند ( و مفروض اين است كه صورت در وجود فعلى خود محتاج ماده است ، پس فاعل بودن صورت نسبت به ماده معقول نيست ) پس فاعل وجود ماده جوهر مفارق از ماده از جميع جهات است ، پس آن ( فاعل ) عقل مجرد است كه ماده را ايجاد كرده ، و به واسطهء صورتى بعد از صورتىكه آن صورت را در ماده ايجاد مىكند ، ماده را حفظ و نگهدارى مىنمايد .\r\nبنابراين صورت ، جزء علت تامه و شريك العلة براى وجود ماده و شرط فعليت وجود آن است و حكماء نحوهء نگهدارى عقل مجرد ماده را به‌واسطه صورتى از صور ، به انسانى تشبيه كرده‌اند كه سقف خانه‌اى را با پايه‌ها و ستون‌هاى گوناگون حفظ مىكند ، پس پيوسته عمودى را برمىدارد و عمود و ستون ديگرى را به‌جاى آن نصب مىكند .\r\nو براين سخن اعتراض شده است به اينكه ، حكماء معتقدند كه هيولاى عالم عناصر واحد بالعدد ( واحد شخصى ) است و درنتيجه صورتى غيرمعين كه واحد بالعموم است ، اگر شريك العلة براى ماده باشد ، موجب اين است كه واحد بالعموم علت واحد بالعدد باشد ، و حال آنكه وجود واحد بالعدد اقوى از واحد بالعموم است « 1 » ، با آنكه وجود علت بايد اقوى از وجود معلول خود باشد .\r\nو اگر از اين اشكال اغماض ( چشم‌پوشى ) كنيم ، لكن شكى نيست كه تبدّل\r\n\r\n\r\n","description":"","footnote":"\r\n( 1 ) واحد بالعموم وجود مشخص و معين ندارد ولى واحد بالعدد يا شخصى وجود معين و مشخص دارد ، و به عبارت ديگر واحد بالعدد در خارج موجود است ، ولى واحد بالعموم تنها وجود ذهنى و مفهومى دارد .\r\n","page_name":" 158 ","page_number":158},
  {"content":"\r\n\r\nصور مستوجب بطلان صورت سابق و تحقق صورت لاحق به جاى آن است ، و چون فرض شده است كه صورت جزء علت تامهء ماده است ، بنابراين بطلان صورت ( يا بطلان جزء ) ، موجب بطلان كلّ يعنى علت تامّه خواهد بود ، و به واسطهء بطلان و نابودى علت تامّه ، مادّه ( معلول ) هم باطل مىگردد . پس شريك العلة دانستن صورتى غيرمعين براى ماده موجب نفى وجود ماده است ( نه تحقق وجود آن ) .\r\nجواب اين اشكال اين است كه در مرحله قوه و فعل ( مرحله دهم ) خواهد آمد كه تبدل صور در جوهرهاى مادى به صورت كون و فساد و بطلان صورتى و حدوث صورت ديگرى نيست ، بلكه صورتهاى متبدل ( از نخستين صورت تا صورت آخرين آن ) به يك وجود سيّال موجودند كه جوهر مادى در آن وجود حركت مىكند و هريك از اين صورتها حدّى از حدود اين حركت جوهريه است .\r\nبنابراين ، صورتهاى متبدل ، به وجود متصل و واحد بالخصوص موجودند ( زيرا اتصال مساوى با تشخص است ، و اين صورتها گسسته و منفصل نيستند ، بلكه پيوسته و متصل مىباشند ) اگر چه اين واحد بالخصوص وحدت مبهمى دارد ( زيرا اين وجود واحد ، عين تغير و سيلان است و هيچ جزئى از آن ثبات و بقاء ندارد ) . ولى اين ابهام در وجود شخصى صور متناسب با ابهام ذات ماده است كه قوهء محض مىباشد ( بنابراين سنخيت ميان علت و معلول كاملا تحقق دارد ، صورت كه جزء علت ماده است در وجودش ابهام دارد و معلول كه ماده است ، در ذات و حقيقتش عين قوه است و فاقد هرگونه تعين و تشخص مىباشد .\r\nبنابراين آنچه علت يا جزء علت براى وجود ماده است واحد بالخصوص است نه واحد بالعموم ) و سخن ما كه مىگوئيم : صورة ما كه واحد بالعموم است شريك العلة براى مادّه است ، به اعتبار تقسيماتى است كه عارض و طارى صورت مىگردد ( زيرا همان‌گونه كه بيان شد اين وجود واحد ، عين سيلان و تغير است ، و در نتيجه در هرلحظه صورتى و حدّى غير از حدّ سابق و لاحق دارد . و به لحاظ اين تقسيمات از اين واحد بالشخص به واحد بالعموم تعبير مىشود ) .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nشرح مطالب :\r\nدر اين فصل مطالب بسيارى مورد بحث قرار گرفته است كه نخست فهرست آنها را يادآور مىشويم ، آنگاه به بحث و بررسى آنها مىپردازيم :\r\nالف - تركيب ماده و صورت اتحادى است . به عبارت ديگر ، دليل احتياج متقابل ماده و صورت .\r\nب - ملاك احتياج صورت به ماده دو چيز است : يكى تعين نوعى و ديگر تشخص وجودى .\r\nج - ملاك احتياج ماده به صورت حدوث و بقاء وجودى آن است .\r\nد - علت فاعلى ماده ، عقل مجرد است .\r\nه - صورتى غيرمعين شريك العلة براى وجود مادّه است .\r\nو - دو اشكال بر شريك العلة بودن صورت غيرمعين براى ماده .\r\n1 - صورة ما ، واحد بالعموم است و ماده واحد بالعدد و واحد بالعدد اقوى از واحد بالعموم است و حال آنكه وجود علت بايد از وجود معلول اقوى باشد .\r\n2 - تبدل صور ، موجب بطلان جزء علت ماده و درنتيجه موجب بطلان مادّه خواهد بود .\r\nز - پاسخ اين دو اشكال :\r\n1 - تبدل صور به معنى بطلان آنها نيست ، بلكه به معنى تكامل آنها است ( پاسخ اشكال دوم ) .\r\n2 - همهء صورتها به يك وجود موجودند ، بنابراين وجود صور واحد بالعدد است نه واحد بالعموم ( پاسخ اشكال اول ) .\r\nو اينك شرح مطالب ياد شده :\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nآنچه در فصل قبل مورد بحث قرار گرفت ، اين بود كه وجود ماده و صورت از يكديگر منفك نمىشوند . اما اينكه چرا چنين است و دليل عدم انفكاك چيست ؟\r\nبحثى درباره آن به ميان نيامد .\r\nولى در اين فصل ، بحث دربارهء بيان ملاك عدم انفكاك وجودى آن دو مىباشد و آن اين است كه هردو به يكديگر نيازمندند ، زيرا عدم انفكاك هميشه معلول نيازمندى وجودى دو امر نيست ، بلكه ممكن است به جهت اين باشد كه ، آن‌دو معلول علت واحدى هستند ، مثلا نور و حرارت خورشيد ملازم يكديگرند ، ولى هيچيك از آنها به ديگرى نياز وجودى ندارد ، ولى به دليل اينكه علت آن‌دو يكى است ، از هم انفكاك پيدا نمىكنند ، گاهى هم ملاك عدم انفكاك نياز يك موجود به ديگرى است مانند نيازمندى معلول به علت .\r\nبنابراين بحث در اين فصل مربوط به اين است كه ، ماده و صورت به يكديگر نياز وجودى دارند و اما اينكه ملاك اين نيازمندى چيست ؟ فرموده‌اند آن عبارت از اين است كه ، تركيب آن‌دو ، تركيب حقيقى و اتحادى است و در تركيب اتحادى اجزاء به يكديگر احتياج دارند ، آنگاه بحث ديگرى مطرح شده است كه ملاك نيازمندى ماده و صورت به يكديگر چيست ؟ به عبارت ديگر ، ماده در چه چيز به صورت احتياج دارد و صورت در چه چيز به ماده محتاج است ؟ .\r\nبنابراين در اين‌جا دو بحث را بايد بررسى كنيم :\r\nالف - دليل احتياج ماده و صورت به يكديگر .\r\nب - ملاك احتياج متقابل ماده و صورت .\r\nنخست مطلب اول را مورد بررسى قرار مىدهيم :\r\n\r\nالف - دليل احتياج متقابل ماده و صورت :\r\nهمان‌گونه كه اشاره شد ، دليل اين مطلب را اتحادى بودن تركيب آن‌دو دانسته‌اند و فرموده‌اند : تركيب ماده و صورت اتحادى است ، يعنى آن‌دو به‌گونه‌اى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبا يكديگر تركيب مىشوند كه از تركيب آنها واقعيت ديگرى بوجود مىآيد ، كه همان جوهر جسمانى است . نظير تركيب شيميايى عناصر كه پديده‌هاى طبيعى از آنها تحقق مىيابد و داراى آثار و خواصى غير از آثار هريك از اجزاء است . شكى نيست كه در يك چنين تركيبى ، اجزاء به يكديگر احتياج داشته و رابطهء آنها رابطهء تأثير و تأثر متقابل خواهد بود .\r\nدر مقابل تركيب اتحادى ، تركيب انضمامى است كه اجزاء در يكديگر تأثير و تأثر متقابل نداشته و صرفا يك نوع تأليف و ارتباط ظاهرى ميان آنها برقرار مىشود ، مانند اجزاء تشكيل‌دهنده يك ميز يا ماشين و مانند آن .\r\nولى به نظر مىرسد كه اتحادى بودن تركيب ماده و صورت ، در اين مطلب دخالتى ندارد ، زيرا در مركبات انضمامى نيز اجزاء به يكديگر احتياج دارند ، تا از پيوند ميان آنها ( هرچند صورى و ظاهرى ) مركب تحقق يابد .\r\nو به عبارت ديگر ، اگر مقصود اين است كه وجود ماده و صورت از يكديگر انفكاك پيدا نمىكنند ، اين مطلبى است صحيح ، ولى مربوط به اين فصل نيست ، اين همان مسأله مورد بحث در فصل قبل است .\r\nو اگر مقصود اين است كه ماده و صورت چون با يكديگر تركيب شده‌اند هريك به ديگرى نياز دارد ، اين اختصاص به تركيب اتحادى ندارد ، در تركيب انضمامى هم مطلب همين‌گونه است ، زيرا در مركب انضمامى هم أجزاء در تحقق بخشيدن به كل به يكديگر احتياج دارند و به‌همين جهت بهتر اين بود كه دو فصل ( 6 ) و ( 7 ) يك جا مطرح مىشدند و نه به‌طور جداگانه ، زيرا حاصل بحث در فصل ( 6 ) بيان تلازم وجودى ماده و صورت و نيازمندى آن‌دو به يكديگر است و نكتهء مهمّ در فصل ( 7 ) بيان نحوهء احتياج آن‌دو به يكديگر است ، همان‌گونه كه مصنف در نهاية الحكمه ، اين دو مطلب را در يك فصل مورد بحث قرار داده است .\r\n\r\nتركيب ماده و صورت اتحادى است يا انضمامى ؟\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدرمورد نحوهء تركيب ماده و صورت دو نظريه مطرح گرديده است :\r\n1 - نظريهء تركيب انضمامى .\r\n2 - نظريهء تركيب اتحادى .\r\nمقصود از تركيب انضمامى اين است كه هريك از اجزاء مركب براى خود واقعيتى جدا از جزء ديگر دارد و تنها به يكديگر ضميمه شده‌اند . و مقصود از تركيب اتحادى اين است كه اجزاء بگونه‌اى در يكديگر هضم و ادغام گردند كه از تركيب آنها واقعيتى پديد آيد كه داراى آثارى حقيقى ، غير از آثار هريك از اجزاء باشد .\r\nمثال روشن براى تركيب انضمامى مصنوعات بشرى از قبيل : ميز ، صندلى ، اتومبيل ، خانه ، لباس و مانند آن است .\r\nو مثال روشن براى تركيب اتحادى ، تركيبات شيميايى و طبيعى است ، مانند اجزاء و عناصر تشكيل دهندهء همهء پديده‌هاى طبيعى ، مثلا آب كه از دو عنصر اكسيژن و ئيدروژن تركيب شده است ، آثارى دارد كه غير از آثار هريك از دو عنصر مزبور در صورت عدم تركيب است .\r\nاكنون ، بنابراين‌كه جسم مركب از ماده و صورت است ، اين بحث مطرح مىشود كه تركيب ماده و صورت از كدام قسم است ؟\r\nمشهور حكماء بر اين عقيده‌اند كه تركيب آنها انضمامى است ، ولى سيد صدرالدين شيرازى معروف به سيّد سند ( م / 903 ه ) تركيب آن‌دو را اتحادى مىداند .\r\nمحقق لاهيجى ( ره ) دراين‌باره مىگويد : بارها اين مطلب را يادآور شده‌ايم كه فرق ميان اجزاء خارجى و اجزاء عقلى اين است كه ، اجزاء خارجى هريك وجود مستقلى دارد و به‌همين جهت نمىتوان آنها را بر يكديگر حمل نمود ، ولى اجزاء عقلى در خارج به يك وجود موجودند و لذا حمل آنها بر يكديگر ممكن است ؛ زيرا مناط حمل هو هويت و اتحاد در وجود است ، بنابراين ماده و صورت در وجود خارجى به دو وجود موجودند و جنس و فصل موجود به يك وجودند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاين نظريه ، مشهور ميان حكماء و متكلمان است ، لكن سيد المدققين ( سيد سند ) با آن مخالفت كرده و براين باور است كه ماده و صورت در خارج به يك وجود موجودند ، آنگاه دلايل وى را بر اثبات اين مدعا ذكرنموده و سپس آنها را مورد نقد قرار داده است « 1 » .\r\nحكيم سبزوارى ( ره ) نيز به دو نظريهء ياد شده چنين اشاره كرده است :\r\n إن بقول السيّد السناد * تركيب عينية اتحاد\r\nلكن قول الحكماء العظام * من قبله التركيب الانضمامى \r\nو خود اگر چه نظريه تركيب انضمامى را انتخاب كرده است ، ولى در حاشيه نظريه تركيب اتحادى را توجيه و تصحيح نموده است « 2 » .\r\nتحقيق و بررسى : باتوجه به اينكه از نظر هر دو گروه « جسم » نوع خاصى از جوهر است ، غير از دو نوع هيولى و صورت ، بنابراين نظريهء تركيب انضمامى صحيح به نظر نمىرسد ؛ زيرا در صورتى مىتوان گفت : از تركيب ماده و صورت نوع ديگرى تحقق يافته است كه تركيب آنها حقيقى و اتحادى باشد ، نه اعتبارى و انضمامى .\r\nبنابراين نظريهء صحيح همان نظريهء صدر الدين شيرازى است كه مورد قبول صدرالمتألهين نيز قرار گرفته است . اكنون بايد ديد مقصود از اتحاد ماده و صورت چيست ؟\r\n1 - حيثيت ماده كه همان قوهء محض است با حيثيت صورت كه فعليت است ، متحد گردد . اين احتمال يقينا باطل است ، زيرا هرگز فقدان از آن نظر كه فقدان است ، وجدان نمىشود ؛ زيرا لازمهء آن اجتماع ضدين و بلكه اجتماع نقيضين است .\r\n2 - ماده چون هيچ فعليتى غير از قوه بودن ندارد ، واقعيتى سراپا ابهام دارد\r\n\r\n\r\n","description":"","footnote":"\r\n( 1 ) شوارق الالهام : ص 174 - 172 .\r\n( 2 ) شرح منظومه : فريدهء ( 5 ) ، غرر ( 8 ) .\r\n","page_name":" 164 ","page_number":164},
  {"content":"\r\n\r\nو از اين نظر مانند جنس است كه نسبت به انواع مندرج در آن ابهام دارد و هرگاه فصل يكى از انواع با آن تركيب و اتحاد يابد ، تعيّن و تحصّل پيدا مىكند ، ماده نيز نسبت به فعليت‌هاى صور مبهم است و هرصورت جسمى و نوعى كه بر آن وارد شود و با آن متحد گردد ، آن را از ابهام بيرون آورده و تعيّن مىيابد .\r\nبه عبارت ديگر ، دو امر كه يكى لامتحصل و ديگرى متحصل است با يكديگر تركيب مىشوند و تركيب غيرمتحصل با متحصل ، تركيب اتحادى است .\r\nمقصود از تركيب اتحادى ميان ماده و صورت همين وجه دوّم است و هيچ محذور عقلى هم متوجه آن نيست .\r\n\r\nب - ملاك احتياج صورت به ماده\r\nمصنف ( ره ) ملاك احتياج صورت را به مادّه دو چيز دانسته است :\r\n1 - تعين نوعى صورت : زيرا صورتهاى نوعيه كه در جسم تحقق مىيابند ، قبل از فعليت يافتن ، قوّه و استعداد آن تحقق داشته است و اين استعداد چنان‌كه قبلا گذشت از سنخ ماهيت عرضى ( كيف ) است و قائم به ماهيت جوهرى مسانخ با خود يعنى « مادّه » مىباشد .\r\nمثلا صورت نوعى « مضغه » مسبوق به استعداد آن است و اين استعداد قائم به ماده يا هيولى است كه هيولى نيز در آغوش صورت نوعى « علقه » تحقق دارد و هكذا . . .\r\nبنابراين اگر استعداد صورت نوعى مضغه تحقق نمىداشت ، نوع مزبور هم موجود نمىشد و آن استعداد نيز بدون هيولى نمىتواند تحقق داشته باشد ، بنابر اين اگر چه صورت در اصل وجود خود نياز به ماده ندارد ، ولى در تعين نوعى خود نيازمند ماده است .\r\n2 - تشخص فردى صورت : صورت از نظر تشخص فردى نيز به مادّه نيازمند است ؛ زيرا ملاك تشخص فردى ، وجود خاص صورت است ، ولى اين وجود\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nخاص پيوسته با يك رشته عوارض از قبيل كميت ، كيفيت ، وضع ، أين ، متى و . . .\r\nهمراه است و از طرفى اين عوارض نيز ثابت نبوده و دستخوش تغير و دگرگونى هستند و تغيرات و دگرگونىها بدون استعداد قبلى نيستند و استعداد نيز قائم به ماده مىباشد و درنتيجه صورت در تشخص فردى خود نيز به ماده نيازمند است .\r\n\r\nج - ملاك احتياج ماده به صورت :\r\nملاك احتياج ماده به صورت در فعليت يافتن وجود آن است ، يعنى صورت در تحقق يافتن ماده مؤثر است ؛ زيرا مادّه ، صرف قوه است و صرف قوه هرگز نمىتواند تحقق خارجى داشته باشد مگر در پرتو فعليتى ، و از همين‌جا معلوم مىشود كه صورت اگر چه در وجود ماده نقش عليت دارد ، ولى علت فعليت يافتن آن است و نه علت اصل وجود آن و به اصطلاح « علت صورى » است و نه « علت فاعلى » ؛ زيرا علت فاعلى يعنى موجودى كه باوجود بالفعل خود معلول را ايجاد مىكند و صورت در وجود بالفعل خود از دو نظر ( تعين و تشخص ) محتاج به ماده است و درنتيجه در همان مرتبه كه صورت وجود بالفعل دارد ، مادّه نيز تحقق دارد و بلكه مؤثر در وجود بالفعل صورت است ، با آنكه اگر صورت بخواهد علت فاعلى مادّه باشد ، بايستى فرض شود كه مادّه موجود نيست و به واسطهء صورت موجود مىگردد .\r\nو اصولا چيزىكه در وجود خود محتاج به ديگرى است ، معقول نيست كه ، در همان جنبه‌اى كه محتاج به او است ، علت فاعلى و پديد آورنده او باشد . و لازمهء اينكه علت فاعلى او باشد اين است كه ، محتاج به او نباشد ، پس هم در وجود بالفعل خود محتاج به ماده است و هم محتاج به او نيست و اين اجتماع نقيضين است .\r\n\r\nهيولاى عالم طبيعت واحد بالعدد است\r\nاز مطالب معروف در ميان فلاسفه اين است كه ، هيولاى عالم طبيعت يكى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبيش نيست ، يعنى واحد بالعدد يا واحد بالشخص است .\r\nتصديق و بلكه تصوير اين مطلب ابتداء مشكل و بلكه غيرممكن به نظر مىرسد ، ولى اگر مقصود آنان از اين سخن درست مطالعه شود و واقعيت هيولاى اولى به‌گونه‌اى كه حكماء گفته‌اند ملاحظه گردد ، امرى آسان و روشن خواهد بود .\r\nتوضيح اينكه : واقعيت هيولاى اولى چيزى جز قبول و پذيرش نيست و هيچ فعليتى ندارد و با استعدادها و قابليت‌هاى خاصى كه در موجودات مادى مختلف تحقق دارد ، تفاوت دارد ؛ زيرا آن استعدادها پس از فعليت يافتن « مستعدله » منتفى مىگردند ، ولى ماده يا هيولاى اولى هيچگاه منتفى و زائل نمىشود ، بنابراين هيولى يعنى مطلق قابليت يا قابليت مطلق نه استعداد و قابليت خاص . و شكى نيست كه هركجا جسم و موجود طبيعى يافت شود ، قابليت مطلق نيز يافت مىشود ، و اين قابليت نيز يك سنخ بيش ندارد ؛ زيرا مقيّد به هيچ قيد و متصف به هيچ وصفى نيست ، صرف قابليت است و « صرف الشيىء لا يتثنى و لا يتكرر » .\r\nممكن است گفته شود : نتيجهء بيان مزبور اين است كه هيولى واحد بالسنخ است نه واحد بالعدد و بالشخص .\r\nپاسخ اين است كه چون هيولى جز قابليت صرف داراى هيچ فعليتى نيست ، واحد بالعدد بودن او عين واحد بالسنخ بودن آن است و بالعكس . به همين جهت صدرالمتألهين در موارد مختلف از آن به‌عنوان واحد بالنوع و واحد بالجنس و مانند آن ياد كرده است و ما برخى از عبارات وى را در اينجا يادآور مىشويم :\r\n1 - « ان وحدة الهيولى وحدة مبهمة ، لان لها في ذاتها استعداد كافة الصور و الاعراض ، و لهذا قيل إن وحدتها جنسيّة لا شخصية ، و اوّلوا كلام من قال من الحكماء : إن هيولى عالم العناصر واحدة بالشخص بان غرضه ان الهيولى لها تشخص حصل لها من الهيئة العارضة من الصور و الاعراض جملة و لا شك فى ان مجموع الجواهر و الاعراض شخص واحد » « 1 » .\r\n\r\n\r\n","description":"","footnote":"\r\n( 1 ) اسفار : ج 5 ، ص 74 .\r\n","page_name":" 167 ","page_number":167},
  {"content":"\r\n\r\n2 - « و ليست فى ذاتها واحدة بالعدد بل بالمعنى » « 1 » .\r\n3 - « ان لها وحدة جنسيّة يتحد بالجواهر الجسمانية » « 2 » .\r\n4 - « ان الهيولى ليست شخصا متعين الذات كما توهم بل انما تشخصها ضرب آخر من التشخص ، لان تعينها قد حصل بمطلق الصور لا بصورة خاصة ، فما أشبه تعينها بتعين الأمور الذهنية كالمعنى الجنسى اذا لا حظه العقل من حيث هو هو مع قطع النظر الى الفصول و غيرها » « 3 » .\r\nپاسخ دو اشكال مذكور در متن : باتوجه به مطالب ياد شده ، پاسخ اشكال اوّل روشن مىگردد ؛ زيرا همان‌گونه كه صورة ما واحد بالعموم است ، هيولى نيز هر چند واحد بالشخص است ، ولى واحد بالشخص بودن هيولى مانند واحد بالشخص بودن صورت نيست ، بلكه از قبيل واحد بالعموم بودن صورت است . به عبارت ديگر ، هردو از نظر تعيّن ، ابهام دارند ، پس صورة ما مىتواند جزء العلة براى هيولى باشد .\r\nاين پاسخى است كه صدرالمتألهين از اشكال نخست داده و مصنف نيز در متن به آن اشاره نموده است ، جملهء « فهى موجودة متصلة واحدة بالخصوص و إن كانت وحدة مبهمة تناسب إبهام ذات المادة التى هى قوة محضة » ، اشاره به‌همين پاسخ است .\r\nپاسخ ديگر آن است كه ، شيخ الرئيس بيان نموده و حاصلش اين است كه ، علت وجود ماده در حقيقت همان موجود مفارق است ، لكن « صورة ما » شرط تماميّت علت مىباشد ، بنابراين علت تامّه ، مركب است از واحد بالشخص ( عقل مفارق ) و واحد بالعموم « 4 » .\r\nپاسخ اشكال دوّم : همان‌گونه كه در متن آمده است ، اين پاسخ مبتنى بر\r\n\r\n\r\n","description":"","footnote":"\r\n( 1 ) همان مدرك : ص 75 .\r\n( 2 ) همان : ص 123 .\r\n( 3 ) همان مدرك : ص 153 .\r\n( 4 ) اسفار : مدرك قبل ، شرح اشارات : ج 2 ، ص 125 .\r\n","page_name":" 168 ","page_number":168},
  {"content":"\r\n\r\nنظريهء حركت جوهرى در موجودات طبيعى است . زيرا بنابراين نظريّه ، صورتهاى جوهرى كه يكى پس از ديگر براى ماده تحقق مىيابند ، بدين صورت نيست كه صورت قبلى فاسد شده و به كلى زايل گردد و صورت جديد جايگزين آن گردد ، آن‌گونه كه فردى لباس كهنه را از بدن بيرون مىآورد و لباس نو به تن مىكند ، بلكه بدين‌گونه است كه با به كار بردن نوعى دخل و تصرف در آن ، آن را به فرم جديد و مدل نو متبدل مىسازد و يا لباس جديدى روى لباس كهنه مىپوشد ، بنابراين صورت پيشين فاسد و زائل نگرديده است ، بلكه يك واقعيت از مرتبه‌اى به مرتبهء ديگر تكامل يافته و صورت قبلى به صورت جديد متبدل گرديده است ، بحث مشروح دراين‌باره در مرحله دهم خواهد آمد .\r\n* * *\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nالفصل الثامن النفس و العقل موجودان\r\nأمّا النفس ، و هي الجوهر المجرّد من المادّة ذاتا ، المتعلّق بها فعلا ، فلما نجد في النفوس الانسانيّة من خاصّة العلم و سيأتي ، في مرحلة العاقل و المعقول : أنّ الصور العلمية مجرّدة من المادّة ، موجودة للعالم ، حاضرة عنده ؛ و لو لا تجرّد العالم بتنزّهه عن القوّة و محوضته في الفعليّة ، لم يكن معنى لحضور شيء عنده ؛ فالنفس الانسانيّة العاقلة مجرّدة من المادّة ؛ و هي جوهر ، لكونها صورة لنوع جوهريّ ، و صورة الجوهر جوهر ، على ما تقدّم .\r\nو أمّا العقل ، فلما سيأتي : أنّ النفس في مرتبة العقل الهيولاني أمر بالقوّة بالنسبة إلى الصور المعقولة لها ، فالذي يفيض عليها الفعليّة فيها يمتنع أن يكون نفسها و هي بالقوّة ، و لا أيّ أمر مادّي مفروض ، فمفيضها جوهر مجرّد منزّه عن القوّة و الامكان ، و هو العقل .\r\nو ايضا ، تقدّم : أنّ مفيض الفعليّة للأنواع المادّية ، بجعل المادّة و الصورة و استحفاظ المادّة بالصورة ، عقل مجرّد ؛ فالمطلوب ثابت .\r\nو على وجودهما براهين كثيرة اخر ، ستأتي الاشارة إلى بعضها .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nخاتمة\r\nمن خواص الجوهر : أنّه لا تضادّ فيه ، لأنّ من شرط التضاد تحقق موضوع يعتوره الضدّان ، و لا موضوع للجوهر .\r\n\r\nترجمه و توضيح :\r\n\r\nفصل هشتم : دلايل وجود نفس و عقل\r\nنفس و عقل ( در خارج ) موجودند :\r\nاما دليل وجود نفس كه جوهرى است از نظر ذات مجرد از ماده و از نظر فعل متعلق و وابسته به ماده ، اين است كه ما در نفوس خود خاصيت علم را مىيابيم و در مرحلهء عاقل و معقول ( مرحله يازدهم ) خواهد آمد كه صورت علميه مجرد از ماده بوده و موجود براى عالم و حاضر نزد او مىباشد و اگر عالم ( كه همان نفس انسانى است ) مجرد از ماده و منزّه از قوه نبوده ، فعليت محض نباشد ، براى حضور چيزى نزد او معنايى نخواهد بود ( زيرا موجود مادى خود براى خود حاضر نيست ؛ زيرا پيوسته در تغير و سيلان است و درنتيجه اجزائش از يكديگر جدا و غائب خواهد بود ) ، پس نفس انسانى كه عاقل و عالم است ، مجرد از ماده مىباشد . ( تا اينجا وجود نفس به‌عنوان يك واقعيت مجرد از ماده اثبات گرديد ، اكنون بايد جوهر بودن آن را اثبات كنيم ، چنان‌كه فرمود ) و نفس جوهر است ؛ زيرا صورت ( نوعيّه و فصل حقيقى و مقوّم ) نوع جوهرى ( انسان ) است و صورة جوهر بنابر آنچه ( در فصل پنجم ) بيان شد ، جوهر است ( در آن فصل اثبات گرديد كه صور نوعيه جوهرند ، نه عرض ) .\r\nو اما ( دليل وجود ) عقل ، آن مطلبى است كه ( در مرحلهء يازدهم ، فصل پنجم و ششم ) مىآيد كه نفس در مرتبهء عقل هيولانى نسبت به صور علمى و ادراكات\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nعقلى ، واقعيتى بالقوه است ( بنابراين صور علميه‌اى را كه بعدا كسب مىكند ، در اين مرتبه ندارد ، و درنتيجه نيازمند فاعلى است كه آن صور را در او ايجاد نمايد ) .\r\nو آنچه فعليت اين صورت را بر نفس افاضه مىكند ، ممتنع است كه خود نفس كه بالقوه ( و فاقد آن صور ) است باشد ، و نه هيچ موجود مادّى مفروضى ( مىتواند افاضه كنندهء اين صور باشد ؛ زيرا موجود مادى اضعف از موجود مجرد است ) ، پس مفيض اين صور ، جوهرى است مجرد و منزه از قوّه و امكان ( استعدادى ) و آن عقل است .\r\nو نيز ( دليل ديگر بر وجود عقل آن مطلبى است كه در فصل قبل ) مقدم گرديد كه مفيض فعليت براى انواع مادى به‌واسطه ايجاد ماده و صورت و حفظ نمودن ماده به واسطهء صورت ، عقل مجرد است ، پس مطلوب ( كه همان وجود عقل است ) ثابت و مسلم مىباشد .\r\nو بر وجود نفس و عقل براهين بسيار ديگرى است كه در بحثهاى آينده كتاب « 1 » به برخى از آنها اشاره خواهد شد .\r\n\r\nخاتمه : در جواهر تضاد منطقى راه ندارد .\r\nيكى از خواص جوهر ، اين است كه در آن تضاد ( منطقى ) راه ندارد ؛ زيرا از شرايط تضاد ، تحقق موضوعى است كه دو امر متضاد عارض بر آن مىگردند و براى جوهر موضوعى نيست . ( آن ماهيتى داراى موضوع است كه وجودش حالّ در غير يا قائم به غير باشد و وجود جوهر قائم به غير نيست ، چنان‌كه در تعريف تضاد گفته شده است : امران وجوديان يتعاقبان على موضوع واحد . . . ) .\r\n\r\n\r\n","description":"","footnote":"\r\n( 1 ) در مرحله يازدهم پيرامون نفس و تجرد آن بحث خواهد شد ، و در مرحله دوازدهم نيز مباحثى دربارهء عقول مطرح خواهد شد .\r\n","page_name":" 173 ","page_number":173},
  {"content":"\r\n\r\n\r\nشرح مطالب :\r\nمطالبى كه در اين فصل مورد بحث قرار گرفته‌اند عبارتند از :\r\nالف - دلايل وجود نفس مجرد .\r\nب - دليل جوهر بودن نفس .\r\nج - دلايل وجود عقل .\r\nد - عدم جريان تضاد در جوهر .\r\nاكنون به بررسى و شرح مطالب ياد شده مىپردازيم :\r\n\r\nالف : دلايل وجود نفس مجرد :\r\nحكماى الهى بر وجود نفس به‌عنوان جوهر مجرد از ماده ، براهين متعددى اقامه نموده‌اند . صدرالمتألهين در جلد هشتم اسفار يازده برهان و حكيم سبزوارى در شرح منظومه ده برهان بر وجود نفس اقامه كرده‌اند .\r\nدر قرآن و روايات نيز دلايل و شواهد بسيارى بر تجرد آن وجود دارد كه محققان اسلامى در بحثهاى مربوط به معاد آنها را يادآور شده‌اند . در هرصورت ، از جمله راههايى كه براى اثبات تجرد نفس از ماده ، مورد توجه قرار گرفته است ، اثبات تجرد علم و صور ادراكى است و در متن و پاورقىهاى اصول فلسفه ج 1 مقالهء سوم ، دراين‌باره بحثهاى جالب و مشروحى مطرح گرديده است و ما به خواست خداوند در مرحله يازدهم دراين‌باره توضيحاتى را يادآور خواهيم شد .\r\nاكنون مسألهء تجرد صور علمى را به‌عنوان اصل مسلم پذيرفته و مقدمهء برهان تجرد نفس قرار مىدهيم و مىگوئيم : اگر صور علمى ، مجرد از ماده‌اند ، قطعا نفس كه عالم به آنها است هم مجرد از ماده خواهد بود ؛ زيرا :\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n1 - ماهيت علم از مقولهء « كيف » بوده و سنخ وجودش ، وجود عرضى يعنى قائم به غير است و وجود عرض تابع وجود معروض خود ( جوهر ) مىباشد و معقول نيست كه وجود تابع ، مجرد و وجود متبوع ، مادى باشد ؛ زيرا وجود مجرد به حكم اينكه ثبات دارد ، از وجود مادى كه پيوسته در سيلان و تغير است ، قوىتر است و وجود تابع نمىتواند اقوى از وجود متبوع خود باشد .\r\n2 - علم و آگاهى بدون اتحاد وجودى عالم با معلوم ممكن نيست ؛ زيرا حقيقت علم عبارت از حضور وجودى نزد موجود ديگر است ، حال اگر صورت علمى مجرد از ماده است در صورتى با نفس كه عالم به آن است اتحاد وجودى پيدا مىكند و نزد او حاضر مىگردد كه نفس هم واقعيتى مجرد از ماده داشته باشد ، در غير اين صورت ، حضور ، تحقق نخواهد يافت ؛ زيرا باتوجه به اينكه موجود مادى پيوسته دستخوش تغير و تحول است ، هيچگاه واقعيت ثابت و پابرجايى ندارد تا صورتهاى علمى با آن واقعيت ثابت ، متحد گرديده و نزد او حاضر شوند ، و لازمهء آن اين است كه هيچگاه علم كه عبارت از حضور صورتهاى علمى براى عالم است ، تحقق نخواهد يافت ، و اين بر خلاف واقعيت و درك وجدانى انسان است ، بنابراين تحقق علم براى انسان ، دليل روشنى بر تجرد عالم كه همان نفس است مىباشد .\r\n\r\nب - دليل جوهر بودن نفس :\r\nدليل ياد شده براى اثبات وجود نفس ، به‌عنوان يك واقعيت مجرد از ماده كافى است ، اكنون لازم است دليل جوهر بودن آن را بررسى كنيم ؛ زيرا بحث ما در انواع جوهر است .\r\nدليل بر جوهر بودن نفس اين است كه ، نفس كه همان صورت نوعيه مىباشد و فصل حقيقى و مقوّم حقيقت انسان است ، و انسان از انواع حيوان و حيوان از انواع جسم و بالاخره از انواع جوهر است و باتوجه به اينكه انسان جوهر است ، فصل مقوّم حقيقت آن هم جوهر خواهد بود ، زيرا ممكن نيست\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nكه مقوّم حقيقت جوهر عرض باشد و در بحث مربوط به صورت نوعيه نيز ثابت گرديد كه صورت نوعيّه قوه‌اى جوهرى است و چون نفس همان صورت نوعيّه است ، پس وجودش ، وجود جوهرى است .\r\nممكن است براين مطلب اشكالى وارد شود و آن اينكه : اگر نفس داخل در مقولهء جوهر است ، بنابراين جوهر مأخوذ در حدّ آن خواهد بود و حال آنكه ، قبلا بيان شد كه جنس مأخوذ در فصل مقسّم خود نخواهد بود و نفس كه صورت نوعيّه است ، درواقع فصل حقيقى حيوان و جوهر مىباشد كه آن را به دو نوع انسان و غير انسان تقسيم مىكند .\r\nمصنف در تعاليق خود بر اسفار اين اشكال را مطرح كرده و به آن پاسخ داده‌اند و حاصل آن اين است كه ، مقصود از جوهر بودن نفس اين نيست كه جوهر مأخوذ در حدّ آن است ، بلكه مقصود اين است كه مقوم يك حقيقت جوهرى است و در اين صورت از سنخ عرض نخواهد بود ، يعنى وجودش قائم به غير نيست ، نه اينكه مندرج در مقولهء جوهر و از مصاديق آن است « 1 » .\r\n\r\nج - دلايل وجود عقل :\r\nبر وجود عقل دلايل مختلفى اقامه شده است ، در اين فصل به دو دليل اشاره شده است :\r\n1 - عقل مفيض صور علمى بر نفس است : توضيح اين دليل در مرحله يازدهم ، فصل ششم خواهد آمد و حاصل آن چنين است :\r\nالف : نفس در آغاز پيدايش واجد هيچگونه تصور يا حكم علمى و ادراك كلى نيست و تنها قابليت دريافت آنها را دارد و از اين جهت نظير هيولى است كه صرف قابليت صورتهاى حسى و نوعى مىباشد و به همين جهت به آن عقل هيولانى مىگويند .\r\n\r\n\r\n","description":"","footnote":"\r\n( 1 ) اسفار ، ج 5 ، ص 27 ، و نيز به مرحله پنجم فصل پنجم همين كتاب و شرح آن رجوع شود .\r\n","page_name":" 176 ","page_number":176},
  {"content":"\r\n\r\nب : صورتهاى علمى و مفاهيم كلى كه بعدا براى نفس حاصل مىشود ، قطعا معلول علت و فعل فاعلى مىباشد .\r\nج : نفس ، خود فاعل و علت پيدايش اين صور علمى و مفاهيم ذهنى نيست ؛ زيرا فرض اين است كه نفس فاقد آنها است . و فقط پذيراى آنها مىباشد و اگر بخواهد خود ، صور علمى را به خود اعطاء كند ، بايد فرض كنيم كه واجد اين صور است و اين خلف فرض و اجتماع نقيضين است .\r\nد : هيچ‌يك از موجودات عالم طبيعت نيز نمىتوانند اعطاءكننده و فاعل صور علمى باشند ؛ زيرا موجود مجرد أقوى از موجود مادى است ؛ زيرا موجود مادى ثبات ندارد و از طرفى ، از موجود مجرد نياز بيشترى دارد و اينها نشانه‌هاى ضعف وجود است و حال آنكه وجود علت بايد أقوى از وجود معلول باشد .\r\nبنابراين فاعل صور علمى بايد موجودى مجرد از ماده باشد غير از خود نفس ، كه صور علمى و مفاهيم و معانى عقلى را به نفس اعطاء مىكند و آن همان وجود عقل مفارق از ماده است .\r\nلازم به يادآورى است كه در اين برهان يك مقدمه به‌عنوان اصل مسلم فرض شده است و آن اينكه ، نظام آفرينش براساس « عليت » استوار است و اگر چه ذات حق‌تعالى مبدء المبادى است ، ولى برخى از موجودات واسطهء ايصال و اعطاى فيض وجود به مراتب پائين‌تر از خود مىباشند و اين واسطه درمورد صور علمى و معانى عقلى ، عقل مجرد است .\r\n2 - دومين دليل بر وجود « عقل » همان مطلبى است كه در فصل قبل بيان گرديد و آن اينكه :\r\nالف : ماده در وجود خود نيازمند صورت است .\r\nب : صورت علت تامّه و علت فاعلى ماده نيست .\r\nج : قطعا خود ماده هم كه نمىتواند علت فاعلى خود باشد .\r\nنتيجه اين مىشود كه بايد غير از مادّه و صورت ، موجود ديگرى باشد كه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nوجود ماده ( هيولى ) را در آغوش صورتى از صور حفظ نمايد و اين موجود همان عقل مفارق است ؛ زيرا وجود نفس هم پس از تحقق ماده و صورت پديد مىآيد ؛ زيرا نفس در حدوث و پيدايش جسمانى است هرچند در بقاء روحانى بوده ، و پس از مرگ و فناى بدن ، وجود نفس باقى خواهد بود .\r\nدرمورد عقل بحثهاى دقيق و جالبى مطرح است كه در مرحله دوازدهم قسمتهايى از آن بحث خواهد شد .\r\n\r\nد - تضاد در جوهر راه ندارد :\r\nمقصود از تضاد در اين‌جا تضادى است كه يكى از اقسام چهارگانه تقابل بشمار مىرود و به يك معنا تضاد منطقى ناميده مىشود ، زيرا از معقولات ثانيه منطقى است كه جز در ذهن تحقق ندارد ، يعنى در ظرف ذهن دو مفهوم را تصور كرده و مىگوئيم : نسبت ميان آن‌دو ، نسبت تضاد است ، يعنى در خارج قابل اجتماع با يكديگر در يك موضوع و در يك زمان نيستند ، و از آنجا كه در تعريف اين تضاد توارد و تعاقب بر موضوع واحد شرط شده است ، بنابراين ، اين معناى تضاد در جوهر راه ندارد ؛ زيرا براى جوهر ، موضوع متصور نيست « 1 » .\r\nو اين معناى تضاد در فلسفه نيز در مباحث مربوط به وحدت و كثرت مورد بحث قرار مىگيرد ، از عوارض كثرت تغاير است و تغاير گاهى به صورت تخالف و گاهى به صورت تقابل مىباشد و تقابل اقسامى دارد كه يكى از آنها ، تقابل تضاد است .\r\nدرهرحال معناى اين تضاد اين است كه ، وجود يكى از دو شىء مانع از وجود ديگرى است و درنتيجه اگر يكى وجود داشته باشد ، عدم ديگرى را كشف مىكنيم ، هرچند رفع يا عدم آن‌دو ، هم ممكن است و همين جهت ملاك فرق تضاد با تناقض\r\n\r\n\r\n","description":"","footnote":"\r\n( 1 ) موضوع عبارت است از محل مستغنى از حالّ ، بنابراين ماده نسبت به صورت محلّ نه موضوع ، زيرا ماده مستغنى از صورت نمىباشد .\r\n","page_name":" 178 ","page_number":178},
  {"content":"\r\n\r\nاست .\r\nمعناى ديگر تضاد آن است كه ، به دو امر موجود نسبت داده مىشود و گفته مىشود ، وجود اين دو شىء با يكديگر متضاد مىباشد ، و براين اساس وجود يكى از متضادين مانع از وجود ديگرى نيست ، ولى درعين‌حال وجود ديگرى را به حال خود نمىگذارد و با آن نوعى مزاحمت و مبارزه دارد .\r\nاين همان معنايى است كه گفته مىشود : عناصر و موجودات عالم طبيعت با يكديگر تضاد و تنازع دارند ، يعنى در يكديگر تأثير متقابل مىگذارند و هريك مقدارى از خاصيت و اثر خود را به ديگرى تحميل مىكند و احيانا در اثر اين تأثير و تأثر متقابل هردو پديده حالت اولى خود را از دست داده و موجود سومى با خاصيت ويژه بوجود مىآيد . يعنى نخست كيفيت دو عنصر تغيير كرده و سرانجام موجب تغيير ماهيت آن‌دو مىشود .\r\nآن مطلبى هم كه هگل گفته است به نام گذار از كميت به كيفيت ، درواقع همين است ، يعنى تغيير كميت به كيفيت نيست ، بلكه تغيير كيفيتى به كيفيت ديگر است و سپس تغيير دو ماهيت به ماهيتى ديگر كه اصطلاح قدماى فلاسفهء ما است و نامگذارى آنان صحيح است و نامگذارى هگل صحيح نيست « 1 » ، و درنتيجه اين معناى تضاد در جواهر تحقق دارد .\r\n* * *\r\n\r\n\r\n","description":"","footnote":"\r\n( 1 ) دراين‌باره به مقالات فلسفى ، اصل تضاد در فلسفه اسلامى ، و شرح مبسوط منظومه ، ج 3 ، ص 117 - 109 رجوع كنيد .\r\n","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nالفصل التاسع في الكم و انقساماته و خواصه\r\nالكم عرض يقبل القسمة الوهميّة « 1 » بالذات . و قد قسموه قسمة أوّلية إلى المتّصل و المنفصل .\r\nو المتّصل ما يمكن أن يفرض فيه أجزاء بينها حدّ مشترك ؛ و الحدّ المشترك ما إن اعتبر بداية لأحد الجزئين أمكن أن يعتبر بداية للآخر ، و إن اعتبر نهاية لأحدهما أمكن أن يعتبر نهاية للآخر ؛ كالنقطة بين جزئي الخط ؛ و الخط بين جزئي السطح ؛ و السطح بين جزئي الجسم التعليمي ؛ و الآن بين جزئي الزمان .\r\nو المنفصل ما كان بخلافه ؛ كالخمسة مثلا ، فإنّها إن قسّمت إلى ثلاثة و اثنين لم يوجد فيها حد مشترك ، و إلّا فإن كان واحدا منها عادت الخمسة أربعة ، و إن كان واحدا من خارج عادت ستة ، هذا خلف .\r\nالثاني ، أعني المنفصل ، هو العدد الحاصل من تكرّر الواحد ، و إن كان الواحد نفسه ليس بعدد ، لعدم صدق حدّ الكم عليه ؛ و قد عدّوا كل واحدة من مراتب العدد نوعا على حدة ، لاختلاف الخواصّ .\r\nو الأوّل ؛ أعني المتّصل ، ينقسم إلى : قارّ ، و غير قارّ . و القارّ : ما\r\n\r\n\r\n","description":"","footnote":"\r\n( 1 ) و امّا القسمة الخارجيّة ، فهي تعدم الكم و تفنيه ( منه « قده » ) .\r\n","page_name":" 181 ","page_number":181},
  {"content":"\r\n\r\nلأجزائه المفروضة اجتماع في الوجود ؛ كالخط ، مثلا ، و غير القارّ بخلافه ، و هو الزمان ؛ فإنّ كل جزء منه مفروض لا يوجد إلّا و قد انصرم السابق عليه و لمّا يوجد الجزء اللاحق .\r\nو المتّصل القارّ على ثلاثة أقسام : جسم تعليميّ ، و هو الكميّة السارية في الجهات الثلاث من الجسم الطبيعي المنقسمة فيها ؛ و سطح ، و هو نهاية الجسم التعليمي المنقسمة في جهتين ؛ و خط ، و هو نهاية السطح المنقسمة في جهة واحدة .\r\nو للقائلين بالخلاء - بمعنى الفضاء الخالي من كل موجود شاغل يملؤه - شك في الكم المتّصل القارّ ؛ لكن الشأن في إثبات الخلاء بهذا المعنى .\r\n\r\nتتمّة\r\nيختص الكم بخواصّ : الأولى أنّه لا تضاد بين شيء من أنواعه ، لعدم اشتراكها في الموضوع ، و الاشتراك في الموضوع من شرط التضادّ .\r\nالثانية : قبول القسمة الوهميّة بالفعل ، كما تقدّم .\r\nالثالثة : وجود ما يعدّه ، أي يفنيه باسقاطه منه مرّة بعد مرّة ؛ فالكم المنفصل و هو العدد مبدؤه الواحد ، و هو عادّ لجميع أنواعه ، مع أنّ بعض أنواعه عادّ لبعض ؛ كالاثنين للأربعة ، و الثلاثة للتسعة ؛ و الكم المتّصل منقسم ذو أجزاء ، فالجزء منه يعد الكلّ .\r\nالرابعة : المساواة و اللامساواة ، و هما خاصّتان للكم ، و تعرضان غيره بعروضه .\r\nالخامسة : النهاية و اللانهاية ، و هما كسابقتيهما .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nترجمه و توضيح :\r\n\r\nفصل نهم : مقولهء كمّ و تقسيمات و خواص آن\r\nكمّ عرضى است كه بالذات قسمت وهميّه را مىپذيرد و آن را در اولين تقسيم به كم متصل و كم منفصل تقسيم كرده‌اند .\r\nكم متصل آن است كه مىتوان در آن اجزائى فرض كرد كه ميان آن اجزاء حدّ مشترك باشد . و حدّ مشترك آن است كه اگر ابتداى يكى از دو جزء ( قسمت ) اعتبار شود ، ممكن است به‌عنوان ابتداى جزء ديگر ( هم ) اعتبار نمود و اگر انتهاى يكى از دو جزء ( قسمت ) اعتبار شود ، ممكن است به‌عنوان انتهاى جزء ديگر ( هم ) اعتبار شود ، مانند نقطه ميان دو جزء خط و خط ميان دو جزء سطح و سطح ميان دو جزء جسم تعليمى ( حجم ) و ( مانند ) آن‌كه ( حد مشترك ) ميان دو جزء زمان است .\r\nو كم منفصل آن است كه بر خلاف كم متصل است ( حد مشترك ميان اجزاء آن قابل تصور نيست ) مثلا مانند عدد « پنج » كه اگر به دو قسم « دو » و « سه » تقسيم شود ، در اين دو قسم ، حد مشترك يافت نمىشود و گرنه اگر حدّ مشترك يكى از خمسه باشد ، عدد پنج چهار خواهد بود ، و اگر حد مشترك عددى ديگر غير از پنج باشد ( درنتيجه مجموع اعداد مفروض شش خواهد بود و حال آنكه عدد مفروض ما پنج بود و درنتيجه ) عدد پنج به عدد شش بازگشت نمود و اين بر خلاف فرض است .\r\nدومين قسم كم يعنى كم منفصل ، همان عدد است كه از تكرار واحد حاصل مىگردد ، اگر چه خود واحد به خاطر عدم صدق حد كم ( قسمت‌پذيرى ) بر آن ، عدد نيست و هريك از مراتب عدد را به خاطر خواص مختلف آنها نوع خاص شمرده‌اند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nو اولين قسم كم يعنى كم متصل به قارّ و غير قار تقسيم مىشود و كم متصل قارّ آن است كه اجزاء فرضى آن مجتمع در وجود مىباشند مانند خط . و كم متصل غير قار بر خلاف آن است و آن زمان مىباشد ؛ زيرا هرجزء مفروض آن موجود نمىگردد مگر آنكه جزء سابق بر آن منصرم و منقضى گرديده و جزء لاحق بر آن هنوز موجود نگرديده است .\r\nو كم متصل قار بر سه قسم است :\r\n1 - جسم تعليمى و آن كميت و مقدار سارى در جهات سه‌گانه جسم طبيعى و منقسم در آن جهات سه‌گانه ( طول ، عرض ، عمق ) است .\r\n2 - سطح و آن نهايت ( انتهاى ) جسم تعليمى ( و ) منقسم در دو جهت ( طول ، عرض ) مىباشد .\r\n3 - خط و آن نهايت ( انتهاى ) سطح است و منقسم در يك جهت ( طول ) مىباشد .\r\nو قائلان به خلاء - به‌معناى فضاى خالى از هرموجود شاغل كه آن فضا را پر كند - در وجود كم متصل قار شك نموده‌اند ، لكن شأن ( و سخن ) در اثبات خلاء به اين معنى است .\r\n\r\nتتمهء بحث : خواص كم\r\nكم داراى خواصى است :\r\nاوّل اينكه ميان هيچ‌يك از انواع آن تضاد واقع نمىشود ، به جهت مشترك نبودن آن انواع در موضوع ، و حال آنكه مشترك بودن در موضوع از شرائط تضاد است .\r\nدوم قبول قسمت وهميّه است بالفعل ، چنان‌كه در آغاز فصل بيان گرديد .\r\nسوم وجود چيزى است كه به واسطهء اسقاط مكرّر آن از كم ، كم را فانى مىسازد ، پس كم منفصل همان عدد است و مبدأ آن واحد مىباشد و واحد عادّ ( فانى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nكنندهء ) همهء انواع كم منفصل مىباشد ، علاوه‌بر اينكه بعضى از انواع عدد ( كم منفصل ) عادّ و فانى كنندهء بعضى انواع آن است ، مانند عدد دو نسبت به عدد چهار ( كه با اسقاط دو بار عدد چهار را فانى مىكند ) و عدد سه براى عدد نه ( كه با اسقاط سه بار عدد نه را فانى مىسازد ) . و كم متصل تقسيم‌پذير و داراى اجزاء مىباشد و درنتيجه جزء از آن ( به واسطهء اسقاط مكرّر آن ) كل را فانى مىكند .\r\nچهارم مساوات و عدم مساوات است و اين دو ، مختص به كم مىباشند و به واسطه عارض شدن كم بر مقوله‌هاى ديگر ، عارض بر آنها نيز مىگردند .\r\nپنجم نهايت و عدم نهايت است و آن‌دو نيز مانند دو امر سابق ( مساوات و عدم مساوات ) مىباشند ( كه اختصاص به كم دارند ، و بواسطهء آن بر غيركم نيز عارض مىشوند ) .\r\n\r\nشرح مطالب :\r\nبحث در اين فصل پيرامون مقولهء « كم » است و دراين‌باره مطالب زير مورد بحث قرار گرفته‌اند :\r\nالف - تعريف كم و تقسيم آن به متصل و منفصل .\r\nب - تعريف كم متصل و اقسام آن .\r\nج - تعريف كم منفصل ( عدد ) .\r\nد - اعتقاد به خلاء و انكار كم متصل .\r\nه - خواص كمّ .\r\nو اينك شرح مطالب ياد شده :\r\n\r\nالف - تعريف كم و تقسيم آن به متصل و منفصل :\r\nتعريف كم : « كم عرضى است كه بالذات قسمت وهمى را مىپذيرد » .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nقيد « بالذات » براى خارج نمودن مقوله‌هاى ديگر مانند جوهر و كيف از تعريف است ؛ زيرا جسم هم قبول قسمت مىكند ، لكن به لحاظ مقدار و كميت عارض بر آن نه بما هو جسم ، و يا كيفيت و اعراض ديگر اگر قبول قسمت بكنند به لحاظ كميت و مقدار است ، مثلا اگر حرارت را بخواهيم تقسيم كنيم ، مىگوئيم دو درجه ، سه درجه و هكذا و اين در حقيقت كم منفصل يعنى عدد است كه بالذات داراى اقسام است و حرارت را به اعتبار آن تقسيم نموده‌ايم .\r\nقسمت وهمى و خارجى : قسمت خارجى آن است كه مثلا يك متر خط ( طول ) را به دو قسمت تقسيم نمائيم در اين صورت مقدار نخست ( يك متر ) از بين رفته و دو مقدار ديگر پديد آمده است ، به‌همين جهت گفته شده است : كم قبول قسمت وهمى مىكند و مقصود اين است كه براى مقدار معين مثلا يك متر طول ، اجزاء و اقسامى را فرض مىكنيم به‌گونه‌اى كه قابل ( يك متر ) با مقبول ( اجزاء فرضى ) باهم جمع مىشوند .\r\nمرحوم لاهيجى دراين‌باره مىگويد : « و المراد من القسمة ههنا هو الفرضية . . . لا الانفكاكية لعدم قبول المقدار ايّاها ضرورة انعدام المقدار و عدم بقائه عند طريان الانفكاك و القابل حقيقة يجب اجتماعه مع المقبول فهذه القسمة انما يقبلها المادة باعداد المقدار ، و المعدّ لا يجب بقاؤه مع المعدّله » « 1 » .\r\nمقصود از قسمت در اينجا قسمت فرضى است نه انفكاكى ( خارجى ) ؛ زيرا مقدار ، قسمت خارجى را قبول نمىكند ، به خاطر اين‌كه اگر انفكاك طارى بر مقدار شود ، آن مقدار از بين مىرود . با آنكه واجب است قابل با مقبول جمع شوند . پس اين قسمت ( قسمت انفكاكى ) را مادّه مىپذيرد لكن مقدار ، معدّ براى قبول قسمت است و معدّ لازم نيست كه با معدّ له ( تقسيم ) باقى باشد .\r\nاما اينكه چرا ماده قسمت خارجى را مىپذيرد به اين جهت است كه هيولى نه داراى وصف اتصال است و نه وصف انفصال ، هيولى صرف قوّه است ، با متصل ،\r\n\r\n\r\n","description":"","footnote":"\r\n( 1 ) شوارق الالهام ، ص 389 .\r\n","page_name":" 186 ","page_number":186},
  {"content":"\r\n\r\nمتصل و با منفصل ، منفصل مىباشد ، بنابراين كميّت به دليل اين‌كه به حسب خارج بسيط است ( مركب از ماده و صورت نيست ) قبول قسمت خارجى نمىكند ، ولى جسم به دليل اين‌كه مركب از ماده و صورت است به اعتبار هيولى ، تقسيم خارجى را مىپذيرد « 1 » .\r\n\r\nب - تعريف كم متصل و اقسام آن :\r\nكم متصل آن است كه مىتوان براى آن اجزائى فرض كرد كه در آن اجزاء « حد مشترك » قابل تصور است .\r\nحد مشترك آن است كه مىتوان آن را ابتداى دو قسم يا انتهاى هردو قرار داد ، اين معنا در خط ، سطح ، حجم و زمان متصور است ولى در عدد تصور ندارد ؛ زيرا حدّ مشترك بايد امرى باشد كه غير از دو قسم و دو طرف نباشد و گرنه خود ، جزء عليحده خواهد بود و درنتيجه دو قسم مفروض ، سه قسم خواهد شد و نقطه كه ميان دو جزء از خط فرض مىشود در حقيقت جزء خط نيست ، همين‌گونه است خط ميان دو سطح و سطح ميان دو حجم . ولى اين امر در عدد متصور نيست ؛ زيرا مثلا اگر عدد ( 10 ) را به دو قسم ( 6 ) و ( 4 ) تقسيم كنيم ، عدد ششم جزء طرف بزرگتر است و جزء قسمت كوچكتر نيست و بالعكس عدد چهارم جزء طرف كوچكتر است نه عدد بزرگتر و درنتيجه هيچيك از آن‌دو ، حدى نيستند كه هردو قسم در آن شريك باشند « 2 » .\r\nاقسام كم متصل : كم متصل به دو قسم تقسيم مىشود : 1 - كم متصل قارّ . 2 - كم متصل غير قارّ .\r\n\r\n\r\n","description":"","footnote":"\r\n( 1 ) لانه لمكان كونه بسيطا في الخارج ، لا مادة له يعدم بطر و القسمة عليه ، نعم الجسم بهيولاه قابل للقسمة الفكية اذ الهيولى لمكان كونها فى ذاتها لا متصلة و لا منفصلة ، قابلة لان تطرء عليها الاتصال و الانفصال . ( درر الفوائد ، ج 1 ، ص 397 ) .\r\n( 2 ) شوارق الالهام : ص 389 .\r\n","page_name":" 187 ","page_number":187},
  {"content":"\r\n\r\nكم متصل قار آن است كه اجزاء فرضى آن در وجود خارجى در يك زمان موجودند ، و كم متصل غير قار بر خلاف آن است .\r\nكم متصل غير قارّ همان زمان است . زمان مقدار حركت است و واقعيت حركت عبارت است از يك وجود متصل و تدريجى الحصول كه هيچگاه اجزاء آن در يك زمان باهم جمع نمىشوند و درنتيجه اجزاء فرضى زمان نيز كه مقدار حركت است ، با يكديگر جمع نمىشوند ، بلكه تقدم و تأخر زمانى براى اجزاء زمان امرى ذاتى است ، پس زمان كميت متصل غير قارّ مىباشد .\r\nكم متصل قار داراى سه نوع است : 1 - خط كه كميت يك‌بعدى است ( طول ) 2 - سطح كه كميت دوبعدى است ( طول و عرض ) 3 - حجم يا جسم تعليمى كه كميت سه‌بعدى است ( طول ، عرض ، عمق ) .\r\nجسم تعليمى جسمى است كه در هندسه و علوم و رياضى از آن بحث مىشود ، در اين علوم هرگاه درباره جسم بحث مىكنند نظر به مقدار و شكل آن دارند و نظر به طبيعت آن ندارد ، مثلا وقتى درباره كره بحث مىكنند نظر به مساحت و مقدار آن دارند و نظر به اين ندارند كه كره از آهن است يا بلور ، ولى جسم طبيعى آن است كه در علوم طبيعى دربارهء آن بحث مىكنند مثلا طبيب كه درباره خواص ترياك بحث مىكند نظر به شكل آن ندارد كه كره است يا استوانه و همين‌گونه است در علم گياه‌شناسى و معدن‌شناسى و مانند آن « 1 » .\r\n\r\nج - تعريف كم منفصل :\r\nمقصود از كم منفصل همان عدد است كه از تكرار واحد تحقق مىيابد و بنابر اين واحد ، از مراتب عدد به‌شمار نمىآيد ، اگر چه مبدء پيدايش عدد است .\r\nرياضىدانان قديم عدد را دوگونه تعريف كرده‌اند :\r\n1 - مقدارى است كه بر يك و آنچه از آن تأليف مىگردد اطلاق مىشود : « كمية\r\n\r\n\r\n","description":"","footnote":"\r\n( 1 ) ترجمه و شرح كشف المراد ، ص 287 .\r\n","page_name":" 188 ","page_number":188},
  {"content":"\r\n\r\nيطلق على الواحد و ما تألف منه »\r\nبنابراين تعريف ، يك ( واحد ) هم از مراتب عدد خواهد بود .\r\n2 - عدد آن است كه نصف مجموع دو طرف خود باشد مانند ( 6 ) كه طرف پائين او بلاواسطه ( 5 ) است و طرف بالاى او نيز بلاواسطه ( 7 ) است و مجموع ( 7 ) و ( 5 ) دوازده مىشود ، پس شش نصف دوازده است . « نصف مجموع حاشيتيه »\r\nبنابراين تعريف ، يك از مراتب اعداد نخواهد بود ؛ زيرا در جانب نازل ( پائين ) آن طرفى نيست .\r\nشيخ بهايى ( ره ) پس از ذكر دو تعريف فوق مىگويد : « حق اين است كه واحد عدد نيست اگر چه عدد از آن تأليف مىگردد » . « 1 »\r\nصدرالمتألهين نيز واحد را عدد نمىداند ؛ زيرا تعريف عدد ( قسمت‌پذيرى ) بر آن صدق نمىكند ، سپس مىگويد كسانى كه واحد را عدد دانسته‌اند ، مقصودشان چيزى است كه به‌شمارش درمىآيد و اين معنا محل بحث نيست « 2 » .\r\nاختلاف نوعى مراتب اعداد : هريك از مراتب عدد را نوع خاصى از عدد مىدانند ؛ زيرا خواص آنها با يكديگر متفاوت است . مقصود از خواص و آثار ، همان است كه در علم حساب گفته‌اند : كه عدد صحيح يا مطلق بر دو قسم است :\r\n1 - منطق ( گويا ) . 2 - أصمّ ( گنگ ) .\r\nمنطق عددى است كه داراى يكى از كسرهاى نه‌گانه و يا جذر باشد . مثلا عدد ( 8 ) كه هم نصف دارد ( 2 / 1 ) و هم ربع ( 4 / 1 ) و هم ثمن ( 8 / 1 ) .\r\nو مانند عدد ( 16 ) كه داراى جذر است و آن عدد ( 4 ) است كه اگر در خودش ضرب شود عدد ( 16 ) به دست مىآيد كه مجذور ناميده مىشود .\r\nو عددى كه هيچ‌يك از كسرهاى نه‌گانه را ندارد و جذر هم ندارد « أصم » ناميده مىشود مانند عدد ( 13 ) .\r\n\r\n\r\n","description":"","footnote":"\r\n( 1 ) كنز الحساب في شرح خلاصة الحساب ، ص 6 .\r\n( 2 ) اسفار ، ج 2 ، ص 98 .\r\n","page_name":" 189 ","page_number":189},
  {"content":"\r\n\r\nعدد منطق بر سه قسم است :\r\n1 - تام : و آن عددى است كه با مجموع اجزاء ( كسرهاى ) خود برابر است مانند عدد ( 6 ) كه نصف آن ( 3 ) و ثلث آن ( 2 ) و سدس آن ( 1 ) است و مجموع آنها مساوى با ( 6 ) مىباشد .\r\n2 - زائد : عددى است كه مجموع اجزاء ( كسرهاى ) آن زيادتر از آن باشد ، مانند عدد ( 12 ) .\r\n3 - ناقص : عددى است كه مجموع اجزاء آن كمتر از آن باشد ، مانند ( 16 ) . « 1 »\r\nمقايسهء عدد باوجود : صدرالمتألهين مقايسهء جالبى ميان وجود و عدد نموده است كه يادآور مىشويم :\r\nدر عدد اين خصوصيت يافت مىشود كه ما به الاشتراك عين ما به الامتياز است ، هريك از مراتب عدد در عدد بودن شريكند و درعين‌حال در عدد هم تمايز دارند و مثلا حقيقت عدد ( 3 ) اين است كه پس از عدد ( 2 ) قرار دارد ، ( كه با عدد ( 2 ) در اصل عدد بودن مشترك است و در خصوصيت عددى ممتاز از آن است ) .\r\nاين مطلب نظريه ما را در باب وحدت تشكيكى حقيقت وجود تأييد مىكند ، و اينكه هرموجودى در مرتبه‌اى كه قرار مىگيرد موجب مىشود كه از موجودهاى ديگر ممتاز گردد .\r\nبه عبارت ديگر ، واحد لا به شرط ( در باب اعداد ) به ازاء وجود مطلق است و وحدت محضه كه مقدم بر همهء مراتب عدد است ، به ازاء وجود واجب تعالى است كه مبدء همهء موجودات مىباشد و محمولات و صفات خاصه‌اى كه از هريك از مراتب عدد انتزاع مىشود ، به ازاء مفاهيم ماهيات است كه از مراتب وجود انتزاع مىگردند .\r\nو همان‌گونه كه ما به الاختلاف در اعداد عين ما به الاتفاق است ، وجودات هم در عين اشتراك در اصل هستى ، در مراتب وجودى متفاوت مىباشند .\r\n\r\n\r\n","description":"","footnote":"\r\n( 1 ) كنز الحساب ص 10 - 8 .\r\n","page_name":" 190 ","page_number":190},
  {"content":"\r\n\r\nبنابراين درمورد مراتب اعداد ، هم مىتوان گفت تخالف نوعى دارند به لحاظ معانى و مفاهيمى كه از هريك از مراتب انتزاع مىشود و هم مىتوان گفت تخالف نوعى ندارند ، به لحاظ اين‌كه تفاوت آنها جز به قلّت و كثرت در وحدات نيست و صرف اختلاف از نظر كمى و زيادى موجب اختلاف نوعى نمىگردد و اختلاف از نظر آثار هم لزوما بر اختلاف نوعى دلالت ندارد ؛ زيرا ممكن است منشاء آن قوّت و ضعف باشد « 1 » .\r\n\r\nد - اعتقاد به خلاء و نفى كم متصل قار\r\nخلاء چيست ؟ در اصطلاح متكلمان و حكيمان خلاء در دو معنا به كار مىرود :\r\n1 - بعد موهوم كه متكلمان قائل به آن هستند و حقيقت مكان را به آن تفسير مىكنند و به نظر آنان بعد موهوم ( خلاء ) لاشيىء محض است ، ( بهره‌اى از هستى ندارد و ساخته و پرداخته وهم مىباشد ) .\r\n2 - مكانى كه خالى از هرشاغل باشد خواه مكان را سطح يا بعد موجود و يا بعد موهوم بدانيم « 2 » .\r\nهمهء حكماء معناى اول را باطل مىدانند ؛ زيرا از نظر آنان مكان امرى وجودى است نه وهمى ، ولى درمورد معناى دوم دوگروهند ، همهء كسانى كه قائل به سطح مىباشند و برخى از آنان كه به بعد موجود معتقدند آن را باطل و برخى از قائلان به بعد موجود آن را ممكن دانسته‌اند ولى درعين‌حال با متكلمان در اين مورد موافق نيستند كه اين مكان خالى از شاغل همان بعد موهوم باشد « 3 »\r\n\r\n\r\n","description":"","footnote":"\r\n( 1 ) اسفار ، ج 2 ، ص 99 .\r\n( 2 ) مىتوان خلاء را طورى تعريف كرد كه شامل هردو قسم بشود و آن اينكه : خلاء آن است كه دو جسم با يكديگر تماس پيدا نكنند و بين آنها جسم ديگرى كه مماس هردو باشد وجود نداشته باشد .\r\nفاضل تونى ، حكمت قديم ، ص 56 .\r\n( 3 ) دلايل بطلان خلاء به‌معناى دوم در كتب كلام و فلسفه مذكور است ، به كشف المراد ، مقصد دوّم فصل اوّل ، مسأله ( 10 ) ، اسفار ، ج 4 ، ص 49 ، طبيعيات شفاء ، ص 55 و شوارق الالهام ، ص 310 رجوع شود .\r\n","page_name":" 191 ","page_number":191},
  {"content":"\r\n\r\nمصنف ( ره ) مىفرمايد قائلان به خلاء ( به‌معناى دوّم ) درمورد وجود كم متصل قارّ شك نموده‌اند . اكنون اين سؤال مطرح مىشود كه چه ملازمه‌اى است ميان قائل شدن به خلاء و نفى كميت متصل قار ؟ .\r\nالبته در ملازمه ميان اين دو به‌عنوان يك قضيهء جزئيه كلامى نيست ، سخن در ملازمه به صورت يك اصل كلى است . يعنى نفى كميت چه در خلاء و چه در ملاء .\r\nممكن است ملازمه را اين‌گونه تقرير نمائيم كه ، درمورد خلاء اگر چه جسم وجود ندارد ، لكن درعين‌حال نوعى بعد و مساحت ( طول و عرض ) براى آن تصور مىشود . حال اگر اين مساحت و مقدار تحقق عينى داشته باشد ، لازمه‌اش وجود عرض بدون جوهر است كه ممكن نيست ، بنابراين مقدار مفروض درمورد خلاء ، امرى خيالى و موهوم است و نه يك واقعيت عينى .\r\nاكنون گفته مىشود در مواردى هم كه جسم وجود دارد ( ملاء ) ممكن است مقدار و كميتى كه در نظر مىآوريم از قبيل مقدار و كميت درمورد خلاء بوده و واقعيت خارجى نداشته باشد .\r\nپاسخ آن همان است كه در متن آمده است و آن اين‌كه خلاء به‌معناى مزبور باطل است و درنتيجه فرع مبتنى بر آن هم بىپايه خواهد بود .\r\n\r\nه - خواص و ويژگىهاى كم\r\nكم آثار و ويژگىهايى دارد كه به واسطهء آنها از مقولات ديگر ممتاز مىگردد .\r\nبه همين جهت آن را به صورتهاى مختلف تعريف كرده‌اند و اين اختلاف به خاطر خواص آن است كه هركس آن را به يكى از خواصش تعريف نموده است . اين خواص عبارتند از :\r\n1 - در انواع كم تضاد تحقق ندارد ؛ زيرا يكى از شرايط تضاد اشتراك متضادين در موضوع است و اين شرط در كم موجود نيست .\r\nاما كم متصل براى آنكه موضوع حجم ( جسم تعليمى ) جسم طبيعى است\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nو موضوع سطح ، حجم و موضوع خط نيز سطح است .\r\nدرمورد زمان ( كم متصل غير قار ) نيز يادآور مىشويم : چنان كه در مرحله « قوه و فعل » خواهد آمد ، زمان مقدار حركت است ، و انواع حركت از نظر موضوع با يكديگر متباين مىباشند ( حركت جوهرى ، حركت كمى ، حركت كيفى ، حركت وضعى ) .\r\nو اما دليل اينكه موضوع در كم منفصل ( عدد ) واحد نيست اين است كه مثلا موضوع سه مجموع سه يكى است ، و ممكن نيست كه بر اين موضوع هيچيك از اعداد ديگر ( دو ، چهار و . . . ) منطبق و عارض شود « 1 » .\r\nالبته اين امر را نبايد از خواص كم به‌شمار آورد زيرا قبلا بيان گرديد كه در انواع جوهر نيز تضاد راه ندارد ، البته ملاك و دليل عدم وجود تضاد در جوهر مطلب ديگرى است و آن اينكه جوهر قائم به موضوع نيست ، پس اصلا موضوع ندارد .\r\n2 - بالذات قبول قسمت وهمى مىكند و مصنف ( ره ) كم را با همين خاصّه تعريف نمود .\r\n3 - كم داراى « عادّ » است يعنى واحدى از مقدار كه با اسقاط و كم نمودن مكرّر آن ، كمّ پايان مىپذيرد ، مثال آن در متن آمده است .\r\nفارابى و ابن سينا كمّ را با همين ويژگى تعريف كرده‌اند و صدرالمتألهين آن را بهترين تعريف دانسته است ؛ زيرا هردو قسم كمّ ( متصل و منفصل ) را شامل مىشود « 2 » . مصنف نيز در نهاية الحكمه آن را نيكوترين تعاريف به‌شمار آورده و افزوده است كه تعريف كم به خاصّه دوّم تعريف جامعى نيست ؛ زيرا قبول قسمت وهميّه از خواص كم متصل است ولى كم منفصل اقسامش بالفعل محقق است « 3 » .\r\n4 - مساوات و عدم مساوات نيز از ويژگىهاى كم است و اگر درمورد مقولات ديگر\r\n\r\n\r\n","description":"","footnote":"\r\n( 1 ) اسفار : ج 4 : ص 19 .\r\n( 2 ) اسفار : ج 4 : ص 10 - 9 .\r\n( 3 ) نهاية الحكمه : مرحله ( 6 ) ، فصل ( 8 ) .\r\n","page_name":" 193 ","page_number":193},
  {"content":"\r\n\r\nبه كار رود به لحاظ كميت است ، مثلا هرگاه گفته شود دو جسم مساوى يكديگرند ، مقصود اين است كه مقدار آنها ( وزن ، مساحت ، حجم ) برابر و مساوى است .\r\nاثير الدين أبهرى كم را به همين خاصّه تعريف كرده است : « اما الكم فهو العرض الذى يقبل المساواة و اللامساواة لذاته » « 1 »\r\n5 - تناهى و عدم تناهى ؛ اين دو ، نيز مانند مساوات و عدم مساوات از مختصات كم مىباشند ، مثلا گفته مىشود بعد و زمان متناهى است و عدد نامتناهى است و اگر به غير كم نسبت داده شوند به لحاظ عروض كميت بر آن است ، مثلا هرگاه گفته شود جسم متناهى است مقصود مقدار آن است ، چنان‌كه دربارهء علل مادى گفته مىشود :\r\n « قد انتهى تأثير ذات مدّة * فى مدّة و عدّة و شدّة » \r\nعلت‌هاى مادى از نظر زمان تأثير و مقدار تأثير و شدت آن متناهى مىباشند .\r\nزمان و مقدار از مقوله كم مىباشند و شدت هم گرچه از مقوله كيفيت است ولى به لحاظ درجاتى كه براى آن تصور مىشود به نوعى به كميت ( عدد ) باز مىگردد .\r\n* * *\r\n\r\n\r\n","description":"","footnote":"\r\n( 1 ) شرح الهداية الاثيرية ، ص 265 .\r\n","page_name":" 194 ","page_number":194},
  {"content":"\r\n\r\n\r\nالفصل العاشر في الكيف\r\nو هو « عرض لا يقبل القسمة و لا النسبة لذاته » . و قد قسموه بالقسمة الأوّليّة إلى أربعة أقسام :\r\nأحدها : الكيفيّات النفسانيّة ؛ كالعلم ، و الارادة ، و الجبن ، و الشجاعة ، و اليأس و الرجاء .\r\nو ثانيها : الكيفيّات المختصّة بالكميّات ؛ كالاستقامة ، و الانحناء ، و الشكل ، ممّا يختص بالكم المتّصل ؛ و كالزوجيّة و الفرديّة في الأعداد ، ممّا يختصّ بالكم المنفصل .\r\nو ثالثها : الكيفيّات الاستعداديّة ؛ و تسمّى أيضا القوّة و اللاقوّة ، كالاستعداد الشديد نحو الانفعال ، كاللين ؛ و الاستعداد الشديد نحو اللاانفعال ، كالصلابة . و ينبغي أن يعد منها مطلق الاستعداد القائم بالمادّة . و نسبة الاستعداد إلى القوّة الجوهريّة التي هي المادّة ، نسبة الجسم التعليميّ ، الذي هو فعليّة الامتداد في الجهات الثلاث ، إلى الجسم الطبيعيّ ، الذي فيه إمكانه .\r\nو رابعها : الكيفيّات المحسوسة بالحواس الخمس الظاهرة ؛ و هي إن كانت سريعة الزوال ، كحمرة الخجل و صفرة الوجل ، سمّيت\r\n\r\n","description":"","footnote":"","page_name":" 195 ","page_number":195},
  {"content":"\r\n\r\n« انفعالات » ؛ و إن كانت راسخة ، كصفرة الذهب و حلاوة العسل ، سميّت « انفعاليّات » .\r\nو لعلماء الطبيعة اليوم تشكيك في : كون الكيفيّات المحسوسة موجودة في الخارج ، على ما هي عليه في الحسّ ، مشروح في كتبهم .\r\n\r\nترجمه و توضيح :\r\n\r\nفصل دهم : مقوله كيف و اقسام آن\r\nكيف عرضى است كه به لحاظ ذات خود قبول قسمت و نسبت نمىكند ، و در اولين قسمت ، آن را به اقسام چهارگانه تقسيم كرده‌اند :\r\nيكى از آن اقسام ، « كيفيات نفسانيه » است ، مانند علم و اراده و ترس و شجاعت و نااميدى و اميدوارى ( و نظاير آن . و اصطلاحا آنها را به دو دسته تقسيم كرده‌اند : حالات و ملكات . صفات نفسانى را در اولين مراحل پيدايش آنها كه به زودى زايل مىگردند « حالات » گويند و پس از رسوخ آنها در نفس « ملكه » مىنامند ) .\r\nدومين قسم كيف ، « كيفيات مختص به كميّات » است ، مانند استقامت و انحناء و شكل از كيفيات مختص به كم متصل ( استقامت و انحناء مثال براى كم متصل يك بعدى « خط » و شكل براى كم متصل دوبعدى « سطح » و سه‌بعدى « حجم » ) و مانند زوجيت و فرديت ، درمورد اعداد از كيفيات مختص به كم منفصل .\r\nسومين قسم از اقسام كيف ، « كيفيات استعدادى » هستند ( كه اختصاص به اجسام دارند ؛ زيرا جسم را آماده مىكنند براى مقاومت و منفعل نشدن يا پذيرش و انفعال ) و به قوّه و لاقوّه هم ناميده مىشوند ، مانند استعداد شديد براى انفعال ( و قبول ) مانند نرمى ( جسم ، كه جسم را پذيراى اشكال مختلف و يا عوامل خارجى مىسازد و اين را « لاقوه » يا وهن طبيعى گويند ) . و مانند استعداد شديد براى عدم\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nانفعال مانند صلابت و سختى ( جسم كه موجب مقاومت آن در برابر عامل خارجى مىگردد و آن را قوهء طبيعى نامند ) .\r\nو شايسته است كه مطلق استعدادى كه قائم به ماده است ، ( اعم از اينكه شديد باشد يا ضعيف ) « 1 » از اين قسم كيف ( كيف استعدادى ) قلمداد گردد .\r\nو نسبت استعداد به قوهء جوهرى كه همان مادّه ( اولى يا هيولى ) است ، نظير نسبت جسم تعليمى كه فعليت امتداد در جهات سه‌گانه است به جسم طبيعى است كه در آن امكان امتداد در جهات سه‌گانه مىباشد . ( و به عبارت ديگر همان‌گونه كه جهات ثلاث در جسم طبيعى ، نامعين و مبهم است و جسم تعليمى ، همان جهات سه‌گانه است به صورت خاص و معين ، هيولى نيز قوهء نامعين و مبهم است و استعداد ، قوهء معين و خاص مىباشد ) .\r\nچهارمين قسم از اقسام چهارگانه كيف ، « كيفيات محسوس به حواس پنجگانه ظاهرى » است و اين كيفيات محسوس ، اگر مانند سرخى صورت انسان خجالت‌زده و زردى رنگ چهرهء انسان ترسناك ، سريع الزوال باشند ، انفعالات ناميده مىشوند و اگر مانند زردى طلا و شيرينى عسل راسخ باشند ، انفعاليات ناميده مىشوند ( قسم اوّل را به اين جهت انفعالات گفته‌اند كه چون سريع الزوال هستند .\r\nشباهت زيادى به مقولهء انفعال كه از مقولات نسبيه است دارد و نيز به خاطر اينكه موضوع از آنها بسيار منفعل مىگردد ، و قسم دوم را انفعاليات گويند ؛ زيرا كه حواس از آنها منفعل مىگردند ، و يا آنكه از انفعال حواس حاصل مىشوند « 2 » ) .\r\nو دانشمندان طبيعى امروز در وجود خارجى كيفيات محسوسه به‌گونه‌اى كه در حس مىباشد شك و ترديد نموده‌اند و شرح آن در كتابهايشان بيان گرديده است .\r\n\r\n\r\n","description":"","footnote":"\r\n( 1 ) ثم ان الاستعدادات المتوسطة من الكيفيات الاستعداية الا ان الشديدين المذكورين مسمّيان بالقوة و اللاقوة هذا ما عندى . ( حواشى شرح منظومه مقصد 2 ، فريده 3 ، غرر في الكيف ) .\r\n( 2 ) شرح الهداية الاثيرية ، ص 268 . مرحوم سبزوارى مىگويد اين وجه تسميه در هردو قسم موجود است ، لكن براى فرق ميان آن‌دو ، از اسم قسم اول يك حرف ( ياء ) را ساقط كردند تا اين كمى در نام نشانه نقصان و كاستى معناى آن باشد . ( شرح منظومه ، مقصد دوّم ، فريده سوم ، غرر في الكيف ) .\r\n","page_name":" 197 ","page_number":197},
  {"content":"\r\n\r\n( برخى درمورد رنگها گفته‌اند ، واقعيتى وراء حس ندارند و نظير هاله در اطراف ماه و قوس و قزح مىباشند ، كه از انواع آميزش و تركيب هوا با اجسام شفاف و بلورين حاصل مىگردند و يا بدان‌گونه در ذهن منعكس مىگردند ) « 1 » .\r\n\r\nشرح مطالب :\r\nدر اين فصل پيرامون مقوله كيف بحث گرديده است ، و به‌طور كلى سه مطلب مورد بحث قرار گرفته است :\r\nالف : تعريف كيف .\r\nب : اقسام كيف .\r\nج : نظريه علماى طبيعى جديد درباره وجود خارجى كيف .\r\nو اينك بررسى مطالب ياد شده :\r\n\r\nالف - تعريف كيف :\r\n« كيف مقوله‌اى عرضى است كه بالذات نه قسمت را قبول مىكند و نه نسبت را » .\r\nلفظ « مقوله » جنس است كه مقوله‌هاى دهگانه را شامل مىشود و قيد « عرض » مقولهء جوهر را بيرون مىكند و قيد « عدم قبول قسمت » مقولهء « كم » را و قيد « عدم قبول نسبت » مقولات هفتگانه نسبيّه را از تعريف كيف خارج مىكند .\r\n « الكيف ما قرّ من الهيئات * لم يقتسم و ينتسب بالذات » \r\nعلت اين‌كه كيف را با قيدهاى عدمى تعريف كرده‌اند اين است كه ، براى\r\n\r\n\r\n","description":"","footnote":"\r\n( 1 ) فالمشهور انها كيفيات عينية موجودة في خارج الحس ، و قيل اللون كيفية خيالية لا وجود لها وراء الحس كالهالة و قوس قزح و غيرهما و هى حاصلة من انواع اختلاط الهواء بالاجسام المشفة او انعكاس منها . ( نهاية الحكمه ، مرحله 6 ، فصل 12 ) .\r\n","page_name":" 198 ","page_number":198},
  {"content":"\r\n\r\nآن خواصى وجودى كه موجب امتياز آن از ديگر مقولات گردد نيافته‌اند و اين دو قيد عدمى نيز اگر چه هريك از آنها اعم از كيف بوده و آن را ممتاز نمىگرداند ، لكن رويهم مىتوانند به‌عنوان « رسم » كيف به‌شمار آيند ، مانند اين‌كه در تعريف خفاش گفته مىشود : « طائر ولود » پرنده‌اى زايا است « 1 » .\r\n\r\nب - اقسام كيف :\r\nمقوله كيف را به چهار نوع تقسيم كرده‌اند :\r\n1 - كيف نفسانى : همه يا عمدهء حالات و خواص روحى انسان از نوع كيف نفسانى به‌شمار مىروند ، گذشته بر مثالهاى مذكور در متن پديده‌ها و حالات نفسانى مانند : شادمانى ، غم ، محبت ، غضب ، فزع و دلهره ، حزن و اندوه ، خجالت و شرم ، حقد و كينه و . . . همگى مندرج در كيف نفسانى مىباشند .\r\nاين پديده‌هاى روحى در علم روانشناسى مورد بحث و بررسى قرار مىگيرند ، مقصود از روانشناسى ، روانشناسى فلسفى نيست كه دربارهء هستى نفس ، مجرد و مادى بودن آن ، حدوث و قدم ، بقاء يا فناء آن بحث مىكند ، بلكه مقصود روانشناسى است كه در قرون اخير به‌عنوان شاخهء مستقلى از علوم تجربى شناخته شده و موضوع بحثهاى آن ، فعاليتهاى روانى يا كيفيات منسوب به روان است كه از طريق مشاهدهء داخلى و نيز مطالعهء تغيرات بدنى و رفتارهاى خارجى انسان و ويژگىهاى فعاليت‌هاى روانى او مورد بحث قرار مىگيرند .\r\nطبقه‌بندى نفسانيات : روانشناسان براى سهولت مطالعه و تحقيق پيرامون حالات روانى آنها را به سه دسته بزرگ تقسيم كرده‌اند :\r\n1 - ادراكات ، 2 - انفعالات ، 3 - افعال .\r\nهيچ حالت نفسانى را نمىتوان يافت كه زير يكى از اين سه عنوان قرار نگيرد ؛ زيرا آن حالت ، يا داراى مقدمهء خارجى است ( ادراك ) يا در خارج مقدمه و ما\r\n\r\n\r\n","description":"","footnote":"\r\n( 1 ) كشف المراد ، مقصد ( 2 ) ، فصل ( 5 ) ، ص 158 .\r\n","page_name":" 199 ","page_number":199},
  {"content":"\r\n\r\nبازايى نداشته ، و داراى مايهء لذت و الم است ( انفعال ) و يا آنكه آهنگ به سوى هدفى دارد و كشش يا كوششى را ايجاب مىكند ( فعل ) .\r\nالبته بايد توجه داشته باشيم كه تقسيم فوق صرفا يك عمل انتزاعى است و براى سهولت مطالعه در حالات روانى انجام گرفته است و گرنه درواقع حالات روانى مجزا از يكديگر وجود ندارند ، كمتر حالت روانى را مىتوان يافت كه از هر سه كيفيت ياد شده تركيب نشده باشد « 1 » .\r\n2 - كيف مختص به كم : باتوجه به اين‌كه كم اقسام مختلفى دارد ، كيف مختص به كم نيز اقسام مختلفى خواهد داشت :\r\nالف : كيف مختص به كم منفصل ( عدد ) مانند زوجيت و فرديّت .\r\nب : كيف مختص به حجم و سطح مانند شكل ، شكلهايى كه مختص به سطح هستند ، مانند مثلث و مربع و شكل‌هايى كه مختص به حجم مىباشند مانند مكعب و مخروط .\r\nج : كيف مختص به خط : مانند : استقامت و انحناء .\r\nمقصود از كيف مختص به كم اين نيست كه به هيچ‌وجه عارض امر ديگرى نمىشوند ، بلكه مقصود اين است كه اولا و بالذات از عوارض « كم » مىباشند و عروض آنها بر امر ديگرى به واسطهء عروض « كميت » بر آن است .\r\n3 - كيفيات استعدادى : در تعريف كيف استعدادى گفته شده است : « هو الرجحان القابل للشدة و الضعف المتوسط بين طرفى الوجود و العدم » « 2 » .\r\nرجحانى كه در قابل وجود دارد و متوسط ميان وجود و عدم است و قبول شدت و ضعف مىكند ( سرانجام به يكى از دو طرف نقيض منتهى مىگردد ) . اكنون اگر اين رجحان در ناحيهء فعل باشد « قوّه » و اگر در جانب انفعال باشد « لاقوه » ناميده مىشود .\r\n\r\n\r\n","description":"","footnote":"\r\n( 1 ) به مبانى فلسفه ، ص 32 - 10 رجوع شود .\r\n( 2 ) كشف المراد : مبحث جواهر و اعراض ، ص 171 .\r\n","page_name":" 200 ","page_number":200},
  {"content":"\r\n\r\nو در حقيقت كيفيات استعدادى اختصاص به اجسام دارند و اجسام را آماده مىكنند براى مقاومت در برابر عامل خارجى ، مانند صحت و صلابت جسم و آن را « قوهء طبيعيه » مىنامند ، يا مهيّا مىكنند براى تأثيرپذيرى و انفعال در برابر عامل خارجى مانند نرمى و لطافت جسم و به آن « وهن طبيعى » گويند « 1 » .\r\nولى از نظر مصنف نبايد كيف استعدادى را به آنچه مشهور گفته‌اند منحصر نمود ، بلكه مطلق استعدادى كه قائم به ماده است از نوع كيف استعدادى به‌شمار مىرود .\r\n4 - كيفيات محسوسه : كيفيات محسوسه آن دسته از عوارض و خواص اجسام است كه به واسطهء يكى از حواس پنجگانه ظاهرى ( لامسه ، باصره ، سامعه ، شامّه ، ذائقه ) ادراك مىشوند و به همين جهت به پنج قسم تقسيم مىگردند :\r\n1 - كيف ملموس مانند : گرمى ، سردى ، نرمى ، زبرى .\r\n2 - كيف مبصر : رنگها ، روشنايى .\r\n3 - كيف مسموع : صداها .\r\n4 - كيف مشموم : بوها .\r\n5 - كيف مذوق : طعمها .\r\nباتوجه به اين‌كه بحث دربارهء تعداد حواس و چگونگى واقعيت كيفيات محسوس مربوط به علوم تجربى است فلسفه ، خود نمىتواند مستقلا دراين‌باره قضاوت قطعى بنمايد ، بلكه اظهار نظر دربارهء اين نوع مسائل را به فن مربوط به آنها واگذار مىكند ، و با روش و ابزار خاص خود از آراء علمى بهره‌گيرىهاى فلسفى مىنمايد .\r\nديدگاههاى علمى امروز درمورد تعداد حواس و نيز واقعيت محسوسات با آراء دانشمندان قديم متفاوت است :\r\nتعداد حواس : هر عضو از بدن كه تأثر آن موجب احساسى مخصوص بشود\r\n\r\n\r\n","description":"","footnote":"\r\n( 1 ) شرح الهداية ، ص 269 .\r\n","page_name":" 201 ","page_number":201},
  {"content":"\r\n\r\nعضو يا اندام آن حسّ بشمار مىرود .\r\nامروز در نتيجهء كاوشهاى مربوط به كالبدشناسى ( تشريح ) و روانشناسى روشن شده است كه حواس ظاهر منحصر در پنج حس معروف نيست .\r\nكالبدشناسى آشكار ساخته است كه آنچه تاكنون حس لامسه خوانده مىشد ، درواقع عبارت از چندين حس مختلف است كه هركدام در پوست بدن عضوى خاص دارد و اين حواس مختلف عبارتند از :\r\n1 - حس بساوايى 2 - حس گرما و سرما 3 - حس رنج جسمانى 4 - حس جنبش ( احساس وضعى و عضلانى ) .\r\nهمچنان‌كه ، آنچه منحصرا عضو حس سامعه بشمار مىرفت يعنى گوش ، مشتمل بر دو اندام متفاوت است كه يكى واسطهء احساس صوت است و ديگرى ( مجارى نيم دائره‌اى گوش داخلى ) حس تعادل و توازن را به ما مىدهد .\r\nاز لحاظ روان‌شناسى هم واضح است كه احساسات ياد شده از يكديگر متمايز هستند ؛ زيرا براى شعور ما ، حس گرمى مثلا با حس فشار و تماس به همان اندازه فرق دارد كه يك احساس بصرى از يك احساس سمعى دور است . و باتوجه به اين‌كه دانش تجربى روزبه‌روز متحول و متكامل مىگردد ، نبايستى حواس ظاهر را به تعدادى كه امروز ثابت شده است منحصر دانست و چه‌بسا در آينده تعداد ديگرى نيز كشف گردد « 1 » .\r\n\r\nج : واقعيت محسوسات از نظر علماى جديد\r\nاز نظر علوم امروز ، نحوهء وجود محسوسات در خارج آن‌گونه كه در حواس ما خودنمائى مىكند ، نمىباشد .\r\nمثلا ما از طريق ( حس باصره ) رنگهاى مختلفى را درك مىكنيم درحالىكه\r\n\r\n\r\n","description":"","footnote":"\r\n( 1 ) مبانى فلسفه : ص 36 - 32 . دراين‌باره در مرحله يازدهم فصل هشتم به مناسبت بحث از خطاى حواس مجددا بحث خواهيم كرد .\r\n","page_name":" 202 ","page_number":202},
  {"content":"\r\n\r\nدر ظرف خارج چيزى به نام رنگ قرمز ، سبز ، بنفش ، و . . . وجود ندارد . آنچه در خارج هست : امواج « الكترو مانيه‌تيك » است كه روى شبكيهء چشم تأثير مىگذارند و ما احساس رنگ يا نور مىكنيم ، و اختلاف رنگها نيز به خاطر تعداد اين امواج است .\r\nاين مطلب درمورد صدا و زير و بم آن هم وارد است ، در خارج صدا و زير و بم آن وجود ندارد ، آنچه در خارج است ارتعاش هوا است « 1 » .\r\nمصنف علامه ( ره ) در نهاية الحكمه پس از بيان مطالبى كه قدماء دربارهء انواع چهارگانه كيف بيان كرده‌اند مىگويد :\r\n« مطالب ياد شده پيرامون « كيف » و احكام و خواص آن ، آراء حكماء گذشته بود ولى دانشمندان علوم طبيعى در دوره‌هاى اخير درباره آنچه متقدمان آن را « كيف » مىناميدند ، كاوشهاى عميقى انجام داده‌اند و احكام و آثار بسيارى را كشف نموده‌اند ، و شايسته است كه محققان در اين نوع بحثها به آراء آنان رجوع نمايند و در قضاوت علمى خود نظريات آنان را نيز مورد توجه قرار دهند » « 2 »\r\nالبته بايد يادآور شويم كه اين نظريّهء علم جديد درباره رنگها و اينكه رنگ يك واقعيت خارج از ظرف حس و ادراك نيست در كلمات قدما مطرح بوده است با اين تفاوت كه آنان نور را يك واقعيت خارجى مىدانسته‌اند ، و رنگها را به‌عنوان خواص تابش نور بر اجسام تلقى مىكردند و به همين جهت معتقد بودند كه در تاريكى هيچ رنگى وجود ندارد . ولى علم جديد مىگويد آنچه در خارج وجود دارد ، ماده است و حركت است و موج .\r\nولى اين نظريه علمى قابل مناقشه است ؛ زيرا از آنان مىپرسيم ، وجود ماده و حركت و موج را به چه وسيله‌اى درك كرده‌ايد ؟ . اگر بنا باشد ذهن بتواند بدون آنكه با واقعيتى در خارج ارتباط برقرار كند ، صورتى از آن داشته باشد ، چنان‌كه دربارهء رنگها و نور گفته‌اند ، پس از كجا كه درمورد ماده و حركت هم همين‌گونه\r\n\r\n\r\n","description":"","footnote":"\r\n( 1 ) مبانى فلسفه : ص 36 - 32 .\r\n( 2 ) نهاية الحكمه ، مرحله ششم ، فصل پانزدهم .\r\n","page_name":" 203 ","page_number":203},
  {"content":"\r\n\r\nنباشد ؟ چگونه مىتوان مطمئن شد كه آنچه به‌عنوان حركت درك مىكنيم واقعا حركت است و آنچه به‌عنوان ماده درك مىكنيم واقعا ماده است ، شايد آنچه در خارج است به قول باركلى روح است ولى انسان آن را به صورت حركت يا ماده تصور نموده است ، در اينكه اين‌گونه تصورات منتهى به حس مىگردند جاى هيچ ترديدى نيست ، درست است كه علم از ابزارهاى خاص استفاده مىكند ، ولى آن ابزار جايگزين حس نمىشوند ، تنها حواس را يارى مىدهند و بر دقت آن مىافزايند .\r\nخوب اگر ساختمان ذهن اين‌گونه باشد كه اين راه برايش باز باشد كه بتواند چيزهايى را خلق كند كه يا اصلا در خارج وجود ندارند و يا اگر وجود دارند ، نحوهء ديگرى است ، در اين صورت به كداميك از ادراكات خود مىتوانيم تكيه كنيم ؟\r\nوضع ادراكات ما در اين صورت نظير حكايتى است كه سعدى در گلستان آورده است كه كسى سلطان را فحش مىداد سلطان پرسيد : چه مىگويد : يكى گفت او مىگويد : « و الكاظمين الغيظ و العافين عن الناس » . يعنى با اين نظريه ، عالم خارج براى خودش يك‌جور فعاليت دارد . و ذهن يك خبر ديگر از آن مىدهد . در خارج روح وجود دارد و ذهن از ماده خبر مىدهد ، در خارج سكون وجود دارد و ذهن از حركت گزارش مىدهد ، در خارج بىفضايى است و ذهن فضا داشتن را حكايت مىكند « 1 » .\r\n* * *\r\n\r\n\r\n","description":"","footnote":"\r\n( 1 ) به شرح مبسوط منظومه ، ج 1 ، ص 344 - 342 رجوع شود .\r\n","page_name":" 204 ","page_number":204},
  {"content":"\r\n\r\n\r\nالفصل الحادي عشر في المقولات النسبيّة\r\nو هي : الأين ، و متى ، و الوضع ، و الجدة ، و الاضافة ، و الفعل ، و الانفعال . أمّا الأين : فهو هيأة حاصلة من نسبة الشيء إلى المكان .\r\nو أمّا متى : فهو هيأة حاصلة من نسبة الشيء إلى الزمان ؛ و كونه فيه أعمّ من كونه في نفس الزمان ، كالحركات ؛ أو في طرفه ، و هو الآن ، كالموجودات الآنيّة الوجود ، من الاتصال و الانفصال و المماسّة و نحوها ؛ و اعمّ أيضا من كونه على وجه الانطباق ، كالحركة القطعيّة ، أو لا على وجهه ، كالحركة التوسّطيّة .\r\nو أمّا الوضع : فهو هيأة حاصلة من نسبة أجزاء الشيء بعضها إلى بعض ، و المجموع إلى الخارج ؛ كالقيام الذي هو هيأة حاصلة للانسان من نسبة خاصة بين أعضائه نفسها ، و بينها و بين الخارج ، من كون رأسه إلى فوق و قدميه إلى تحت .\r\nو أمّا الجدة و يقال له : الملك : فهو هيأة حاصلة من إحاطة شيء بشيء ، بحيث ينتقل المحيط بانتقال المحاط ؛ سواء كانت الاحاطة إحاطة تامّة ، كالتجلبب ؛ أو إحاطة ناقصة ، كالتقمّص و التنعّل .\r\nو أمّا الاضافة : فهي هيأة حاصلة من تكرّر النسبة بين شيئين ،\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nفإن مجرّد النسبة لا يوجب إضافة مقوليّة ، و إنّما تفيدها نسبة الشيء الملحوظ من حيث إنّه منتسب إلى شيء ، هو منتسب إليه لهذا المنتسب ؛ كالأب المنسوب ، من حيث إنّه أب لهذا الإبن ، إليه من حيث إنّه ابن له .\r\nو تنقسم الاضافة إلى متشابهة الأطراف كالاخوة و الأخوة ، و مختلفة الأطراف كالأبوّة و البنوّة ، و الفوقيّة و التحتيّة .\r\nو من خواص الاضافة : أنّ المضافين متكافئان وجودا و عدما ، و فعلا و قوّة ، لا يختلفان من حيث الوجود و العدم ، و الفعل و القوّة .\r\nو اعلم : أنّ المضاف قد يطلق على نفس الاضافة كالأبوّة و البنوّة ؛ و يسمّى « المضاف الحقيقيّ » ، و قد يطلق على معروضها كالأب و الابن ؛ و يسمّى « المضاف المشهوريّ » .\r\nو أمّا الفعل : فهو الهيأة الحاصلة من تأثير المؤثّر ، ما دام يؤثّر ؛ كالهيأة الحاصلة من تسخين المسخّن ، ما دام يسخّن .\r\nو أمّا الانفعال : فهو الهيأة الحاصلة من تأثّر المتأثّر ما دام يتأثّر ؛ كالهيأة الحاصلة من تسخّن المتسخّن ما دام يتسخّن . و اعتبار التدرّج في تعريف الفعل و الانفعال لاخراج الفعل و الانفعال الابداعيين ، كفعل الواجب ، تعالى ، باخراج العقل المجرّد من العدم إلى الوجود ، و انفعال العقل بخروجه من العدم إلى الوجود بمجرّد إمكانه الذاتيّ .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nترجمه و توضيح :\r\n\r\nفصل يازدهم : مقوله‌هاى نسبى\r\nو مقوله‌هاى نسبى عبارتند از : أين و متى و وضع وجده و اضافه و فعل و انفعال .\r\nاما ( مقوله ) أين ، پس آن هيئتى است كه از نسبت شىء به مكان حاصل مىشود .\r\nو اما ( مقوله ) متى پس آن هيئتى است كه از نسبت شىء به زمان حاصل مىشود و بودن شىء در زمان اعمّ است از بودن آن در نفس زمان ، مانند وجود حركات ( كه در نفس زمان واقع مىشوند ) يا بودن آن در طرف زمان كه آن مىباشد ، مانند موجودات آنى الوجود نظير اتصال و انفصال و مماسه و مانند آنها ، ( كه همگى وجودشان در طرف زمان است ، مثلا وقتى اتومبيل از نقطهء « الف » حركت مىكند و در نقطهء « ب » متوقف مىگردد ، مجموع حركت در زمان انجام گرفته است و انفصال از نقطهء « الف » و اتصال به نقطهء « ب » ، كه دو طرف حركت مىباشند ، در طرف زمان يعنى آن واقع شده‌اند ) .\r\nو نيز بودن شىء در زمان اعم است از بودن آن در زمان به وجه انطباق ( بر اجزاء زمان ) مانند حركت قطعيه يا نه بر وجه انطباق مانند حركت توسطيه ( فرق ميان حركت قطعيه و توسطيه در مرحله 10 ، فصل 4 خواهد آمد و حاصل آن اين است كه شىء متحرك كه ميان مبدأ و منتهى قرار دارد ، به دو صورت قابل اعتبار است ، يكى اينكه اين شىء پيوسته در حد خاصى قرار دارد كه قبل از آن در آن حد نبود ، و بعد هم در آن حد نخواهد بود ، اين يك حالت بسيط است و به آن حركت توسطيه گويند و ديگرى اينكه اين شىء به اجزاء مسافت نسبت‌هاى گوناگون دارد و به‌گونه‌اى است كه پيوسته حدى را از قوه به فعل مبدل مىسازد ، و اين اعتبار را\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nحركت قطعيه نامند ) .\r\nو اما ( مقوله ) وضع پس آن هيئتى است كه از نسبت بعضى از اجزاء شىء به بعضى ديگر و از نسبت مجموع اجزاء به خارج حاصل مىشود ، مانند ( هيئت ) قيام كه هيئتى است براى انسان كه از نسبت خاص ميان خود اعضاء و ميان آنها و خارج ( اشياء ديگر ) حاصل مىشود ، مثل اينكه سر انسان به‌طرف بالا و دو پاى او به‌طرف پائين مىباشد « 1 » .\r\nو اما ( مقولهء ) جده و به آن ملك گفته مىشود ، پس آن هيئتى است حاصل از احاطهء چيزى به چيز ديگر ، به‌گونه‌اى كه شىء محيط به واسطهء انتقال شىء محاط منتقل مىشود ، مساوى است كه احاطه ، احاطهء تامّه باشد ( كه شىء محيط همهء محاط را فراگيرد ) مانند چادر بر سركردن يا آنكه احاطه ، احاطهء ناقص باشد مانند پيراهن بر تن پوشيدن و نعل برپاكردن ( پوشيدن جوراب نسبت به پا از قبيل احاطهء تام است ، ولى نعل نسبت به پا احاطه ناقص دارد ) .\r\nو اما ( مقوله ) اضافه ، پس آن هيئتى است كه از تكرار نسبت ميان دو شىء حاصل مىشود ؛ زيرا مجرد نسبت موجب اضافهء مقولى نمىگردد و فقط اضافه مقولى را ، نسبت شىء كه ملاحظه شده است كه آن شىء منتسب است به شىء ديگرى كه آن منتسب إليه براى اين شىء منتسب مىباشد افاده مىكند ، مانند پدر كه از آن جهت كه پدر است براى اين پسر ، نسبت به او داده شده است از اين جهت كه پسر ( كه منسوب‌اليه است ) پسر براى آن پدر است ( و به عبارت ديگر حيثيت پدر بودن براى اين پسر در جانب پدر كه منسوب‌اليه است ، و حيثيت پسر بودن بر آن پدر كه منسوب است ، در تحقق هيئت اضافه كه پدرى و پسرى است دخالت دارد ) .\r\n\r\n\r\n","description":"","footnote":"\r\n( 1 ) در تحقق هيئت قيام دو نسبت دخالت دارد ، يكى نسبت خاص سر به پاها و ديگر نسبت سر و پاها با آسمان و زمين ، مثلا انسان درحالىكه بر پشت خوابيده و پاهاى خود را كاملا دراز كرده است ، نسبت سر و پاهاى او به يكديگر با حالتى كه ايستاده است تفاوتى ندارد ولى نسبت سر و پاها با آسمان و زمين تفاوت كرده است .\r\n","page_name":" 208 ","page_number":208},
  {"content":"\r\n\r\nو ( هيئت ) اضافه تقسيم مىشود به اضافه متشابه الاطراف ، مانند برادرى ( زيد ) براى برادرى ( عمرو كه هردو طرف منسوب و منسوب‌اليه ، برادر است ) و مختلف الاطراف مانند پدرى و پسرى ، و فوقيت و تحتيّت .\r\nو از خواص اضافه اين است كه متضائفان از نظر وجود و عدم و قوه و فعل متكافىء مىباشند و ( درنتيجه ) از لحاظ وجود و عدم و فعل و قوه اختلافى ندارند .\r\nو بدان‌كه مضاف گاهى بر نفس اضافه اطلاق مىشود مانند ابوت و بنوت و مضاف حقيقى ناميده مىشود و گاهى بر معروض آن‌دو ( ابوت و بنوت ) اطلاق مىشود مانند پدر و پسر و مضاف مشهورى ناميده مىشود .\r\nو اما ( مقوله ) فعل ، پس آن هيئتى است حاصل از تأثير مؤثر مادامى كه تأثير مىگذارد ، مانند هيئت حاصل از گرم‌كردن شىء گرم‌كننده درحالىكه به تدريج گرم مىكند .\r\nو اما ( مقولهء ) انفعال ، پس آن هيئتى است حاصل از تأثيرپذيرى شىء متأثر مادامىكه تأثير مىپذيرد ، مانند هيئت حاصل از گرم شدن شىء گرم شونده ( مانند آب ) درحالىكه به تدريج گرم مىشود .\r\nو اعتبار تدرج در تعريف فعل و انفعال براى خارج‌كردن فعل و انفعال ابداعى ( از تعريف ) است ، مانند فعل واجب تعالى به واسطهء خارج‌كردن عقل مجرد از عدم به وجود ( ايجاد عقل مجرد چون ماده و استعداد در آن نيست دفعى و ابداعى مىباشد ) و ( مانند ) انفعال عقل مجرد به واسطهء خارج شدن آن از عدم به وجود به مجرد امكان ذاتى آن ( چون مادى نيست تا امكان استعدادى در آن تحقق داشته باشد و در پذيرش فيض وجود متوقف بر كامل شدن استعداد باشد و درنتيجه به تدريج موجود گردد ) .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n\r\nشرح مطالب :\r\nدر اين فصل به‌طور اجمال درباره هفت مقولهء ديگر از مقولات عرضى كه به مقولات نسبيه معروفند بحث شده است .\r\nعلت اينكه اين مقولات را نسبى ناميده‌اند اين است كه ، در تحقق ماهيت همهء آنها نوعى نسبت معتبر است و به عبارت ديگر ، مفهوم اين مقولات را ذهن از طريق مقايسه دو چيز به يكديگر بدست مىآورد .\r\nنكتهء قابل توجه اين است كه ، مقوله‌هاى نسبى عين نسبت محقق ميان دو شىء نيستند ؛ زيرا همان‌گونه كه در مرحله سوم گذشت وجود نسبت ، وجود رابط و فى غيره است و استقلال مفهومى ندارد ، نه بر چيزى حمل مىشود و نه چيزى بر آن حمل مىشود ( نه محمول واقع مىشود و نه موضوع ) و درنتيجه از مفاهيم مقولى و ما هوى نمىباشد ؛ زيرا مفهوم ما هوى ( ماهيت ) مفهومى است كه در جواب ما هو گفته مىشود و از طرفى هريك از مقولات دهگانه از سنخ ماهيت مىباشند ، بنابراين نفس نسبت ، نه مقوله است و نه مندرج در مقولات .\r\nعلاوه‌براين در مقوله اضافه ، نسبت به صورت مكرّر واقع مىشود و اگر نفس نسبت مقوله باشد ، لازمه‌اش اين است كه در ماهيت و ذات تكرّر حاصل شود و اين امر نامعقولى است « 1 » .\r\nاكنون به بررسى مقولات هفتگانه مىپردازيم :\r\n\r\n\r\n","description":"","footnote":"\r\n( 1 ) نهاية الحكمه ، مرحله 6 ، فصل 16 . البته مطلب دوم در صورتى صحيح است كه اضافه از محمولات بالضميمه و معقولات اوّليه باشد ، ولى چنانچه بعدا بيان خواهد شد ، اضافه از معقولات ثانيه فلسفى است .\r\n","page_name":" 210 ","page_number":210},
  {"content":"\r\n\r\n\r\nالف - مقوله أين و ماهيت مكان :\r\nباتوجه به اينكه مقوله « أين » عبارت است از هيئتى كه از نسبت شىء به مكان حاصل مىشود ، لازم است به‌طور اختصار درباره مكان و ماهيت آن بحث نمائيم :\r\nويژگىهاى چهارگانه مكان : مرحوم صدرالمتألهين براى مكان چهار خصوصيت را ذكر نموده است كه مورد قبول همگان مىباشد :\r\n1 - جسم از آن منتقل گرديده يا به سوى آن منتقل مىشود و يا در آن سكون و قرار دارد .\r\n2 - قابل اشارهء حسى است ، مثلا مىگوئيم : « هنا » و « هناك » .\r\n3 - داراى مقدار است ( نصف ، ثلث ، ربع و . . . ) .\r\n4 - حصول دو جسم در زمان واحد ، در يك مكان ممكن نيست « 1 » .\r\nاقوال دربارهء حقيقت مكان : در عين اتفاق در امور ياد شده ، از متكلمان و حكيمان دربارهء حقيقت مكان آراء مختلفى ابراز شده است كه به صورت فشرده يادآور مىشويم :\r\n1 - مكان همان هيولى است .\r\n2 - مكان صورت جسميه است .\r\n3 - سطح جسم ملاقات‌كننده با جسم متمكن ( داراى مكان ) است ، خواه جسم ملاقى ، حاوى باشد يا محوى .\r\n4 - سطح باطن جسم حاوى است كه با سطح ظاهر جسم محوى تماس پيدا مىكند . اين نظريهء ارسطو ، فارابى و ابن سينا درباره حقيقت مكان است .\r\n5 - بعدى است جوهرى و مجرد از ماده كه مساوى با جوانب ( اقطار ) جسم متمكن است . اين نظريهء افلاطون ، خواجه نصير الدين و صدرالمتألهين دراين‌باره است .\r\n\r\n\r\n","description":"","footnote":"\r\n( 1 ) اسفار ، ج 4 ، ص 39 .\r\n","page_name":" 211 ","page_number":211},
  {"content":"\r\n\r\nمصنف علامه در نهاية الحكمه پيرامون اقوال ياد شده مطالبى يادآورى كرده و از ميان اقوال ياد شده ، فقط دو قول اخير را قابل بحث و دقت دانسته و اقوال سه‌گانهء قبل را نادرست دانسته‌اند « 1 » .\r\n\r\nب - مقوله متى و ماهيت زمان :\r\nمقوله « متى » عبارت است از : هيئتى كه از نسبت شىء به زمان حاصل مىشود .\r\nبنابراين لازم است درك صحيحى از ماهيت زمان داشته باشيم .\r\nدر مرحله دهم پيرامون ماهيت زمان بحث خواهد شد و حاصل آن اين است كه زمان عبارت است از : « مقدار حركت ماده » ، ولى زمان عام كه مقياس اندازه گيرى ساير حركات است ، همان زمانى است كه مقدار « حركت يوميه » مىباشد .\r\n\r\nج - مقوله وضع :\r\nكلمه « وضع » در موارد مختلفى به كار مىرود :\r\n1 - آنچه مىتوان به آن اشاره حسى كرد بدين جهت گفته مىشود : « نقطه » ذات وضع است ، ولى « وحدت » ذات وضع نيست ، يعنى به نقطه مىتوان اشاره حسى كرد ولى وحدت را نمىتوان مورد اشاره حسى قرار داد .\r\n2 - مجاورت مكانى دو جسم : « الوضع نسبة الشيء فى حيّزه الذى هو فيه الى ما يسامته او يجاوره » « 2 » .\r\nوضع عبارت است از نسبت شىء كه در مكان است به آنچه مسامت يا مجاور با آن است .\r\n3 - وضع مقولى : وضع مقولى همان معناى مورد بحث در اين فصل است ،\r\n\r\n\r\n","description":"","footnote":"\r\n( 1 ) نهاية الحكمه ، مرحله 6 ، فصل 17 .\r\n( 2 ) تعليقات ، ص 107 .\r\n","page_name":" 212 ","page_number":212},
  {"content":"\r\n\r\nو آن عبارت است از : هيئتى كه از نسبت دادن بعضى از اجزاء جسم به يكديگر و از نسبت دادن آنها به اشياء ديگر حاصل مىشود مانند هيئت قيام كه از نسبت دادن سر به پاها و نيز از نسبت دادن سر به آسمان و پاها به زمين حاصل مىشود .\r\nحكيم طوسى دراين‌باره مىگويد : « هرآنچه را اجزائى باشد و اجزاء آن را با يكديگر و با جهات عالم نسبتى بود ، و جمله را به سبب اين نسبت هيأتى لازم شود ، اين هيأت را وضع خوانند » « 1 » .\r\nاز كلام فوق چنين استفاده مىشود كه ، در تحقق مقوله وضع دو نسبت دخالت دارد ، يكى نسبت اجزاء به يكديگر و ديگر نسبت اجزاء به اشياء ديگر ، در تجريد هم گفته است : « هيئة تعرض للجسم باعتبار نسبتين » « 2 » ، وضع هيئتى است كه به اعتبار دو نسبت براى جسم حاصل مىشود .\r\n4 - معناى ديگر وضع : وى معناى ديگرى را نيز براى كلمهء وضع ذكر نموده است ، و آن اينكه :\r\n« آنچه را وجودى قار بالفعل بود و اتصال و ترتيبى ، چون اجزاء او را به يكديگر نسبت دهند آن را وضع خوانند ، مثلا گويند : مربع را وضعى است كه ضلع او با زاويهء او بر چه نسبت باشد و زاويهء او با ضلع بر چه نسبت ، اين وضع به حقيقت از مقولهء اضافت بود » « 3 » .\r\n\r\nد - مقوله ملك يا جده :\r\nتعريف آن در متن آمده است ، آنچه لازم است يادآور شويم اين است كه كلمه ملك نيز در موارد مختلفى به كار مىرود :\r\n1 - ملك مقولى كه در اين‌جا مورد بحث است .\r\n\r\n\r\n","description":"","footnote":"\r\n( 1 ) اساس الاقتباس ، ص 41 .\r\n( 2 ) كشف المراد ، ص 215 .\r\n( 3 ) اساس الاقتباس ، مدرك قبل .\r\n","page_name":" 213 ","page_number":213},
  {"content":"\r\n\r\n2 - ملك تكوينى ( طبيعى ) ، مانند انتساب قواى بدنى به نفس ، و انتساب موجودات امكانى به واجب الوجود تعالى .\r\n3 - ملك اعتبارى ، مانند انتساب كتاب ، لباس ، خانه ، ماشين و مانند آن به افراد انسان .\r\nو به گفته محقق طوسى ، قدماء هرسه قسم را از مقولهء ملك مىدانسته‌اند :\r\n« و آن نزد متقدمان ، بودن چيزى است ، چيزى را ، مانند : علم ، شجاعت ، صحت ، جمال ، فرزند و امثال آن زيد را » « 1 » .\r\n\r\nه - مقوله اضافه :\r\nدرباره مقوله اضافه در متن ، مطالب زير مورد بحث قرار گرفته است :\r\n1 - تعريف اضافه : اضافه هيئت حاصل از نسبت مكرر و دو جانبه ميان دو شىء است . مانند نسبت ابوّت و بنوّت ، ( پدرى و پسرى ) .\r\n2 - اقسام اضافه : اضافه متشابه الاطراف و اضافه مختلف الاطراف ، كه مثال آن در متن آمده است .\r\n3 - اضافه حقيقى و مشهورى كه در متن بيان شده است .\r\n4 - تكافؤ متضائفين : اين مطلب مقدارى به توضيح نياز دارد ، زيرا ممكن است توهم شود كه گاهى يكى از دو طرف اضافه بالفعل موجود است ، ولى طرف ديگر آن يا معدودم است و يا وجود بالقوه دارد .\r\nمثلا زيد داراى فرزندى شده و وصف پدرى براى او تحقق يافت است ، ولى فرزند ديگر او هنوز به دنيا نيامده است ، پس عنوان فرزندى بالقوه است با آن‌كه عنوان پدرى بالفعل است .\r\nپاسخ اين توهم ظاهر است ، زيرا صفت « پدرى » براى زيد ، در مقايسه با\r\n\r\n\r\n","description":"","footnote":"\r\n( 1 ) اساس الاقتباس ، ص 51 .\r\n","page_name":" 214 ","page_number":214},
  {"content":"\r\n\r\nفرزند دوّم بالفعل نيست و در مقايسه با فرزند نخست كه بالفعل است ، فرزندى هم بالفعل است .\r\nو ممكن است گفته شود هرگاه پدر يا فرزند از دنيا برود ، يكى از دو طرف اضافه موجود و طرف ديگر معدوم است .\r\nپاسخ اين اشكال اين است كه ، مرگ نيستى و عدم نمىباشد ، چيزى معدوم نشده است و نيز مىتوان گفت عنوان پدرى يا فرزندى در اين موارد از قبيل « مجاز » و به علاقه « ما كان » است .\r\nاشكال ديگر درمورد اجزاء زمان است كه عنوان تقدم و تأخر بر آنها منطبق مىگردد و تقدم و تأخر از مقوله اضافه است و بديهى است كه تحقق هريك از دو طرف اضافه ( اجزاء زمان ) متوقف بر عدم ديگرى است ، آنگاه كه جزء متقدم تحقق دارد ، متأخر تحقق نيافته است و آنگاه كه جزء متأخر تحقق مىيابد متقدم از بين رفته است .\r\nپاسخ : معيت اجزاء زمان را نبايد با معيت در موارد ديگر مقايسه نمود ، زيرا واقعيت زمان چيزى جز مقدار حركت نيست و حركت هم امرى تدريجى الوجود است ، معيت در زمان به‌معناى اتصال وجودى اجزاء آن مىباشد ، و اين معنا در اجزاء زمان محقق است .\r\nاشكال ديگر درمورد عالم و معلوم است آنگاه كه انسان به امور استقبالى علم داشته باشد ، در اين مورد يك‌طرف اضافه ( علم ) موجود است ولى طرف ديگر ( معلوم ) موجود نيست .\r\nپاسخ اين است كه معلوم در حقيقت همان صورت ذهنى است و آن قبل از تحقق معلوم بالعرض تحقق دارد و اصولا معلوم بالذات ( صورت ذهنى ) از نظر وجود با علم متحد است و دوگانگى صرفا در مفهوم است « 1 » .\r\n\r\n\r\n","description":"","footnote":"\r\n( 1 ) نهاية الحكمه ، مرحله ( 6 ) ، فصل ( 16 ) .\r\n","page_name":" 215 ","page_number":215},
  {"content":"\r\n\r\nآيا مقوله اضافه واقعيت عينى دارد ؟ از بحثهاى مربوط به مقوله اضافه اين است كه آيا تحقق خارجى دارد و يا فقط در ظرف ذهن موجود است ؟ .\r\nحكيم طوسى مىگويد : « و ثبوته ذهنى » .\r\nو علامه حلى در شرح مىگويد : صاحب‌نظران درباره تحقق خارجى اضافه اختلاف نموده‌اند ، گروهى براى آن قائل به واقعيت عينى هستند ولى اكثر آنان ، آن را امرى ذهنى مىدانند ، آنگاه دلايل هردو طرف را نقل كرده است « 1 » .\r\nلكن مصنف علامه در نهاية الحكمه قائل به وجود عينى آن گرديده و فرموده‌اند : حس بر وجود خارجى آن گواهى مىدهد ، زيرا ما انواع مختلفى از اضافات را مىيابيم كه هريك آثار عينى خاصى دارد ، مانند اضافه ميان پدر و فرزند ، و اضافه ميان بالا و پائين و اضافه ميان نزديك و دور و مانند آن ، اضافه و نسبت در موارد ياد شده را نمىتوان ذهنى صرف دانست كه به هيچ‌وجه حكايت از واقعيت خارجى ندارند ، بلكه اضافه در موارد فوق و نظاير آن ناظر واقعيت خارجى بوده و اوصاف عينى را حكايت مىكنند .\r\nالبته نحوهء وجود آن از قبيل محمولات بالضميمه نيست ، بلكه عقل پس از مطالعه دو موضوع خارجى كه نسبت مكرره ميان آنها برقرار است ، وصفى را از صميم ذات آنها انتزاع مىكند و آن را ناعت آن موضوعات قرار مىدهد ، بدون آنكه به ازاء آن وجود منحازى در خارج باشد « 2 » .\r\nالبته بنابراين‌كه وجود اضافه از محمولات بالضميمه نباشد ، و بلكه از محمولات من صميمه باشد ، اضافه از معقولات اولى نخواهد بود ، بلكه از معقولات ثانيه فلسفى است كه عروض آنها بر موضوعاتشان در ذهن است نه در خارج و تنها در ظرف خارج موضوعات به آنها متصف مىشوند ، به عبارت ديگر وجود آنها در خارج ، وجود رابط است ، نه وجود رابطى و محمولى .\r\n\r\n\r\n","description":"","footnote":"\r\n( 1 ) كشف المراد ، ط مصطفوى ، ص 200 .\r\n( 2 ) نهاية الحكمه ، مرحله 6 ، فصل 16 .\r\n","page_name":" 216 ","page_number":216},
  {"content":"\r\n\r\nاين مطلب را صدرالمتألهين نيز در اسفار يادآور شده و گفته است :\r\n« مضاف از آن نظر كه مضاف است ( اضافه حقيقى نه مشهورى ) ، در خارج وجود مستقل و منحاز ندارد ، بلكه نحوهء وجود آن چنين است كه لاحق بر اشيايى مىشود كه با اشياء ديگر مقايسه مىشوند ، مثلا وجود آسمان در ذات خود همان وجود جوهرى است ، ولى هرگاه با زمين مقايسه شود فوقيّت تعقل و انتزاع مىشود كه وجود آن وجود اضافه است » « 1 » .\r\n\r\nو - مقولهء فعل و انفعال :\r\nاين دو مقوله علاوه‌بر اين‌كه در مفهوم و ماهيت آنها مقايسه و نسبت أخذ شده است ( مانند ساير مقوله‌هاى نسبى ) تدريج هم اعتبار شده است ، و به همين جهت در تعريف آنها كلمه « مادام » به كار رفته است ، و مصنف در نهايه علاوه بر كلمه « مادام » لفظ « غير قاره » را نيز آورده‌اند : ( هيئة غير قارّة . . . . ) .\r\nاكنون بحث در اين است كه واقعيت آنها چيست ؟\r\nآيا نفس ماهيتى است كه حركت مىكند ( تأثير مىگذارد يا اثر را مىپذيرد ، مؤثر و متأثر ) ؟\r\nو يا اينكه همان حركت و اثرى است كه به‌تدريج حاصل مىشود ؟ و يا امر ديگرى است ؟\r\nصدرالمتألهين دراين‌باره مىگويد :\r\n« وجود اين دو مقوله در خارج ، عبارت از سلوك از مرتبه‌اى به مرتبهء ديگر نيست ، زيرا اين همان واقعيت حركت است ، همان‌گونه كه وجود آنها عبارت از مقوله‌اى كه تحريك و تحرك به‌واسطه آنها تحقق مىيابد نمىباشد ، بلكه وجود آنها عبارت است از آن مرتبه از وجود مقولات ديگر ، مادامى كه تأثير مىگذارند و يا اثر مىپذيرند .\r\n\r\n\r\n","description":"","footnote":"\r\n( 1 ) اسفار ، ج 4 ، ص 204 .\r\n","page_name":" 217 ","page_number":217},
  {"content":"\r\n\r\nبنابراين وجود سخونت ( گرمى ) از اين نظر كه سخونت است ، از مقولهء كيف است و از اين نظر كه به‌تدريج حاصل مىشود به‌گونه‌اى كه امر ديگرى تدريجى از آن پديدار مىگردد و يا آنكه خود به‌تدريج از يك امر تدريجى ديگر پديد مىآيد ، از مقولهء أن يفعل و أن ينفعل مىباشد » « 1 » .\r\nمصنف نيز اين مطلب را در نهايه به‌گونه‌اى ديگر يادآور شده و گفته‌اند :\r\n« از خواص اين دو مقوله اين است كه عارض مقوله‌هاى ديگر مانند كيف و كم و وضع مىشوند و نيز معروض آنها از آن نظر كه معروض است ، خالى از حركت نيست ، و به‌همين جهت با لفظ أن يفعل و ان ينفعل از آنها تعبير شده است كه ظاهر در حركت و تدريج مىباشند ، نه با لفظ فعل و انفعال كه در تأثير و تأثر دفعى هم به كار مىروند » « 2 » .\r\n* * *\r\n\r\n\r\n","description":"","footnote":"\r\n( 1 ) اسفار : ج 4 ، ص 225 .\r\n( 2 ) نهاية الحكمه ، مرحله 6 ، فصل 21 .\r\n","page_name":" 218 ","page_number":218},
  {"content":"\r\n\r\n\r\nالمرحلة السابعة في العلّة و المعلول\r\nو فيها أحد عشر فصلا\r\n\r\n","description":"","footnote":"","page_name":" 219 ","page_number":219},
  {"content":"\r\n . \r\n","description":"","footnote":"","page_name":" 220 ","page_number":220},
  {"content":"\r\n\r\n\r\nالفصل الأوّل في إثبات العليّة و المعلوليّة و أنّهما في الوجود\r\nقد تقدم أنّ الماهيّة في ذاتها ممكنة تستوي نسبتها إلى الوجود و العدم و أنّها في رجحان أحد الجانبين محتاجة إلى غيرها و عرفت أنّ القول بحاجتها في رجحان عدمها إلى غيرها نوع تجوّز ، و إنّما الحاجة في الوجود ، فلوجودها توقّف على غيرها .\r\nو هذا التوقّف لا محالة على وجود الغير ، فإنّ المعدوم من حيث هو معدوم لا شيئيّة له ؛ فهذا الموجود المتوقّف عليه في الجملة هو الذي نسمّيه « علّة » ، و الماهيّة المتوقّفة عليه في وجودها معلولتها .\r\nثم إنّ المجعول للعلّة ، و الأثر الذي تضعه في المعلول ، إمّا أن يكون هو وجوده ، أو ماهيّته ، أو صيرورة ماهيّته موجودة ؛ لكن يستحيل أن يكون المجعول هو الماهيّة ، لما تقدّم أنّها اعتباريّة ، و الذي للمعلول من علّته أمر أصيل ، على أنّ الذي تستقرّ فيه حاجة الماهيّة المعلولة و يرتبط بالعلّة هو وجودها ، لا ذاتها « 1 » .\r\nو يستحيل أن يكون المجعول هو الصيرورة ؛ لأنّها معنى نسبي قائم بطرفيه و من المحال أن يقوم أمر أصيل خارجي به طرفين اعتباريين\r\n\r\n\r\n","description":"","footnote":"\r\n( 1 ) لأنّ الماهيّة في حدّ نفسها هي هي ، من غير أن ترتبط بشيء وراء نفسها ( منه « قده » ) .\r\n","page_name":" 221 ","page_number":221},
  {"content":"\r\n\r\nغير أصيلين فالمجعول من المعلول و الأثر الذي تفيده العلّة هو وجوده ، لا ماهيّته و لا صيرورة ماهيّته موجودة ؛ و هو المطلوب .\r\n\r\nترجمه و توضيح :\r\nمرحله هفتم : علت و معلول ، و در اين مرحله يازده فصل است .\r\n\r\nفصل اول : اثبات عليت و معلوليت\r\nقبلا ( در مرحله چهارم فصل هفتم ) بيان گرديد كه « ماهيت » به لحاظ ذات خود « ممكن » « 1 » است ( يعنى ) نسبت آن به وجود و عدم يكسان است و ( نيز در فصل پنجم و هشتم همان مرحله بيان گرديد كه ) ماهيت در رجحان جانب عدم يا وجودش محتاج به غير خود مىباشد ، و ( در مرحله اول فصل دهم ) دانستى كه قول به احتياج « ماهيت » در رجحان عدمش به غير ، نوعى تعبير مجازى است و فقط در وجود احتياج به غير دارد . بنابراين ماهيت در وجود خود متوقف بر غير مىباشد . و اين توقف ناگزير بر وجود غير است ( نه بر عدم آن ) زيرا معدوم از آن جهت كه معدوم است هيچ شيئيتى ندارد . پس اين موجودى كه فى الجمله « 2 » متوقف عليه است ( يعنى وجود ماهيت متوقف بر آن است ) چيزى است كه آن را « علت » مىناميم و ماهيتى كه در وجود خود متوقف است بر موجود ديگر ، « معلول » « 3 » آن موجود ناميده مىشود .\r\n\r\n\r\n","description":"","footnote":"\r\n( 1 ) مقصود اين است كه امكان لازمهء ذات ماهيت است ، نه اينكه ذاتى آن است . زيرا ماهيت من حيث هى ليست الا هى .\r\n( 2 ) مقصود از « فى الجمله » اين است كه با قطع نظر از خصوصيات موجودى كه متوقف عليه است ، كه مثلا آيا بسيط است يا مركب ، واحد است يا كثير و هكذا . . .\r\n( 3 ) عبارت صحيح متن اين است « معلولة له » ولى عبارت برخى از متن‌ها ، « معلولها » يا « معلولتها » است ،\r\n","page_name":" 222 ","page_number":222},
  {"content":"\r\n\r\nسپس ( بايد دانست كه ) مجعول علت و اثرى را كه علت در معلول ايجاد مىكند ، يا وجود معلول است يا ماهيت معلول است يا موجود شدن ماهيت است ، لكن محال است كه مجعول ماهيت باشد ، به دليل آنچه قبلا بيان گرديد كه ماهيت امرى اعتبارى است و حال آنكه آنچه از علت براى معلول حاصل مىشود امرى اصيل است ( ما بازاء خارجى و آثار عينى دارد ) علاوهء بر اين ، آنچه ملاك نيازمندى ماهيت معلول و موجب ارتباط آن به علت است ، وجود ماهيت است نه ذات آن « 1 » .\r\n( اصولا ماهيت من حيث هي ليست الا هي و به لحاظ ذات نه متصف به نيازمندى است و نه عدم نيازمندى و نه هيچ وصف ديگر ) .\r\nو محال است كه مجعول علت صيرورت ( موجود شدن ماهيت ) باشد ، زيرا صيرورت معناى نسبى و قائم به طرفين است ( و اگر صيرورت ، مجعول علت باشد امرى اصيل و خارجى است ) و محال است كه امر اصيل خارجى قائم به دو طرف اعتبارى و غيراصيل باشد ، پس مجعول و اثرى كه علت افاده و ايجاد مىكند ، همان وجود معلول است نه ماهيت معلول و نه موجود شدن ماهيت ، و اين همان چيزى است كه اثبات آن در اين فصل مطلوب و موردنظر ما است .\r\n\r\nشرح مطالب :\r\nدر اين فصل پيرامون دو مطلب بحث شده است ، يكى اثبات اينكه قانون عليت و معلوليت واقعيتى عينى دارد و از حقايق عالم به‌شمار مىرود . ديگر اينكه مركز و مجراى آن هستى است يعنى آنچه علت به معلول مىدهد وجود و هستى مىباشد .\r\n\r\n\r\n","description":"","footnote":"\r\n- لكن مرجع ضمير متصل در كلمهء معلول ، موجود متوقف عليه است .\r\n( 1 ) زيرا ماهيت در حد ذات ، همان ماهيت است بدون آنكه به چيز ديگرى وراء ذات ماهيت ارتباط داشته باشد . [ علامه طباطبائى ( ره ) 
  ] .\r\n","page_name":" 223 ","page_number":223},
  {"content":"\r\n\r\n\r\nالف : اثبات اصل عليّت\r\nدليلى كه مصنف بر اثبات اصل عليّت اقامه كرده‌اند به شرح زير است :\r\n1 - ماهيت امكانى ، در ذات خود نسبت به وجود و عدم مساوى است .\r\n2 - چيزىكه نسبت به وجود و عدم رابطهء متساوى دارد ، براى آنكه به جانب يكى از آن‌دو رجحان پيدا كند ، نيازمند به غير است .\r\n3 - رجحان يافتن ماهيت به جانب عدم ( رجحان پيداكردن عدم ماهيت ) سخنى مجازى است نه حقيقى . حقيقت ، چيزى جز رجحان وجود ماهيت نيست .\r\n4 - آن غير كه مىخواهد عامل رجحان وجود ماهيت گردد ، چيزى غير از وجود نيست زيرا عدم نمىتواند عامل رجحان هستى باشد .\r\n5 - بنابراين از اين تجزيه و تحليل عقلى نتيجه مىگيريم كه : « وجود ماهيت امكانى متوقف بر وجود غير است » .\r\nوجود ماهيت امكانى را « معلول » و وجود غير را « علت » مىناميم .\r\nهمانگونه كه ملاحظه مىشود همهء مقدماتى كه در اين استدلال به كار رفته‌اند بديهى عقلى مىباشند ، بنابراين اصل « عليّت » يك قاعدهء بديهى عقلى است و مطالب مذكور نقش يادآورى و تنبيه را ايفاء مىكند .\r\nمصنف در فصل ( 8 ) از مرحله چهارم ( مواد ثلاث ) چنين فرمود : « حاجة الممكن الى العلة من الضروريات الاوليّه التي مجرد تصور موضوعها و محمولها كاف فى التصديق بها . . . » « 1 » .\r\n\r\n\r\n","description":"","footnote":"\r\n( 1 ) در اصول فلسفه ج 3 ، مقاله ضرورت و امكان ( ص 106 ) نيز به بديهى بودن آن تصريح كرده‌اند : « از جمله بديهاتى كه ما كوچكترين شك و ترديد در آن روا نداشته و مؤثرترين سلاح علمى خود مىدانيم قانون علّيت معلوليّت است » .\r\n","page_name":" 224 ","page_number":224},
  {"content":"\r\n\r\n\r\nب : عليت از احكام وجود است .\r\nاز مطالب ياد شده ، روشن شد كه مركز و مجراى « عليت » نيز چيزى جز وجود نيست ، زيرا اعطاكننده وجود است ، اعطاء شونده هم وجود است . ولى در اين‌جا دو نظريهء ديگر نيز هست . يكى اينكه اگر چه اعطاءكننده ( علت ) وجود است لكن اعطاء شونده ( معلول و اثر علت ) ماهيت است ، و ديگر اينكه مجعول و اثر علت ، صيرورت و انتساب ماهيت به وجود است . ولى هردو سخن نادرست مىباشد .\r\nاما نظريه نخست به دو دليل :\r\n1 - ماهيت امرى اعتبارى و ساختهء ذهن است ، درحالىكه اثر علت امرى است واقعى و عينى كه آثار خارجى و حقيقى دارد .\r\n2 - ماهيت در ماهيت بودنش احتياج ندارد تا اينكه وابسته به امر ديگرى ( علت ) باشد . ماهيت از آن نظر كه ماهيت است ، نه موجود است نه معدوم ، نه محتاج است و نه غيرمحتاج ، پس اگر معلول به علت نياز دارد ، اين نيازمندى ( ما فيه الحاجه ) نمىتواند ماهيت باشد .\r\nو اما نظريه دوّم به دليل اين‌كه ، صيرورت و انتساب امرى است قائم به دو طرف ، كه در فرض مثال يك‌طرف آن ماهيت و طرف ديگر آن وجود است ، حال اگر بنا باشد كه آنچه از علت صادر مىگردد ، صيرورت يا انتساب ماهيت به وجود باشد و دو طرف آن امرى اعتبارى باشند ، لازم مىآيد كه امر اصيل واقعيت دار قائم به دو امر اعتبارى و غيرواقعى باشد و اين امرى محال و غير معقول است .\r\nبنابراين اعطاءكننده و اعطاء شونده ( جاعل و مجعول ) چيزى غير از\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nوجود نيست ، و به عبارت ديگر « قانون عليت از احكام حقيقي هستى است » .\r\n\r\nمباحثى ديگر پيرامون قانون عليت\r\nدر اين‌جا بحثهاى ديگرى نيز در رابطه با قانون عليت مطرح است كه برخى را يادآور مىشويم :\r\n1 - سابقه تاريخى اين بحث : در ميان مسائل فلسفى ، قانون علت و معلول از لحاظ سبقت و قدمت اولين مسأله‌اى است كه فكر بشر را به خود متوجه ساخته و او را به تفكر و انديشه براى كشف معماى هستى وادار كرده است .\r\nبراى انسان كه داراى قدرت « فكركردن » است ، مهمترين عاملى كه او را در مجراى تفكر مىاندازد همانا ادراك قانون كلى عليت و معلوليت است كه با اين تعبير بيان مىشود : « هرحادثه علتى دارد » و در اثر همين ادراك است كه مفهوم « چرا ؟ » براى ذهن او پيدا شده است .\r\nمفهوم چرا همان سئوال و استفهامى است كه ذهن از علت اشياء مىكند و اگر ذهن ادراك كلى از علت و معلول نمىداشت يعنى اين قانون را نپذيرفته بود كه ( هر حادثه علتى دارد ) ، مفهوم ( چرا ؟ ) براى ذهن مورد نداشت .\r\n2 - آيا حيوانات هم قانون عليت را مىشناسند ؟ مصنف ( ره ) در اصول فلسفه دراين‌باره چنين ميگويد :\r\n« اين نظر ( پذيرش اصل عليت ) را در هرموجود ذى شعورى مىتوان سراغ گرفت و حتى ديوانگان و آنان كه آفت شعورى دارند همين راه را مىپيمايند ، آنان براى تفهيم و تفهم سخن مىگويند و براى انجام مقاصدشان حركاتى مىكنند و همچنين . . .\r\nاگر چنانچه انسان و هرموجود ذىشعور ديگرى عليت و معلوليت را در ميان خود و كار خود ، و در ميان كار خود و انجام يافتن آرمان و مقصد خود باور نداشت ، هرگز\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nكمترين حركت و فعاليت از خود بروز نمىداد و هرگز چيزى را پيش‌بينى نمىكرد و در انتظارش نمىنشست » .\r\nولى چنين به نظر مىرسد كه قانون عليت به صورت يك اصل كلى در انواع ديگر حيوانى و كودكان و مانند آن راه ندارد و تنها مربوط به انسان و يا هرموجود ديگرى است كه از تفكر عقلانى برخوردار است ، هرچند به گفته فيلسوف شهيد مطهرى ( ره ) كودك و حيوان نيز حركات خود را طورى تنظيم مىكنند كه مىنماياند رابطهء على و معلولى را درك مىكنند ، ولى شكى نيست كه بر فرض اين‌كه كودك و حيوان ادراكى از رابطهء على و معلولى داشته باشند ، اين ادراك به صورت يك اصل كلى و تجريدى كه با اين تعبير بيان مىشود : « هرحادثه علتى دارد » ، نيست بلكه ادراك آنها محدود است به مواردى كه در زندگى مورد تجربه مكرر آنها واقع شده و درنتيجه مىتوان ادراك آنها را از « عليت » يك نوع « عادت ذهنى » و « تداعى معانى » دانست كه در اثر اعتياد و تكرار حاصل مىشود .\r\n3 - جايگاه عليت در فلسفه : قانون عليت و معلوليت همان‌گونه كه زيربناى تفكر بشر را تشكيل مىدهد ، در فلسفه‌هاى قديم و جديد هم از جايگاه رفيعى برخوردار بوده و هست .\r\nمطابق آنچه تاريخ فلسفه نشان مىدهد در دوره‌هاى بسيار قديم كه فلسفه دوران كودكى خود را طى مىكرده و با ساير رشته‌هاى علمى آميخته بود ، آن را به نام « علم علل » مىخوانده‌اند . و در دوره‌هاى نسبتا نزديك به ما نيز ، كه فلسفه رسما از ساير رشته‌ها جدا شده ، احيانا مىبينيم كه فلسفه را به‌عنوان « علم علل اوليّه » تعريف كرده‌اند .\r\nما هرچند اين تعريف را از نظر فنى صحيح ندانيم ولى ترديدى نداريم كه بزرگترين انتظارى كه بشر از فلسفه دارد ، اين است كه او را به علل اوليّه دستگاه هستى آشنا نمايد و رمز اوّلى جهان را بر وى مكشوف سازد .\r\n4 - قانون عليت يك مسأله فلسفى خالص است : مسائل فلسفى\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدو گونه‌اند :\r\nبرخى اصل موضوع خود را از علوم مىگيرند ، مانند نوع بحثهايى كه در جواهر و اعراض در فلسفه مورد بحث قرار مىگيرد .\r\nديگرى مسائلى كه در حوزهء فلسفه مىرويند و به شيوهء عقلى و برهانى و برپايهء مبادى و مقدمات بديهى عقلى مورد تحقيق و بررسى قرار ميگيرند .\r\nاكثر مباحث فلسفه اولى و به فرمودهء شهيد مطهرى آن دسته از مسائل فلسفه كه ستون فقرات آن را تشكيل مىدهند ، فلسفى خالص هستند ، و از آن جمله ، قانون علت و معلول مىباشد .\r\nاين قانون يك مسأله فلسفى خالص است نه يك مسأله فلسفى متكى به نظريات فيزيكى و غيرفيزيكى و درنتيجه دخالت تجربه‌هاى فيزيكى براى اثبات يا نفى قانون كلى علت و معلول چيزى شبيه به لغو يا از قبيل تيشه به ريشه خود زدن است ؛ زيرا اصل عليت از جمله اصول عقلى مسلمى است كه ضامن صحت تجربه و قوانين تجربى مىباشند .\r\n5 - مبدء و منشاء انكار عليت : مبدء و عامل انكار اصل عليت يكى از دو امر ياد شده در زير است :\r\n1 - قائل به اصل ضرورت و وجوب ذاتى همهء موجودات شويم و بگوئيم :\r\n« امكان » امرى موهوم و بىاساس است و در نتيجه مفاهيمى چون « حدوث » ، « زوال » ، « تغير » و « تكامل » فاقد مصداق حقيقى خواهند بود .\r\n2 - قائل به صدفه و اتفاق گرديم و بگوئيم : هستى موجودات اگر چه « حادث » مىباشند ، لكن بدون علت فاعلى پديد آمده‌اند .\r\nبديهى است كه هردو نظر با درك وجدانى و يافته‌هاى حسى و عينى انسان منافات دارند « 1 » .\r\n* * *\r\n\r\n\r\n","description":"","footnote":"\r\n( 1 ) به پاورقى اصول فلسفه ، ج 3 ، ص 181 - 175 ، رجوع شود .\r\n","page_name":" 228 ","page_number":228},
  {"content":"\r\n\r\n\r\nالفصل الثاني في انقاسامات العلّة\r\nتنقسم العلّة إلى تامّة و ناقصة ، فإنّها إمّا أن تشتمل على جميع ما يتوقّف عليه وجود المعلول ، بحيث لا يبقى للمعلول معها إلّا أن يوجد ، و هي « العلّة التامّة » ؛ و إمّا أن تشتمل على البعض دون الجميع ، و هي « العلّة الناقصة » ؛ و تفترقان من حيث إنّ العلّة التامّة يلزم من وجودها وجود المعلول ، و من عدمها عدمه ؛ و العلّة الناقصة لا يلزم من وجودها وجود المعلول ، و لكن يلزم من عدمها عدمه .\r\nو تنقسم أيضا إلى الواحدة و الكثيرة ؛ و تنقسم أيضا إلى البسيطة ، و هي ما لا جزء لها ، و المركّبة ، و هي بخلافها ؛ و البسيطة : إمّا بسيطة بحسب الخارج ، كالعقل المجرّد و الأعراض ؛ و إمّا بحسب العقل ، و هي ما لا تركيب فيه خارجا من مادّة و صورة ، و لا عقلا من جنس و فصل ؛ و أبسط البسائط ما لم يتركّب من وجود و ماهيّة ، و هو الواجب ، عزّ اسمه .\r\nو تنقسم أيضا إلى قريبة و بعيدة ؛ و القريبة : ما لا واسطة بينها و بين معلولها ؛ و البعيدة بخلافها ، كعلّة العلّة .\r\nو تنقسم العلّة إلى داخليّة و خارجيّة ؛ و العلل الداخليّة - و تسمّى ايضا « علل القوام » - هي المادّة و الصورة المقوّمتان للمعلول ؛ و العلل\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nالخارجيّة - و تسمّى أيضا « علل الوجود » - هي الفاعل و الغاية ، و ربّما سمّى الفاعل « ما به الوجود » ، و الغاية « ما لأجله الوجود » .\r\nو تنقسم العلّة إلى العلل الحقيقيّة و المعدّات ؛ و في تسمية المعدّات عللا تجوّز ، فليست عللا حقيقيّة ، و إنّما هي مقرّبات تقرّب المادّة إلى إفاضة الفاعل ؛ كورود المتحرّك في كل حدّ من حدود المسافة فإنّه يقرّبه إلى الورود في حدّ يتلوه ؛ و كانصرام القطعات الزمانيّة ، فإنّه يقرب موضوع الحادث إلى فعليّة الوجود .\r\n\r\nترجمه و توضيح :\r\n\r\nفصل دوم : تقسيمات علت\r\n( علت داراى تقسيماتى است كه در اين فصل يادآور مىشويم ) :\r\n1 - علت تامه و ناقصه : علت به تامّه و ناقصه تقسيم مىگردد ، زيرا علت يا مشتمل است بر تمام آنچه وجود معلول متوقف بر آن است به‌گونه‌اى كه باوجود آن علت ، براى معلول راهى جز اينكه موجود گردد باقى نمىماند و اين همان علت تامه است . و يا اينكه مشتمل بر بعضى از امورى است كه وجود معلول متوقف بر آن است نه تمام آنها و اين علت ناقصه است .\r\nو اين دو نوع علت در اين جهت از هم جدا و ممتاز مىگردند كه ، از وجود علت تامه وجود معلول و از عدم آن عدم معلول لازم مىآيد ، و حال آنكه از وجود علت ناقصه وجود معلول لازم نمىآيد ولى از عدم علت آن ، عدم معلول لازم مىآيد ( پس تفاوت آنها در ناحيه وجود است نه عدم آن ) .\r\n2 - علت واحد و كثير : همچنين علت به واحد و كثير تقسيم مىشود ، ( زيرا وجود معلول لازمهء وجود علت است ، و لازم گاهى مساوى با ملزوم است و گاهى اعم\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاز آن ، در صورت اوّل علت واحد است و در صورت دوم كثير خواهد بود ، و مقصود از علت واحد اين است كه معلول تنها از يك علت صادر مىگردد . و مقصود از علت كثير اين است كه معلول از چند علت پديد مىآيد ، مثلا گفته مىشود ويتامين « د » به صورت طبيعى فقط از نور آفتاب حاصل مىشود ، ولى ويتامين يا يا علل طبيعى مختلفى دارد ، و از غذاهاى گوناگون نباتى و حيوانى حاصل مىشود ) .\r\n3 - علت بسيط و مركب : و نيز علت تقسيم مىشود به بسيط و آن علتى است كه داراى اجزاء نيست و علت مركب و آن بر خلاف علت بسيط است ، و علت بسيط ، يا به حسب خارج « 1 » بسيط است ( اگر چه به حسب عقل مركب است و اجزاء عقلى دارد ) مانند وجود عقل مجرد و اعراض نه‌گانه ( كه در خارج مركب از ماده و صورت نيستند ) و يا بسيط است به لحاظ عقل ( و قهرا به لحاظ خارج هم بسيط خواهد بود ، زيرا اگر به لحاظ خارج مركب از مركب از ماده و صورت باشد ، مركب عقلى هم خواهد بود ، يعنى جنس و فعل خواهد داشت . به همين جهت مصنف فرمود : ) علت بسيط به لحاظ عقل ، آن است كه وجود خارجى آن مركب از ماده و صورت نيست و به لحاظ عقل هم مركب از جنس و فصل نمىباشد . ( صور نوعيه كه همان فصول حقيقى انواع مىباشند ، هم بسيط خارجى هستند و هم بسيط عقلى ، زيرا نه داراى ماده و صورت هستند و نه داراى جنس و فصل چنان‌كه در مرحله ششم بيان گرديد ) .\r\nو بسيطتر از همه بسايط ، آن است كه ( علاوه بر اينكه مركب از جنس و فصل و ماده و صورت نيست ) مركب از وجود و ماهيت هم نمىباشد و آن واجب الوجود عزّ اسمه مىباشد ، ( زيرا چنان كه در مبحث مواد ثلاث بيان گرديد ، واجب الوجود ماهيت ندارد ) .\r\n4 - علت قريب و بعيد : و نيز علت تقسيم مىشود به علت قريب و بعيد ، و علت قريب آن است كه بين آن و معلول واسطه‌اى نيست ، و علت بعيد بر خلاف آن است مانند علت علت ( كه علت معلول هم مىباشد ، ولى ميان آن و معلول ، علت\r\n\r\n\r\n","description":"","footnote":"\r\n( 1 ) مقصود از بساطت و تركيب خارجى ، به لحاظ ماده و صورت است .\r\n","page_name":" 231 ","page_number":231},
  {"content":"\r\n\r\nديگرى واسطه است . مثلا افعال جوارحى انسان و حركت اعضاى بدن او معلول اراده ، شوق ، تصور و تصديق فعل است ، و اراده علت قريب است ، چون ميان آن و حركت اعضاء و فعل خارجى واسطه نيست ، ولى ميان مبدء شوقى و علمى و حركت اعضاء و فعل خارجى ، اراده واسطه است ) .\r\n5 - علت داخلى و خارجى : ( تقسيم ديگر علت ، اين است كه ) علت به خارجى و داخلى تقسيم مىشود و علل داخلى كه علل قوام نيز ناميده مىشوند ، ماده و صورت مىباشند كه مقوم معلولند و علل خارجى كه علل وجود نيز ناميده مىشوند فاعل و غايتند و گاهى فاعل ، ما به الوجود ، و غايت ، ما لاجله الوجود ناميده مىشود .\r\n( بايد توجه داشت كه هرموجود امكانى اعم از مجرد و مادى ، جوهر و عرض ، مركب و بسيط در هستى خود نيازمند فاعل است همان‌گونه كه داراى غايت مىباشد به همين جهت فاعل و غايت را علت وجود ناميده‌اند و همان‌گونه كه در فصلهاى آينده بيان خواهد شد ، فاعل افاضه كنندهء وجود است و غايت مرتبه كاملتر وجود معلول مىباشد ، بنابراين فاعل و غايت مربوط به هستى و وجود معلول مىباشند ، ولى ماده و صورت اولا عموميت ندارند . زيرا مجردات و نيز اعراض داراى ماده و صورت نيستند ، و از طرفى ناظر به ماهيت و ذات معلول هستند ، زيرا ماده و صورت همان جنس و فصل مأخوذ به شرط لا مىباشند ) .\r\n6 - علل حقيقى و معدّات : علت تقسيم مىشود به علل حقيقى و معدات ( علل مجازى ) ، و علت ناميدن معدّات ، نوعى استعمال مجازى در كلمه علت است ، بنابراين معدّات ، علل حقيقى نيستند و فقط نقش مقرّب و نزديك‌كننده را دارند كه ماده را به مرحلهء افاضهء فاعل نزديك مىكنند ، مانند وارد شدن متحرك در هرحدى از حدود مسافت كه متحرك را به ورود در حد بعدى مسافت نزديك مىكند ( ورود متحرك در حد قبلى مسافت ، علت ورود آن در حد بعدى نيست ، علت آن همان چيزى است كه عامل و انگيزهء حركت مىباشد ، ولى درعين‌حال پس از ورود\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمتحرك در مرحلهء قبل ، زمينهء ورود آن در مرحلهء بعد فراهم‌تر مىگردد ) و مانند سپرى شدن و گذشتن قطعات زمانى كه مقرّب موضوع حادث به مرحله فعليت يافتن وجود است . ( مثلا آب موضوع حدوث و عروض حرارت است ، يا بذر موضوع حدوث نبات است ، يا نطفه موضوع حدوث انسان است و هكذا ، بدون شك گذشت زمان در فعليت يافتن حوادث مزبور امرى ضرورى است ، زيرا وجود همهء آنها تدريجى است و پس از گذشت زمان خاصى تحقق مىيابد ، ولى درعين‌حال انقضاء زمان نقش عليت در وجود آن امر حادث ندارد ، لكن علت آن حادثه ، فقط در زمان خاص آن حادثه را پديد مىآورد .\r\nمثال ديگر ، حركات دست بنّا نسبت به بنا است . چنان كه در فصل نهم از مرحله چهارم بيان گرديد . پزشك نسبت به درمان و حصول سلامتى بدن نيز از اين قبيل است ، كسى كه ستون و پايه را از زير سقف برمىدارد ، نسبت به فرو ريختن سقف معدّ است نه علت حقيقى . آتش نيز علت حقيقى حصول گرما و حرارت در اجسام مجاور آن نيست . نقشى را كه آتش ايفاء مىكند بر طرف نمودن برودت و سردى از آن جسم است ، ولى حرارت را فاعل صور به آن اعطاء مىكند . دهقانى كه بذر را در زمين مىافشاند ، نسبت به وجود نبات فاعل حقيقى نيست . بلكه معدّ و زمينه‌ساز است ) . « 1 »\r\n* * *\r\n\r\n\r\n","description":"","footnote":"\r\n( 1 ) به اسفار ، ج 2 ، ص 213 رجوع شود . از آنجا كه در اين فصل مطلب مهمى كه نياز به بحث و بررسى داشته باشد نيست و صرفا ذكر اقسام علت و بيان پاره‌اى اصطلاحات است ، به همان مقدار كه در بخش ترجمه توضيح داده شد اكتفاء مىگردد .\r\n","page_name":" 233 ","page_number":233},
  {"content":"\r\n . \r\n","description":"","footnote":"","page_name":" 234 ","page_number":234},
  {"content":"\r\n\r\n\r\nالفصل الثالث في وجوب وجود المعلول عند وجود العلّة التامة و وجوب وجود العلّة عند وجود المعلول\r\nإذا كانت العلّة التامّة موجودة ، وجب وجود معلولها ؛ و إلّا جاز عدمه مع وجودها ، و لازمه تحقق عدمه المعلول لعدم العلّة من دون علّة .\r\nو إذا كان المعلول موجودا ، وجب وجود علّته ؛ و إلّا جاز عدمها مع وجود المعلول ، و قد تقدّم أنّ العلّة ، سواء كانت تامّة أو ناقصة ، يلزم من عدمها عدم المعلول .\r\nو من هنا يظهر : أنّ المعلول لا ينفك وجوده عن وجود علّته ، كما أنّ العلّة التامّة لا تنفك عن معلولها .\r\nفلو كان المعلول زمانيّا ، موجودا في زمان بعينه ، كانت علّته موجودة واجبة في ذلك الزمان بعينه ؛ لأنّ توقف وجوده على العلّة في ذلك الزمان ، فترجيح العلّة لوجوده و إفاضتها له في ذلك الزمان ؛ و لو كانت العلّة موجودة في زمان آخر معدومة في زمان وجود المعلول ، و الإفاضة قائمة بوجودها ، كانت مفيضة للمعلول و هي معدومة ، هذا محال « 1 » .\r\n\r\n\r\n","description":"","footnote":"\r\n( 1 ) الفرق بين هذه المسالة و مسألة : ان الشيء ما لم يجب لم يوجد ، أنّ المراد بالوجوب ههنا ، الوجوب بالقياس إلى الغير ، و في تلك المسألة ، الوجوب بالغير . ( منه « قده » ) .\r\n","page_name":" 235 ","page_number":235},
  {"content":"\r\n\r\n\r\nبرهان آخر\r\nحاجة الماهيّة المعلولة إلى العلّة ليست إلّا حاجة وجودها إلى العلّة ، و ليست الحاجة خارجة من وجودها ، بمعنى أن يكون هناك « وجود » و « حاجة » ؛ بل هي مستقرّة في حد ذات وجودها ، فوجودها عين الحاجة و الارتباط ؛ فهو « وجود رابط » بالنسبة إلى علّته ، لا استقلال له دونها ، و هي مقوّمة له ؛ و ما كان هذا شأنه استحال أن يوجد إلّا متقوّما بعلّته ، معتمدا عليها ؛ فعند وجود المعلول يجب وجود علّته ؛ و هو المطلوب .\r\n\r\nترجمه و توضيح :\r\n\r\nفصل سوّم : جبر على و معلولى\r\nهرگاه علت تامه موجود باشد ، وجود معلول آن واجب و ضرورى است ، و گرنه باوجود علت تامه ، عدم معلول جائز و ممكن خواهد بود . و لازمهء آن تحقق يافتن عدم معلول است كه نتيجه و معلول عدم علت مىباشد بدون آنكه علتى براى عدم علت وجود داشته باشد ( زيرا فرض اين است كه علت تامه موجود است بنابراين موجود نشدن معلول بلاوجه است ) .\r\nو هرگاه معلول موجود باشد ، وجود علت آن واجب و ضرورى است و گرنه با وجود معلول ، عدم علت جائز و ممكن خواهد بود ، و در فصل قبل بيان گرديد كه ، از عدم علت ، خواه تامه باشد يا ناقصه ، عدم معلول لازم مىآيد ( در اين استدلال يك اصل مسلم تلقى شده است و آن اينكه عدم علت مستلزم عدم معلول است ، از اين اصل نتيجه مىگيريم كه ممكن نيست كه معلول موجود باشد و علت آن موجود\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nنباشد زيرا معناى اين سخن اين است كه عدم علت مستلزم عدم معلول نمىباشد و اين بر خلاف اصل مزبور است )\r\nاز اينجا معلوم مىگردد كه وجود معلول از وجود علت خود منفك نمىگردد ، همان‌گونه كه علت تامه از معلول خود منفك نمىگردد بنابراين اگر معلول ، ( موجود ) زمانى باشد و در زمان خاص و معينى وجود داشته باشد ، علت آن هم در همان زمان موجود ، ( و وجودش ) در آن زمان معين واجب است ، زيرا توقف وجود معلول بر علت در همان زمان است ، پس ترجيح دادن و افاضه نمودن علت ، وجود معلول را در همان زمان است ( و به حكم اينكه وجود معلول منفك از علت نيست ، بنابراين علت هم در همان زمان موجود است ) و اگر علت در زمان ديگر موجود باشد و در زمان وجود معلول ، معدوم باشد با آنكه افاضهء وجود معلول قائم به وجود علت است ، درنتيجه علت درحالىكه معدوم است وجود معلول را افاضه مىكند و اين امر ( افاضه‌كردن علت در حال عدم وجود معلول را ) محال است « 1 » .\r\nبرهان ديگر : نيازمندى معلول به علت چيزى جز نياز وجود ماهيت معلول به علت نيست ( چنان‌كه در فصل اول بيان گرديد ) و اين نيازمندى بيرون از هستى معلول به‌گونه‌اى كه غير از وجود معلول و زائد بر آن باشد نيست ، بلكه احتياج و نيازمندى عين ذات و هويت معلول است ، پس وجود ماهيت معلول عين احتياج و ارتباط است و درنتيجه معلول نسبت به علت خود وجود رابط است و منهاى علت هيچگونه استقلال و اثرى ندارد ، و احتياج ، مقوم وجود معلول است ، و چيزىكه شأن و حقيقتش اين است محال است كه بدون تقوم به علت و اعتماد به آن موجود گردد .\r\nپس در ظرف وجود معلول ، وجود علت آن هم واجب است و اين همان چيزى است كه اثبات آن ، مطلوب در اين فصل مىباشد .\r\n\r\n\r\n","description":"","footnote":"\r\n( 1 ) فرق ميان اين مسأله ( وجوب وجود معلول در ظرف وجود علت ) و اين مسأله كه شىء تا وجودش واجب نگردد موجود نمىشود ، اين است كه مراد از وجوب در اين مسأله ، وجوب بالقياس است مراد از وجوب در آن مسأله وجوب بالغير مىباشد . [ علامه طباطبائى ( قده ) 
  ] .\r\n","page_name":" 237 ","page_number":237},
  {"content":"\r\n\r\n\r\nشرح مطالب :\r\nيكى از شاخه‌هاى مهمّ اصل علت و معلول ، ضرورت يا جبر على و معلولى است . فيلسوف شهيد مطهرى ( ره ) دراين‌باره چنين مىگويد :\r\n« از قانون اصلى عليت ، قوانين فرعى زيادى منشعب مىشود و دوتاى آنها اگر به ثبوت نپيوندد ، تنها قانون كلى عليت كافى نيست كه نظام جهان را توجيه كند ، يكى از آن‌دو قانون اصل « سنخيت » علت و معلول است ، و ديگرى قانون عدم امكان انفكاك معلول از علت تامه است كه از آن به قانون ضرورت على و معلولى يا جبر على و معلولى تعبير مىكنيم » « 1 » .\r\nاين بحث در مرحله چهارم ( مواد ثلاث ) تحت عنوان « الشىء ما لم يجب لم يوجد » بيان گرديد ، آنچه در اين‌جا آمده است در حقيقت همان قاعده است كه به جبر على و معلولى هم معروف است ، چيزىكه هست عبارت اينجا با عبارت آنجا تفاوت دارد . آنجا سخن دربارهء امكان و وجوب بود و به تناسب آن ، قاعده مزبور ( الشىء ما لم يجب . . . ) مطرح گرديد ، و در اين‌جا بحث دربارهء علت و معلول است و پس از آن‌كه علت به تامه و ناقصه تقسيم گرديد و دانسته شد كه علت تامه آن است كه هستى معلول نفيا و اثباتا دائر مدار آن است ، اصل جبر على و معلولى را به عبارتى متناسب با اين بحث يادآور شده‌اند و آن اين‌كه ، هرگاه علت تامه تحقق يافت وجود معلول واجب و ضرورى است ، و هرگاه معلول تحقق دارد قطعا علت تامّه آن هم موجود است . تخلف اين دو از يكديگر و انفكاك ميان آنها ممكن نيست .\r\nبه‌همين جهت مصنف ( ره ) در اصول فلسفه اين اصل را در همان مبحث « ضرورت و امكان » مورد بحث قرار داده و در مبحث علت و معلول مطرح نكرده‌اند .\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 183 .\r\n","page_name":" 238 ","page_number":238},
  {"content":"\r\n\r\nدر مقاله ضرورت و امكان چنين فرموده‌اند : « دو نظريه گذشته ( هرمعلولى تا ضرورت نداشته باشد موجود نمىشود ، اين ضرورت را علت به وى مىدهد ) ، اين نتيجه را مىدهند كه : هر معلول نسبت به علت ، ضرورت بالقياس دارد ، يعنى اگر معلولى را با علت خودش بسنجيم نسبت ضرورت را خواهد داشت و البته اين نسبت يعنى ضرورت بالقياس تنها ميان معلول و علت تامه آن وجود دارد نه ميان اجزاء علت آن .\r\nالبته يك فرق ميان اين دو مسأله وجود دارد و آن اين است كه ، وجوب و ضرورتى كه در قاعده « الشى ما لم يجب لم يوجد » از آن سخن به ميان آمد ، وجوب غيرى ( بالغير ) است ، ولى وجوبى كه در اين مسأله دربارهء آن بحث مىشود « وجوب بالقياس » است . مصنف ( ره ) در نهاية الحكمه به اين مطلب تصريح نموده‌اند ، ولى همان‌گونه كه از عبارت اصول فلسفه به دست مىآيد ، اين وجوب بالقياس در حقيقت مستند به آن وجوب بالغير مىباشد ، اگر قاعده « الشىء ما لم يجب . . . » ثابت نگردد ، « وجوب بالقياس » معنا ندارد . بنابراين قاعده اصلى دراين‌باره ، همان ضرورت و جبر على و معلولى است .\r\n\r\nمخالفان اصل جبر علّى و معلولى\r\nسه گروه به‌گونه‌اى با اين قانون مخالفت نموده‌اند :\r\nالف : قائلان به صدفه و اتفاق ، كه در حقيقت اصل قانون عليت را منكرند ، طرفداران اين نظريه چه در قديم و چه در جديد بسيار كم است .\r\nب : گروهى از علماء فيزيك جديد در اثر يك قسمت مطالعاتى كه در عالم ذرات نموده‌اند و آزمايشهايى كه به عمل آورده‌اند ، به نتايجى رسيده‌اند كه از آن نتائج ، نفى جبر على و معلولى را استنباط نموده‌اند .\r\nولى حقيقت اين است كه اصل جبر على و معلولى خارج از حوزهء فيزيك است نه با اصول فيزيكى اثبات شدنى است و نه ابطال شدنى ، معمولا استنباطهائى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nكه از طرف علماء فيزيك در اين زمينه‌ها مىشود . يك نوع استنباطهاى نظرى و تعقلى است و چون اين استنباطهاى نظرى طبق اصول منطقى صورت نمىگيرد ارزش ندارد . و رابطه صحيح و معقولى بين اين آزمايشهاى محقق علمى و اين استنباطهاى نظرى وجود ندارد « 1 » .\r\nج : گروه ديگرى كه با قانون جبر على و معلولى مخالفت كرده‌اند ، گروهى از متكلمان هستند . اشكالات آنان را صدرالمتألهين در اسفار و مصنف نيز در نهاية الحكمه مشروحا مطرح نموده و پاسخ داده‌اند .\r\nمحور اشكالات آنان درمورد اين قاعده ، فاعلهاى مختار ( انسان و خدا ) است ، كه اگر باوجود علت تامه تحقق معلول ضرورى و انفكاك‌ناپذير باشد مستلزم مجبور بودن فاعل است و اين با اصل اختيار در انسان و خدا منافات دارد .\r\nولى پاسخ اشكال اين است كه ، فرض اين است كه فاعل داراى اختيار است و وجوب معلول در مرتبهء پس از اختيار او است نه در مرتبهء قبل ، در اين صورت اين وجوب به هيچ‌وجه با اختيار فاعل منافات ندارد ، و به اصطلاح « الوجوب بالاختيار لا ينافى الاختيار » .\r\nنه تنها از نظر برخى از متكلمان درگذشته ، قانون جبر على و معلولى مخالف با اصل اختيار تلقى مىشد ، در زمان معاصر نيز برخى از محققان همين تصور را دارند « 2 » و ما در كتاب جبر و اختيار به تفصيل پيرامون اين مسأله بحث كرده‌ايم « 3 » .\r\n\r\nجبر على و معلولى در معلولهاى زمانى\r\nمصنف پس از آنكه اصل قانون جبر على و معلولى را بيان نمودند آن را در\r\n\r\n\r\n","description":"","footnote":"\r\n( 1 ) به اصول فلسفه ، ج 3 ، مقدمه مقاله « ضرورت و امكان » ص 78 رجوع شود .\r\n( 2 ) از آن جمله حضرت آيت اللّه خوئى در مباحث اصولى خود و جناب آقاى محمد تقى جعفرى در كتاب جبر و اختيار همين نظر را پذيرفته‌اند .\r\n( 3 ) به جبر و اختيار ، بحثهاى استاد جعفر سبحانى ، نگارش على ربانى گلپايگانى ، فصل دهم ، اسفار ، ج 2 ، ص 136 - 131 ، نهاية الحكمه ، مرحله هشتم ، فصل سوّم رجوع شود .\r\n","page_name":" 240 ","page_number":240},
  {"content":"\r\n\r\nمورد معلولهاى زمانى مطرح كرده و فرموده‌اند : مقتضاى قانون مزبور اين است كه علت تامه آنها در زمان وجود آنها تحقق داشته باشد نه قبل از آن و نه بعد از آن . اين مطلب درواقع مربوط به مطلب دوّمى است كه در اين فصل مطرح گرديده و آن اين كه : هرگاه معلول موجود است وجود علت تامه آن هم ضرورى است .\r\nمخالفان اين قانون : مخالفان اين قانون دو گروهند :\r\n1 - آن گروه از متكلمان كه ممكن را فقط در حدوث نيازمند به علت مىدانند و نه در بقاء ، بنابراين در بقاء معلول ، وجود علت تامهء آن ضرورتى ندارد . پيرامون اين نظريه در مرحله چهارم ، فصل نهم بحث گرديد .\r\n2 - پيروان مكتب مادى : از نظر آنان اصولا بقاء علت در لحظهء حدوث معلول هم لازم نيست ، بلكه علت همواره در زمان حدوث معلول معدوم است ، چيزى كه هست زمان علت ، متصل است به زمان معلول و لحظهء حدوث معلول ، لحظهء موت و عدم علت است .\r\nتصور ماديون از علت و معلول اين است كه ، فقط زمان علت متصل است به زمان معلول و بين آنها فاصلهء زمانى نيست ولى وجود آن‌دو ، معيّت زمانى ندارد\r\nدكتر ارانى در جزوهء ماترياليسم ديالك تيك ( ص 45 ) مىگويد : « ضمنا بايد متوجه بود كه نبايد علت و معلول را همزمان فرض كرد . . . » .\r\nدكتر ارانى ناچار است اين‌طور نظريه بدهد ، زيرا همين‌قدر كه قائل بشود كه وجود علت ( ولو فقط در لحظهء حدوث معلول ) به همراه معلول لازم است ، مجبور است كه به وجود جهان ديگرى كه باقى و دائمى است اقرار كند « 1 » .\r\n\r\nقانون جبر حركت و نيازمندى معلول به علت در بقاء\r\nبرخى گمان كرده‌اند كه ، قانون جبر در حركت با اصل نيازمندى معلول به علت در بقاء مخالف است . و آن را از مواردى كه علم تجربى رودرروى فلسفه عقلى\r\n\r\n\r\n","description":"","footnote":"\r\n( 1 ) پاورقىهاى اصول فلسفه ، ج 3 ، ص 132 - 131 .\r\n","page_name":" 241 ","page_number":241},
  {"content":"\r\n\r\nقرار گرفته است بشمار آورده‌اند .\r\nقانون جبر در حركت چيست ؟ قانون ياد شده از قوانين فيزيك جديد به شمار مىرود كه نخست گاليله آن را مطرح نمود و توسط نيوتن تكميل گرديد ، و اين قانون عبارت است از اين‌كه :\r\n« هرجسمى هميشه بر حالت سكون يا حركت يكنواخت خود باقى مىماند مگر اينكه قواسرى كه بر آن كارگر مىافتد مجبورش سازند كه حالت سكون يا حركت خود را تغيير دهد » .\r\nولى حقيقت اين است كه اگر صرفا از دريچهء چشم فيزيك نگاه كنيم ، صحت قانون جبر نيوتن ، ناقض قاعده فلسفى فوق‌الذكر و هيچ قاعدهء فلسفى ديگر نيست .\r\nاين نظريه آنگاه ناقض قاعدهء فلسفى بقاء علت با بقاء معلول خواهد بود كه ادامه حركت را بدون وجود محرك مباشر اثبات كند و حال آنكه اگر صرفا از دريچهء چشم فيزيك نگاه كنيم و استنباطهاى شخصى بىمنطق خود را دخالت ندهيم ، خواهيم ديد كه اين قانون صرفا در مقام بيان رابطه حالت جسم است با نيروى خارجى و مىگويد : تأثير نيروى خارجى در تغيير سرعت جسم است نه در خود سرعت ، ولى از بيان علت مستقيم سرعت يا « قوهء مباشر » حركت ساكت است . و به عبارت ديگر : اين قانون نه تنها علت ادامه حركت را بيان نمىكند ، از بيان علت مستقيم و بلاواسطهء حدوث حركت نيز ساكت است .\r\nآرى فلاسفه روى قرائن خاصى ، علت مباشر حركت جسم را نيروى خارجى نمىدانند بلكه محرك مباشر جسم را همواره طبع جسم يعنى قوه‌اى كه با خود جسم يك نوع اتحاد وجودى دارد مىدانند ، و اثر مستقيم عامل و نيروى خارجى تنها اعداد آن قوه متحد با جسم است كه اصطلاحا « طبيعت » ناميده مىشود . و آن علت مباشر حدوثا و بقاء موجود است « 1 » .\r\n\r\n\r\n","description":"","footnote":"\r\n( 1 ) نقد و ارزيابى فوق از فيلسوف شهيد مطهرى « ره » است ، تحقيقات ارزنده ديگرى نيز در اين مورد -\r\n","page_name":" 242 ","page_number":242},
  {"content":"\r\n\r\nمنشاء اشتباه چيست ؟ به نظر مىرسد اين اشتباه از آنجا پيدا شده كه در سخنان فلاسفه لزوم نيروى محرّكه را ديده‌اند و پنداشته‌اند كه مقصود فلاسفه از نيروى محركه ، نيروهاى خارجى وارد بر جسم است كه مورد توجه علماى طبيعى و فيزيك است . آنچه فيزيك ( يا طبيعيات ) جديد به ثبوت رسانيده است ، عدم نيازمندى حركت است به نيرويى كه از خارج بر جسم وارد شده باشد ، اما بىنيازى حركت از نيروى داخلى و ذاتى جسم و اين‌كه اساسا آيا هرجسمى داراى يك نيروى داخلى و ذاتى هست يا نيست نه موردنظر فيزيك است و نه مىتواند باشد « 1 » .\r\n* * *\r\n\r\n\r\n","description":"","footnote":"\r\n- فرموده‌اند كه به جهت رعايت اختصار نقل نگرديد به مدرك قبل ص 131 - 123 مراجعه نمائيد .\r\n( 1 ) شرح منظومه ( مختصر ) ، ج 2 ، ص 51 .\r\n","page_name":" 243 ","page_number":243},
  {"content":"\r\n . \r\n","description":"","footnote":"","page_name":" 244 ","page_number":244},
  {"content":"\r\n\r\n\r\nالفصل الرابع [ قاعدة « الواحد » 
  ]\r\nالواحد لا يصدر عنه إلّا الواحد و ذلك : أنّ من الواجب أن يكون بين العلّة و معلولها سنخيّة ذاتيّة ليست بين الواحد منهما و غير الآخر ، و إلّا جاز كون كل شيء علّة لكل شيء و كل شيء معلولا لكل شيء ؛ ففي العلّة جهة مسانخة لمعلولها ، هي المخصّصة لصدوره عنها ؛ فلو صدرت عن العلّة الواحدة ، و هي التي ليست لها في ذاتها إلّا جهة واحدة ، معاليل كثيرة بما هي كثيرة متباينة غير راجعة إلى جهة واحدة بوجه من الوجوه ، لزمه تقرّر جهات كثيرة في ذاتها و هي ذات جهة واحدة ؛ و هذا محال .\r\nو يتبيّن بذلك : أنّ ما يصدر عنه الكثير من حيث هو كثير ، فإنّ في ذاته جهة كثرة ؛ و يتبيّن أيضا : أنّ العلل الكثيرة لا تتوارد على معلول واحد .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nترجمه و توضيح :\r\n\r\nفصل چهارم : قاعدهء الواحد\r\nاز علت واحد صادر نمىشود مگر معلول واحد ، و اين مطلب به خاطر اين است كه واجب است ، بين علت و معلول آن ، سنخيتى ذاتى باشد كه آن سنخيت ميان يكى از آن‌دو ( علت و معلول ) و غير ديگرى نيست ( علت با معلول خود سنخيتى دارد كه با معلول علت ديگر ندارد ، و معلول هم با علت خود سنخيتى دارد كه با علت معلول ديگر ندارد ) و گرنه ( اگر سنخيت ياد شده ميان علت و معلول لازم نباشد از نظر عقل ) جائز است كه هرچيزى علت براى هرچيز باشد و هرچيز معلول هرشىء ديگر باشد ( و حال آنكه جريان عليت در نفس الامر و واقع غير از اين است ، هرگز هرچيزى علت براى هرچيز و يا معلول هرچيز نيست ) پس در واقعيت و ذات علت جهتى است مسانخ با معلول آن علت ، كه همان جهت ، مخصّص صدور معلول از آن علت است ( باتوجه به اين مطلب يعنى اصل سنخيت ميان علت و معلول ) اگر از علت واحد - و آن علتى است در ذات و واقعيت خود بيش‌از يك جهت ندارد - معلول‌هاى بسيار و متباين كه به هيچ‌وجه به يك جهت واحد و جامع باز نمىگردند صادر شود . لازمهء اين صدور ، تحقق جهات كثيره در ذات علت است و حال آنكه ( فرض اين است كه ) آن علت داراى جهت واحده است ( نه جهات كثيره ) و اين ( امر كه در علتى كه داراى جهت واحده است جهات كثيره استقرار داشته باشد ) محال است ( زيرا خلف فرض و اجتماع نقيضين مىباشد ) .\r\nو به واسطهء اين مطلب روشن مىشود كه آن موجودى كه كثير من حيث هو كثير ( كه جامع مشترك ندارد ) از آن صادر مىگردد ، در ذات و واقعيت آن جهت كثرت وجود دارد ( مثلا نفس انسان مبدء كارهاى گوناگون است كه هريك از مقوله خاصى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمىباشد و مقولات هم متباين به تمام ذات هستند . از اين امر معلوم مىشود كه واقعيت نفس انسان داراى جهات و حيثيات مختلف است كه به‌واسطه هريك از آن حيثيات فعل خاصى از آن صادر مىشود ) .\r\nو نيز از اصل ياد شده ( كه از علت واحد فقط معلول واحد صادر مىگردد ) ، روشن مىشود كه علت‌هاى بسيار بر معلول واحد توارد ندارند ، ( و معلول واحد بيش از يك علت تامه ندارد ، يعنى يك شخص معلول ، تنها يك علت تامه دارد ، زيرا اگر از بيش‌از يك علت صادر گردد ، باتوجه به اصل سنخيت ، آن معلول ، واحد نخواهد بود و اين بر خلاف فرض و مستلزم اجتماع نقيضين است ) .\r\n\r\nشرح مطالب :\r\nيكى از شاخه‌ها و فرعهاى مهم اصل « عليت » ، اصل سنخيت ميان علت و معلول است و مفاد اين اصل همانگونه كه در متن آمده است اين است كه ، ميان علت و معلول يك نوع رابطهء تكوينى و ذاتى برقرار است كه اين نوع رابطه تكوينى ميان آن علت با معلول ديگر و نيز آن معلول با علت ديگر تحقق ندارد و لازمهء « عدم ارتباط » مزبور اين است كه ، هرچيزى ممكن باشد از هرچيزى صادر گردد و هر چيزى بتواند مبدء پيدايش هرچيز ديگرى باشد . و چون چنين لازمه‌اى باطل است ، ملزوم ( عدم سنخيت ميان علت و معلول ) هم باطل است ، پس نقيض آن ( وجود سنخيت ميان علت و معلول ) صحيح خواهد بود و درنتيجه :\r\nهمواره از علت معين ، معلول معين پديد مىآيد و يك علت فقط مبدء پيدايش يك معلول است و يك معلول فقط از يك علت پديد مىآيد ، و در مواردى كه گمان مىشود كه يك علت مبدء پيدايش معلولهاى متعدد و مختلف است ، درواقع چنين نبوده و موجودى را كه به نظر سطحى يك علت دانسته‌ايم ، درواقع حيثيت‌ها و خصوصيت‌هاى تكوينى و ذاتى گوناگونى دارد كه هريك منشاء پيدايش معلول\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nخاصى گرديده است .\r\nاين عصاره و فشرده سخن دراين‌باره است ، حال براى روشن شدن اين بحث به‌طور كامل و دفع اشكالات و شبهات ، مطالبى را وارد بحث مىكنيم :\r\n\r\nالف - مقصود از « واحد » چيست ؟\r\nقبل از هرچيز لازم است كلمهء « واحد » را مورد مطالعه قرار دهيم تا معلوم شود كه مقصود از آن چيست ؟ آيا مقصود واحد بالشخص است يا واحد بالنوع را هم شامل است ؟ .\r\nاز نظر استاد شهيد مطهرى ( ره ) كلمهء « واحد » اعم از شخصى و نوعى است .\r\n« آنچه در درجهء اول موردنظر حكما است ، واحد بالشخص است ولى اين قاعده در واحدهاى « بالنوع » يعنى افراد مختلفى كه از نوع واحد هستند نيز تا حدى جارى است و نتيجه اين مىشود كه افراد مختلف ، هراندازه تشابه نوعى زيادترى داشته باشند از لحاظ آثار و خواص مشابه‌ترند ، بنابراين مفاد اين قانون در واحد بالشخص اين خواهد بود : « هرواحد حقيقى علت فقط با يك واحد حقيقى از معلول وابسته و مرتبط مىباشد » و مفاد آن در واحد بالنوع اين است كه : « هردسته از افراد واحد بالنوع با يك سلسله آثار واحد بالنوع مرتبط مىباشد .\r\nاز قسمت اول نتيجه مىگيريم كه : صدور موجودات از مبدء كل كه به حكم برهان ، بسيط و واحد من جميع الجهات است بر طبق نظامى معين است يعنى صدور موجودات به ترتيب است و حتما پاى معلول اول ( مقصود اوليت زمانى نيست ) و بلا واسطه ، در كار است و سپس پاى معلول معلول اول ، و همينطور ، و نظريهء اشعرى كه اراده ذات بارى را بلاواسطه دخيل در جميع امور مىدانست غلط است .\r\nو از قسمت دوم ( سنخيت در واحد بالنوع ) نتيجه مىگيريم كه : « طبيعت همواره جريان مشابه و يك نواختى را طى مىكند ، يعنى در طبيعت همواره شرائط كاملا مساوى ، نتيجهء مساوى مىدهد و اين‌كه در موارد خاصى مىپنداريم شرائط\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمساوى است و درعين‌حال مىبينيم نتيجه مختلف است ، بايد بفهميم كه واقعا شرائط مساوى نبوده و اختلاف وجود داشته ، هرچند ما آن را درك نكرده‌ايم » « 1 » .\r\n\r\nب - واحد بسيط كدام است ؟\r\nاكنون ببينيم واحد بسيط كه هيچ‌گونه تركيبى در آن راه ندارد كدام است ؟\r\nصدرالمتألهين ( ره ) دراين‌باره چنين مىگويد :\r\n« المراد من المبدء البسيط ان حقيقته التي بها يتجوهر ذاته هي بعينها كونه مبدء لغيره و ليس ينقسم إلى شيئين ، يكون بأحدهما تجوهر ذاته و بالآخر حصول شىء عنه ، كما انّ لنا شيئين نتجوهر باحدهما و هو النطق و نكتب بالآخر و هو صفة الكتابه ، و لا شك أن معنى مصدر كذا غير مصدر كذا ، فاذا كان كذلك و صدر عنه اكثر من واحد كان ذاته متقوما من معنيين مختلفين هف » « 2 » .\r\nحاصل عبارات فوق اين است كه : موجودى كه مبدء و علت پيدايش موجود ديگرى مىباشد دو گونه است ، گاهى هستى او به‌گونه‌اى است كه اصل هويت و واقعيت او عين همان مبدئيت و علّيت او نسبت به اثر و معلول است . و گاهى چنين نيست بلكه اصل هويت و ذات او چيزى است و مبدئيت او براى فعل و اثر چيز ديگرى است .\r\nمثلا انسان آنگاه كه مىنويسد ، اين‌گونه نيست كه اصل هويت و تمام واقعيت او ( و به عبارت ديگر آن چيزىكه جوهريت وجود او به آن بستگى دارد ) وارد اين كار گردد ، بلكه بعدى از ابعاد و شأنى از شئون او مبدء صدور فعل نويسندگى است .\r\nو همين‌گونه است ساير افعال او ، و اين خود يك نوع كثرت و تركيبى است كه در وجود انسان راه يافته است ، و از طرفى جهت و حيثيت صدور يك فعل معين از فاعل با جهت و حيثيت صدور فعل ديگر متفاوت است . و به عبارت ديگر ، آنچه مبدء پيدايش\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 204 - 203 .\r\n( 2 ) اسفار ، ج 2 ، ص 204 .\r\n","page_name":" 249 ","page_number":249},
  {"content":"\r\n\r\nو صدور فعل « الف » است غير از چيزى است كه مبدء پيدايش فعل « ب » مىباشد .\r\n( اصل سنخيت )\r\nبنابراين فرض واحد بسيط من جميع الجهات ( فاعلى كه اصل هويت او و مبدئيت او براى آثار و افعالش يكى است و حيثيتهاى مختلف ندارد ) با فرض صدور افعال گوناگون در عرض هم و بدون واسطه از او قابل جمع نخواهد بود .\r\n\r\nج - دليل اصل سنخيت چيست ؟\r\nاكنون بايد ديد دليل و مدرك اين اصل چيست ؟ از دو راه مىتوان اصل سنخيت را مطالعه كرد و بر آن استدلال نمود .\r\n\r\n1 - دليل حسى و استقرائى :\r\nانسان هراندازه كه جزئيات را استقراء كرده و مىكند و در قسمتهاى مختلف تجربه به عمل مىآورد مىبيند كه ، اشياء داراى خواص معين ثابتى هستند و همواره شرائط و علل معين نتائج و معلولات معين به دنبال مىآورد . و در پرتو اين استقراء و مشاهده‌هاى مكرر يقين حاصل مىكند كه هريك از مواد معدنى و آلى خاصيتهاى مخصوص به خود دارد ، خاصيت آتش سوزاندن ، خاصيت آب خاموش‌كردن آتش عامل حيات جانداران ، و خاصيت هوا قابليت تنفس است ، از هسته‌ها و دانه‌هاى مختلف گياهان و اشجار ، گياهان و درخت‌هاى مختلف مىرويد . از نطفه خاص هر حيوانى حيوان مخصوصى متولد مىشود ، از مقدمات و قضاياى يقينى نتائج يقينى و از قضاياى ظنى ، نتائج ظنى و . . .\r\nكوتاه سخن آنكه : آنچه انسان در زندگى فردى « 1 » و اجتماعى\r\n\r\n\r\n","description":"","footnote":"\r\n( 1 ) اين اصل به‌خصوص در علم روانشناسى كاملا مورد توجه است ، زيرا روانشناسان با مطالعه رفتارها و حركاتى كه در شرايط مختلف از انسان بروز مىكند ، عوامل روانى آن را به دست مىآورند ، بدون شك اگر تناسب و سنخيتى در كار نباشد ، به هيچ‌وجه نمىتوان از طريق حركات ظاهرى به -\r\n","page_name":" 250 ","page_number":250},
  {"content":"\r\n\r\nخود و نيز در قلمرو حيات و فعاليت‌هاى موجودات زنده و در حوادث و رخدادهاى طبيعى مشاهده مىكند ، همگى ( به جز موارد اندكى ) از اصل سنخيت پرده برمىدارند و اين اصل را در تفكر انسان به صورت يك باور قطعى ترسيم مىنمايند ، به‌گونه‌اى كه اگر احيانا به موردى مخالف مواجه گردد ، حكم مىكند كه در اين مورد نيز عامل خاصى ( طبيعى يا غيرطبيعى ) در كار است كه از نظر من پنهان مىباشد .\r\nبررسى اين دليل : اصل سنخيت را به‌عنوان يك اصل كلى حاكم بر نظام آفرينش نمىتوان از طريق استقراء و تجربه اثبات كرد زيرا :\r\n1 - استقراء تا به مرحلهء تجربه راه نيابد ، در حد مشاهده‌هاى جزئى و پراكنده بيش نيست و صورت قانونى به خود نمىگيرد و قانونى شدن آن مبتنى بر يك رشته اصول عقلى مسلم است كه از جمله آنها « اصل سنخيت » مىباشد . و درنتيجه اثبات اصل سنخيت از طريق تجربه مستلزم دور خواهد بود .\r\n2 - قوانين تجربى هيچگاه به مرحله‌اى نمىرسند كه از نظر منطقى نقض ناپذير باشند ، زيرا زمينهء تجربهء كامل كه بشر بتواند جميع عوامل دخيله را تحت نظر بگيرد تقريبا غيرميسّر است و لهذا قوانين تجربى متواليا نقض مىشوند و تجربيات بعدى نقض تجربيات قبلى را روشن مىكند . و اگر ما صرفا تجربيات گذشته را درمورد اصل سنخيت ملاك قرار دهيم ، تجربيات جديد علمى بشر در عالم ذرات كه ، مىنماياند طبيعت جريان متحد الشكلى را طى نمىكند آن را نقض مىكند « 1 » .\r\n\r\n2 - دليل عقلى و قياسى :\r\nاصل سنخيت علت و معلول بسان اصل « عليت » از مسائل فلسفى خالص است ، يعنى مبتنى به قبول اصول موضوعه‌اى از علوم طبيعى يا رياضى نيست و براى كسى كه درست به اصول فلسفى وارد باشد جاى\r\n\r\n\r\n","description":"","footnote":"\r\n- جستجوى عوامل خاص درونى پرداخت ، آيهء شريفه  « قُلْ كُلٌّ يَعْمَلُ عَلى شاكِلَتِهِ . . . »  ( اسراء 84 ) نيز ناظر به همين اصل است . جهت آگاهى بر تفسير اين آيه به الميزان ، ج 13 ، ص 189 ، و جهت آگاهى بر روش تحقيق در علم روانشناسى به مبانى فلسفه ، ص 30 - 24 رجوع شود .\r\n( 1 ) اصول فلسفه و روش رئاليسم ، ج 3 ، ص 205 .\r\n","page_name":" 251 ","page_number":251},
  {"content":"\r\n\r\nكوچكترين شك و ترديدى باقى نمىماند و تنها با قبول اين اصل است كه نظام معين موجودات قابل توجيه است .\r\nبه همين جهت فلاسفهء بزرگ الهى براى اثبات آن صرفا به مشاهدات سطحى و حتى مطالعات دقيق علمى اعتماد نكرده‌اند ، بلكه آنان برپايهء يك رشته اصول مسلم عقلى به اين نتيجه رسيده‌اند ، اين مطلب به خصوص در حكمت متعاليه كاملا نمايان است .\r\nمصنف ( ره ) در تقرير دليل عقلى اصل سنخيت چنين فرموده‌اند : « دليل حكماء بر اصل سنخيت اين است كه هرگاه ميان معلول و علت پديد آورنده آن يك نوع رابطهء تكوينى و ذاتى برقرار نباشد ، به‌گونه‌اى كه به واسطهء آن گويا معلول مرتبه تنزل يافته علت و علت مرتبه عالى وجود معلول است ، لازمه‌اش اين است كه ارتباط علت با معلول ياد شده با ارتباط او با معلولهاى ديگر و نيز ارتباط معلول موردنظر با علت‌هاى ديگر يكسان باشد . در اين صورت اين سئوال مطرح مىشود كه چرا معلول مفروض از اين علت خاص صادر گرديده و چرا علت مفروض در اين معلول معين تأثيرگذارد ؟ ( اين سئوال را تنها برپايهء اصل سنخيت مىتوان پاسخ داد و لا غير ) .\r\nآنگاه افزوده‌اند : « اين دليل را صدرالمتألهين به وجهى دقيق‌تر و لطيف‌تر بيان نموده است ، و آن اينكه : معلول در هستى خود نيازمند و وابسته به علت پديد آورنده خويش است و اين فقر و نيازمندى عين ذات و هويت او است ، و گرنه اگر عارض بر هويت و ذات او باشد ، درنتيجه معلول از نظر ذات احتياج به علت خود ندارد و لازمه‌اش اين است كه براى معلول ( در عين اينكه وجودش وابسته و غيرمستقل است ) نوعى استقلال قائل شويم ، و اين خلاف فرض است ، بنابراين هستى معلول نسبت به علت فاعلى خود عين ربط و وابستگى است ، و استقلالى كه در بادى امر براى او به نظر مىرسد در حقيقت جلوه‌اى از هستى و استقلال علت او است و درنتيجه وجود معلول مسانخت ذاتى و حقيقى باوجود علت خود دارد ، زيرا مرتبه‌اى نازل از وجود\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nعلت خويش است » « 1 » .\r\nاستدلال فوق را به‌گونه‌اى روشن‌تر مىتوان چنين تقرير كرد :\r\n1 - معنا و مقتضاى عليت و معلوليت ميان دو شىء ، ارتباط و پيوستگى آن‌دو به يكديگر است نه تباين و بيگانگى .\r\n2 - اين رابطه از نوع وجود دادن و وجود گرفتن است .\r\n3 - ارتباط وجودى معلول به علت ، عين واقعيت معلول است نه امرى عارض بر واقعيت معلول .\r\n4 - هرمعلولى هويتش عبارت از ارتباط به علتى خاص است ، و نه به علت به‌طور مطلق ، به‌گونه‌اى كه اگر علت تغيير كند نه اين است كه فقط طرف انتساب تغيير كرده ، بلكه نسبت هم دگرگون شده است .\r\nنتيجه مقدمات فوق اين است كه : « وحدت و كثرت هويت معلول بستگى به وحدت و كثرت علت دارد ، يعنى اگر علت واحد است معلول هم واحد است و اگر معلول متعدد است علت هم متعدد مىباشد » .\r\nاز مطالب فوق نادرستى سخن كسانى كه گمان كرده‌اند فلاسفه بر اصل سنخيت از طريق استقراء استدلال كرده‌اند ، روشن شد ، برخى از صاحب‌نظران در اين‌باره چنين گفته‌اند :\r\n« فلاسفه و دانشمندان گذشته عموما در قانون علت و معلول يك شرط اساسى را منظور مىداشتند و آن شرط عبارت از سنخيت ميان علت و معلول بود ، و اين قانون طبيعى را آنان از ظواهر طبيعت استفاده مىكردند » . « 2 »\r\nولى بحثهاى گذشته روشن نمود كه :\r\nاولا : قانون سنخيت يك قانون طبيعى نيست .\r\nثانيا : فلاسفه از طريق مشاهده ظواهر طبيعى بر آن استدلال نكرده‌اند ، آرى\r\n\r\n\r\n","description":"","footnote":"\r\n( 1 ) الميزان ، ج 13 ، ص 194 .\r\n( 2 ) جبر و اختيار ، محمد تقى جعفرى ، ص 26 .\r\n","page_name":" 253 ","page_number":253},
  {"content":"\r\n\r\nممكن است به ظواهر طبيعى به‌عنوان شاهد و گواه و مؤيد بر نظريه عقلى خود استناد كرده باشند .\r\n\r\nد - اصل سنخيت از نظر فيزيك جديد .\r\nآقاى « جينز » « 1 » دانشمند فيزيك و رياضىدان و ستاره‌شناس انگليسى در كتاب راز آفرينش ترجمه آقاى مهندس رضا ، پس از بيان قانون عليت و حاكميت مطلق آن بر افكار دانشمندان ( به‌خصوص از قرن هفدهم تا قرن نوزدهم ) و نقش مهمى كه در پيشرفت علم و دانش ايفاء كرده است مىگويد :\r\n« در پيچ‌وخم اين افكار سير مىكرديم كه قرن بيستم با جلوه بسيار فرارسيد و قدمهاى بلندى به سوى دانش نو برداشته شد ، نخستين گام بلند ما در اين قرن مطالعه قسمت بسيار كوچكى از ماده بود كه تا آن زمان علماء وسيله نداشتند آن را تحت مطالعه دقيق قرار دهند و قضاوت ايشان فقط بر جزئى از ماده بود كه با حواس پنجگانه مستقيما محسوس شود . . . در آخرين ماه‌هاى قرن نوزدهم پرفسور ماكس پلانك « 2 » برخى از قضاياى تابش نور را كه تا آن زمان تاريك و مجهول بود كشف كرده ، ثابت نمود كه تنها نمىتوان امثال اين امور طبيعى را با كمك فرمول مكانيكى قانون عليت تفسير و توجيه كرد ، بلكه اساسا نمىتوان آنها را با هيچگونه فكر ميكانيكى يعنى وجوب و اضطرارى كه از قانون عليت برمىآيند ، ارتباط داد .\r\nپرفسور پلانك جريان امور طبيعى را در طى حركات جسته‌جسته مىداند ، وى ثابت مىكند كه حركات كوچكى كه در طبيعت صورت مىگيرد همه به همين روش است . . .\r\nعلوم قديم ( قبل از قرن بيستم ) مىگفتند كه اگر وضع كنونى جهان را  A  بنمائيم ، وضع آتى آن شكل مفروض و معين  B  را خواهد داشت كه به‌طور قطع از\r\n\r\n\r\n","description":"","footnote":"\r\n( 1 )  Jeans . \r\n( 2 )  maxplank . \r\n","page_name":" 254 ","page_number":254},
  {"content":"\r\n\r\n A \r\nنتيجه شده ، ولى علوم جديد تا حال ما را به اين نتيجه رسانيده‌اند كه به‌طور قطع نمىتوان حكم كرد كه وضع  A  وضع مفروض  B  را درپى دارد ، ممكن است وضع جهان در لحظهء بعد از وضع  A  شكل  B  يا  C  يا  D  يا وضع ديگرى باشد . . .\r\nمثالهاى فيزيكى فراوان تاكنون علىرغم قانون عليت به دست آمده و بر اثر آنها بسيارى از علماء فيزيك معتقد شده‌اند كه در امور مربوط به الكترونها و اتمها قانون عليت ، صادق نيست . . . » « 1 » .\r\n\r\nه - تحقيق و بررسى\r\nمحقق و متفكر گرانقدر شهيد مطهرى ( ره ) اين نظريهء را به‌طور واقع بينانه‌اى مورد تحقيق و ارزيابى قرار داده‌اند ، از آنجا كه نقل همه مطالب ايشان در حوصله مقام نيست ، به نقل مواردى از آن اكتفاء مىورزيم :\r\n1 - « ما نمىخواهيم مشاهدات تجربى دانشمندان بزرگ و نوابغ جهان فيزيك را منكر شويم و هم نمىتوانيم ولى چيزىكه مىخواهيم و مىتوانيم اين است كه استنباطات فلسفى اين دانشمندان را مورد انتقاد قرار دهيم . . . »\r\n2 - « قانون عليت با شعب و متفرعاتى كه دارد از قبيل قانون ضرورت على و معلولى ، قانون سنخيت ، بطلان دور و تسلسل و غيره از قوانين فلسفى خالص است و فقط با اصول فلسفى مىتوان در مقام نفى يا اثبات آن برآمد و علوم ، نه مىتوانند اين قوانين را رد كنند و نه اثبات و نه مىتوانند از آنها بىنياز باشند و تنها كارى كه فيزيك يا علم ديگر مىتواند بكند اين است كه ، اين قانون را با متفرعات آن به صورت اصول موضوعه بپذيرد و تا هرجا كه مىتواند از آن استفاده كند و هرجا نمىتواند درباره آن سكوت اختيار كند » .\r\n3 - « اشتباه اصلى اين دانشمندان اين است كه ، قانون عليت را يك قانون\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 214 - 208 . مطالب مزبور قسمتهاى كوتاهى از مطالبى است كه در مدرك ياد شده نقل گرديده است ، رجوع شود .\r\n","page_name":" 255 ","page_number":255},
  {"content":"\r\n\r\nتجربى تلقى كرده‌اند و چون آنچه مورد تجربه واقع مىشود از سنخ ماده است ، ناچار قانون عليت را منحصر به مواد و اجسام دانسته‌اند و روى همين جهت عليت را مساوى با « مكانيسم » گرفته‌اند ، در مكانيسم تنها اصل اصيلى كه واقعيت‌دار شناخته شده ، ماده و حركات مكانيكى ماده است و قهرا روابط موجودات منحصر به روابط مادى و مكانيكى است . ازاين‌رو هرجا كه ديده‌اند مشاهدات علمى و تجربى با مكانيسم قابل توجيه نيست ، به جاى اينكه چنين استنباط كنند كه روابط على و معلولى منحصر به روابط مادى و مكانيكى نيست ، خط بطلان روى قانون عليت كشيده و اظهار داشته‌اند حوادث درون اتم در ماوراء قانون عليت انجام مىگيرد » .\r\n4 - « آنچه مسلم است اين است كه ، دانشمندان فيزيك نو نتوانسته‌اند وضع درون أتمها را طورى تحت محاسبه درآورند كه بتوانند پيش‌بينىهاى قطعى نمايند ، بديهى است كه هيچ دليلى در كار نيست كه دانش امروز آخرين حد را طى كرده و جميع عوامل را شناخته است ، امكان پيش‌بينى قطعى لازمه واقعى بودن قانون عليت نيست بلكه لازمه اطلاع بشر بر مقدمات و علل مؤثر در پيش‌بينى است ، پس مقتضاى داورى واقع‌بينانه منطقى اين است كه بگوئيم :\r\nما از وجود چنين عواملى اطلاع نداريم و منشاء عدم اطلاع ما يكى از دو امر است : 1 - اصلا چنين عواملى وجود ندارد . 2 - وجود دارد ولى ما بىاطلاع هستيم » « 1 » .\r\n* * *\r\n\r\n\r\n","description":"","footnote":"\r\n( 1 ) به مدرك قبل ، ص 219 - 216 رجوع شود .\r\n","page_name":" 256 ","page_number":256},
  {"content":"\r\n\r\n\r\nالفصل الخامس في استحالة الدور و التسلسل في العلل\r\nأمّا استحالة الدور - و هو توقّف وجود الشيء على ما يتوقّف عليه وجوده ؛ إمّا بلا واسطة ، و هو الدور المصرّح ؛ و إمّا بواسطة أو أكثر ، و هو الدور المضمر - فلأنّه يستلزم توقّف وجود الشيء على نفسه ، و لازمه تقدّم الشيء على نفسه بالوجود ، لتقدّم وجود العلّة على وجود المعلول بالضرورة .\r\nو أمّا استحالة التسلسل - و هو ترتّب العلل لا إلى نهاية - فمن أسدّ البراهين عليها ما أقامه الشيخ في إلهيّات الشفاء ؛ و محصّله : أنّا إذا فرضنا معلولا ، و علّته ، و علّة علّته ، و أخذنا هذه الجملة ، وجدنا كلا من الثّلاثة ذا حكم ضروري يختص به ؛ فالمعلول المفروض ، معلول فقط ؛ و علّته ، علّة لما بعدها معلولة لما قبلها ؛ و علّة العلّة ، علّة فقط غير معلولة ؛ فكان ما هو معلول فقط طرفا ، و ما هو علّة فقط طرفا آخر ، و كان ما هو علّة و معلول معا وسطا بين طرفين ؛ ثم إذا فرضنا الجملة اربعة مترتّبة ، كان للطرفين ما تقدّم من حكم الطرفين ، و كان الاثنان الواقعان بين الطرفين مشتركين في حكم الوسط - و هو أنّ لهما العلّيّة و المعلوليّة معا بالتوسّط بين طرفين - ؛ ثمّ كلّما زدنا في عدد الجملة إلى ما لا نهاية له كان\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nالأمر جاريا على مجرى واحد ، و كان مجموع ما بين الطرفين - و هي العدّة التي كل واحد من آحادها علّة و معلول معا - وسطا له حكمه .\r\nفلو فرضنا سلسلة من العلل مترتبة إلى غير النهاية ، كان ما وراء المعلول الأخير من الجملة غير المتناهية وسطا لا طرف له ؛ و هو محال .\r\nو هذا البرهان يجري في كل سلسلة مترتبة من العلل التي لا تفارق وجودها وجود المعلول ، سواء كانت تامّة أو ناقصة ، دون العلل المعدّة .\r\nو يدل على وجوب تناهي العلل التامّة خاصّة ؛ ما تقدّم أنّ وجود المعلول وجود رابط بالنسبة إلى علّته ؛ فإنّه لو ترتبت العلّيّة و المعلوليّة في سلسلة غير متناهية من غير أن تنتهي إلى علّة غير معلولة ، كانت وجودات رابطة متحقّقة من غير وجود نفسي مستقل تقوم به ؛ و هو محال .\r\nو لهم على استحالة التسلسل حجج اخرى مذكورة في المطوّلات .\r\n\r\nترجمه و توضيح :\r\n\r\nفصل پنجم : دور و تسلسل در علل محال است .\r\nاما محال بودن دور - و دور عبارت است از توقف وجود شىء بر چيزىكه وجود آن چيز متوقف است بر آن شىء ( نخست ) يا بدون واسطه ( مثل اينكه « الف » متوقف بر « ب » باشد و « ب » هم متوقف بر « الف » باشد ) و اين دور ، دور مصرّح و آشكار است ( كه با اندك تأملى معلوم مىشود ) و يا با يك واسطه يا بيشتر است و آن دور مضمر و پنهان مىباشد ( مانند اينكه « الف » متوقف بر « ب » باشد ، و « ب » متوقف بر\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n« ج » باشد و « ج » متوقف بر « الف » باشد در هردو صورت دور محال است و محال بودن آن ) - به اين جهت است كه دور مستلزم توقف وجود شىء است بر خود و لازمهء آن تقدم وجودى شىء بر خود مىباشد به خاطر اينكه بالضروره وجود علت بر وجود معلول تقدم دارد ( و در فصل اوّل بيان گرديد كه شىء متوقف عليه علت شىء متوقف است و هرگاه وجود شىء متوقف بر خود باشد ، پس خود ، علت وجود خود مىباشد ، و باتوجه به اينكه وجود علت ، متقدم بر وجود معلول است ، پس شىء بر خود تقدم وجودى خواهد داشت و اين مستلزم اجتماع نقيضين است ) .\r\nو اما محال بودن تسلسل - و آن عبارت است از ترتب غيرمتناهى علل - از محكم‌ترين براهين آن برهانى است كه شيخ الرئيس در الهيات شفا اقامه كرده است و محصّل و فشردهء آن اين است كه ما اگر معلولى را با علت و علت علت آن فرض كنيم و اين مجموع را ملاحظه نمائيم ، هريك از اين سه را داراى حكمى ضرورى و مختص به آن خواهيم يافت ، پس معلول مفروض فقط معلول است ، و علت علت فقط علت است و معلول نيست ، پس آنچه فقط معلول است يك‌طرف سلسلهء است و آنچه فقط علت است طرف ديگر و آنچه هم علت است و هم معلول ، وسط و ميان دو طرف مىباشد .\r\nآنگاه اگر اين جمله را چهار شىء مترتب فرض كنيم ، براى دو طرف آن همان حكم طرفين ثابت است و دو شىء واقع ميان دو طرف ، مشترك در حكم وسط مىباشند - و آن حكم مشترك اين است كه ، چون متوسط بين دو طرف مىباشند ، هم عليت ( عنوان و حكم علت ) براى آنها ثابت است و هم معلوليت - سپس هرچه بر عدد اين سلسله بيفزائيم و تا بىنهايت پيش رويم ، امر اين سلسله ( از نظر حكم طرفين و وسط ) بر مجراى واحد جارى خواهد بود ، و مجموع ما بين طرفين - كه همان تعدادى است كه هريك از آنها هم علت است و هم معلول - وسط است و حكم وسط براى آن ثابت مىباشد .\r\nبنابراين اگر سلسله‌اى از علل مترتب و غيرمتناهى را فرض كنيم ، ماوراى\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمعلول اخير از اين جمله غيرمتناهى وسط است و طرف براى آن نخواهد بود و آن محال است ( زيرا عنوان وسطيّت عنوانى است نسبى و قائم به طرفين مىباشد ، و مفروض اين است كه در سلسلهء غيرمتناهى فقط يك‌طرف تحقق دارد ، و آن معلول اخير است ) .\r\nاين برهان در هرسلسلهء مترتب از علل كه وجود آنها از وجود معلول جدا نمىگردد ، خواه آن علل تامه باشند يا ناقصه جارى مىباشد نه در علل معدّه ( كه وجود آنها از معلول منفك و جدا مىگردد ) .\r\nو بر وجوب تناهى خصوص علل تامه دلالت مىكند آنچه ( در فصل سوّم ) مقدم گرديد كه وجود معلول نسبت به علت خود وجود رابط است زيرا ( بر اين اساس ) اگر عليت و معلوليت در سلسلهء غيرمتناهى پيش رود ، بدون اينكه به علتى منتهى گردد كه ديگر معلول نيست ، در اين صورت وجودات رابط تحقق دارند بدون آنكه وجود نفسى مستقل كه وجودات رابط قائم به آن باشند ، تحقق داشته باشد ، و اين امر محال و غيرممكن است ( زيرا حقيقت وجود رابط تقوم و ارتباط به غير است ، و فرض وجود رابط بدون وجود مستقل مستلزم خلف و اجتماع نقيضين است ) .\r\nو فلاسفه دلايل ديگرى هم بر محال بودن تسلسل دارند كه در كتابهاى مطوّل فلسفى ذكر گرديده است .\r\n\r\nشرح مطالب :\r\n\r\nالف : تعريف و اقسام دور\r\nهرگاه موجود در تحقق خود مبتنى و متوقف بر موجود ديگرى باشد ، و تحقق آن موجود ديگر هم مبتنى و متوقف بر موجود نخست باشد ، آن را دور گويند .\r\nدور دو نوع است :\r\n1 - موجود دوّم ( متوقف عليه ، يا علت ) بدون واسطه بر موجود نخست\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n( متوقف يا معلول ) توقف دارد . اين را دور « صريح » يا « مصرّح » نامند .\r\n2 - توقف موجود دوّم ( علت ) بر موجود نخست ( معلول ) با يك واسطه يا بيشتر است ، كه آن را دور « ضمير » يا « مضمر » مىنامند .\r\nبديهى است مثال واقعى نمىتوان براى آن يافت ، زيرا دور باطل است ، و تنها مىتوان به‌طور فرض براى آن ذكر مثال نمود ، مانند برهان خلف يا دليل امتناع در مورد آيهء شريفهء  لَوْ كانَ فِيهِما آلِهَةٌ إِلَّا اللَّهُ لَفَسَدَتا  ( انبياء / 22 ) .\r\nو اين مشكلى است كه استاد به هنگام تدريس و تبيين اين نوع مطالب و دلايل با آن مواجه مىشود ، دانش‌آموز يا دانشجو در انتظار ذكر مثال از جانب استاد است ، ولى بايد اين نكته را به آنان گوشزد كرد كه سنخ اين نوع بحثها به گونه‌اى است كه جز با فرض و تقدير و دقت نظر روشن نمىگردد و به هيچ‌وجه نبايد در انتظار مثال واقعى براى آن بود .\r\nبحث دور علاوه‌بر اين‌كه در فلسفه ( در مبحث علت و معلول ) مطرح مىشود ؛ در منطق نيز در باب تعريفات از آن ياد مىشود و گفته مىشود كه از شرايط تعريف اين است كه معرّف عين معرّف نباشد ، و گرنه مستلزم دور در تعريف است .\r\nهمچنين در بحث مربوط به قياس نيز دراين‌باره سخن به ميان مىآيد ، و معمولا در بخش مربوط به لواحق قياس ، يكى از قياسهايى كه از آن ياد مىشود « قياس دور » است و آن عبارت است از اينكه ، نتيجهء قياس را ( كه خود مطلوب است و بايد اثبات گردد ) با عكس يكى از دو مقدمه يا عين آن تأليف كرده و مقدمهء ديگر را از آن نتيجه بگيريم ، و اين درموردى است كه از انسان نسبت به يكى از دو مقدمهء قياس طلب دليل شود مثلا اگر گفته شود : 1 - كل انسان ناطق . 2 - و كل ناطق ضاحك . نتيجه : كل انسان ضاحك .\r\nحال اگر كسى بر صغراى قياس مطالبهء دليل كند و ما در پاسخ بگوئيم : 1 - كل انسان ضاحك ( نتيجه قياس اول ) 2 - كل ضاحك ناطق ( عكس كبرى ) نتيجه :\r\nكل انسان ضاحك ( صغرى قياس اول ) « 1 »  -\r\n\r\n","description":"","footnote":" به جوهر النضيد ، فصل ( 4 ) ، لواحق قياس ، رجوع شود . ","page_name":" 261 ","page_number":261},
  {"content":"\r\n\r\n\r\nب - دليل بطلان دور\r\nبطلان دور به خاطر اين است كه مستلزم اجتماع نقيضين است ، زيرا :\r\n1 - هرگاه وجود ( الف ) متوقف است بر وجود ( ب ) و وجود ( ب ) هم متوقف است بر وجود ( الف ) ، پس وجود ( الف ) متوقف است بر چيزى ( ب ) كه آن هم متوقف بر چيز ديگرى است ( الف ) و هرگاه وجود چيزى متوقف باشد بر وجود ديگرى كه آن ديگرى هم متوقف بر چيز ديگرى است ، وجود نخست متوقف بر آن وجود سوم هم هست . « المتوقف على المتوقف على شىء متوقف على ذلك الشىء » .\r\nو چون در فرض ما آن شىء سوم ( بىواسطه يا باواسطه ) همان وجود اوّل است ، پس وجود اوّل متوقف بر خودش مىباشد .\r\n2 - وجود ( الف ) هم معلول است ( زيرا متوقف بر ديگرى است ) و هم علت است ( زيرا متوقف عليه وجود خود مىباشد ) .\r\n3 - علت متقدم بر معلول است ( تقدم رتبى ) .\r\n4 - وجود الف بر خودش متقدم است .\r\n5 - يعنى چون معلول است ، در مرتبهء علت وجود ندارد . و چون در مرتبهء علت هم هست ، پس وجود دارد ، ( اجتماع نقيضين ) .\r\n\r\nج - تعريف تسلسل\r\nتسلسل در سلسلهء علل و معاليل عبارت است از اينكه رشتهء علت‌ها و معلولها تا بىنهايت ادامه يابد و به نقطه‌اى ختم نگردد .\r\nمقصود از اين تسلسل ، تسلسل حقيقى است كه منوط به تصور و فرض انسان نيست ، ولى گاهى مقصود از تسلسل ، تسلسل « لايقفى » است كه دائر مدار\r\n\r\n\r\n","description":"","footnote":"\r\nبه جوهر النضيد ، فصل ( 4 ) ، لواحق قياس ، رجوع شود .\r\n","page_name":" 262 ","page_number":262},
  {"content":"\r\n\r\nفرض و تصور ذهنى انسان است ، مانند اينكه در اعداد گفته مىشود هرعددى فرض كنيم مىتوان عدد ديگرى بزرگتر از آن را فرض كرد و اين خارج از بحث ما است .\r\nو به عبارت ديگر در تسلسل باطل سه شرط معتبر است :\r\n1 - تحقق عينى داشته باشند ( وجود بالفعل ) .\r\n2 - وجود هريك مترتب بر ديگرى باشد .\r\n3 - همهء آنها اجتماع در وجود داشته باشند .\r\nبنابراين نامتناهى بودن در اعداد محال نيست ، زيرا اين سلسله نامتناهى وجود عينى ندارند .\r\nدر حركت‌هاى دورى مانند حركت زمين نامتناهى بودن اشكالى ندارد ، زيرا اين حركت‌ها متعاقب يكديگر موجود مىشوند و مجتمع در وجود نيستند .\r\nبر نظريهء آنان كه مىگويند ارواح پس از مفارقت از ابدان در عالم موجودند و نامتناهى ، اشكال تسلسل وارد نيست ، زيرا ميان آنها ترتب وجودى ( رابطه على و معلولى ) برقرار نيست « 1 » .\r\n\r\nد - براهين بطلان تسلسل\r\nبر ابطال تسلسل علل و معاليل ، براهين متعددى از جانب متكلمان و فلاسفه بيان گرديده است در اسفار ده برهان بر ابطال تسلسل ذكر شده است كه اولين آنها همان برهان « وسط و طرف » ابن سينا است كه مصنف ( ره ) نيز هم در بدايه و هم در نهايه آن را يادآور شده است ، و در متن ( بدايه ) آن را محكم‌ترين براهين خوانده و خود برهان ديگرى را بر ابطال تسلسل ذكر نموده است ، و در حواشى اسفار آن را قريب المأخذ به برهان « ترتب كه يكى از براهين دهگانه است به‌شمار آورده‌اند ، ولى در نهاية الحكمه علاوه‌براين دو برهان ، برهان فارابى را كه به برهان « أسدّ\r\n\r\n\r\n","description":"","footnote":"\r\n( 1 ) حكمت قديم ، محمد حسين فاضل تونى ، ص 30 ، نهاية الحكمه ، مرحله ( 8 ) ، فصل ( 5 ) .\r\n","page_name":" 263 ","page_number":263},
  {"content":"\r\n\r\nو اخصر » معروف است نيز ذكر نموده‌اند و اينك توضيح اين براهين :\r\n1 - برهان فارابى ( أسدّ و أخصر ) : « إذا كان ما من واحد من آحاد السلسلة الذاهبة بالترتيب بالفعل لا إلى نهاية إلا و هو كالواحد فى انه ليس يوجد الّا و يوجد آخر و راؤه من قبل ، كانت الا حاد اللامتناهية بأسرها يصدق عليها أنها لا تدخل فى الوجود ما لم يكن شىء من ورائها موجودا من قبل ، فإذن بداهة العقل قاضية بأنه من أين يوجد فى تلك السلسلة شىء حتى يوجد شىء ما بعده » « 1 » .\r\nبرهان فارابى از مقدماتى تشكيل شده است به اين شرح :\r\n1 - هريك از سلسله غيرمتناهى اين حكم را دارد كه تحقق او منوط به تحقق وجودى قبل از آن است ، زيرا فرض اين است كه عنوان معلوليت بر هريك از آنها صادق است .\r\n2 - شكى نيست كه تحقق معلول مشروط به اين است كه در مرتبهء قبل از او موجودى ( علت ) تحقق داشته باشد .\r\n3 - باتوجه به اين‌كه مجموع سلسله معنون به‌عنوان معلوليت است ، آنگاه تحقق مييابد كه در مرتبهء قبل از آن موجودى ( علت ) تحقق داشته باشد ، در غير اين صورت هيچيك از آحاد اين سلسله تحقق نخواهد يافت .\r\n4 - بنابر فرض عدم تناهى سلسلهء علل ( و باتوجه به مقدمات قبل ) هيچ موجودى نبايد تحقق يابد ، بنابراين اكنون كه در عالم هستى موجوداتى تحقق يافته است ، دليل بر اين است كه سلسله علل و معاليل نامتناهى نيست و به علتى منتهى مىگردد كه او ديگر معلول علتى نمىباشد .\r\nو به عبارت ديگر : لازمهء تسلسل علل و معاليل تا بىنهايت اين است كه براى پيدايش هرموجود امكانى بىنهايت علت بايد محقق گردد و بديهى است كه در دائره آفرينش كه متناهى است هرگز بىنهايت موجود نمىشود ، پس نبايد هيچ موجودى در عالم پديد آمده باشد و اين بر خلاف واقع و نفس الامر است .\r\n\r\n\r\n","description":"","footnote":"\r\n( 1 ) اسفار ، ج 2 ، ص 166 .\r\n","page_name":" 264 ","page_number":264},
  {"content":"\r\n\r\n2 - برهان شيخ ( وسط و طرف ) : حاصل اين برهان ( همان‌گونه كه در متن آمده است ) اين است كه :\r\n1 - هريك از آحاد اين سلسله ( غير از معلول اخير ) هم معلول است و هم علت .\r\n2 - معلول اخير فقط معلول است .\r\n3 - آنچه هم معلول است و هم علت ، معنون به‌عنوان « وسط » مىباشد « 1 » ، در مقايسه با آنچه فقط معلول است كه عنوان طرف بر او منطبق است .\r\n4 - عنوان وسط بودن ، بدون تحقق عنوان دو طرف معقول نيست ، عنوان وسط هرجا منطبق گردد ، حتما بايد دو طرف براى او ملحوظ گردد ، مثلا وقتى گفته مىشود « وسط الطريق » مقصود نقطه‌اى است كه نسبت به دو طرف راه ، فاصلهء يكسان دارد ، حضرت على ( ع ) مىفرمايد « اليمين و الشمال مضلّة و الطريق الوسطى هى الجادة » ( نهج البلاغه خطبه / 16 ) ملاحظه مىشود كه براى طريق وسط ، دو طرف يمين و شمال در نظر گرفته شده است .\r\nبنابراين باتوجه به اين‌كه بر مجموع اين سلسله ( غير از معلول اخير ) عنوان وسط ( معلول بودن و علت بودن ) منطبق است ، حتما بايد عنوان دو طرف هم براى آن محقق باشد ، درحالىكه بنابر عدم تناهى سلسله ، تنها يك‌طرف تحقق دارد .\r\nنتيجه اين مىشود كه « وسط » بدون « طرف » تحقق يافته است ، و آن محال است . و اين محال لازمهء عدم تناهى سلسلهء علل و معاليل است و چون مستلزم محال ، محال است ، پس عدم تناهى سلسلهء علل و معاليل محال مىباشد .\r\nبررسى اين برهان : در اين‌جا سؤالى به ذهن ميرسد و آن اينكه : آيا ركن اصلى برهان شيخ عنوان وسط و طرف است و حقيقتا او مىخواهد از طريق اينكه\r\n\r\n\r\n","description":"","footnote":"\r\n( 1 ) براى روشن شدن اين مطلب بهتر است در آغاز علتى را كه معلول نيست هم فرض كنيم ، همان گونه كه شيخ هم نخست آن را فرض نموده است .\r\n","page_name":" 265 ","page_number":265},
  {"content":"\r\n\r\nعنوان وسط بدون عنوان طرف محال است استدلال كند ؟ در اين صورت اشكال مىشود كه اين عنوان يك امر انتزاعى است و استدلال نمودن به وسيله آن بر يك واقعيت عينى صحيح نيست .\r\nيا اينكه مقصود او اعتماد بر عنوان وسط و طرف نيست ، بلكه او نظر به متن واقع دارد و عنوان وسط و طرف را صرفا براى تقريب يك مطلب دقيق عقلى براى ذهن به كار برده است .\r\nحق همين مطلب دوّم است و از آخر كلام او به روشنى استفاده مىشود ، آنجا كه مىگويد « فليس يجوز أن يكون جملة علل موجودة و ليس فيها علة غير معلولة و علة اولى ، فانّ جميع غير المتناهى كواسطة بلا طرف و هذا محال » « 1 » .\r\nو در اين صورت اين برهان به همان برهان فارابى بازمىگردد كه چون اين سلسله همگى معلول هستند و وجود معلول بدون وجود علت در مرتبهء قبل از آن محال است ، پس وجود اين سلسله محال خواهد بود « 2 » .\r\n3 - برهان مصنف ( رابط و مستقل ) : برهانى را كه مصنف بر ابطال تسلسل علل و معاليل غيرمتناهى اقامه نموده‌اند مىتوان برهان « رابط و مستقل » ناميد ، زيرا تكيه‌گاه اين برهان اين است كه وجود معلول وجودى است كه نسبت به علت خود ، رابط و بلكه عين ربط است ، و بديهى است كه هيچگاه وجود رابط يا « ربط » ، بدون وجود مستقل تحقق نخواهد يافت .\r\nحال اگر سلسله علت‌ها و معلول‌ها تا بىنهايت پيش رود ، ناگزير همهء آنها در عين اينكه علت هستند معلول نيز مىباشند ، يعنى وجودهايى رابط و غيرمستقلند ، بدون آنكه وجود مستقلى پشتوانه آنها باشد و اين امرى محال و غيرمعقول است .\r\n4 - برهان محقق طوسى ( امكان و وجوب ) : متكلم و فيلسوف گرانقدر\r\n\r\n\r\n","description":"","footnote":"\r\n( 1 ) اسفار ، ج 2 ، ص 145 . در نسخهء الهيات شفاء ، انتشارات بيدار ص 478 عبارت اين‌گونه است « يكون واسطة بلا طرف » .\r\n( 2 ) تعليقه بر نهاية الحكمه ، ص 248 .\r\n","page_name":" 266 ","page_number":266},
  {"content":"\r\n\r\nمحقق طوسى ( ره ) نيز بر ابطال تسلسل برهان روشنى ذكر نموده است كه يادآور مىشويم :\r\n« و لا يتراقى معروضاهما فى سلسلة واحدة ألى غير النهاية لان كل واحد منها ممتنع الحصول بدون علة واجبة لكن الواجب بالغير ممتنع ايضا ، فيجب وجود علة لذاتها هى طرف » « 1 »\r\nترجمه : معروض آن‌دو ( علت و معلول ) در يك سلسله ، تا بىنهايت بالا نمىرود ، زيرا تحقق هريك از اين سلسله بدون علتى كه هستى آن را واجب نمايد ، محال است و واجب بالغير هم ممتنع است ، پس بايد علتى واجب بالذات باشد كه در طرف اين سلسله قرار دارد .\r\nشرح : برهان خواجه برپايهء امكان و وجوب استوار است ، توضيح آنكه ، در سلسلهء موردنظر بيش‌از سه فرض متصور نيست :\r\n1 - همهء آنها واجب الوجود بالذات هستند .\r\n2 - همهء آنها ممكن الوجود بالذات هستند .\r\n3 - برخى ممكن الوجود بالذات و برخى واجب الوجود بالذات مىباشند .\r\nفرض نخست بر خلاف وجدان است ، زيرا علل و معاليلى كه ما مىشناسيم مسبوق به عدم مىباشند و اگر واجب الوجود بالذات مىبودند ، مىبايست هستى آنها أزلى باشد ، درحالىكه چنين نيست .\r\nفرض سوّم مطلوب ما است ، زيرا اين سلسله به واجب الوجود بالذات منتهى مىگردد .\r\nو فرض دوّم همان تسلسل است و اين هم باطل است ، زيرا موجود امكانى آنگاه پا به عرصهء وجود مىگذارد كه از ناحيهء علت واجب الوجود گردد و چون همهء آحاد اين سلسله ممكن الوجود هستند ، پس بايد وجود آنها از طرف موجودى غير از آنها واجب و ضرورى گردد تا موجود شوند .\r\n\r\n\r\n","description":"","footnote":"\r\n( 1 ) كشف المراد ، مقصد اوّل ، فصل سوّم ، مسأله 4 .\r\n","page_name":" 267 ","page_number":267},
  {"content":"\r\n\r\nقطعا آن موجود مفروض بايد خودداراى وجوب وجود باشد تا بتواند به آن سلسله ، ضرورت و وجوب وجود بدهد . در اين‌جا دو فرض بيش متصور نيست :\r\n1 - آن غير ، واجب الوجود بالغير است .\r\n2 - واجب الوجود بالذات است .\r\nفرض اوّل ممتنع است ، زيرا واجب الوجود بالغير ، در ذات ممكن الوجود خواهد بود و هيچ‌گونه امتيازى بر سلسلهء مفروض ندارد . باقى مىماند فرض دوّم كه متعين است و مطلوب .\r\nاين بيان هم روشن است و هم استوار و محكم ؛ و تعجب است كه علامه حلى ( ره ) پس از شرح آن مىگويد « و فى هذا الوجه عندى نظر » .\r\n* * *\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nالفصل السادس [ العلّة الفاعليّة و أقسامها 
  ]\r\nالعلّة الفاعليّة ، و هي التي تفيض وجود المعلول و تفعله ، على أقسام . و قد ذكروا في وجه ضبطها : أنّ الفاعل إمّا أن يكون له علم بفعله ، أولا ؛ و الثاني إمّا أن يلائم فعله طبعه ، و هو « الفاعل بالطبع » ، أو لا يلائم و هو « الفاعل بالقسر » ؛ و الأوّل - و هو الذي له علم بفعله - إن لم يكن فعله بارادته ، فهو « الفاعل بالجبر » ، و إن كان بها ، فأمّا أن يكون علمه بفعله في مرتبة فعله ، بل عين فعله ، و هو « الفاعل بالرضا » ، و إمّا أن يكون علمه بفعله قبل فعله ؛ و حينئذ إمّا أن يكون علمه مقرونا بداع زائد ، و هو « الفاعل بالقصد » و إمّا أن لا يكون علمه مقرونا بداع زائد ، بل يكون نفس العلم فعليّا منشأ لصدور المعلول ؛ و حينئذ فأمّا أن يكون علمه زائدا على ذاته ، و هو « الفاعل بالعناية » . أو غير زائد على ذاته ، و هو « الفاعل بالتجلّي » ؛ و الفاعل في ما تقدّم إذا نسب إلى فعله من جهة أنّه و فعله فعل لفاعل آخر ، كان « فاعلا بالتسخير » .\r\nفللفاعل أقسام ثمانية :\r\nأحدها : الفاعل بالطبع ، و هو الذي لا علم له بفعله ، مع كون الفعل ملائما لطبعه ؛ كالنفس في مرتبة القوى البدنيّة الطبيعيّة ، تفعل\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nأفعالها بالطبع .\r\nالثاني : الفاعل بالقسر ، و هو الذي لا علم له بفعله ، و لا فعله ملائم لطبعه ؛ كالنفس في مرتبة القوى عند المرض ، فإنّ الأفعال تنحرف فيه عن مجرى الصحّة لعوامل قاسرة .\r\nالثالث : الفاعل بالجبر ، و هو ما له علم بفعله ، و ليس بإرادته ؛ كالإنسان يكره على فعل ما لا يريده .\r\nالرابع : الفاعل بالرضا ، و هو الذي له إرادة ، و علمه التفصيلي بالفعل عين الفعل ، و ليس له قبل الفعل إلّا علم إجمالي به بعلمه بذاته ؛ كالانسان يفعل الصور الخياليّة ، و علمه التفصيلي بها عينها ، و له قبلها علم إجمالي بها بعلمه بذاته ؛ و كفا علّية الواجب للأشياء عند الاشراقيين .\r\nالخامس : الفاعل بالقصد ، و هو الذي له إرادة و علم بفعله قبل الفعل ، بداع زائد ؛ كالانسان في أفعاله الاختياريّة .\r\nالسادس : الفاعل بالعناية ، و هو الذي له إرادة و علم سابق على الفعل زائد على ذات الفاعل ، نفس الصورة العلميّة منشأ لصدور الفعل ، من غير داع زائد ؛ كالانسان الواقع على جذع عال ، فإنّه بمجرّد توهّم السقوط يسقط على الأرض ؛ و كالواجب في إيجاده على قول المشّائين .\r\nالسابع : الفاعل بالتجلّي ، و هو الذي يفعل الفعل ، و له علم سابق تفصيلي به هو عين علمه الاجمالي بذاته ؛ كالنفس الانسانيّة المجرّدة فإنّها لمّا كانت الصورة الأخيرة لنوعها ، كانت على بساطتها هي المبدأ لجميع كمالاتها و آثارها الواجدة لها في ذاتها ، و علمها الحضوري بذاتها\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nعلم بتفاصيل كمالاتها ، و إن لم يتميّز بعضها من بعض ؛ و كالواجب ، تعالى ، بناء على ما سيجيء ، من أنّ له تعالى علما إجماليّا في عين الكشف التفصيليّ .\r\nالثامن : الفاعل بالتسخير ، و هو الفاعل إذا نسب إليه فعله من جهة أنّ لنفس الفاعل فاعلا آخر ، إليه يستند هو و فعله ؛ فهو فاعل مسخّر في فعله ؛ كالقوى الطبيعيّة و النّباتيّة و الحيوانيّة المسخّرة في أفعالها للنّفس الانسانيّة ؛ و كالفواعل الكونيّة المسخّرة للواجب ، تعالى ، في أفعالها .\r\nو في كون الفاعل بالجبر و الفاعل بالعناية مباينين للفاعل بالقصد مباينة نوعيّة - على ما يقتضيه التقسيم - كلام .\r\n\r\nترجمه و توضيح :\r\n\r\nفصل ششم : اقسام علت فاعلى\r\nعلت فاعلى - و آن علتى است كه وجود معلول را افاضه كرده و پديد مىآورد - داراى اقسامى است ، و در وجه ضبط اين اقسام چنين گفته‌اند :\r\n1 - فاعل يا علم به فعل خود دارد يا ندارد .\r\n2 - فاعلى كه به فعل خود آگاه نيست ( دو صورت دارد ) :\r\nالف : فعل ، ملائم و هماهنگ با طبع فاعل است و آن فاعل بالطبع است .\r\nب : فعل ، ملائم و هماهنگ با طبع فاعل نيست ، و آن فاعل بالقسر است .\r\n3 - قسم اوّل - و آن فاعلى است كه به فعل خود آگاه است ( صورتهاى مختلفى دارد ) :\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nالف : فعل از روى خواست و ارادهء فاعل انجام نمىشود و آن فاعل بالجبر است .\r\nب : فعل با ارادهء فاعل انجام مىگيرد ( و در اين صورت ) يا چنين است كه علم فاعل به فعل او در مرتبهء فعل و بلكه عين فعل او است و آن فاعل بالرضا است .\r\nج : و يا اينكه علم فاعل به فعل قبل از فعل او است ، و در اين صورت يا علم او مقرون و همراه با داعى زائد ( بر علم او ) است و آن فاعل بالقصد مىباشد .\r\nد : و يا اينكه علم فاعل به فعل مقرون به داعى زائد نيست ، بلكه نفس علم فعلى او منشاء صدور معلول است ، در اين صورت يا علم او زائد بر ذات او است و آن فاعل بالعنايه است .\r\nه : و يا علم او زائد بر ذات او نيست ( بلكه عين ذات او است ) و آن فاعل بالتّجلّى است .\r\nو : هريك از اقسام ياد شده فاعل هرگاه از اين جهت به فعلش نسبت داده شود كه او و فعلش ، فعل فاعل ديگر است ، فاعل بالتسخير مىباشد .\r\nپس براى فاعل اقسام هشتگانه است :\r\n1 - فاعل بالطبع : و آن فاعلى است كه علم به فعل خود ندارد و فعل ملائم با طبع فاعل است . مانند نفس انسان در مرتبهء قواى طبيعى بدنى ، كه افعال خود را بالطبع انجام مىدهد .\r\n2 - فاعل بالقسر : و آن فاعلى است كه نه به فعل خود علم دارد و نه فعل ملائم با طبع او است ، مانند فاعليت نفس در مرتبه قواى بدنى هنگام مرض ، زيرا افعال نفس در اين حالت به خاطر عوامل قاسر از مجراى طبيعى منحرف مىگردند .\r\n3 - فاعل بالجبر : و آن فاعلى است كه علم به فعل خود دارد و ( انجام فعل ) به اراده فاعل نيست ، مانند انسان ( هنگامى كه ) بر انجام فعلى كه اراده نكرده است وادار گردد .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n4 - فاعل بالرضا : و آن فاعلى است ( كه علم به فعل خود دارد ) و فعل خود را اراده كرده است و علم تفصيلى او به فعل عين فعل است و قبل از فعل جز علم اجمالى به فعل كه از طريق علم او به ذات حاصل مىشود علم ديگرى ندارد ، مانند انسان كه صور خيالى را ايجاد مىكند و علم تفصيلى انسان به اين صور ، عين واقعيت آنها است ، و انسان قبل از ( ايجاد ) صور خيالى ، به‌واسطه علم به ذات خود ، علم اجمالى به آن صور دارد و مانند فاعليت واجب الوجود تعالى نسبت به موجودات از نظر حكماى اشراق .\r\n5 - فاعل بالقصد : و آن فاعلى است كه اراده به فعل خود دارد و قبل از فعل هم تفصيلا به آن آگاه است ( ولى علم او مقرون ) به داعى زائد است ، مانند ( فاعليت ) انسان درمورد افعال اختيارى خود .\r\n6 - فاعل بالعنايه : و آن فاعلى است كه اراده و علم قبلى به فعل خود دارد ( و علم او ) زائد بر ذات فاعل است و نفس صورت علمى منشاء صدور فعل است بدون اينكه داعى زائد در كار باشد ، مانند انسانى كه بر شاخهء بلندى قرار گرفته است ، زيرا او به مجرد توهم سقوط ( از بالاى شاخه بر زمين ) بر روى زمين سقوط مىكند و مانند ايجاد واجب تعالى موجودات را بنابر نظريه حكماى مشاء .\r\n7 - فاعل بالتجلى : و آن فاعلى است كه فعل خود را انجام مىدهد و علم سابق تفصيلى به فعل خود دارد و آن عين علم اجمالى او به ذات خود مىباشد مانند نفس مجرد انسانى ، زيرا كه نفس به خاطر اينكه صورت اخير نوع خود مىباشد ، در عين بساطت مبدء همهء كمالات و آثار نفس است كه در ذات خود واجد آنها است و علم حضورى نفس به ذات خود علم به تفاصيل كمالات نفس است ، اگر چه برخى از اين كمالات متمايز از برخى ديگر نمىباشد ، و مانند ( فاعليت ) واجب تعالى بنابر آنچه ( در مرحله دوازدهم فصل دوّم ) خواهد آمد كه واجب تعالى نسبت به افعال خود علم اجمالى در عين كشف تفصيلى دارد .\r\n8 - فاعل بالتسخير : و آن ( اقسام ياد شده ) فاعل است هرگاه فعل ، از آن\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nجهت به او نسبت داده شود كه براى خود فاعل ، فاعل ديگرى است كه فاعل و فعل او به آن فاعل ديگر استناد داده مىشود پس فاعل در فعل خود مسخّر ( فاعل ديگرى ) است مانند قواى طبيعى و نباتى و حيوانى انسان كه در افعال خود مسخر نفس انسانى هستند ، و مانند همهء فاعلهاى امكانى كه در افعال خود مسخّر واجب تعالى مىباشند .\r\nو در اينكه فاعل بالجبر و فاعل بالعنايه با فاعل بالقصد مباينت نوعى داشته باشند - آن‌گونه كه تقسيم مزبور مقتضى آن است - كلام و اشكال است .\r\n\r\nشرح مطالب :\r\nبحثهايى كه تاكنون پيرامون علت و معلول بيان گرديد ، يك رشته احكام كلى درباره اين مسأله بود كه عبارتند از :\r\n1 - تعريف علت و معلول .\r\n2 - اثبات عليت .\r\n3 - عليت از احكام وجود است .\r\n4 - اقسام و انواع علل .\r\n5 - ضرورت يا جبر على و معلولى .\r\n6 - سنخيت علت و معلول .\r\n7 - بطلان دور و تسلسل در سلسلهء علل .\r\nدر فصل‌هاى آينده پيرامون هريك از اقسام چهارگانه علت ( علت فاعلى ، علت غائى ، علت مادى ، علت صورى ) بحث خواهد شد و اين فصل به علت فاعلى اختصاص داده شده است و مصنف نخست آن را تعريف كرده « 1 » ، آنگاه به بيان اقسام آن پرداخته است .\r\n\r\n\r\n","description":"","footnote":"\r\n( 1 ) هى التى تفيض وجود المعلول .\r\n","page_name":" 274 ","page_number":274},
  {"content":"\r\n\r\nولى در نهايه و نيز پاورقىهاى اسفار و همچنين اصول فلسفه ، بحث ديگرى را نيز دراين‌باره مطرح كرده‌اند و آن اثبات علت فاعلى است ، و اينكه علت فاعلى غير از علت مادى مىباشد و براى تحقق يافتن فعل ، علت مادى كافى نبوده و علت فاعلى امرى لازم و اجتناب‌ناپذير است و همان‌گونه كه در موجودات غيرمادى ( مجردات ) اين علت فاعلى است كه به آنها اعطاء وجود مىكند ، در موجودات مادى هم اعطاء كنندهء وجود ، علت فاعلى است و علت مادى نقش قبول و پذيرش را ايفاء مىكند ، نه افاضه و اعطاء را .\r\nو روى اين بحث با طرفداران و پيروان ماترياليسم ديالكتيك است كه منكر علت فاعلى بوده و تنها به علت مادى معتقدند . و ما در اين‌جا براى اهميت اين مطلب ، بيانات مصنف را دراين‌باره به‌طور فشرده يادآور مىشويم :\r\n\r\nدليل بر وجود علت فاعلى چيست ؟\r\n1 - تحليل عقلانى عليّيت : قبل از هرچيز لازم است مفهوم « عليّت » را مورد تحليل عقلانى قرار دهيم تا ببينيم اين تحليل عقلى ما را به كجا رهنمون مىگردد .\r\nاصولا مفهوم عليت از مفاهيمى نيست كه آن را از طريق مطالعهء حوادث خارجى انتزاع كرده باشيم ، زيرا آنچه در خارج رخ مىدهد چيزى غير از « تعاقب » و توالى حوادث نيست و عليت به‌معناى تعاقب دو حادثه نمىباشد . از كسانى كه دچار اين اشتباه شده است « هيوم » است كه گمان كرده است طرفداران « عليت » معتقدند كه اين مفهوم از راه مطالعه حوادث خارجى وارد ذهن شده است ، به همين خاطر اشكال كرده است كه در خارج غير از تعاقب چيز ديگرى به نام عليت ( ضرورت وجود يك حادثه پس از حادثه ديگر ) نيست ، و درنتيجه منكر اصل عليت شده است ، زيرا وى در باب معرفت‌شناسى ، تنها به حس و تجربه أرج مىنهد و آنچه را به‌واسطه حسّ نتوان دريافت كرد ، فاقد ارزش و امرى خيالى و غيرواقعى مىداند .\r\nوى معتقد است « علم انسان محصول تجربه‌هاى گذشتهء او است ، و محدود\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاست به محسوسات او و پيش‌بينى كه شخص از راه علم مىكند جز اين نيست كه ياد گذشته‌ها را به آينده برمىگرداند » « 1 » .\r\nمقصود از « عليت » ارتباط واقعى موجودات است ، يعنى نيازمندى وجودى ( معلول ) به وجود ديگر ( علت ) به‌گونه‌اى كه وجود معلول بدون وجود علت محال است .\r\nبراساس اين تفسير از عليت مىگوئيم :\r\nاز دو موجود كه يكى علت است و ديگرى معلول ، علت چيزى را به معلول مىدهد و معلول چيزى را از علت مىگيرد . و اين رابطه ، رابطه اعطاء و قبول است و علت فاعلى هم همان اعطاء كنندهء هستى معلول مىباشد .\r\nبنابراين ما اگر عليت و معلوليت را يك رابطهء حقيقى و عينى در عالم وجود تفسير كنيم ، تحليل عقلانى آن به‌گونه‌اى است كه يادآور شديم و در اين تحليل عقلانى به دو مفهوم اعطاءكننده و پذيرنده ( يا مفاهيم معادل آنها ) مىرسيم ، و باتوجه به اين‌كه علت فاعلى به‌معناى اعطاءكننده است ، براى انكار علت فاعلى مجالى باقى نمىماند . و اصولا در اين تجزيه و تحليل عقلانى سخن از ماده و علت مادى به ميان نيامده ، موجود مجرد و مادى حكم يكسانى دارند ، و به همين خاطر در ميان علل چهارگانه ، عنوان علت بيش‌از همه براى فاعل برازندگى دارد . و باز به همين خاطر است كه هرگاه لفظ علت به‌طور مطلق به كار ميرود ، مقصود علت فاعلى است .\r\nآنچه بيان گرديد حاصل مطالبى است كه مصنف در نهاية الحكمه و پاورقى اسفار فرموده‌اند « 2 » .\r\n2 - مطالعهء عليّت در پديده‌هاى مادى : مطالعه و بررسى مسأله عليت در پديده‌هاى مادى نيز همان نتيجه‌اى را كه از تجزيه و تحليل عقلانى « عليت » به دست آورديم تأييد مىكند ، و مصنف علامه در اصول فلسفه اين روش را پيموده‌اند .\r\n\r\n\r\n","description":"","footnote":"\r\n( 1 ) سير حكمت در اروپا ، ج 2 ، ص 150 .\r\n( 2 ) اسفار ، ج 2 ، ص 191 ، نهاية الحكمه ، مرحله ( 8 ) فصل ( 6 ) .\r\n","page_name":" 276 ","page_number":276},
  {"content":"\r\n\r\nاين روش را در دو مورد مىتوان بررسى كرد :\r\nالف : پديده‌هاى طبيعى .\r\nب : كارها و مصنوعات بشرى .\r\nدرمورد نخست گفته‌اند : « نمىشود تصور كرد كه آبى كه ده درجه حرارت دارد ، ده درجه را دوباره قبول كرده و تازه داراى ده درجه حرارت بشود و ماده‌اى كه فعلا صورت سيب را دارد ، صورت سيب را باوجود داشتن آن به خود بگيرد ، و درنتيجه مىفهميم كه پذيرنده اثرى بايد آن اثر را از پيش خود نداشته باشد . يعنى رابطهء معلول با ماده رابطهء پذيرفتن است . ماده ، صورت ( معلول و اثر ) را ندارد و تنها آن را مىپذيرد ، پس ماده خود فاعل نيست ، فاعل يعنى آنچه اثر و معلول را به مادّه مىدهد .\r\nآب حرارت را مىپذيرد و خود ، آن را ندارد و اين آتش است كه واجد حرارت است و آن را به آب مىدهد . آب علت مادى است نه علت فاعلى ، پس تنها علت مادى كافى نيست تا فعل و اثر ( معلول ) تحقق يابد . »\r\nو درمورد دوّم گفته‌اند : « لقمه‌اى را كه با دست و دهان مىخوريم ، جامه‌اى را كه دوزنده با ابزار از پارچه بريده و مىدوزد . . . درست است كه صورتهاى وجودى و شكلهاى تازه كه پيدا مىشوند وابسته و مرهون همهء اطراف و اجزاى علل مىباشند ، ولى نسبت آنها به همهء اطراف يكسان نيست ، مثلا نسبت پيراهن به دوزنده غير از نسبتى است كه به پارچه دارد . زيرا دوزنده مانند اين است كه چيزى را از خود بيرون مىدهد ( كار و كنش و فعل ) و پارچه ، مانند اين است كه چيزى را از بيرون خود مىگيرد ( پذيرش و قبول و انفعال ) و روشن است كه اين دو نسبت مختلف ، دو خاصّهء مختلف دارند ، خاصّه نسبتى كه با فاعل و كننده پيدا مىشود اين است كه فاعل دارا و واجد اثرى است كه بيرون مىدهد ، و خاصهء نسبتى كه با قابل و پذيرنده پيدا مىشود اين است كه قابل ، دارا و واجد فعليت اثر نيست اگر چه قبول آن را دارا است .\r\nو هرچه اين آزمايش را در مواد و موارد مختلفه پىگيرى كنيم ، اختلاف اين\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدو نسبت ( فعل و انفعال - دادن ، و پذيرفتن ) و خاصّه ويژهء هريك از آنها روشن‌تر و استوارتر مىشود ، و از اين‌جا است كه حكم مىكنيم هرفعل يك فاعلى مىخواهد ، وجود هيچ موجود نيازمند به علت ، بى علت فاعلى درست نخواهد شد ، اگر چه ساير علل را مانند علت مادى و جز آن داشته باشد .\r\nپاسخ به موارد نقض : آنگاه متوجه موارد نقضى كه از طرف ماديون درمورد علت فاعلى شده است گرديده و به آنها پاسخ داده‌اند . از جمله موارد نقض ، حركت سريع نور است كه در هرثانيه ( تقريبا ) معادل سيصد هزار كيلومتر را طى مىكند بدون آنكه فاعل و محركى داشته باشد ، ديگرى حركت دائمى ماده است بدون آنكه دليلى بر وجود فاعل حركت در دست باشد . از اين بالاتر اصولا پيدايش جهان مادّه معلول حركتهاى سر زده أتمها است كه در فضا سرگرم شناورى بوده و به واسطهء تصادم ، يكديگر را نگاه داشته و كراتى به وجود آمده و با تركيبات گوناگون ، خواصّ و آثارى راه انداخته‌اند ، درحالىكه براى پيدايش اين صورتها غير از ماده ، علتى در كار نبوده است .\r\nپاسخ : همان‌گونه كه قبلا بيان گرديد ، ما قانون عليت را از طريق مشاهدهء حوادث طبيعى به دست نياورده‌ايم ، بلكه از راه تجزيه و تحليل عقلانى به آن راه يافته‌ايم و مقصود از « عليت » هم رابطهء وجودى ميان علت و معلول است ، نه صرفا تعاقب دو پديده .\r\nآنگاه شواهدى از حوادث مادى و كارهاى بشرى هم بر آن ارائه نموديم .\r\nو رويهم رفته اين نتيجه به دست آمد كه رابطه ماده با اثر و فعل چيزى جز پذيرش و قبول نيست و قبول در صورتى است كه قابل آن را نداشته باشد ، بنابراين ماده هرگز نمىتواند اعطاءكننده اثر باشد .\r\nبر اين اساس در مواردى كه ( نظير حركت نور ) به حسب ظاهر چنين به نظر مىرسد كه پذيرنده حركت ( متحرك ) خود حركت را به خود اعطاء مىكند\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nو فاعل حركت ( محرك ) در كار نيست ، بايد يكى از دو مطلب زير را پذيرا شويم :\r\n1 - آن پديده مركب است كه درواقع وجودش مجموعه‌اى از دو وجود قابل و فاعل است كه با يكى مىدهد و با ديگرى ميگيرد .\r\n2 - اگر بسيط است ، تنها قابل بوده و فاعل اثر جداى از او است .\r\nبنابراين درمورد حركت نور و ذرات اتمى جهان كه حركت دائمى دارند ، اگر صورت و فعليتى دارند كه حركت را به آنها مىدهد و از سويى نيز حركت را پذيرفته و به خود مىگيرند ، ناچار وجود آنها مجموعهء دو وجود فاعل و قابل مىباشد .\r\nو اگر تنها متحرك هستند و هيچ‌گونه صورتى ندارند جز اين‌كه صورتهاى بعدى را پذيرفته و به خود مىگيرند ، ناچار فاعل و محركى ماوراى ماده دارند كه حركت را از وى مىپذيرند ، و از اين‌جا است كه فلاسفهء الهى فاعل ماوراء ماده اثبات مىنمايند .\r\nعلاوه‌براين ، ماده با اين‌كه يكنواخت است ، حركتهاى مختلف دارد ، و ناچار براى هريك از آنها علتى بيرون از ماده خواهد بود ( زيرا آثار و معلولهاى مختلف علت‌هاى مختلف مىخواهند ، و چون ماده يكنواخت است پس نمىتواند علت همه اين حركتها باشد ) پس درهرحال درمورد هرمعلولى از اثبات علت فاعلى چاره و گريزى نيست « 1 » .\r\n\r\nاقسام هشتگانه علت فاعلى\r\nدرمورد اقسام هشتگانه علت فاعلى به‌قدر كافى در متن توضيح داده شده است و ما در بخش ترجمه موارد لازم را توضيح داده‌ايم . آنچه لازم است در اين‌جا پيرامون آن بحث كنيم ، جمله‌اى است كه در پايان اين فصل فرموده‌اند :\r\n« و فى كون الفاعل بالجبر و الفاعل بالعناية الى آخره . . . » .\r\nدر نهايه و همچنين حواشى اسفار ، اشكال خود را بر اين تقسيم بيان كرده‌اند\r\n\r\n\r\n","description":"","footnote":"\r\n( 1 ) اصول فلسفه ، ج 3 ، ص 230 - 212 .\r\n","page_name":" 279 ","page_number":279},
  {"content":"\r\n\r\nكه حاصل آن اين است كه ، فاعل بالجبر و فاعل بالعنايه دو صنف از فاعل بالقصد مىباشند ، و تفاوت نوعى با آن ندارند ، زيرا ويژگى فاعل بالقصد اين است كه ، نخست فعل را تصور كرده و پس از تصديق به فائده و حصول اشتياق ( با فرض توانايى بر انجام فعل و نبود هرگونه مانع ) آن را اراده كرده و درنتيجه جانب فعل را بر جانب ترك ترجيح مىدهد ، و فعل را يكطرفه مىكند و پس از اراده ، تحقق آن فعل امرى واجب و حتمى خواهد بود ( وجوب بالغير ) .\r\nاين خصوصيت ( اراده نمودن فعل و يكطرفه شدن آن ) در فاعل بالجبر هم هست ، تنها تفاوتى كه ميان اين دو فاعل ( بالجبر ، بالقصد ) وجود دارد ، اين است كه يكطرفه شدن فعل در فاعل بالقصد از طريق يك رشته عوامل درونى ( تصور ، تصديق ، اشتياق و . . . ) صورت گرفته است ، ولى در فاعل بالجبر از طريق تهديد يا اجبار عامل خارجى ، لكن فاعل سرانجام فعل را اراده مىكند و آن را انجام مىدهد ، خواه ارادهء او معلول خواست و ميل باطنى خود او باشد ، و يا بر خلاف رضايت و خواست باطنى او فاعل بالجبر فاقد اراده نيست ، چيزىكه هست اراده او بر خلاف ميل و خواست غريزى يا فطرى او بر وى تحميل شده است .\r\nالبته بايد توجه داشت كه بحث ما يك بحث نظرى و عقلى محض است و ربطى به جنبه‌هاى عملى و تفاوتى كه اين دو نوع فعل از نظر اخلاقى و حقوقى دارند ، ندارد ، آن ملاك ديگرى دارد . سخن در اين است كه آيا فاعل از نظر عقلى و فلسفى اراده كرده است يا نه ، خواه اين اراده مطابق با خواست غريزى و فطرى يا عقايد دينى او باشد و خواه بر خلاف آن باشد .\r\nو در فاعل بالعنايه هم اين‌گونه نيست كه مجرد علم در تحقق فعل كافى باشد ، زيرا در همان مثال معروف ( كسى كه بر بالاى ديوار يا شاخهء بلندى ايستاده و به پائين نگاه مىكند ) درمورد همهء افراد اين‌گونه نيست كه مجرد تصور سقوط ، علت افتادن گردد ، چنان‌كه افرادى بر بالاى آنها رفته و مدتها مىايستند و سقوط نمىكنند ، و تصور سقوط و عدم آن براى آنان يكسان است .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبنابراين درمورد اين مثال ( و نظاير آن ) ، فاعل مىداند كه بايد يكى از دو طرف ، ثبوت و سقوط را معيّن نمايد ، تا فعل يكطرفه شود و انجام گيرد ، حال اگر خوف و هراس بر او مستولى گردد به‌گونه‌اى كه فقط سقوط را تصور كند ، در حقيقت فعل را يك طرفه كرده و آن را منحصر در سقوط مىداند ، ولى اگر خوف و وحشت به او دست ندهد ، جانب ثبوت و بقاء را هم تصور كرده و به مقتضاى غريزه حب ذات و بقاء وجود ، جانب ثبوت و بقاء را برمىگزيند « 1 » .\r\n* * *\r\n\r\n\r\n","description":"","footnote":"\r\n( 1 ) اسفار ، ج 2 ، ص 223 - 220 ، نهاية الحكمه ، مرحله ( 8 ) ، فصل ( 7 ) .\r\n","page_name":" 281 ","page_number":281},
  {"content":"\r\n . \r\n","description":"","footnote":"","page_name":" 282 ","page_number":282},
  {"content":"\r\n\r\n\r\nالفصل السابع في العلّة الغائيّة\r\nو هي الكمال الأخير الذي يتوجّه إليه الفاعل في فعله .\r\nفإن كان لعلم الفاعل دخل في فاعليّته ، كانت الغاية مرادة للفاعل في فعله ؛ و إن شئت فقل : كان الفعل مرادا له لأجلها ، و لهذا قيل : إنّ الغاية متقدّمة على الفعل تصوّرا ، و متأخّرة عنه وجودا .\r\nو إن لم يكن للعلم دخل في فاعليّة الفاعل ، كانت الغاية ما ينتهي إليه الفعل ؛ و ذلك : أنّ لكمال الشيء نسبة ثابتة إليه ، فهو مقتض لكماله ؛ و منعه من مقتضاه دائما أو في أكثر أوقات وجوده ، قسر دائمي أو أكثريّ ، ينافي العناية الإلهيّة بإيصال كل ممكن إلى كماله الّذي أودع فيه استدعاؤه ؛ فلكلّ شيء غاية هي كماله الأخير الّذي يقتضيه ؛ و أمّا القسر الأقلّيّ ، فهو شر قليل ، يتداركه ما بحذائه من الخير الكثير ، و إنّما يقع فيما يقع في نشأة المادّة بمزاحمة الأسباب المختلفة .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nترجمه و توضيح :\r\n\r\nفصل هفتم : علت غائى\r\nعلت غائى كمال اخيرى است كه فاعل به‌واسطه فعل خود بدان توجه دارد . پس اگر علم فاعل در فاعليت او دخالت داشته باشد ، در فعلى كه انجام مىدهد ، غايت ، مراد او خواهد بود و به عبارت ديگر ، فعل به خاطر غايت مراد و مقصود فاعل است و به همين جهت ( كه فعل به خاطر غايت مراد فاعل است ) گفته شده است ، غايت از نظر تصور متقدم بر فعل و از نظر وجود خارجى متأخر از آن است .\r\nو اگر علم به غايت در فاعليت فاعل دخالت نداشته باشد ، غايت همان چيزى است كه فعل به آن منتهى مىگردد .\r\nو اين مطلب ( كه كمال أخير غايت فعل و فاعل بشمار مىرود ) به خاطر اين است كه كمال شىء نسبت ثابتى با آن دارد و درنتيجه آن شىء مقتضى كمال خود مىباشد و منع آن شىء از مقتضاى ( ذاتى و تكوينى ) خود ، هميشه يا در اكثر اوقات وجود آن شىء ، قسر دائمى يا اكثرى است كه با عنايت الهى منافات دارد ( زيرا عنايت الهى اقتضاء مىكند ) كه هرممكنى را به كمالى كه استدعاء و استعداد آن در او به وديعت نهاده شده است برساند پس براى هرموجودى ( مادى ) غايتى است و آن آخرين كمالى است كه آن موجود مقتضى و مستدعى آن كمال است .\r\n( ممكن است گفته شود در برخى موارد حركت سير نزولى داشته و دريافت كمال در كار نيست ، و درنتيجه آن حركت فاقد غايت خواهد بود ، پاسخ اين است كه ، اولا نرسيدن به غايت به خاطر طريان مانع ، دليل بر نداشتن غايت نيست و ثانيا نرسيدن به غايت اگر چه نوعى شرّ در عالم ماده بشمار مىرود ، ولى اين امرى است كه در جهان ماده اجتناب‌ناپذير است و اين شرّ اندك را خير بسيار جبران مىكند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nدرباره پاسخ اول در فصل آينده بحث خواهد شد و آنچه در متن آمده است ناظر به پاسخ دوّم است ، چنان‌كه فرمودند ) : اما قسر اندك ( اگر چه موجب ) شر قليل است ، ليكن خير بسيارى است كه به ازاء آن است ، آن را تدارك و جبران مىكند و اين شرّ قليل در مواردى كه واقع مىشود در جهان مادّه و به خاطر مزاحمت اسباب مختلف مادى با يكديگر مىباشد .\r\n\r\nشرح مطالب :\r\nدر اين فصل پيرامون سه مطلب بحث شده است :\r\nالف - تعريف غايت .\r\nب - تفاوت غايت در فاعلهاى داراى شعور و فاقد شعور .\r\nج - دليل بر وجود غايت .\r\nما نخست پيرامون سه مطلب فوق توضيحاتى را بيان نموده ، آنگاه مطالب ديگرى را پيرامون علت غائى يادآور خواهيم شد .\r\n\r\nالف - تعريف غايت\r\nمصنف در تعريف غايت فرموده‌اند : « هى الكمال الاخير الذى يتوجه إليه الفاعل في فعله » ، غايت عبارت است از كمال دوّمى كه فاعل از طريق فعل و كارى كه انجام مىدهد به سوى آن كمال رهسپار مىگردد .\r\nدر اصول فلسفه غايت را اين‌چنين تعريف كرده‌اند :\r\n« حقيقت غايت عبارت است از صورت كامل‌تر وجود هرچيزىكه در راه تكامل افتاده ، صورت ناقص‌تر موجود خود را تبديل به وى نمايد » « 1 » .\r\nمقصود از كلمه « أخير » در عبارت متن ، كمال دوّم است در مقايسه با حركت ،\r\n\r\n\r\n","description":"","footnote":"\r\n( 1 ) اصول فلسفه ، ج 3 ، ص 239 .\r\n","page_name":" 285 ","page_number":285},
  {"content":"\r\n\r\nكه كمال اول براى موجود متحرك بشمار مىرود ، توضيح اين مطلب در مرحله قوّه و فعل خواهد آمد . مصنف در نهاية الحكمه اين مطلب را اين‌چنين توضيح داده‌اند :\r\n« در آينده ( مرحله قوه و فعل ) خواهد آمد كه حركت براى موجودى كه داراى قوه است ، كمال اوّل مىباشد ، بنابراين كمال دوّمى هم در كار است كه متحرك به واسطهء حركت ( كمال اوّل ) به سوى آن توجه دارد و اين كمال دوّم ، غايت حركت بشمار مىرود و نسبت آن به حركت نسبت تمام به نقص مىباشد » « 1 » .\r\nالبته كلمهء أخير را مىتوان به‌معناى « آخرين و نهايى » هم ترجمه كرد ، زيرا فعليت‌ها و كمالات قبلى مقصود بالذات نيستند ، همان‌گونه كه خود حركت هم براى متحرك مقصود بالذات نيست ، بنابراين كمالات و فعليت‌هاى غيرنهايى ، غايت‌هاى نسبى ، و كمال و فعليت نهايى ، غايت نهايى خواهد بود .\r\n\r\nب - تفاوت غايت در فاعلهاى با شعور و فاقد شعور\r\nدومين مطلبى كه مصنف در اين فصل مطرح كرده‌اند ، فرق ميان فاعل داراى شعور و فاعل فاقد شعور است ، در فاعل شاعر ، علم و آگاهى او نسبت به غايت ، در فاعليت او ( حركت ، ايجاد فعل ) دخالت دارد ، و او فعل را به قصد وداعى رسيدن به غايت انجام مىدهد و درنتيجه ، غايت دو مرحله پيدا مىكند :\r\n1 - مرحلهء ذهنى و علمى .\r\n2 - مرحلهء خارجى و عينى .\r\nو مرحلهء علمى غايت باوجود فاعل متحد بوده و مقدم بر فعل است و مرحلهء عينى آن متأخر از فعل مىباشد ، هرچند پس از انجام فعل با فاعل اتحاد وجودى پيدا مىكند .\r\nولى در فاعل فاقد شعور ، علم و آگاهى او در فاعليت او ( حركت و ايجاد فعل ) دخالت ندارد ، در اين صورت غايت يك مرحله بيش ندارد و آن مرحلهء خارجى است\r\n\r\n\r\n","description":"","footnote":"\r\n( 1 ) نهاية الحكمه ، مرحلهء 8 ، فصل 11 .\r\n","page_name":" 286 ","page_number":286},
  {"content":"\r\n\r\nكه حركت با رسيدن به آن منتهى مىگردد .\r\nو براى روشن شدن فرق ميان غايت در اين دو نوع فاعل ، اولى را مىگويند :\r\n« ما لاجله الحركة » و دوّمى را مىگويند « ما إليه الحركة » .\r\n\r\nج - دليل بر وجود غايت چيست ؟\r\nاكنون كه معناى غايت معلوم شد ، بايد ببينيم دليل بر آن چيست ؟ و به چه دليل همهء موجودات عالم متوجه به سوى غايات خود مىباشند و به غايات خود مىرسند ؟ آيا همهء آنها مشاهده و استقراء شده‌اند ؟ و يا آنكه دليل عقلى بر اين مطلب قائم است ؟ .\r\nدليلى كه در متن بر اين مدعا اقامه شده است به شرح ذيل است :\r\n1 - كمال هرموجودى نسبتى ثابت ( عينى و وجودى ) با آن موجود دارد .\r\n2 - درنتيجه در هرموجودى اقتضاء و ميل به سوى آن كمال نهفته است .\r\n3 - عنايت و حكمت الهى بر اين استقرار يافته كه هرموجودى را به سوى كمالى كه اقتضاء و استعداد آن را دارد هدايت و و اصل نمايد .\r\n4 - هرگاه همهء موجودات و يا اكثر آنها از رسيدن به كمال مناسب خود منع شوند ، با عنايت و حكمت الهى سازگار نيست .\r\nو اما نرسيدن برخى از آنها به كمال مطلوب خود ، هرچند نوعى شرّ است ، ولى اصل عنايت و حكمت الهى را خدشه‌دار نمىسازد ، زيرا اين مقدار از شرّ لازمهء نظام مادّه است كه اصل تزاحم اسباب و علل طبيعى بر آن حكم‌فرما مىباشد و اين شرّ اندك را آن خير بسيار تدارك و جبران مىنمايد .\r\nو به عبارت ديگر امر دائر ميان دو چيز است :\r\n1 - اصلا موجودات مادى آفريده نشوند و درنتيجه هيچيك از آنها به كمال مطلوب خود نائل نگردند .\r\n2 - عالم طبيعت آفريده شود ، ولى چون دار تزاحم اسباب و علل گوناگون\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاست ، برخى از موجودات طبيعى به كمال خود نائل نگردند ، اگر چه اكثر آنها راه كمال را مىپيمايند .\r\nبديهى است از نظر عقل صورت دوّم متعين است ، زيرا صورت نخست مصداق شرّ كثير است كه با اصل عنايت الهى منافات دارد .\r\nحكيم سبزوارى ( ره ) در بيت زير به همين برهان اشاره دارد :\r\n « اذ مقتضى الحكمة و العناية * إيصال كلّ ممكن لغاية » \r\nتا اين‌جا پيرامون سه مطلب كه در متن مطرح شده است توضيح لازم داده شد ، اكنون برخى مطالب ديگر كه مناسب با اين مقام است را يادآور مىشويم :\r\n1 - ارزش بحث از علت غائى : صدرالمتألهين دراين‌باره چنين مىگويد : « بحث دربارهء علل غائى در حقيقت از مسائل فلسفه است ( نه از مسائل علوم ديگر ) و بلكه برترين قسمت‌هاى حكمت را تشكيل مىدهد . ( بل أفضل أجزاء الحكمة ) » « 1 » .\r\nاستاد مطهرى ( ره ) درمورد ارزش اين بحث گفته‌اند :\r\n« بحث از علت غائى از مباحثى است كه پذيرفتن و نپذيرفتن آن در طرز جهان‌بينى انسان تغيير كلى مىدهد ، شايد هيچ مسئلهء فلسفى به اندازهء اين مسأله در جهان‌بينى بشر اثر شگرف ندارد ، مسأله معروف خير و شرّ و كيفيت وقوع شرّ در قضاى الهى ، وابسته به اين بحث است » « 2 » .\r\n2 - قلمرو بحث علت غائى : بحث دربارهء علت غائى اختصاص به انسان يا موجودات طبيعى ندارد ، بلكه همهء عالم امكان اعم از مجردات و ماديات را در برمىگيرد ، حتى قلمرو آن از اين هم وسيعتر است ، و به گستردگى قلمرو وجود و هستى است ، از واجب تا ممكن ، مجرد تا مادى و . . . و در فصل‌هاى آينده در اين زمينه‌ها بحث خواهد شد .\r\n\r\n\r\n","description":"","footnote":"\r\n( 1 ) اسفار ، ج 2 ، ص 270 .\r\n( 2 ) شرح منظومه ، مختصر ، ج 2 ، ص 39 .\r\n","page_name":" 288 ","page_number":288},
  {"content":"\r\n\r\n3 - آيا اين بحث از مسائل فلسفى خالص است : نكتهء مهمى كه لازم است دربارهء آن بحث شود اين است كه ، آيا بحث دربارهء غايت و علت غائى از مسائل فلسفى خالص است يا نه ؟ .\r\nهمان‌گونه كه در بحثهاى گذشته بيان گرديد ، مقصود از مسائل فلسفى خالص ، آن‌گونه بحثهايى است كه اصول موضوعه آنها از علوم ديگر گرفته نشده است ، بلكه اصول موضوعه و مبادى و مقدمات آنها همگى عقلى بوده و عقل مىتواند بدون استناد به آراء علمى ، بحث و بررسى خود را در اطراف مسألهء موردنظر ادامه دهد ، مانند مسائلى از قبيل : قانون عليّت ، اصل سنخيت ، جبر على و معلولى و غيره .\r\nحال براى آنكه روشن شود كه مسأله « علت غائى » از مسائل فلسفى خالص است يا نه بايد قلمرو اين بحث را در موجودات مجرد ، از موجودات مادى ( عالم طبيعت ) جدا كنيم .\r\nدر زمينهء موجودات مجرد از ماده ، شكى نيست كه هيچ‌گونه راهى براى كاوشهاى علمى و تجربى وجود ندارد . بنابراين اثبات غايت و علت غائى در اين قلمرو در انحصار عقل خواهد بود .\r\nولى در قلمرو عالم طبيعت ، البته راه براى كاوشهاى علمى و تجربى باز است ، همانگونه كه مشاهده‌هاى حسى معمولى هم مىتواند راه‌گشا باشد . ولى درعين‌حال ، نقش علوم طبيعى و حتى مشاهده‌هاى حسى در حد تأييد و پشتيبانى از عقل است ، و گرنه « عقل » خود مىتواند با استناد به يك رشته مقدمات عقلى ، اصل « غايت » را در نظام طبيعت اثبات نمايد . و اينك توضيح مطلب را از فيلسوف شهيد مطهرى يادآور ميشويم :\r\n« اگر از راه فلسفى بخواهيم وارد شويم ، تحليل عقلانى ماهيت حركت ما را به اين نتيجه مىرساند بدون آنكه نيازمند تجسّس احوال موجودات زنده باشيم .\r\nاثبات فلسفى غايت از طريق حركت از اين راه است كه :\r\nاولا چنان‌كه قبلا ثابت شد حركت در ذات خود بسيط و واحد است و اجزاء\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nآن همه فرضى و اعتبارى است .\r\nثانيا حركت هرچند خود نوعى فعليت است ، زيرا اگر آن را در مقابل سكون قرار دهيم فعليتى است از فعليت‌ها ، اما اين تفاوت را با همهء فعليت‌ها دارد كه آميخته است با قوّه ، لهذا حركت را كمال اوّل ناميده‌اند نه كمال ثانى . . .\r\nپس هرگاه حركت را به‌عنوان يك واحد در نظر بگيريم فعليتى بيرون از خود را ايجاب مىكند ، پس محال است كه خود حركت ملاك فعليت يافتن قوه‌هاى موجود باشد .\r\nهمچنين است هرچيزىكه وجودش مساوى با حركت باشد ( خواه جوهر و خواه عرض ) . پس همواره آن فعليتى كه شىء بالقوه خواهان آن فعليت است ، واقعيتى است ماوراء حركت كه وصول به آن پايان حركت است و او است غايت و مقصد متحرك و هم او است كمال واقعى ( كمال ثانى ) شىء متحرك .\r\nپس هرحركت و تكامل جوياى غايتى است بيرون از حركت » « 1 » .\r\nالبته همانگونه كه يادآور شديم علوم طبيعى در اين مورد مىتواند پشتيبان فلسفه بوده و با نشان دادن نمونه‌هاى محسوس از « هدفدارى » در نظام طبيعت اصل عقلى مزبور را تحكيم نمايند ، طالبان مىتوانند دراين‌باره به كتاب « حيات و هدفدارى » « 2 » رجوع نمايند .\r\n4 - اقسام غايت : براى « غايت » اقسام مختلفى بيان گرديده است :\r\n1 - واقعيت غايت همان وجود فاعل است ، مانند آفريدگار جهان كه غير از وجود او غايتى براى او متصور نيست .\r\n2 - غير از واقعيت فاعل است ولى بيرون از وجود او هم نيست . مانند شادمانى و فرح در انسانى كه كارى را به خاطر رسيدن به شادمانى و انبساط خاطر\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 4 ، ص 71 - 70 .\r\n( 2 ) تأليف « ه رووير » استاد كالبدشناسى دانشكدهء پزشكى و عضو فرهنگستان پزشكى پاريس ، ترجمه دكتر عباس شيبانى .\r\n","page_name":" 290 ","page_number":290},
  {"content":"\r\n\r\nانجام مىدهد . در اين صورت حالت شادمانى عين واقعيت انسان نيست ، ولى خارج از دائره وجود او هم نمىباشد .\r\n3 - غايت ، واقعيتى غير از واقعيت فاعل دارد و به خود او هم باز نمىگردد .\r\n( خارج از قلمرو وجود او است ) و در قابل ( ماده‌اى كه فعل در آن تحقق مىيابد ) پديد مىآيد ، مانند همهء كارهاى صناعى انسان ، مثلا ساختمانى كه مىسازد ، غايت آن اين است كه بشود در آن سكونت كرد .\r\n4 - همان صورت چهارم ، با اين تفاوت كه غايت نه در فاعل است و نه در قابل ، بلكه در موجود ثالث پديد مىآيد ، مانند اين‌كه انسان كارى را به اين هدف انجام مىدهد كه ديگرى را خشنود سازد . بديهى است خشنودى فرد ثالث ، بيرون از دائره وجود فاعل و قابل است « 1 » .\r\nالبته با نگاه دقيق‌تر خواهيم يافت كه دو قسم اخير به قسم دوّم باز مىگردند و غايت ، در اين دو قسم نيز بيرون از قلمرو وجود فاعل نيست .\r\nتوضيح آنكه : كسى كه ساختمانى را مىسازد و يا كارى را انجام مىدهد كه مايهء خشنودى ديگرى است ، مقصود نهايى او مصلحت و فايده‌اى است كه به خود او باز مىگردد و همان غايت واقعى فعل او بشمار مىرود و نيز همان است كه او را به فاعليت برانگيخته است .\r\nتقسيم ديگرى هم كه احيانا براى « غايت » مىشود به مطلب فوق باز مىگردد و آن اينكه گفته مىشود غايت دو گونه است :\r\nالف : همان چيزى است كه حركت و فعل به آن منتهى ميگردد ، مانند اين‌كه كسى از نشستن در مكانى خسته شده و به سوى مكان ديگرى حركت مىكند كه غرض ، صرف جابجا شدن و رسيدن به مكان جديد است .\r\nب : هدف ، امر ديگرى مانند ملاقات نمودن دوست و مانند آن مىباشد .\r\nزيرا در همه اين موارد « غايت » همان چيزى است كه به فاعل باز مىگردد\r\n\r\n\r\n","description":"","footnote":"\r\n( 1 ) اسفار ، ج 2 ، ص 250 .\r\n","page_name":" 291 ","page_number":291},
  {"content":"\r\n\r\nو اگر هيچ‌گونه نفع ( مادى يا معنوى ) براى فاعل در كار نبود ، اين حركت تحقق پيدا نمىكرد .\r\nبنابراين بايد گفت : « انك لو نظرت حق النظر إلى العلة الغائية وجدتها فى الحقيقة عين العلة الفاعلية دائما إنما التغاير بحسب الاعتبار » « 1 » .\r\nمصنف ( ره ) بر كلام فوق چنين اقامه برهان نموده‌اند :\r\n1 - « انا لو فرضنا فاعلا له فعل و لفعله غاية كان صدور الفعل اى وجوده لاجل الغاية ، بمعنى انه لو لم تكن الغاية لم يكن الفعل ، فالفعل من حيث صدوره متوقف على الغاية » .\r\nهرگاه فاعلى را در نظر آوريم كه فعلى را انجام مىدهد و فعل او هم داراى غايتى است ، صدور و وجود اين فعل به جهت آن غايت است ، يعنى اگر آن غايت نمىبود ، فعل تحقق پيدا نمىكرد ، بنابراين فعل از نظر صدور از فاعل ، متوقف بر غايت است .\r\n2 - توقف داشتن حيثيت صدور فعل بر غايت ، عين توقف داشتن فاعليت فاعل بر آن غايت است : « و توقف حيثية الصدور عليها عين توقف فاعلية الفاعل عليها » .\r\n3 - باتوجه به اين‌كه ، فاعل مفروض حقيقتا و بالذات فاعل است ، بنابراين « غايت » يك نحو وجود دارد كه متحد باوجود فاعل است ، « و الفاعل المفروض فاعل بالذات فللغاية نحو من الوجود هي بحسبه داخل في ذات الفاعل بمعنى ما ليس بخارج » .\r\n4 - درنتيجه وجود فاعل دو مرتبه دارد ، يكى وجود اجمالى و طلب‌كننده ، ديگرى وجود تفصيلى و مطلوب و به عبارت ديگر ، ذات فاعل به فعل خود دو نسبت دارد ، يكى نسبت صدورى ( منه ) و ديگرى نسبت رجوعى ( لاجله ) « فلوجود الفاعل مرتبتان ، احداهما طالبة مجملة و الاخرى مطلوبة مفصلة ، و بالجملة : لذات الفاعل\r\n\r\n\r\n","description":"","footnote":"\r\n( 1 ) همان مدرك ، ص 271 - 270 .\r\n","page_name":" 292 ","page_number":292},
  {"content":"\r\n\r\nنسبة الى الفعل من حيث صدوره عنها و هى نسبة ( منه ) و نسبة من حيث رجوعه إليها و هى نسبة ( لاجله ) » .\r\n5 - نظير دو مرتبه مزبور براى فاعل ، براى فعل نيز محقق است : يكى مرتبهء خود فعل و ديگرى مرتبه غايت ، يعنى مرتبهء كمال فعل كه به آن منتهى مىگردد .\r\n« و للفعل مرتبتان على حذو المرتبتين الموجودتين فى الذات ، احداهما مرتبة نفس الفعل و الاخرى مرتبة الغاية و هى مرتبة كمال الفعل ينتهى إليه فى وجوده » . « 1 »\r\n* * *\r\n\r\n\r\n","description":"","footnote":"\r\n( 1 ) همان مدرك .\r\n","page_name":" 293 ","page_number":293},
  {"content":"\r\n . \r\n","description":"","footnote":"","page_name":" 294 ","page_number":294},
  {"content":"\r\n\r\n\r\nالفصل الثامن في إثبات الغاية فيما يعد لعبا ، أو جزافا ، أو باطلا و الحركات الطبيعيّة ، و غير ذلك\r\nربما يظن : أنّ الفواعل الطبيعيّة لا غاية لها في أفعالها ، ظنّا : أنّ الغاية يجب أن تكون معلومة مرادة للفاعل ؛ لكنّك عرفت : أنّ الغاية أعمّ من ذلك ، و أنّ للفواعل الطبيعيّة غاية في أفعالها ، هي ما ينتهي إليه حركاتها .\r\nو ربّما يظن : أنّ كثيرا من الأفعال الاختياريّة لا غاية لها ؛ كملاعب الصبيان بحركات لا غاية لهم فيها ؛ و كاللعب باللحيّة ؛ و كالتّنفس ؛ و كانتقال المريض النائم من جانب إلى جانب ؛ و كوقوف المتحرك إلى غاية عن غايته ، بعروض مانع يمنعه عن ذلك ؛ إلى غير ذلك من الأمثلة .\r\nو الحقّ : أنّ شيئا من هذه الأفاعيل لا يخلو عن غاية ؛ توضيح ذلك : أنّ في الأفعال الاراديّة مبدأ قريبا للفعل ، هو القوّة العاملة المنبثّة في العضلات ؛ و مبدأ متوسطا قبله ، و هو الشوق المستتبع للارادة و الاجماع ؛ و مبدأ بعيدا قبله ، هو العلم و هو تصوّر الفعل على وجه جزئيّ :\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nالذي ربّما قارن التصديق بأنّ الفعل خير للفاعل .\r\nو لكل من هذه المبادىء الثلاثة غاية ؛ و ربّما تطابقت أكثر من واحد منها في الغاية ، و ربّما لم يتطابق .\r\nفإذا كان المبدأ الأوّل - و هو العلم - فكريّا ، كان للفعل الارادي غاية فكريّة ؛ و إذا كان تخيّلا من غير فكر ؛ فربما كان تخيّلا فقط ثم تعلّق به الشوق ، ثم حرّكت العاملة نحوه العضلات ، و يسمّى الفعل عندئذ « جزافا » ، كما ربما تصوّر الصبي حركة من الحركات فيشتاق إليها فيأتي بها ، و ما أنتهت إليه الحركة حينئذ غاية للمبادي كلّها .\r\nو ربّما كان تخيّلا مع خلق و عادة ، كالبعث باللحية ، و يسمّى « عادة » ؛ و ربما كان تخيّلا مع طبيعة ، كالتنفّس ، أو تخيّلا مع مزاج ، كحركات المريض ، و يسمّى « قصدا ضروريّا » ، و في كل من هذه الأفعال لمباديها غاياتها ، و قد تطابقت في أنّها : « ما انتهت إليه الحركة » ؛ و أمّا الغاية الفكريّة فليس لها مبدء فكريّ ، حتّى تكون له غايته .\r\nو كل مبدأ من هذه المبادىء إذا لم يوجد غايته ، لانقطاع الفعل دون البلوغ إلى الغاية بعروض مانع من الموانع ، سمّى الفعل بالنسبة إليه « باطلا » ؛ و انقطاع الفعل بسبب مانع يحول بينه و بين الوصول إلى الغاية غير كون الفاعل لا غاية له في فعله .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nترجمه و توضيح :\r\n\r\nفصل هشتم : اثبات غايت در افعال لعب ، گزاف ، باطل و حركتهاى طبيعى\r\nگاهى گمان مىشود كه در افعال فاعلهاى طبيعى غايت وجود ندارد به گمان اينكه غايت بايد معلوم و مراد فاعل باشد ، لكن ( در فصل قبل ) دانستى كه غايت اعم از اين است ( كه معلوم و مراد فاعل باشد ) و دانستى كه غايت در افعال فاعلهاى طبيعى همان چيزى است كه حركات آن فاعلها به آن منتهى مىگردد ( نه آنچه حركت به خاطر آن انجام مىشود . به عبارت ديگر ، غايت فاعلهاى طبيعى « ما ينتهى إليه الحركة » است ، نه « ما لاجله الحركة » ) .\r\nو گاهى گمان مىشود كه براى بسيارى از افعال اختيارى ( انسان ) غايتى وجود ندارد ، مانند بازيهاى كودكان به وسيله حركتهايى كه براى آنان غايتى در آن حركات نيست و مانند بازى با لحيه ( ريش ، موى صورت ) و مانند نفس كشيدن و مانند حركت و انتقال انسان مريض و خواب از طرفى به‌طرف ديگر و مانند باز ايستادن متحركى كه به سوى غايتى حركت مىكند از غايت خود به واسطهء عروض مانعى كه او را از رسيدن به غايت منع مىكند و موارد و مثالهاى ديگر .\r\nولى حق اين است كه هيچيك از اين افعال خالى از غايت نيست ، توضيح آنكه : در افعال ارادى انسان مبدئى قريب براى فعل هست كه عبارت است از قوّه عامله كه پراكنده و تعبيه شدهء در عضلات ( و اعضاى مختلف بدن ) است و مبدئى متوسط قبل از آن است و آن شوق و علاقه فاعل نسبت به فعل است كه مستتبع اراده و اجماع ( تصميم قطعى ) مىباشد و مبدئى بعيد قبل از آن است كه همان علم ( فاعل نسبت به فعل ) است . و اين مبدء علمى تصوركردن فعل است به صورت جزئى كه گاهى مقرون به تصديق به خير بودن فعل براى فاعل مىباشد ( بنابراين\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nهرفعل ارادى داراى سه مبدء است : 1 - مبدء بعيد يا علمى 2 - مبدء متوسط يا شوقى 3 - مبدء قريب يا عملى ) و هريك از اين مبادى سه‌گانه غايتى دارد و گاهى بيش‌از يك مبدء از مبادى مزبور در غايت واحد تطابق مىكنند و گاهى تطابق نكرده ( و هريك غايت خاص دارد مثلا غايت قوه عامله يا مبدء قريب هميشه وصول به نقطه‌اى است كه حركت در آن متوقف مىگردد و غايت مبدء علمى و شوقى هم گاهى وصول به همان نقطه است ، و اين در صورتى است كه فاعل وصول به آن نقطه را تصور كرده و خير بودن آن را تصديق كند و نسبت به آن مشتاق و علاقمند گردد ، در اين صورت وصول به نقطه‌اى كه حركت به آن منتهى مىگردد ، غايت براى هرسه مبدء است و از طرفى مبدء علمى گاهى فكرى است و گاهى تخيّلى ) .\r\nپس هرگاه مبدء نخست - كه همان علم است - فكرى باشد ، فعل ارادى غايت فكرى دارد و هرگاه تخيّل بدون فكر ( و تعقل ) باشد ، و در اين صورت گاهى فقط تخيل است و پس از آن شوق به فعل تعلق مىگيرد آنگاه قوّه عامله عضلات را به سوى فعل حركت مىدهد ، در اين صورت فعل را « گزاف » مىنامند ، چنانچه گاهى كودك حركتى را تصور مىكند و به انجام آن مشتاق مىگردد و آن را انجام مىدهد و در اين صورت آنچه حركت به آن منتهى مىگردد ، غايت همه مبادى مىباشد .\r\nو گاهى مبدء علمى تخيل است همراه با خلق و عادت ، مانند بازى با موى صورت و فعل در اين صورت فعل « عادى » خوانده مىشود .\r\nو گاهى مبدء علمى تخيل است همراه با عامل طبيعى ، مانند نفس كشيدن و يا تخيل است با عامل مزاجى ، مانند حركتهاى مريض و در اين صورت فعل را « قصد ضرورى » مىنامند .\r\nو مبادى اين افعال داراى غايت است و آن مبادى در اين جهت تطابق دارند كه غايت آنها عبارت است از چيزىكه حركت به آن منتهى مىگردد .\r\nاما غايت فكرى ( كه در اين افعال وجود ندارد ) به خاطر اين است كه مبدء\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nفكرى براى آنها نيست تا اينكه غايت فكرى داشته باشد .\r\nو هريك از اين مبادى هرگاه غايت او به خاطر منقطع گرديدن فعل قبل از رسيدن به غايت به واسطهء عروض مانعى از موانع موجود نگردد ، فعل نسبت به آن غايت ، باطل ناميده مىشود و ( اين امر را نمىتوان دليل بر غايت نداشتن فعل دانست ، زيرا ) انقطاع فعل به سبب مانعى كه حائل ميان فعل و وصول به غايت است ، غير از اين است كه فاعل در فعل خود غايت نداشته باشد .\r\n\r\nشرح مطالب :\r\nدرمورد علت غائى از سه نظر اشكال شده است :\r\n1 - درمورد فاعلهاى طبيعى فاقد درك و شعور گفته شده است : چگونه مىتوان پذيرفت كه اين‌گونه فاعلها داراى غايت هستند ، با اينكه غايت داشتن متفرع بر شعور و آگاهى نسبت به فعل و نتيجهء آن است و فرض اين است كه فاعلهاى طبيعى فاقد آگاهى و شعورند .\r\n2 - درمورد برخى از كارهاى اختيارى انسان ، كه هدف و غرض عقلائى بر آنها مترتب نمىگردد ، مانند كارهايى كه از روى عادت انجام مىگيرد و در انجام آنها تروّى و تفكر اعمال نمىشود و مانند حركاتى كه از انسان در حال خواب صادر مىگردد و نظاير آن .\r\n3 - درمورد واجب الوجود و مبادى عاليه عالم نيز نمىتوان قائل به وجود غايت شد ، زيرا همان‌گونه كه در متن آمده است ، « غايت » مرحله‌اى از كمال وجودى است كه فاعل از طريق حركت به دست مىآورد و اين امر درمورد واجب الوجود كه بالذات واجد همهء كمالات است معقول نيست ، و عقول مجرده و مبادى عاليه وجود هم نمىتوانند داراى غايت باشند ، زيرا اگر چه كمالات آنها بالذات نيست ، بلكه بالغير است ، لكن به جهت اينكه در آنها ماده و قوّه راه ندارد ، كمالاتى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nكه به امكان عام براى آنها ممكن است ، بالفعل واجدند و معقول نيست كه از طريق افعال و حركات خود مرتبه‌اى از كمال را كه فاقد آن هستند به دست آورند .\r\nاينها اشكالات عمده‌اى است كه در مسأله « غايت » و علت غائى مطرح است .\r\nمصنف ( ره ) اشكالات ياد شده را در اصول فلسفه چنين مطرح نموده‌اند :\r\n1 - « كارهاى اختيارى بسيارى داريم كه از راه گزاف انجام مىگيرند و در دنباله آنها غايتى يافت نمىشود ، مانند بازيها و حركات بيهودهء كودكان و مانند بازيهايى كه از روى عادت با سروصورت و دست مىكنيم و مانند نفسهايى كه بىفكر مىكشيم و جز آنها .\r\n2 - آيا اين همه كارهاى بيشمار كه در گاهوارهء طبيعت انجام مىگيرد ، در حالى كه كمترين شعورى در آنها سراغ گرفته نشده ، باز هم غايت دارند ؟ .\r\n3 - و آيا خداى جهانيان در آفرينش جهان غايت داشته و دارد ؟ » « 1 »\r\nو اينك بررسى اشكالات و پاسخ به آنها .\r\n\r\nغايت در فاعلهاى طبيعى\r\nاشكال مربوط به فاعلهاى طبيعى درواقع به دو مطلب باز مىگردد :\r\n1 - فاعلهاى طبيعى فاقد شعورند .\r\n2 - شرط غايت داشتن فعل و فاعل ، شعور و آگاهى فاعل است .\r\nپاسخى كه در متن به اين اشكال داده شده است ناظر به مطلب دوّم است كه بعدا توضيح خواهيم داد .\r\n\r\nهمگانى بودن شعور در موجودات\r\nنخست لازم است مطلب اوّل را مورد تأمل قرار دهيم و از اشكال‌كننده\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 234 .\r\n","page_name":" 300 ","page_number":300},
  {"content":"\r\n\r\nبپرسيم به كدام دليل اثبات مىكنيد كه فاعلهاى طبيعى داراى شعور و ادراك نيستند و مقصود از شعور و ادراك چيست ؟\r\nاگر مقصود اين است كه در آنها شعور و ادراكى نظير آنچه در انسان و حيوان است ، نيست ، سخن درستى است ، ولى هرگز نفى شعور و ادراك خاص دليل بر نفى مطلق ادراك نخواهد بود ، بلكه براساس مبانى فلسفى ( به‌ويژه حكمت متعاليه ) هستى ملازم با شعور است ، اگر چه همان‌گونه كه اصل وجود مراتب گوناگونى دارد ، شعور و ادراك هم مراتب مختلفى خواهد داشت .\r\nمناسب است كلام صدرالمتألهين را دراين‌باره نقل كنيم :\r\n« نفى الشعور مطلقا عنها مما لا سبيل لنا إليه ، بل الفحص و النظر يوجبانه ، فان الطبيعة لو لم يكن لها فى افاعيلها مقتضى ذاتى ، لما فعلته بالذات ضرورة ، و اذا لم يكن لمقتضيها وجود الّا أخيرا فله نحو من الثبوت اوّلا المستلزم لنحو من الشعور و ان لم يكن على سبيل الروّية و القصد » .\r\nترجمه : راهى براى ما نيست كه شعور را به‌طور مطلق از طبيعت‌هاى مادى نفى كنيم ، بلكه بررسى و دقت نظر دربارهء آنها ما را به وجود نوعى شعور در آنها رهنمون مىكند زيرا اگر در ذات طبيعت اقتضاى آثار و افعال آن وجود نداشت ، اين آثار را پديد نمىآورد ( زيرا معطى شىء فاقد شىء نخواهد بود ) و اگر فرض كنيم كه اثر و مقتضاى طبيعت ، آخرين و نازلترين مرتبه وجود را دارد ، بنابراين طبيعت هم اين مرتبهء از هستى را واجد است ، ( مثلا حرارت كه فعل و اثر آتش است ، مرتبه‌اى از وجود را دارا است و چون آتش معطى و فاعل حرارت است ، پس در طبيعت آتش حرارت وجود دارد ) و اين نحو از ثبوت مستلزم ادراك است ( زيرا ملاك ادراك اتحاد وجودى ادراك‌كننده و ادراك شونده است كه مايهء حضور است ) .\r\nآنگاه با بيان عميق‌تر و لطيف‌تر همين مطلب را اين‌گونه بيان كرده است :\r\n« يجب ان يكون لجميع الاشياء مرتبة من الشعور كما أن لكل منها مرتبة من الوجود و الظهور ، لان الحياة و العلم و القدرة و الارادة عين ذات الواجب تعالى\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو هو بذاته المتصفة بها مع جميع الاشياء لانها مظاهر ذاته و مجالى صفاته ، غاية الامران تلك الصفات فى الموجودات متفاوتة ظهورا و خفاءا حسب تفاوت مراتبها فى الوجود قوة و ضعفا » « 1 » .\r\nترجمه : همان‌گونه كه همهء موجودات از وجود و هستى بهره‌اى دارند ، لازم است از شعور هم حظ و بهره‌اى داشته باشند ، زيرا حيات ، علم ، قدرت و اراده صفاتى هستند كه عين ذات آفريدگار هستى مىباشند ، و آفريدگار يكتا با همين صفات ذاتى « معيّت قيوميّه » با همهء موجودات دارد ، زيرا آنها مظاهر ذات و مجالى صفات اويند ، چيزىكه هست اين صفات در موجودات از نظر ظهور و خفاء متفاوتند ، همانطور كه از نظر قوت و ضعف در مراتب وجود هم تفاوت دارند .\r\n\r\nشعور همگانى از ديدگاه قرآن و روايات\r\nاين مطلب از نظر قرآن و روايات هم درخور دقت و بررسى است و از برخى از آيات قرآن به روشنى استفاده مىشود كه همهء موجودات برخوردار از شعور و درك مىباشند ، از جمله آيات و رواياتى است كه مربوط به شهادت و گواهى اعضاء بدن ، مكان و زمان بر افعال انسان در روز قيامت مىباشد . مصنف علامه ( ره ) دراين‌باره چنين مىگويد :\r\n« اعلم ان الشهادة على الاعمال على ما يفيده كلامه تعالى لا يختص بالشهداء من الناس ، بل كل ما له تعلق ما بالعمل كالملائكة و الزمان و المكان و الدين و الكتاب و الجوارح و الحواس و القلب ، فله فيه شهادة ، و يستفاد منها ان الذى يحضر منها يوم القيامة هو الذى فى هذه النشأة الدنيوية و أن لها نحوا من الحياة الشاعرة بها ، تتحمل بها خصوصيات الآمال و ترتسم هى فيها ، و ليس من اللازم ان تكون الحيوة التى فى كل شىء ، سنخا واحدا كحيوة جنس الحيوان ذات خواص و آثار كخواصها و آثارها ، حتى تدفعه الضرورة ، فلا دليل على انحصار أنحاء الحيوة فى\r\n\r\n\r\n","description":"","footnote":"\r\n( 1 ) اسفار ، ج 2 ، ص 283 - 282 .\r\n","page_name":" 302 ","page_number":302},
  {"content":"\r\n\r\nنحو واحد » « 1 » .\r\nشعور ، شرط غايت نيست : اكنون بنابراين‌كه فاعلهاى طبيعى فاقد شعورند مىگوئيم : شعور ، شرط غايت نيست . دراين‌باره استاد شهيد مطهرى سبر و تقسيم جالبى انجام داده‌اند ، كه به نقل آن اكتفاء مىورزيم :\r\n« در افعالى كه انسان براى غايتها و هدفهاى معين انجام مىدهد مثل آنكه غذا مىخورد براى آنكه سير شود ، مىخوابد براى آنكه بياسايد و هزارها كار ديگر . . .\r\nچندين خصوصيت هست :\r\n1 - فاعل ، انسان است .\r\n2 - فاعل از كار خود و نتيجهء كار خود اطلاع دارد .\r\n3 - عامل اجراى كار ، اراده است .\r\n4 - فاعل از رسيدن به نتيجهء كار لذت و از نرسيدن به آن رنج مىبرد .\r\n5 - فاعل متوجه به هدف است و در ميان كارهائى كه از وى صحت صدور دارد ، كار معين را از آن جهت انتخاب مىكند كه معبر و وسيله رسيدن به هدف است .\r\n6 - فاعل به اين وسيله احتياج خود را رفع و نقص خود را تكميل مىكند .\r\nحالا بايد ديد آنچه مناط غائيت است چيست ؟ براى كشف اين منظور بايد به يك تجربه ذهنى و خيالى كه در منطق به آن سبر و تقسيم گفته مىشود ، دست بزنيم .\r\nهرگاه فرض كنيم كه فاعل انسان نيست ولى همهء خصوصيات ديگر در او جمع است ، روشن است كه فعل « غائى » است ، پس انسان بودن فاعل دخالتى در غائى بودن فعل ندارد .\r\nبراى مرتبهء دوم فرض مىكنيم كه فاعل لذت و رنج نمىبرد ولى ساير جنبه‌ها محفوظ است ، در اين صورت نيز به آسانى مىفهميم كه باز فعل غائى است و وجود لذت و رنج در مناط غائى بودن فعل دخيل نيست .\r\nبراى مرتبهء سوم فرض مىكنيم فاعل از غايت و وسيله آگاه است و با آن\r\n\r\n\r\n","description":"","footnote":"\r\n( 1 ) الميزان ، ج 1 ، ص 323 ، همچنين به ج 13 ، ص 110 رجوع شود .\r\n","page_name":" 303 ","page_number":303},
  {"content":"\r\n\r\nغايت استكمال مىكند ولى بدون آنكه عامل اراده در كار باشد ، براساس يك نيروى داخلى طبيعى متوجه هدف مىشود ، باز مىبينيم كه غائى بودن فعل محفوظ است ، پس « اراده » نيز در غائى بودن فعل نقش تعيين‌كننده ندارد .\r\nاكنون براى مرتبهء چهارم فرض مىكنيم كه فاعل توجه به هدف دارد و به سوى آن حركت كرده ، با رسيدن به آن نقص خود را مبدل به كمال مىسازد . ولى نسبت به هدف و وسيله رسيدن به آن آگاهى و اطلاع ندارد ، باز هم مىبينيم كه غائيت فعل محفوظ است .\r\nحال اگر توجه به هدف كه منجر به انتخاب وسيلهء معين مىشود و همچنين استكمال را برداريم و ساير خصوصيات محفوظ باشند ، خواهيم ديد كه غائيت محفوظ نيست .\r\nپس نتيجه مىگيريم كه آنچه در غائى بودن فعل دخالت دارد ، همان دو جنبهء أخير است كه چون در خارج از يكديگر منفك نمىشوند به يك چيز برمىگردند و بنابراين آنچه روح غائيت را تشكيل مىدهد اين است كه :\r\n« موجود متحول و متكامل ، در يك جهت معين كه همان جهت سير كمالى خويش است سير كند و فعاليت‌هايش همه مقدمهء رسيدن به آن كمال واقع شود » .\r\nو به عبارت ديگر ، « آنچه در طبيعت حكمفرما است اصل تكامل است ، اين تكامل در موجودات بىروح و بىجان به نحوى و در حيوانات كه داراى غرائز بيشمار هستند به نحو ديگر و در انسان كه داراى هوش و عقل و ادراك مخصوص است به نحو ديگر صورت مىگيرد .\r\nآنچه را كه ساير موجودات به حكم طبيعت يا به حكم غريزه انجام مىدهند انسان موظف است كه در پرتو انديشه و عقل و اراده انجام دهد . اگر فرض كنيم كه اين‌گونه افعال به عهدهء عقل و ادراك و اراده واگذار نشده بود ، آيا غائى نبودند ؟ چه فرق است بين جويدن غذا به وسيلهء دندان به قصد آماده‌كردن آن براى هضم با زيرورو كردنهاى متوالى معده كه به همين منظور صورت مىگيرد ؟ چه فرقى هست\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nبين حركت دست به سوى غذا و حركت مخصوص لوله مرى براى رساندن غذا از حلق به معده ؟ و . . . « 1 »\r\n\r\nغايت در كارهاى گزاف و عبث\r\nتا اين‌جا با پاسخ از اشكال بر غايت درمورد فاعلهاى طبيعى آشنا شديم ، اكنون به بررسى اشكالاتى كه بر غايت درمورد برخى از كارهاى اختيارى انسان شده است مىپردازيم :\r\nنخست اصطلاحاتى كه درمورد كارهاى مختلف انسان ( در رابطه با غايت ) به كار مىروند را يادآور مىشويم :\r\nكارهاى انسان را به اعتبار غايات مترتب بر آنها به شش قسم تقسيم كرده‌اند :\r\n1 - فعل باطل ، 2 - فعل محكم ، 3 - فعل عبث ، 4 - فعل گزاف ، 5 - فعل عادى ، 6 - فعل ضرورى .\r\nبراى روشن شدن اقسام ياد شده و نيز پاسخ اشكال غائى نبودن برخى از افعال اختيارى انسان لازم است مطالبى را متذكر گرديم :\r\n1 - كارهاى اختيارى انسان داراى سه مبدء و مقدمه است :\r\nالف : مبدء علمى ( تصور فعل و تصديق به فائده آن ) .\r\nب : مبدء شوقى : ( اشتياق نسبت به انجام كار ) .\r\nج : مبدء عملى : ( قواى طبيعى بدن كه پس از اراده نمودن فعل ، شروع به فعاليت مىكنند و درنتيجه كار موردنظر تحقق مىيابد ) .\r\n2 - قبلا بيان گرديد كه اصطلاحا ، غايت درمورد فاعلهاى فاقد شعور ( فاعل طبيعى ) را « ما اليه الحركة » ، و غايت درمورد فاعلهاى داراى شعور را « ما لاجله الحركة » مىگويند ، بنابراين غايت مبدء عملى كارهاى انسان ، همان « ما اليه\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 3 ، ص 242 - 239 .\r\n","page_name":" 305 ","page_number":305},
  {"content":"\r\n\r\nالحركة » است ، يعنى آنچه حركت به سوى آن منتهى مىگردد و به دنبال حركت تحقق مىيابد ، غايت « مبدء عملى » كارهاى اختيارى بشمار مىرود .\r\n3 - غايت قوهء شوقيّه كه خود نشأت يافته از مبدء علمى است ، دو گونه است ، گاهى با غايت مبدء عملى مطابق است ، يعنى فاعل به غير از تحقق يافتن فعل ( ما اليه الحركة ) به امر ديگرى اشتياق ندارد ، مانند اينكه از نشستن در مكانى خسته شده است و به جلوس در مكان ديگر يا قدم زدن و مانند آن اشتياق پيدا مىكند ، ولى گاهى غايت مبدء شوقى امر ديگرى است ، مانند اينكه به قصد ملاقات دوست يا هدف ديگرى حركت مىكند ، كه در اين فرض غايت ، « ما لاجله الحركة » مىباشد .\r\n4 - مبدء علمى دو گونه است : الف : علم و ادراك خيالى . ب : علم و ادراك عقلى .\r\nمقصود از ادراك خيالى تصور جزئى دربارهء شىء جزئى است و ادراك عقلى يعنى فكر كلى كه رسيدن به آن متوقف بر اعمال رويّه و تدبير در كار است .\r\nمثلا گاهى انسان در خود رغبتى احساس مىكند كه به كنار پنجره رفته و خيابان را تماشا كند ، اين يك ادراك جزئى است كه شوقى را در انسان برمىانگيزد و يكي عمل جزئى كه همان ايستادن در كنار پنجره است از انسان سرمىزند . ولى يك وقت ، انسان براى آينده خود مىانديشد و فكر مىكند كه اگر بخواهد زندگى سعادتمندانه‌اى داشته باشد بايد چه كارهايى را انجام دهد ، اين يك ادراك عقلانى است كه براى تحقق يافتن آن كارهاى مختلفى را بايد انجام دهد « 1 » .\r\n5 - هرگاه غايت قوهء شوقيه غير از غايت قوّه عامله باشد و آن غايت ( ملاقات دوست و مانند آن ) تحقق نيابد . آن را فعل « باطل » نامند .\r\nبديهى است كه در اين صورت فعل را نمىتوان بدون غايت دانست ، زيرا در هرصورت ، غايت قوهء عامله ( ما اليه الحركة ) حاصل گرديده است به لحاظ\r\n\r\n\r\n","description":"","footnote":"\r\n( 1 ) شرح منظومه ( مختصر ) ، ج 2 ، ص 92 .\r\n","page_name":" 306 ","page_number":306},
  {"content":"\r\n\r\nمبدء شوقى هم ، نه اين است كه بدون غايت است ، بلكه غايت او تحقق نيافته است ، به همين خاطر هنوز قوّه شوقيه در طلب غايت خود مىباشد ، و همچنان اشتياق ديدار دوست و امثال آن در نفس متحقق است . پس ضمن اينكه با اصطلاح فعل باطل آشنا شديم ، دانستيم كه اشكال غائى نبودن فعل در اين فرض وارد نيست .\r\n6 - حال اگر غايت مبدء شوقى برآورده شود و از طرفى مبدء علمى هم فكر و تعقل باشد آن را فعل « محكم » نامند ، مثلا فكر كرده بود كه بايد دوست دانشمند خود را ملاقات كند ، و از او مسأله‌اى كه نمىداند بپرسد و درنتيجه به ديدار او مشتاق گرديده و حركت كرده او را ملاقات مىكند و مشكل علمى خود را از او مىپرسد .\r\nدر اين صورت غايت هرسه مبدء حاصل شده است ، زيرا هم « ما اليه الحركة » حاصل گرديده و هم « ما لاجله الحركة » . و از طرفى مبدء فكرى هميشه دو هدف دارد . يكى تحريك قوه شوقيّه است و ديگرى امرى است كه احيانا پس از گذشت زمان و تحقق كارهاى خاص تحقق مىيابد و البته نمىتوان براى آن يك ضابطهء كلى بيان كرد ، زيرا هدف‌هاى فكرى متفاوت است ، مثلا در مثال مزبور هرگاه هدف او دريافت كمال علمى باشد ، پس از ملاقات دوست دانشمند و آموختن علم از او اين كمال حاصل گرديده است ، ولى اگر هدف او مثلا پرسيدن آدرس يك شخصيت علمى است ، در اين صورت ديدن دوست تأمين كنندهء هدف فكرى نمىباشد .\r\nدر هرصورت ، غايت نخست ( تحريك قوه شوقيه ) تحقق يافته است ، و غايت قوه شوقيه نيز حاصل گرديده بنابراين هيچ اشكالى در اين موارد وجود ندارد ، كسى هم اشكال ننموده است .\r\n7 - اگر مبدء علمى فعل ، علم و ادراك خيالى باشد و غايت مبدء شوقى و مبدء عملى هم يكى باشد ( ما اليه الحركة ) در اين صورت فعل را « عبث » ( يا عبث بمعنى الاخفى ) مىخوانند .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nدر اين صورت نيز فعل بدون غايت نيست ، زيرا فرض اين است كه غايت مبدء شوقى و مبدء عملى « ما اليه الحركة » است ، و حركت هم تحقق يافته است ، پس غايت هردو قوه حاصل گرديده ، و غايت قوه علمى ( ادراك خيالى ) هم كه لذت جزئى و تحريك قوّه شوقيه است ، حاصل گرديده است . و اگر غايت فكرى نيست به خاطر اين است كه مبدء فكرى هم در اين فرض نبوده است .\r\n8 - مبدء علمى همان ادراك خيالى است ، ولى غايت قوّه شوقيه غير از غايت قوّه عامله است و اين خود اقسامى دارد :\r\nالف : در تحقق يافتن فعل ، امر ديگرى از قبيل عادت و مانند آن دخالت ندارد ، در اين صورت فعل را « گزاف » نامند مانند بازى كودكان كه غايت خيالى و شوقى آنها ، لذت جزئى است كه از بازى مىبرند و غايت قواى طبيعى آنها هم همان انجام يافتن حركات است و همهء اين غايات تحقق يافته است ، تنها غايت فكرى نيست كه اصولا مبدء فكرى در كار نبوده است ، تا غايت فكرى هم مترتب گردد .\r\nب : علاوه بر تخيل و قواى عامله ، امر ديگرى نيز در ايجاد فعل دخالت دارد ، اين امر و عامل ديگر يكى از امور ذيل است :\r\n1 - عادت : و فعل را « عادى » نامند . مانند بازىكردن با موى صورت و گرداندن دانه‌هاى تسبيح ( بدون قصد ذكر ) .\r\n2 - طبع : و فعل را « طبيعى » گويند ، مانند نفس كشيدن كه مقتضاى طبع انسان و حيوان است .\r\n3 - مزاج : و فعل را « مزاجى » نامند ، مانند حركت انسان مريض در حال خواب ، و اين دو قسم اخير را فعل « ضرورى » ( يا قصد ضرورى ) نيز گويند ، و به همين جهت اقسام فعل را به اعتبار اين اصطلاحات شش قسم دانسته‌اند .\r\nدرهرحال در هرسه صورت اخير ( فعل عادى ، فعل طبيعى ، فعل مزاجى ) فعل بدون غايت نيست ، زيرا نفس از فعلى كه همآهنگ با عادت يا طبع يا مزاج\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاست لذت مىبرد و اين لذت با تحقق يافتن فعل حاصل مىگردد ، يعنى غايت به معنى « ما اليه الحركة » تحقق يافته است .\r\nو اما درمورد غايت به معنى « ما لاجله الحركة » كه مربوط به قوهء ادراكى است يادآور مىشويم كه ادراك فكرى در كار نبوده است ، حال اگر كسى بگويد ادراك خيالى هم نبوده است و اصولا در اين‌گونه موارد مبدء علمى وجود ندارد ، معلوم است كه نبايد به دنبال غايت به معنى « ما لاجله الحركة » بود ، ولى اگر قائل شويم كه ادراك جزئى ( خيالى ) هست ، چيزىكه هست ، انسان توجه تفصيلى به آن ندارد ، و به عبارت ديگر علم هست ولى علم به علم نيست ، در اين صورت غايت آن همان لذت جزئى است كه با تحقق يافتن فعل حاصل مىشود و يا تحريك قوه شوقيّه است كه آن هم حاصل گرديده .\r\nبنابراين در هيچ‌يك از مواردى كه توهم شده است فعل بدون غايت است ، بدون غايت نبوده و منشاء اشكال اين است كه در همهء افعال « غايت فكرى » مقياس قرار گرفته است ، كه معلوم شد در صورتى بايد غايت فكرى و عقلانى را انتظار داشت كه مبدء علمى فعل ، مبدء فكرى و عقلانى باشد « 1 » .\r\nكلام خود را در اين فصل با نقل عباراتى از صدرالمتألهين دراين‌باره پايان مىدهيم ، وى پس از بيان انقسام فعل به لحاظ مبادى و غايات آن چنين مىگويد :\r\n« فقول القائل إن العبث من دون غاية غير صحيح ، فان الفعل لا يجب أن يكون له غاية بالقياس الى ما ليس مبدءا له بل بالقياس الى ما هو مبدء له . ففى العبث ليس مبدء فكرى البتة ، فليست فيه غاية فكريّة ، و امّا المبادى الاخر فقد حصلت لكل منها غاية فى فعله يكون تلك الغاية خيرا بالقياس اليه . . . ثم إن لإنبعاث الشوق من النائم و الساهى و كذا ممن يلعب بلحيته مثلا علة لا محالة إما عادة أو ضجر عن هيأة او ارادة انتقال إلى هيأة اخرى أو حرص من القوى\r\n\r\n\r\n","description":"","footnote":"\r\n( 1 ) به اسفار ، ج 2 ، ص 251 ، درر الفوائد ، ج 1 ، ص 359 - 357 ، شرح منظومه ( مختصر ) ج 2 ، ص 95 - 80 ، اصول فلسفه ، ج 3 ، ص 241 - 234 رجوع شود .\r\n","page_name":" 309 ","page_number":309},
  {"content":"\r\n\r\nالحساسة أن يتجدد لها فعل ، الى غير ذلك من أسباب جزئية لا يمكن ضبطها ، و العادة لذيذة ، و الانتقال عن المملول لذيذ ، و الحرص على الفعل الجديد لذيذ ، كل ذلك بحسب القوى الحيوانية ، و اللذة خير حسّى او تخيّلى فهى خير حقيقى للحيوان بما هو حيوان ، و ظنى بحسب الخير الانسانى ، فليس هذا الفعل خاليا عن خير حقيقى بالقياس الى ما هو مبدء له ، و ان لم يكن خيرا حقيقيا عقليا » « 1 » .\r\n\r\nغايت افعال بارى\r\nتا اين‌جا به دو اشكال از اشكالات سه‌گانه دربارهء « غايت » پاسخ داده شد ، باقى مانده است اشكال سوّم كه مربوط به افعال فاعلهاى مجرد و ذات بارىتعالى است ، و در متن اين اشكال مطرح نشده است ، وجه آن دقيق بودن اين بحث است كه بالاتر از حد بداية الحكمه است و ما به نقل كلام مصنف در اصول فلسفه بسنده مىكنيم :\r\n« چون موجودات اين جهان فعل خداوند آفريدگار مىباشند و هرواحد از آنها غايتى دارد ، پس فعل خداى پاك نيز بىغايت نخواهد بود ، ولى اين غايت ، تنها براى فعل ، غايت شمرده مىشود ، يعنى غايت آفرينش است نه غايت آفريدگار ؛ زيرا غايت فاعل به معنايى كه اثبات كرديم كمالى است كه نقص فاعل را ترميم مىنمايد و براى خداى آفريدگار نقص نمىتوان فرض كرد ، آرى فلسفهء عاليه درمورد آفريدگار به يك معنى باريكتر كه از سطح اين بحث بالاتر است غرض و غايتى اثبات مىكند . » « 2 »\r\n* * *\r\n\r\n\r\n","description":"","footnote":"\r\n( 1 ) اسفار ، ج 2 ، ص 253 .\r\n( 2 ) اصول فلسفه ، ج 3 ، ص 241 . طالبان مىتوانند به اسفار ، ج 2 ، ص 272 ، شرح منظومه ( مختصر ) ج 2 ، ص 61 رجوع نمايند .\r\n","page_name":" 310 ","page_number":310},
  {"content":"\r\n\r\n\r\nالفصل التاسع في نفي القول بالاتفاق ، و هو انتفاء الرابطة بين ما يعد غاية للأفعال و بين العلل الفاعليّة\r\nربّما يظنّ : أنّ من الغايات المترتّبة على الأفعال ما هي غير مقصودة لفاعلها ، و لا مرتبطة به ؛ و مثلوا له به من يحفر بئرا ليصل إلى الماء فيعثر على كنز ؛ و العثور على الكنز ليس غاية لحفر البئر مرتبطة به ، و يسمّى هذا النوع من الاتفاق « بختا سعيدا » ؛ و به من يأوي إلى بيت ليستظل ، فينهدم عليه فيموت و يسمّى هذا النوع من الاتفاق « بختا شقيّا » .\r\nو على ذلك بنى بعض علماء الطبيعة كينونة العالم ، فقال : إنّ عالم الأجسام مركّبة من أجزاء صغار ذرّيّة مبثوثة في خلاء غير متناه ، و هي دائمة الحركة ؛ فاتفق أن تصادمت جملة منها ، فاجتمعت فكانت الأجسام ، فما صلح للبقاء بقي ، و ما لم يصلح لذلك فنى سريعا أو بطيئا .\r\nو الحقّ : أن لا اتفاق في الوجود . و لنقدّم لتوضيح ذلك مقدّمة ، هي :\r\nأنّ الأمور الكائنة يمكن أن تتصوّر على وجوه أربعة : منها ما هو دائمي الوجود ؛ و منها ما هو أكثري الوجود ؛ و منها ما يحصل بالتساوي ، كقيام زيد و قعوده مثلا ؛ و منها ما يحصل نادرا و على الأقل ، كوجود الإصبع\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nالزائد في الانسان .\r\nو الأمر الأكثري الوجود يفارق الدائمي الوجود بوجود معارض يعارضه في بعض الأحيان ، كعدد أصابع اليد ، فإنّها خمسة على الأغلب ، و ربّما أصابت القوّة المصوّرة للاصبع مادّة زائدة صالحة لصورة الإصبع ، فصورتها أصبعا ؛ و من هنا يعلم : أنّ كون الأصابع خمسة مشروط بعدم مادّة زائدة ، و أنّ الأمر بهذا الشرط دائمي الوجود ، لا أكثريه ؛ و أنّ الأقلّي الوجود مع اشتراط المعارض المذكور أيضا دائمي الوجود ، لا أقليّه ؛ و إذا كان الأكثري و الأقلّي دائميين بالحقيقة ، فالأمر في المساوي ظاهر ؛ فالأمور كلّها دائميّة الوجود جارية على نظام ثابت لا يختلف و لا يتخلّف .\r\nو إذا كان كذلك ، فلو فرض أمر كمالي مترتب على فعل فاعل ترتّبا دائميّا لا يختلف و لا يتخلّف ، حكم العقل حكما ضروريّا فطريّا بوجود رابطة وجوديّة بين الأمر الكمالي المذكور و بين فعل الفاعل ، رابطة تقضي بنوع من الاتّحاد الوجودي بينهما ينتهي إليه قصد الفاعل لفعله ، و هذا هو الغاية .\r\nو لو جاز لنا أن نرتاب في ارتباط غايات الأفعال بفواعلها مع ما ذكر من دوام الترتب ، جاز لنا أن نرتاب في ارتباط الأفعال بفواعلها و توقّف الحوادث و الأمور على علّة فاعليّة ، إذ ليس هناك إلّا ملازمة وجوديّة و ترتّب دائميّ ؛ و من هنا ما « 1 » أنكر كثير من القائلين بالاتفاق ،\r\n\r\n\r\n","description":"","footnote":"\r\n( 1 ) كلمة « ما » زائدة تخلّ بالمراد ، فإن المراد بيان أن نسبة الغايات الى الفواعل في افعالها كنسبة الأفعال الى فواعلها من حيث دوام الترتب و عدم التخلف بينهما ، و عليهذا لو جاز الارتياب في ارتباط -\r\n","page_name":" 312 ","page_number":312},
  {"content":"\r\n\r\nالعلّة الفاعليّة ، كما أنكر العلّة الغائيّة ، و حصر العلّيّة في العلّة المادّيّة ، و ستجيء الاشارة إليه .\r\nفقد تبيّن من جميع ما تقدّم : أنّ الغايات النادرة الوجود المعدودة من الاتفاق غايات دائميّة ذاتيّة لعللها ، و إنما تنسب إلى غيرها بالعرض ؛ فالحافر لأرض تحتها كنز يعثر على الكنز دائما ، و هو غاية له بالذات ، و إنّما تنسب إلى الحافر للوصول إلى الماء ، بالعرض ؛ و كذا البيت الذي اجتمعت عليه أسباب الانهدام ينهدم على من فيه دائما ، و هو غاية للمتوقّف فيه بالذات ، و إنّما عدت غاية للمستظل بالعرض ؛ فالقول بالاتفاق من الجهل بالسبب .\r\n\r\nترجمه و توضيح :\r\n\r\nفصل نهم : نفى قول به اتفاق\r\nاتفاق عبارت است از عدم رابطهء تكوينى ميان آنچه غايت افعال قلمداد مىگردد با علل فاعلى آنها .\r\nگاهى گمان مىشود كه برخى از غايات مترتب بر افعال ، مقصود فاعل آنها نيست و ارتباطى به آنها ندارد ( و به عبارت ديگر غايتى كه بر فعل مترتب مىگردد از قبل مورد توجه فاعل نبوده و هدف‌گيرى نشده است و غرض فاعل از انجام فعل رسيدن به آن غايت نبوده است ) و براى آن مثال زده‌اند به كسى كه چاهى را براى\r\n\r\n\r\n","description":"","footnote":"\r\n- غايات الأفعال بفواعلها ، جاز في ارتباط الأفعال بفواعلها ايضا ، فهما متماثلان في هذه الناحية ، و من هنا انكر كثير من القائلين بالاتفاق ، اعني المنكرين للغايات ، العلّة الفاعلية ايضا ، و كلمة « ما » تفيد خلاف ذلك . و الشاهد على ما ذكرنا عبارة المصنف ( ره ) في النهاية حيث قال : « و لهذا أنكر كثير من القائلين بالاتفاق العلة الفاعلية كالغائية . . . » . ( ش ) .\r\n","page_name":" 313 ","page_number":313},
  {"content":"\r\n\r\nرسيدن به آب حفر مىكند ولى گنج پيدا مىكند ، در صورتى كه دست يافتن به گنج غايت حفر چاه نبوده و ارتباطى به آن ندارد . و اين نوع از اتفاق ، بخت سعيد ناميده مىشود .\r\nو ( نيز مثال زده‌اند ) به كسى كه در خانه‌اى سكنى مىگيرد تا از سايهء آن بهره‌مند گردد ولى سقف خانه بر او فرو مىريزد و او جان مىدهد و اين نوع از اتفاق بخت شقى ناميده مىشود .\r\nو برخى از علماء طبيعى ( ذو مقراطيس ) آفرينش عالم را بر اين اساس استوار نموده و گفته است : عالم اجسام مركب است از اجزاء كوچك و پراكنده در خلاء غيرمتناهى و اين اجزاء كوچك ، پيوسته در حال حركت بوده‌اند تا اينكه از ، روى اتفاق تعدادى از آنها با يكديگر تصادم نموده و از اجتماع آنها اجسام پديد آمده‌اند ، پس آنچه صلاحيت براى بقاء داشته ، باقى مانده ، و آنچه صلاحيت بقاء نداشته است به سرعت يا به تدريج راه فنا را پيش گرفته است .\r\nولى حق اين است كه در عالم وجود اتفاقى در كار نيست و ما براى توضيح اين مطلب مقدمه‌اى را يادآور مىشويم و آن اينكه : امور موجود در اين عالم را ممكن است به چهار صورت تصور نمود :\r\n1 - امور دائمى الوجود ، ( مانند وجود روشنايى و گرمى به هنگام طلوع خورشيد ) .\r\n2 - امور اكثرى الوجود ( مانند اينكه هريك از دستهاى انسانها داراى پنج انگشت مىباشد و يا در زنان عاطفه بر عقل و انديشه حكومت مىكند و . . . ) .\r\n3 - امورى كه وجود و عدم آنها نسبت متساوى دارد ، مانند ايستادن و نشستن زيد .\r\n4 - امورى كه وجود آنها نادر و اندك است ، مانند انگشت زائد در انسان ( و افراد نابغه در جوامع بشرى ) .\r\nو امر اكثرى الوجود از دائمى الوجود به‌واسطه وجود معارضى كه در برخى\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nاوقات باوجود آن معارضه مىكند ، جدا و متمايز مىشود ، مانند شماره انگشتان دست كه غالبا پنج تا است و گاهى قوّه صورتگر انگشت به ماده زائد برخورد مىكند كه صلاحيت براى صورت‌پردازى انگشت را دارد پس آن قوه ، مادهء مزبور را به صورت انگشت مىسازد .\r\nو از ( توجه به ) اين نكته ( كه در امور اكثرى الوجود عاملى در كار است كه با دائمى الوجود بودن آن منافات دارد ) ، دانسته مىشود كه پنج بودن شمارهء انگشتان مشروط به عدم وجود ماده زائد ( و صالح براى انگشت ) است و باتوجه به اين شرط تعداد انگشتان دست دائمى الوجود است نه اقلى الوجود و نيز دانسته مىشود كه امر اقلى الوجود هم باتوجه به اشتراط مزبور دائمى الوجود است نه اقلى الوجود .\r\nو هرگاه امر اكثرى الوجود و اقلى الوجود در حقيقت دائمى الوجود باشند ، حكم آنچه وجود و عدم آن مساوى است ظاهر است ( كه آن هم مشروط به شرايطى است كه باتوجه به آنها دائمى الوجود است ) ، پس همهء امور دائمى الوجود مىباشند و بر نظام ثابتى جريان دارند كه نه در آن اختلافى وجود دارد و نه تخلف پذير است ( همگانى و هميشگى است ) .\r\nو هرگاه نظام هستى بر اين پايه استوار باشد ، پس اگر يك واقعيت كمالى فرض شود كه به‌طور دائم مترتب بر فعل فاعل باشد و اختلاف‌پذير و تخلف‌بردار نباشد ، عقل به صورت فطرى و ضرورى حكم به وجود رابطه‌اى وجودى ميان امر كمالى مذكور و فعل فاعل مىكند ، رابطه‌اى كه ( باتوجه به آن ) به نوعى اتحاد وجودى ميان آن‌دو ( واقعيت كمالى فعل فاعل ) حكم مىكنيم كه قصد فاعل به آن اتحاد وجودى منتهى مىگردد و اين همان غايت است .\r\nو اگر باتوجه به دوام ترتب ياد شده شك و ترديد در ارتباط غايات افعال به فاعل آنها روا باشد ، شك در ارتباط افعال به فاعلهاى آنها و توقّف حوادث و امور بر علت فاعلى هم روا خواهد بود ؛ زيرا درمورد حوادث و فاعلهاى آنها چيزى غير از ملازمه وجود ( ميان فعل و فاعل ) و ترتب دائمى ( فعل بر علت فاعلى آن ) نيست\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n( بنابراين قبول علت فاعلى و ترديد در علت غائى از قبيل تفكيك ميان دو امر مشابه و يكسان است كه تفكيك ميان آنها از نظر عقل پذيرفته نيست ) به خاطر همين ملازمه ميان علت فاعلى و غايى است كه بسيارى از قائلان به اتفاق همان‌گونه كه علت غائى را انكار نموده‌اند ، علت فاعلى را هم انكار كرده و اصل عليّت را در علت مادى منحصر نموده‌اند كه در ( فصل ) آينده به اين مطلب اشاره خواهد شد .\r\nاز مجموع مطالب گذشته ، روشن گرديد كه غايات نادرة الوجود كه از باب اتفاق شمرده مىشوند براى علل خود دائمى و ذاتى مىباشند و اين غايت‌ها ، بالعرض و المجاز به غير علتهاى خود نسبت داده مىشوند ( و به خاطر عدم ارتباط با آن علتهاى غيرحقيقى ، تصور مىشود كه آن غايات رابطه‌اى تكوينى با علتهاى خود ندارند ) ، پس كسى كه زمينى را حفر مىكند كه گنجى زير آن پنهان است قطعا بر آن گنج دست مىيابد و وصول به گنج غايت حقيقى و بالذات فعل او بشمار مىرود ( و به عبارت ديگر : يافتن گنج غايت فعل كسى است كه زمينى را حفر مىكند كه در آن گنج نهفته است ، نه غايت فعل كسى كه طالب پيداكردن آب است و زمين را به اين مقصود حفر مىكند ) .\r\nو اين غايت به صورت بالعرض و المجاز به حفركننده زمين به قصد يافتن آب نسبت داده مىشود . و نيز خانه‌اى كه اسباب و شرايط انهدام آن فراهم گرديده است قطعا بر سر كسى كه در آن سكنى گزيند خراب مىشود و خراب شدن بر سر او غايت بالذات و حقيقى توقف كسى است كه در آن توقف نموده است و بالعرض و المجاز غايت طلب‌كننده سايه بشمار مىرود ، بنابراين قول به اتفاق ناشى از جهل از سبب است ( آن كسى كه اسباب حقيقى را نمىشناسد و غايات را به اسباب غيرحقيقى نسبت مىدهد قائل به اتفاق مىشود ) .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nشرح مطالب :\r\nنظريهء اتفاق نيز از اشكالات مسأله غايت يا علت غائى بشمار مىرود كه در اين فصل مورد ارزيابى قرار گرفته است ، آنچه در متن دراين‌باره آمده است نادرستى نظريهء اتفاق را به روشنى اثبات مىكند ، و در بخش ترجمه و توضيح ، توضيحات لازم داده شده است . در اين‌جا دو مطلب را مورد بررسى قرار مىدهيم :\r\nالف - معانى يا موارد كاربرد اتفاق .\r\nب - اقوال و آراء درمورد اتفاق .\r\n\r\nالف - موارد كاربرد واژهء اتفاق :\r\nاين واژه گاهى درمورد اصل عليت به كار مىرود ، و مقصود نفى قانون عليت است و اينكه موجود امكانى در تحقق يافتن خود نياز به علت ندارد .\r\nبعيد است كه در تاريخ فلسفه كسى قائل به اين رأى بوده و به‌طور كلى وجود علت ( اعم از الهى و مادى ) را انكار نموده باشد ، زيرا پيروان مكتب مادى نيز علت مادى را نفى نكرده‌اند و تنها منكر فاعل الهى شده‌اند .\r\nو گاهى اين واژه درمورد « غايت » به كار مىرود و مقصود ، نفى علت غائى است ، يعنى اثرى كه بر فعل فاعل مترتب مىگردد ، براساس يك رابطهء تكوينى و ضرورى نبوده و فاعل نسبت به آن اثر هدف‌گيرى قبلى نداشته است - خواه اين هدف‌گيرى بر پايهء شعور يا غريزه باشد و يا براساس طبيعت و كشش و جذب و انجذاب طبيعى - .\r\n\r\nب - اقوال و آراء درمورد اتفاق :\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nاز كسانى كه به تفصيل دربارهء نظريهء اتفاق بحث كرده و تاريخ پيدايش اين نظريه و اقوال پيرامون آن را بررسى نموده است ، شيخ الرئيس است كه در طبيعيات شفاء ، طى دو فصل پيرامون نظريه اتفاق بحث‌وگفتگو كرده است .\r\nنامبرده مىگويد در ميان فلاسفه قديم دربارهء مسأله اتفاق سه نظريه مطرح بوده است :\r\n1 - منكران اتفاق : گروهى به كلى منكر اين مطلب شده‌اند كه « اتفاق » در زمره اسباب و علل موجودات و حوادث آفرينش قلمداد گردد ( اعم از سبب فاعلى و غائى ) و مواردى كه توهم شده است كه در آنجا يك رشته اسباب و عوامل به « اتفاق » در پيدايش حادثه‌اى دخالت داشته است ، توهم باطلى است و اگر تأمل كافى بشود عوامل و اسباب طبيعى آن كاملا معلوم خواهد بود .\r\nمثلا وقتى فردى از خانه به‌طرف محل كار خود بيرون مىرود ، و احيانا در مسير به بدهكار خود برخورد مىكند و طلب خود را از او مطالبه مىكند ، گمان شده كه برخورد او به بدهكار معلول يك سبب غيرطبيعى به نام « بخت و اتفاق » است ، درحالىكه چنين نيست ، زيرا او از خانه به‌طرف مكانى حركت نموده كه بدهكار در آنجا بوده و چون داراى قوهء باصره مىباشد ، وى را در آن مكان مىبيند و درنتيجه دين خود را مطالبه مىكند ، و اگر طلبكار بداند كه غريم در آن مكان است و همان راه را طى كند ، در اين صورت هيچ‌كس نمىگويد كه ديدن بدهكار يك حادثه اتفاقى بوده است .\r\nبنابراين يك نوع رابطه تكوينى ميان حركت‌كردن از آن طريق و رسيدن به بدهكار در نفس الامر وجود دارد ، خواه حركت‌كننده آن را بداند و خواه نداند ، دانستن و ندانستن او در نفس الامر و واقع تغييرى ايجاد نمىكند . پس رفتن از آن طريق سبب طبيعى براى ملاقات غريم است و ملاقات غريم هم غايت طبيعى براى فعل حركت مىباشد .\r\n2 - نظريه ذىمقراطيس : وى عقيده داشته است كه مبادى عالم طبيعت ،\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nيك رشته مواد كوچك ( اجرام صغار ) نشكن و غير قابل تجزيه مىباشد و شماره و تعداد آنها نيز غيرمتناهى است ، و اين اجرام در فضاى غيرمتناهى ( خلا ) پراكنده و در حركت دائمى بوده‌اند ، و به‌طور اتفاق ( بدون محاسبهء قبلى و جهت‌گيرى معين ) به يكديگر برخورد نموده و درنتيجه هيأت‌ها و اشكال خاص موجودات ، پديدار گشته است . ولى باوجود اين‌كه پيدايش اجسام طبيعى را اتفاقى مىداند ، لكن درمورد اجسام نباتى و حيوانى قائل به اتفاق نبوده است .\r\nاكنون بايد ديد مقصود وى از « اتفاق » چيست ؟ نفى علت فاعلى است يا نفى علت غائى ؟ آنچه از نظر تاريخ فلسفه مسلّم است اين است كه ، وى منكر اصل عليت به‌طور كلى نبوده است ، بلكه معتقد به جبر على و معلولى بوده است ، مرحوم فروغى مىگويد : « ذيمقراطيس به بخت و اتفاق قائل نيست و همهء امور را علت و معلول يكديگر و وقوع آنها را ضرورى و جبرى ميداند » « 1 » .\r\nبرتراند راسل مىگويد : « دموكريتوس به صراحت امكان وقوع هرامرى را برحسب تصادف انكار مىكند » « 2 » .\r\nوجه جمع ميان اين دو گفتار و آنچه از شيخ نقل گرديد اين است كه بگوئيم :\r\nذو مقراطيس ، قائل به علت فاعلى يا مادى و منكر علت غائى بوده است .\r\nبرتراند راسل به‌گونه‌اى بر اين مطلب تصريح كرده مىگويد :\r\nاتوميستها مىخواستند جهان را توجيه كنند و بر خلاف سقراط و افلاطون و ارسطو مفهوم « غرض » يا « علت غائى » را پيش نكشيدند . . . . وقتى كه ما در خصوص امرى بپرسيم : « چرا ؟ » منظورمان از اين پرسش دو چيز مىتواند باشد :\r\nيكى اينكه « اين امر چه غرضى دارد ؟ » ديگر اينكه « كدام شرائط قبلى اين امر را باعث شدند ؟ » پاسخ گفتن به سؤال نخستين همان توجيه غائى است و پاسخ گفتن به سؤال دوم توجيه مكانيكى است ، اتوميستها پرسش مكانيكى را مطرح كردند\r\n\r\n\r\n","description":"","footnote":"\r\n( 1 ) سير حكمت در اروپا ، ج 1 ، ص 8 .\r\n( 2 ) تاريخ فلسفه غرب ، ج 1 ، ص 142 .\r\n","page_name":" 319 ","page_number":319},
  {"content":"\r\n\r\nو پاسخ مكانيكى بدان دادند » « 1 » .\r\nدر اين‌جا لازم است دو مطلب را از يكديگر جدا نمائيم :\r\n1 - علت فاعلى و غائى درمورد اجرام صغار .\r\n2 - علت فاعلى و غائى درمورد اجسام طبيعى و نباتى و حيوانى پديد آمده از تركيب اجرام صغار .\r\nمطالبى كه به‌عنوان نظريه ذيمقراطيس ( اثبات يا نفى اتفاق ) گفته مىشود ، ناظر به مطلب دوم است ، و در اين مورد چنين به نظر مىرسد كه وى علت غائى را ( در خصوص اجسام طبيعى نه نباتى و حيوانى ) نفى نموده است و باتوجه به اينكه حركت و تصادم خود به خودى آن اجرام صغار را مبدء پيدايش اجسام مركب مىداند ، لازمه‌اش نفى علت فاعلى ( و اكتفاء نمودن به علت مادى ) است .\r\nگويا شيخ هم از كلام ذو مقراطيس همين مطلب را استفاده كرده است و به همين جهت در رد نظريهء اتفاق هم به علت فاعلى نظر دارد و هم به علت غائى ولى حكيم سبزوارى تنها به علت فاعلى توجه نموده و گفته است :\r\n و ليس فى الوجود الاتفاقى * اذ كل ما يحدث فهو راقى\r\nلعلل بها وجوده وجب * يقول الاتفاق جاهل السبب \r\nشيخ در پاسخ به كلام ذيمقراطيس مىگويد :\r\n« آنچه از نادرستى سخن وى پرده برمىدارد اين است كه ماهيت اتفاق را بيان كنيم و آن عبارت است از غايت عرضى نسبت به امرى طبيعى يا ارادى يا قسرى ، و حركت قسرى هم به طبيعت و اراده منتهى مىگردد ، زيرا قسر نمىتواند تا بىنهايت استمرار يابد ، پس طبيعت يا اراده بر اتفاق تقدم دارند ، پس سبب اوّل براى عالم ( اجسام مركبه ، جماد ، نبات ، حيوان ) طبيعت يا اراده است » .\r\nاين عبارات ناظر به دو مطلب است :\r\nيكى اينكه فاعل ( مباشر ) تحولات و تركيباتى كه در عالم اجسام تحقق\r\n\r\n\r\n","description":"","footnote":"\r\n( 1 ) همان ، ص 144 - 143 .\r\n","page_name":" 320 ","page_number":320},
  {"content":"\r\n\r\nمىيابد طبيعت يا اراده است ، بنابراين سخن ذيمقراطيس كه حركات اجرام صغار را بدون توجه به طبيعت ( ميل درونى ) عامل پيدايش اجسام مىداند صحيح نيست .\r\nو به عبارت ديگر اجرام صغار ( منهاى ميل درونى ) فقط علت مادى هستند و براى پيدايش تركيبات تنها علت مادى كافى نيست ، علت فاعلى هم لازم است ، ( البته مقصود از علت فاعلى در اين‌جا فاعل مباشر يعنى طبيعت است ، و فاعل از نظر فيلسوف الهى سرانجام به ذات بارىتعالى منتهى مىگردد ) .\r\nمطلب ديگر اينكه حقيقت اتفاق ( در رابطه با غايت ) اين است كه ما بدون در نظر گرفتن اسباب و علل واقعى يك رويداد ، زمان يا مكان وقوع آن را ( كه وجود و عدم آن رويداد در آن زمان و مكان نسبت يكسان دارد ) در نظر گرفته و بگوئيم تحقق اين حادثه در اين مكان يا زمان امرى اتفاقى است ، شيخ خود دراين‌باره چنين مىگويد : « خوردن و آشاميدن را اگر به اراده فاعل نسبت دهيم ، و فرض كنيم كه اراده انجام آنها را نموده است ، در اين صورت اين دو فعل از حد امكان ( تساوى وجود و عدم ) بيرون آمده امرى اكثرى الوجود خواهد بود .\r\nو به هيچ‌وجه صحيح نيست كه آن را اتفاقى بدانيم ، ولى اگر آنها را به ارادهء فاعل نسبت ندهيم و صرفا به زمانى كه وقوع و عدم وقوع آنها در آن مساوى است نظر كنيم صحيح است بگوئيم . من بر فلانى وارد شدم و اتفاقا او غذا مىخورد يا راه مىرفت .\r\nپس اتفاقى بودن اين فعل در حقيقت نسبت به داخل شدن بر فاعل است نه نسبت به ارادهء فاعل . و شكى نيست كه وارد شدن بر فاعل از اسباب تحقق أكل و مشى نبوده است ، ولى نوعى تقارن وجودى با اراده فاعل پيدا كرده است ، بنابر اين اتفاقى بودن فعل مزبور رابطه‌اى ذاتى با اراده فاعل ندارد ، چون در اين صورت اتفاقى ( امكان و تساوى وجود و عدم ) نيست بلكه دائمى يا اكثرى است ، ولى نسبت به وارد شدن شخص ديگر بر فاعل اتفاقى است .\r\nكوتاه سخن آنكه : در عبارات شيخ هم به علت فاعلى و هم به علت غائى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nتوجه شده و نظريه اتفاق از هردو جهت ارزيابى و ابطال گرديده است .\r\n3 - نظريهء انباذ قلس : وى نيز از حكماء معروف قرن پنجم قبل از ميلاد بوده است ، وى عالم طبيعت را تركيبى از عناصر چهارگانه آب ، باد ، خاك و آتش مىدانسته است ، و آن تركيباتى كه از روى اتفاق ( بدون محاسبه و هدف‌گيرى قبلى ) صلاحيت بقاء را داشته‌اند باقىمانده و تركيبات ديگر فانى گرديده‌اند ، و آنچه در حيوانات ديده مىشود ، از اعضاء مختلف با خصوصيت‌هاى گوناگون براساس محاسبه و جهت‌گيرى قبلى و غرض خاصى پديد نيامده است ، بلكه به‌طور اتفاق اين‌گونه پديدار گرديده‌اند ، مثلا اگر مىبينيم دندانهاى آسيا پهن و دندانهاى نيش تيز هستند ، نه اين است كه نوع اوّل به خاطر آسياكردن غذا . و نوع دوم براى خرد نمودن آن طراحى شده‌اند ، بلكه ماده خودبخود به اين نحو شكل‌گيرى شده و اتفاقا با نفع و مصلحت انسان نيز هماهنگ است « 1 » .\r\nپاسخى كه در متن به نظريهء اتفاق ( درمورد علت غائى ) داده شده است ، همان پاسخى است كه شيخ در شفاء و پس از وى ديگر فلاسفه اسلامى بيان نموده‌اند ، و عبارات متن روشن و گويا است و موارد لازم را در شرح عبارات توضيح داده‌ايم .\r\n* * *\r\n\r\n\r\n","description":"","footnote":"\r\n( 1 ) طبيعيات شفاء فن اوّل ، مقاله اوّل ، فصل 14 - 13 .\r\n","page_name":" 322 ","page_number":322},
  {"content":"\r\n\r\n\r\nالفصل العاشر في العلّة الصورية و الماديّة\r\nأمّا العلّة الصوريّة : فهي الصورة ، بمعنى ما به الشيء هو هو بالفعل ، بالنسبة إلى النوع المركّب منها و من المادّة ؛ فإنّ لوجود النوع توقّفا عليها بالضرورة ، و أمّا بالنسبة إلى المادّة ، فهي صورة و شريكة العلّة الفاعليّة على ما تقدم ، و قد تطلق الصورة على معان اخر خارجة من غرضنا .\r\nو أمّا العلّة المادّيّة ؛ فهي المادّة ، بالنسبة إلى النوع المركّب منها و من الصورة ؛ فإنّ لوجود النوع توقّفا عليها بالضرورة ؛ و أمّا بالنسبة إلى الصورة فهي مادّة قابلة معلولة لها على ما تقدّم .\r\nو قد حصر قوم من الطبيعيين العلّة في المادّة ؛ و الأصول المتقدّمة تردّه ، فإنّ المادّة ، سواء كانت الأولى أو الثانية ، حيثيتها القوّة ، و لازمها الفقدان ، و من الضروري أنّه لا يكفي لأعطاء فعليّة النوع و إيجادها ، فلا يبقى للفعليّة إلّا أن توجد من غير علّة ، و هو محال .\r\nو أيضا ، قد تقدّم : أنّ الشيء ما لم يجب لم يوجد ، و الوجوب الذي هو الضرورة و اللزوم لا مجال لاستناده إلى المادّة التي حيثيّتها القبول و الامكان ، فوراء المادّة أمر يوجب الشيء و يوجده ، و لو انتفت رابطة\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nالتلازم التي إنّما تتحقق بين العلّة و المعلول أو بين معلولي علّة ثالثة و ارتفعت من بين الأشياء ، بطل الحكم باستتباع أيّ شيء لأيّ شيء ، و لم يجز الاستناد إلى حكم ثابت ، و هو خلاف الضرورة العقليّة ، و للمادّة معان اخر غير ما تقدّم خارجة من غرضنا .\r\n\r\nترجمه و توضيح :\r\n\r\nفصل دهم : علت صورى و مادّى\r\nعلت صورى همان صورت به‌معناى آنچه ملاك هو هويت شىء است ، نسبت به نوع مركب از آن ( صورت ) و ماده مىباشد ( و به عبارت ديگر : صورت نسبت به ماده ، صورت ناميده مىشود و نسبت به مجموع مركب از ماده و صورت ، علت صورى نام دارد ) ؛ زيرا وجود نوع بالضروره بر صورت توقف دارد ، ولى ( صورت ) نسبت به ماده ، صورت و شريك علت فاعلى است ، بنابر آنچه قبلا ( مرحله ششم ، فصل هفتم ) بيان گرديد .\r\nو علت مادى همان مادّه است نسبت به نوع مركب از آن ( ماده ) و صورت ، زيرا وجود نوع بالضروره بر صورت توقف دارد ، اما ( ماده ) نسبت به صورت ، مادّهء قابل و معلول صورت است بنابر آنچه ( در مرحله ششم ، فصل هفتم ) بيان گرديد .\r\nو گروهى از علماى طبيعى ، علت را منحصر در مادّه دانسته‌اند ، ولى اصول ( فلسفى ) پيشين اين نظريه را مردود مىسازد ، زيرا حيثيت مادّه خواه مادّهء اوليّه باشد يا مادّهء ثانيه ، قوه ( و پذيرش ) است و لازمه آن فقدان ( و نداشتن ) مىباشد و بديهى است كه حيثيت قوّه كافى براى اعطاء و ايجاد فعليت نوع نيست ، پس ( با فرض منحصر بودن علت در علت مادى ) راهى جز اينكه فعليت نوع مادى بدون علت موجود گردد باقى نيست و موجود بدون علت هم محال است .\r\nهمچنين ( در فصل پنجم از مرحله چهارم ) بيان گرديد كه ماهيت ممكن تا\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nوجودش واجب نگردد ، موجود نمىشود و مجالى براى استناد وجوب كه همان ضرورت و لزوم است به مادّه كه حيثيت آن قبول و امكان است ، وجود ندارد ( زيرا حيثيت قبول ، فقدان و امكان است نه وجدان و ضرورت ) بنابراين وراء مادّه ، امرى است كه شىء را واجب و موجود مىكند .\r\nو اگر رابطهء تلازم كه فقط ميان علت و معلول او و ميان دو معلول يك علت تحقق مىيابد ، منتفى گردد و از ميان اشياء برداشته شود . حكم به تبعيت چيزى نسبت به چيز ديگر باطل خواهد شد و استناد به هيچ حكم ثابت و پايدارى جايز ( و ممكن ) نخواهد بود اين بر خلاف ضرورت عقلى است . و ماده معانى ديگرى غير از آنچه بيان گرديد نيز دارد كه از غرض ما ( در اين فصل يعنى علت مادى ) بيرون است .\r\n\r\nشرح مطالب :\r\nدر اين فصل پيرامون سه مطلب بحث شده است :\r\nالف - تعريف علت مادى .\r\nب - تعريف علت صورى .\r\nج : ردّ نظريهء مادّيون .\r\nدر تعريف عليت مادى و صورى يادآور مىشويم كه : علت مادى و صورى همان ماده و صورت هستند كه در مرحلهء ششم به تفصيل پيرامون آنها بحث گرديد .\r\nهرگاه ماده و صورت را نسبت به جسم كه مركب از آنها است بسنجيم ، علت مادى و صورى ناميده مىشوند ، زيرا وجود هرواقعيت مركبى معلول اجزاء خود مىباشد و قبلا بيان شد كه ماده و صورت را علل داخلى يا علل قوام مىنامند .\r\nالبته ماده و صورت همان‌گونه كه نسبت به نوع مركب از آنها عليت دارند ، هركدام نسبت به ديگرى نيز عليت دارد . ولى نه عليت مادّى و صورى ، بلكه صورت\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nشريك علت فاعلى نسبت به ماده است و ماده نيز علت تشخص فردى و تعين نوعى صورت مىباشد كه تفصيل آن در مرحله ششم گذشت .\r\nدر ردّ نظريه ماديون كه منكر علت فاعلى ( فاعل الهى ) هستند ، دو دليل ذكر گرديده است :\r\n1 - ويژگى ماده پذيرش و قبول است نه ايجاد و اعطاء ، بنابراين آثارى كه در مادّه پديد مىآيد ، از خود ماده ناشى نمىگردد و نيازمند فاعل غيرمادى است .\r\nدرمورد اين دليل در فصل مربوط به علت فاعلى توضيح لازم داده شد .\r\n2 - به مقتضاى قاعده « الشى ما لم يجب لم يوجد » ( كه قاعده‌اى عقلى و مسلم است ) ، هرحادثه و پديدهء امكانى تا به مرحله ضرورت وجود نرسد ، موجود نمىگردد و اين ضرورت در خود ماده نيست ؛ زيرا همان‌گونه كه گذشت ، خصوصيت ماده پذيرش و قبول است ، علاوه‌براين اگر حادثه و پديدهء مزبور براى ماده ضرورى مىبود ، نمىبايست هيچگاه از او زايل گردد ، و به عبارت ديگر ، پديده و حادثه بودن با ضرورى و واجب بودن من حيث الذات قابل جمع نيست ، بنابراين ضرورت ياد شده بايد از غيرمادّه به او اعطاء گردد و آن همان فاعل است .\r\nاشكال : ممكن است گفته شود ، لازم نيست آثارى كه بر ماده مترتب مىگردند ، به مرحله ضرورت و حتميت وجود برسند ، تا پديد آيند ، بلكه همين مقدار كه در ماده اقتضاء و استعداد پيدايش آن آثار هست كافى در پيدايش آنها است . و به عبارت ديگر ، « اولويت » وجود ما را از « ضرورت » وجود بىنياز مىكند .\r\nپاسخ : مصنف در پاسخ مىفرمايند ، انكار اين ضرورت وجود كه همان ملازمه ميان علت و معلول است ، بازگشت به انكار اصل « عليت » مىكند ، زيرا رابطهء عليت ميان دو موجود ، يك رابطه حقيقى است و معناى آن اين است كه ، تحقق يكى از آن دو وابسته به ديگرى است به‌گونه‌اى كه هرگاه يكى ( علت ) تحقق يافت ، ديگرى ( معلول ) قطعا تحقق خواهد يافت زيرا همان‌گونه كه قبلا بيان گرديد ، اصل عليت ، يك دريافت تجربى از حوادث خارجى نيست ، كه در حد تعاقب و توالى دو موجود\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nباشد ( اعم از اينكه رابطهء آن‌دو ضرورى باشد يا نه ) ، بلكه يك حكم عقلى است كه پاسخگوى « چرا ؟ » درمورد وجود معلول است ، ( چرا آهن منبسط گرديد ؟ چرا آب جوش آمد ؟ چرا هوا گرم يا سرد شد ؟ و . . . . ) .\r\nپاسخ اين چراها آنگاه عقل را راضى مىكند و ديگر سؤال خود را تكرار نمىكند كه حتميت و ضرورت وجود معلول به دست آيد ولى صرف اقتضاء يا اولويت وجود معلول ، عقل را راضى و قانع نمىكند ، بنابراين انكار اصل ضرورت ( جبر على و معلولى ) انكار اصل « عليت » را نتيجه مىدهد ، كه اشكال‌كننده از انكار آن اباء دارد .\r\nجملهء « و لو انتفت رابطة التلازم . . . » ناظر به اشكال و پاسخ فوق است .\r\n\r\nمعانى و اصطلاحات ماده و صورت\r\nهريك از ماده و صورت در موارد مختلفى به كار مىروند كه در خاتمهء اين فصل مناسب است آنها را يادآور شويم :\r\n\r\n1 - ماده اولى و ماده ثانيه\r\nالف : ماده اولى : ماده به‌معناى صرف قبول كه هيچ‌گونه فعليتى ندارد مادّه اولى يا « هيولى » گفته مىشود مقصود از مادّه در مباحث جوهر و عرض كه در مقابل صورت به كار مىرود و يكى از انواع پنجگانه جوهر بشمار مىرود ، همين معنا است .\r\nب : ماده ثانيه : مقصود از آن جسم است كه از ماده اولى و صورت تركيب شده است ، زيرا اگر چه جسم از آن نظر كه جسم است فعليت دارد ، ولى نسبت به صورتهاى نوعى و اعراضى كه بعدا بر آن مترتب مىگردند جنبهء قابليت و پذيرش دارد و درنتيجه خصوصيت ماده ( قابل بودن امرى كه فاقد آن است ) در آن موجود است و مقصود از مادّه ثانيه اين است كه مادّه اولى نيست ، بنابراين جسم را در هر مرحله‌اى كه هست و نسبت به مراحل بعدى ، ماده ثانيه مىنامند . البته بايد توجه\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nداشته باشيم كه ماده ثانيه ناميدن جسم به لحاظ صورت آن نيست بلكه به لحاظ مادهء آن است ، بنابراين ماده گاهى مادهء اولى و گاهى مادهء ثانيه ناميده مىشود ، به اعتبار اينكه عارى از هرصورتى است ماده اولى و به اعتبار اينكه همراه با صورتى جسمى و نوعى است مادّه ثانيه نام دارد .\r\nمقصود از علت مادى در بحث كنونى عمدتا معناى نخست است ولى در عبارت مصنف به‌معناى دوّم نيز اشاره شده است .\r\n\r\n2 - ماده بالمعنى الاخص و بالمعنى الاعم\r\nهرگاه رابطهء دو چيز از قبيل رابطهء حالّ و محلّ باشد ، دو صورت دارد ،\r\nالف : محلّ قائم به حالّ است ، ب : حالّ قائم به محل است .\r\nمثال نخست همان هيولى نسبت به صورت است ، كه صورت حال در هيولى است و هيولى در وجود خود قائم به صورت مىباشد .\r\nمثال دوّم مانند عرض نسبت به معروض كه حالّ در معروض است و قائم به آن مىباشد .\r\nمقصود از ماده بالمعنى الاخص همان قسم اوّل است و مادّه بالمعنى الاعم شامل هردو قسم مىشود ، بنابراين به موضوع عرض نيز اطلاق ماده مىشود .\r\n\r\n3 - مادهء فيزيكى و شيميايى\r\nدر فيزيك و شيمى ماده در مقابل انرژى به كار مىرود ، و عبارت است از چيزى كه داراى خواص سه‌گانه زير باشد :\r\nالف : جرم داشته باشد .\r\nب : فضا اشغال كند .\r\nج : از مولكول تشكيل شده باشد .\r\nو به سه نوع اصلى تقسيم مىگردد .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nالف : عنصر ، ماده‌اى است كه مولكول آن از يك نوع اتم درست شده است .\r\nب : مادهء مركب ، ماده‌اى است كه از تركيب دو يا تعداد بيشترى عنصر ساخته شده باشد .\r\nج : مادهء مخلوط ، ماده‌اى است كه از به‌هم آميختن دو يا چند عنصر يا مادهء مركب و يا هردو درست شده است « 1 » .\r\nهراتم نيز از دو بخش كلى تشكيل گرديده است : هسته مركزى و الكترونهايى كه با سرعت سرسام‌آورى اطراف آن مىگردند و الكترونها داراى بار الكتريستهء منفى هستند و هسته اتم داراى دو بخش است پرتونها كه داراى بار الكتريستهء مثبت مىباشند و شمارهء آنها با شمارهء الكترونها برابر است ، و ديگر نوترونها كه داراى بار الكتريستهء خنثى هستند .\r\nاز جهات ديگر نيز ماده اصطلاحات مختلفى دارد كه ذكر آنها اهميت چندانى ندارد « 2 » .\r\n\r\nمعانى يا اصطلاحات صورت\r\nواژهء « صورت » نيز در معانى مختلفى به كار مىرود :\r\n1 - هرواقعيت و امرى كه بالفعل صلاحيت دارد كه معقول واقع شود ( مورد تعقل و ادراك قرار گيرد ) و بنابراين شامل جوهرهاى مفارق از ماده ( عقول ) هم مىشود . اين معنا در بحث علل چهارگانه مقصود نيست .\r\n2 - هرهيأت و فعلى كه در ماده‌اى ( به تنهائى يا به صورت مركب ) تحقق مىيابد ، به‌گونه‌اى كه حركات و اعراضى كه در مواد و اجسام پديد مىآيند را هم شامل مىگردد . اين معنا نيز در بحث علل مقصود نيست .\r\n3 - واقعيت و امرى كه ماده به واسطهء آن كامل مىگردد ، اگر چه بالفعل واجد\r\n\r\n\r\n","description":"","footnote":"\r\n( 1 ) علوم تجربى ، سال اوّل راهنمايى ، ص 16 - 14 .\r\n( 2 ) به الهيات شفاء ، مقالهء سوم ، فصل چهارم رجوع شود .\r\n","page_name":" 329 ","page_number":329},
  {"content":"\r\n\r\nآن نيست ، اين معنا همان « غايت » است ، و بنابراين صورت به اين معنى بر غايت يا علت غائى اطلاق مىگردد .\r\n4 - آنچه تقوم ماده ( بالفعل ) به آن است و اين معنا همان علت صورى « صورت » در بحث علل چهارگانه است .\r\n5 - هيأت و شكلى كه در تركيبات صناعى در مواد پديد مىآيد . اين معنا حقيقتا موردنظر فيلسوف در بحث علت و معلول نيست ، لكن از روى تسامح و براى تقريب مطلب ، دربارهء آن گفتگو مىشود « 1 » .\r\n* * *\r\n\r\n\r\n","description":"","footnote":"\r\n( 1 ) الهيات شفاء ، مدرك قبل .\r\n","page_name":" 330 ","page_number":330},
  {"content":"\r\n\r\n\r\nالفصل الحادي عشر في العلة الجسمانيّة\r\nالعلل الجسمانيّة متناهيّة أثرا ، من حيث العدّة و المدّة و الشدّة ، قالوا : لأنّ الأنواع الجسمانيّة متحركة بالحركة الجوهريّة ، فالطبائع و القوى التي لها منحلّة منقسمة إلى حدود و أبعاض ، كل منها محفوف بالعدمين محدود ذاتا و أثرا .\r\nو أيضا ، العلل الجسمانيّة لا تفعل إلّا مع وضع خاص بينها و بين المادّة ، قالوا : لأنّها لمّا احتاجت في وجودها إلى المادّة ، احتاجت في إيجادها إليها ؛ و الحاجة إليها في الايجاد هي بأن يحصل لها بسببها وضع خاص مع المعلول ، و لذلك كان للقرب و البعد و الأوضاع الخاصّة دخل في تأثير العلل الجسمانيّة .\r\n\r\nترجمه و توضيح :\r\n\r\nفصل يازدهم : علت جسمانى\r\nاثر علل جسمانى از نظر تعداد ( كميّت ) و مدّت ( زمان ) و شدّت ( كيفيت ) متناهى است ( و براى اثبات اين نظريه ) گفته‌اند : به جهت اينكه انواع جسمانى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمتحرك به حركت جوهرى هستند و درنتيجه طبايع و قواى آنها منحّل و منقسم به حدود و ابعاضى است كه هريك از آنها محفوف به دو عدم ( سابق و لاحق ) بوده و از نظر ذات و اثر محدود مىباشند .\r\nو نيز علل جسمانى جز با وضع ( و نسبت ) خاص كه ميان آنها و مادّهء ( قابل ) برقرار است مبدء فعل و اثر نمىباشند ( درمورد اين مطلب نيز ) گفته‌اند : چون علل جسمانى در وجود خود محتاج مادّه مىباشند ، در ايجاد نيز احتياج به ماده دارند و احتياج به ماده در ايجاد به اين جهت است كه به واسطهء مادّه براى آن علل ، وضع ( و نسبت ) خاصّى با معلول فراهم گردد ، و به همين جهت قرب و بعد و اوضاع ( و نسبت‌هاى ) خاص ( مكانى ) در تأثير علل جسمانى دخالت دارد « 1 » .\r\n\r\nشرح مطالب :\r\nمقصود از علت جسمانى همان فاعل طبيعى است و به عبارت ديگر قواى طبيعى موجود در اجسام كه مبدء آثار و افعال خاصى مىباشند ، علت جسمانى نام دارند .\r\nاين قواى طبيعى در آثار و افعالى كه از آنها صادر مىگردد از سه جهت محدود مىباشند :\r\nالف : مقدار يا كميت تأثير .\r\nب : مدّت يا زمان تأثير .\r\nج : شدّت يك كيفيت تأثير .\r\n\r\n\r\n","description":"","footnote":"\r\n( 1 ) تفاوت دو دليل اين است كه دليل نخست ناظر به محدوديت زمانى علل جسمانى است ، و دليل دوّم ناظر به محدوديت مكانى آنها است ، به همين جهت در دليل نخست به حركت جوهرى استدلال شده كه هرموجود مادّى پيوسته محفوف به دو عدم سابق و لاحق است و در دليل دوّم به دخالت وضع و نسبت‌هاى خاص مكانى در تأثير علل جسمانى استناد شده است .\r\n","page_name":" 332 ","page_number":332},
  {"content":"\r\n\r\nمرحوم سبزوارى اين سه محدوديت را چنين به نظم آورده است :\r\n « قد انتهى تأثير ذات مدّة * فى مدّة و عدّة و شدّة » \r\nنخست لازم است مقصود از تناهى تأثير به لحاظ تعداد و زمان و شدّت را توضيح دهيم :\r\nقبل از هرچيز يادآور مىشويم كه همان‌گونه كه در مبحث « كم » گذشت ، تناهى و عدم تناهى از مختصات « كم » است و اگر عارض امر ديگرى نيز بشود به لحاظ عروض كميت ( يا تعلق و ارتباط كميت ) با آن است . بنابراين قوه طبيعى كه مبدء آثار و افعال خاص است ، بما هى هى معروض « تناهى » نمىباشد ، بلكه به لحاظ كم منفصل ( عدد ) و يا كم متصل غير قارّ الذات ( زمان ) مىباشد .\r\nبر اين اساس هرگاه گفته شود تأثير فاعل جسمانى متناهى است ، يعنى فعل و اثر او از نظر تعداد و از نظر زمان متناهى است و درنتيجه فاعل غيرجسمانى ( مجرد ) افعال غيرمتناهى دارد ، يعنى مىتواند تعداد آثار غيرمتناهى را ايجاد كند و يا آنكه اصولا فعل او در زمان نيست تا داراى نهايت زمانى باشد .\r\nتناهى به لحاظ زمان وقوع فعل هم دو گونه است : يكى اينكه فعل فاعل از نظر كثرت و ادامهء زمان متناهى است و ديگر اينكه از نظر قلّت و كوتاهى زمان متناهى است . بنابراين متناهى بودن فعل فاعل جسمانى سه صورت دارد :\r\n1 - تعداد افعال و آثار ( عدّه ) يعنى تعداد كارها و افعال او متناهى است .\r\n2 - امتداد و طول زمان ( مدّت ) يعنى فعل او از نظر بقاء و دوام متناهى است .\r\n3 - قلت و كوتاهى زمان ( شدّت ) يعنى فعل او از نظر سرعت و انجام گرفتن در كوتاهى زمان متناهى است . مثلا در داستان حضرت سليمان و ماجراى آوردن تخت ملكهء سباء عفريت جنى گفت من آن را در زمانى به كوتاهى زمان بلند شدن سليمان از جاى خود مىآورم  ( أَنَا آتِيكَ بِهِ قَبْلَ أَنْ تَقُومَ مِنْ مَقامِكَ )  و فردى كه بهره‌اى از علم كتاب داشت گفت : من در زمانى به اندازه اينكه چشم برهم گذارى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمىآورم  ( أَنَا آتِيكَ بِهِ قَبْلَ أَنْ يَرْتَدَّ إِلَيْكَ طَرْفُكَ )  ( نمل / 40 ) .\r\nمثلا هرگاه دو نفر تيرانداز را ( تيراندازى با دست ) در نظر آوريم هرگاه يكى از آن‌دو ( البته در صورت يكسان بودن زمان و ابزار تيراندازى و مانند آن ) تعداد بيشترى تير بياندازد - گفته مىشود : فاعل از نظر تعداد فعل برتر است . و هرگاه تيرى كه يكى از آن‌دو پرتاب كرده است در زمان بيشترى حركت خود را ادامه دهد ، گفته مىشود : فاعل از نظر ادامه و بقاء فعل ، برتر است و هرگاه تير يكى در زمان كوتاهترى مسافت موردنظر را طى كند ، گفته مىشود فاعل از نظر سرعت فعل برترى دارد « 1 » .\r\nاكنون كه مقصود از تناهى فعل از نظر عدّه و مدّت و شدّت روشن شد ، ببينيم دليل بر اين‌كه فعل فاعلهاى جسمانى از جهات ياد شده متناهى است چيست ؟\r\nدر متن دو دليل بر اين مطلب ذكر شده است :\r\n1 - بنابر اصل حركت جوهرى ، طبيعت و قواى جسم پيوسته در حال تغير و دگرگونى است و هرجزئى از آن محفوف به دو نيستى و عدم است زيرا جز قبل منتفى گرديده و جزء بعد هنوز تحقق نيافته است . و به عبارت ديگر واقعيت جسم و قواى طبيعى آن ، به صورت تدريج تحقق پيدا مىكند ، بنابراين اثرى كه از آن پديد مىآيد قهرا محدود به زمان معينى است ، پس غيرمتناهى از نظر « شدت » نخواهد بود ، زيرا غيرمتناهى از نظر شدت وقتى است كه وقوع فعل نياز به زمان نداشته باشد و اين در صورتى است كه فاعل مجرد از ماده باشد . ( تناهى از نظر شدت ) .\r\nو از طرفى اجزاء موجود جسمانى ثبات و بقاء ندارند ، پس قهرا افعال و آثار مترتب بر آن نمىتواند در زمانهاى متوالى و تا بىنهايت باقى باشد و درنتيجه فعل و اثر او محدود به زمان خاصى است . ( تناهى به لحاظ مدّت ) .\r\nاما تناهى فعل و اثر فاعل جسمانى از نظر تعداد ، از برهان فوق استفاده\r\n\r\n\r\n","description":"","footnote":"\r\n( 1 ) به كشف المراد ، مقصد اوّل ، فصل سوّم ، مسأله ( 12 ) ، و توضيح المراد ، ص 197 رجوع شود .\r\n","page_name":" 334 ","page_number":334},
  {"content":"\r\n\r\nنمىشود .\r\n2 - قواى طبيعى همان‌گونه كه در وجود خود به ماده احتياج دارند ، در ايجاد آثار خود هم محتاج به ماده‌اند ، تا به واسطهء آن وضع ( فاصله مكانى و نسبت ) خاصى ميان آنها و اجسامى كه پذيراى اثر فاعل هستند ، برقرار گردد . بنابراين تعداد افعال آنها متناهى و محدود است ، همان‌گونه كه شدّت تأثير آنها هم متناهى است ، زيرا خواه‌ناخواه تأثير آنها در زمان معيّن خواهد بود و تا بىنهايت هم ادامه نخواهد داشت ، زيرا تحقق وضع مكانى مزبور شرط تأثيرگذارى آن مىباشد ، هرگاه آن وضع تغيير كند ، تأثير هم پايان مىپذيرد .\r\n* * *\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nالمرحلة الثامنة في انقسام الموجود الى الواحد و الكثير\r\nو فيها عشرة فصول\r\n\r\n","description":"","footnote":"","page_name":" 337 ","page_number":337},
  {"content":"\r\n . \r\n","description":"","footnote":"","page_name":" 338 ","page_number":338},
  {"content":"\r\n\r\n\r\nالفصل الأوّل في معنى الواحد و الكثير\r\nالحق أنّ مفهومي الوحدة و الكثرة من المفاهيم العامّة التي تنتقش في النفس انتقاشا أوّليّا ، كمفهوم الوجود و مفهوم الامكان و نظائرهما ، و لذا كان تعريفهما بأنّ « الواحد ما لا ينقسم من حيث إنّه لا ينقسم » و « الكثير ما ينقسم من حيث إنّه ينقسم » تعريفا لفظيّا ؛ و لو كانا تعريفين حقيقيين ، لم يخلوا من فساد ، لتوقف تصوّر مفهوم الواحد على تصوّر مفهوم ما ينقسم ، و هو مفهوم الكثير ، و توقف تصوّر مفهوم الكثير على تصوّر مفهوم المنقسم ، الذي هو عينه ، و بالجملة : الوحدة هي حيثيّة عدم الانقسام ، و الكثرة حيثيّة الانقسام .\r\n\r\nتنبيه\r\nالوحدة تساوق الوجود مصداقا ، كما أنّها تباينه مفهوما ؛ فكل موجود ، فهو من حيث إنّه موجود ، واحد ؛ كما أنّ كل واحد ، فهو من حيث إنّه واحد ، موجود .\r\nفإن قلت : انقسام الموجود المطلق إلى الواحد و الكثير يوجب كون الكثير موجودا كالواحد ، لأنّه من أقسام الموجود ، و يوجب أيضا كون الكثير غير الواحد مباينا له ، لأنّهما قسيمان ، و القسيمان متباينان\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nبالضرورة ؛ ف « بعض الموجود - و هو الكثير من حيث هو كثير - ليس بواحد » ، و هو يناقض القول بأنّ « كل موجود فهو واحد » .\r\nقلت : للواحد اعتباران : اعتباره في نفسه ، من دون قياس الكثير إليه ، فيشمل الكثير ؛ فإنّ الكثير من حيث هو موجود فهو واحد ، له وجود واحد ؛ و لذا يعرض له العدد ، فيقال مثلا : عشرة واحدة و عشرات و كثرة واحدة و كثرات ؛ و اعتباره من حيث يقابل الكثير ، فيباينه .\r\nتوضيح ذلك : أنّا كما نأخذ الوجود تارة من حيث نفسه و وقوعه قبال مطلق العدم ، فيصير عين الخارجيّة و حيثيّة ترتّب الآثار ؛ و نأخذه تارة اخرى ، فنجده في حال تترتّب عليه آثاره ، و في حال اخرى لا تترتب عليه تلك الآثار ، و إن ترتبت عليه آثار اخرى ؛ فنعدّ وجوده المقيس وجودا ذهنيّا لا تترتب عليه الآثار ، و وجوده المقيس عليه وجودا خارجيّا تترتب عليه الآثار ، و لا ينافي ذلك قولنا : إنّ الوجود يساوق العينيّة و الخارجيّة و أنّه عين ترتّب الآثار .\r\nكذلك ، ربما نأخذ مفهوم الواحد باطلاقه من غير قياس ، فنجده يساوق الوجود مصداقا ، فكل ما هو موجود فهو من حيث وجوده واحد ؛ و نجده تارة اخرى و هو متّصف بالوحدة في حال ، و غير متّصف بها في حال أخرى ؛ كالانسان الواحد بالعدد ، و الانسان الكثير بالعدد المقيس إلى الواحد بالعدد فنعدّ المقيس كثيرا مقابلا للواحد الذي هو قسيمه ، و لا ينافي ذلك قولنا : الواحد يساوق الموجود المطلق ، و المراد به الواحد بمعناه الأعم المطلق من غير قياس .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nترجمه و توضيح :\r\nمرحله هشتم : دربارهء تقسيم وجود به واحد و كثير است و در اين مرحله ده فصل است .\r\n\r\nفصل اوّل : معناى واحد و كثير\r\nحق اين است كه دو مفهوم « 1 » وحدت و كثرت از مفاهيم عامّى هستند كه در نفس ( و ذهن انسان ) انتقاش ( و تصور ) اوّلى دارند ، مانند مفهوم وجود و مفهوم امكان و نظاير آن‌دو ( چون مفهوم وجوب و امتناع و ساير مفاهيم عام فلسفى ) و به همين جهت ( كه مفهوم وحدت و كثرت از مفاهيم بديهى ميباشند ) تعريف آن‌دو به اينكه : واحد آن است كه از آن حيث « 2 » كه تقسيم نمىشود قابل تقسيم نيست و كثير آن است كه از آن حيث كه تقسيم مىشود تقسيم‌پذير است ، تعريف لفظى است ( نه تعريف حقيقى ) و اگر اين دو تعريف ، تعريف حقيقى بود خالى از اشكال نبود ، به خاطر توقف « 3 » داشتن تصور مفهوم واحد بر تصور مفهوم « ما ينقسم » ( آنچه\r\n\r\n\r\n","description":"","footnote":"\r\n( 1 ) تعريف جز براى ماهيت و به وسيله ماهيت نيست : التعريف ليس الا للماهية و بالماهية ، و مفهوم وحدت و كثرت از معقولات ثانيه فلسفى هستند نه مفاهيم ماهوى و معقولات اوليّه و درنتيجه از سنخ ماهيت نيستند تا اينكه تعريف حقيقى داشته باشند .\r\n( 2 ) قيد « من حيث انه لا ينقسم » براى اين است كه تعريف ، واحد غيرحقيقى را هم شامل شود ؛ زيرا واحد غيرحقيقى از يك حيث متصف به كثرت و قابل تقسيم است . مثلا واحد بالنوع از حيث نوعيت واحد است و قابل تقسيم نيست ولى از جهت افراد كثير و قابل تعريف است . ( شرح الهداية الاثيرية ، ص 225 )\r\n( 3 ) آنچه تصور وحدت متوقف بر آن است ، مفهوم « ما لا ينقسم » است نه مفهوم « ما ينقسم » مگر اينكه گفته شود : مفهوم « ما لا ينقسم » مفهوم سلبى است و تصور سلب متوقف بر تصور ايجاب است و در -\r\n","page_name":" 341 ","page_number":341},
  {"content":"\r\n\r\nتقسيم مىشود ) و اين همان مفهوم كثير است و ( به جهت ) توقف داشتن تصور مفهوم كثير بر تصور مفهوم « منقسم » ( آنچه تقسيم مىشود ) كه عين مفهوم كثير است .\r\nو حاصل آنكه : ( حيثيت ) وحدت حيثيت تقسيم‌ناپذيرى و ( حيثيت ) كثرت ، حيثيت تقسيم‌پذيرى است .\r\nيادآورى : وحدت از نظر مصداق مساوى وجود است ، همان‌گونه كه از نظر مفهوم مباين با آن مىباشد ، بنابراين هرموجودى از آن نظر كه موجود است « 1 » واحد است همان‌گونه كه هرواحدى از آن حيث كه واحد است موجود مىباشد .\r\nاشكال : اگر بگويى تقسيم‌كردن موجود مطلق به واحد و كثير موجب اين مىشود كه كثير نيز مانند واحد ( در خارج ) موجود باشد ، زيرا كثير نيز از اقسام موجود است و نيز ( تقسيم موجود مطلق به واحد و كثير ) موجب اين مىگردد كه كثير غير از واحد و مباين با آن باشد ؛ زيرا آن‌دو قسيم يكديگرند و دو قسيم ، بالضرورة مباين يكديگرند و نتيجه اين مىشود كه بعضى از موجود - كه همان كثير است - واحد نباشد و اين ( سالبه جزئيه ) مناقض است با اين موجبه كليه كه هرموجودى واحد است .\r\nپاسخ : مىگوئيم : براى واحد دو اعتبار است ، اعتبار فى نفسه و بدون مقايسه كردن كثير با آن‌كه در اين صورت شامل كثير هم مىشود ، زيرا كثير از آن جهت كه موجود است واحد است و وجود واحد دارد و به همين خاطر عدد ( كه از وحدت\r\n\r\n\r\n","description":"","footnote":"\r\n- نتيجه مفهوم تقسيم‌ناپذيرى متوقف بر مفهوم تقسيم‌پذيرى است ، ولى اشكال وارد بر هردو تعريف مذكور در متن ، اشكال دور و تعريف شىء به نفس است ؛ زيرا « ما لا ينقسم » همان وحدت است و « ما ينقسم » عين كثرت ، چنان كه مصنف در پايان يادآور شده‌اند .\r\n( 1 ) نه از آن نظر كه مفهوم عدم مضاف بر آن منطبق مىگردد ، مثلا زيد در عين اينكه موجود است ، مصداق عدم عمرو و عدم بكر و عدم موجودات ديگر هم مىباشد و از آن جهت كه موجود است واحد و از آن جهت كه عنوان عدم مضاف بر آن منطبق مىگردد كثير مىباشد ؛ زيرا مصداق عدم مضافهاى متعدد است .\r\n","page_name":" 342 ","page_number":342},
  {"content":"\r\n\r\nحاصل مىشود ) عارض كثير مىشود و گفته مىشود يك ده تا و چند ده تا و يك كثرت و چند كثرت ، ( و ديگرى اعتبار واحد ) از آن حيث كه مقابل كثير است كه در اين صورت مباين با آن است ( و شامل كثير نمىگردد ، بنابراين ميان حكم به اينكه وحدت مساوى وجود است و حكم به اينكه برخى از موجود كثير است و برخى از آن كثير نيست تناقضى وجود ندارد ؛ زيرا كثير از آن جهت كه موجود است واحد است و در حقيقت وجود يا وحدت داراى مراتب است ، كه مرتبه‌اى از آن كثير و مرتبه‌اى ديگر واحد ناميده مىشود )\r\nتوضيح اين مطلب اينكه ، ما همان‌گونه كه وجود را گاهى از جهت نفس وجود و وقوع آن در مقابل مطلق عدم ملاحظه مىكنيم و درنتيجه عين خارجيت و حيثيت ترتب آثار مىباشد ، گاهى هم آن را طورى ملاحظه مىكنيم كه در يك حالت آثار بر آن مترتب مىشود و در حالت ديگر آن آثار بر آن مترتب نمىگردد ، اگر چه آثار ديگرى بر آن مترتب مىشود ، پس وجود مقيس آن را وجود ذهنى مىدانيم كه آثار ( خارجى ) بر آن مترتب نمىگردد و وجود مقيس عليه آن را وجود خارجى مىدانيم كه آثار ( خارجى ) بر آن مترتب مىشود و اين مطلب ( كه وجود گاهى خارجى و منشأ آثار است و گاهى ذهنى و فاقد آثار است ) با اين سخن ما كه وجود مساوى عينيت و خارجيت و عين ترتب آثار است منافات ندارد .\r\nهمچنين مفهوم واحد را گاهى به صورت مطلق و بدون مقايسه آن با مفهوم ديگر ملاحظه مىكنيم ، در اين صورت آن را از نظر مصداق مساوى باوجود مىيابيم ، پس آنچه موجود است ، از نظر وجودش واحد است .\r\nو همين مفهوم واحد را گاهى ديگر به‌گونه‌اى مىيابيم ، كه در يك حال متصف به وحدت است و در حال ديگر متصف به وحدت نيست ، مانند انسان واحد بالعدد و انسان كثير بالعدد كه با مفهوم واحد بالعدد مقايسه شود ، پس انسان كثير را كه با انسان واحد مقايسه شده است كثير و مقابل واحد كه قسيم آن است مىشماريم و اين سخن با سخن ديگر ما كه مىگوئيم واحد مساوى با موجود مطلق است\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمنافات ندارد و مقصود از اين سخن ديگر واحد به‌معناى اعم و مطلق است بدون مقايسه با مفهوم ديگر .\r\n\r\nشرح مطالب :\r\nدر اين فصل پيرامون سه مطلب بحث شده است :\r\nالف - بديهى بودن مفهوم وحدت و كثرت .\r\nب - تساوى وحدت و وجود از نظر مصداق .\r\nج - پاسخ به يك اشكال .\r\nمطلب اوّل و دوّم نياز به شرح ندارند و آنچه در متن آمده است با توضيحاتى كه در بخش ترجمه داده شد در اين مورد كافى است ، آنچه نيازمند شرح و توضيح است مطلب سوم مىباشد ، نخست ببينيم اشكال چيست ؟ آنگاه به بررسى پاسخ آن بپردازيم .\r\nاشكال به دو صورت قابل طرح است :\r\nالف : تقسيم وجود به واحد و كثير صحيح نيست ، زيرا كثرت واقعيت خارجى و وجود عينى ندارد . آنچه در خارج موجود است وحدت است ، ولى كثرت فقط در ظرف ذهن و اعتبار عقلى وجود دارد و موضوع بحث فلسفى واقعيت و هستى عينى است نه مفهوم اعتبارى عقلى .\r\nب : تقسيم وجود به واحد و كثير مستلزم تناقض است ، زيرا كثير قسيم واحد است و قسيم هرچيز مباين با آن چيز است و از طرفى وجود از نظر مصداق مساوق با وحدت است ، بنابراين ما دو قضيه داريم يكى موجبه كليه ( هرموجودى واحد است ) و ديگرى سالبهء جزئيه ، بعضى از موجودات واحد نيست ، پس اگر معروض واحد و كثير يك چيز باشد و آن هم وجود ، تناقض آشكار لازم مىآيد و درنتيجه تقسيم وجود به واحد و كثير صحيح نيست .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nپاسخ اشكال : پاسخ هردو اشكال اين است كه وجود حقيقت واحد و داراى مراتب است و گاهى به‌طور مطلق ملاحظه مىشود و گاهى مراتب آن ، هرگاه وجود به‌طور مطلق ملاحظه شود ، در اين صورت از نظر مصداق مساوق با وحدت است ، همان‌گونه كه وجود مطلق مساوق با عينيت و منشأيت آثار است و نيز همان‌گونه كه وجود مطلق مساوى با فعليت است ، اما هرگاه مراتب وجود مورد ملاحظه واقع شود در اين صورت به واحد و كثير تقسيم مىشود ، همان‌گونه كه به ذهنى و خارجى و بالقوه و بالفعل تقسيم مىگردد .\r\nبه عبارت ديگر وحدت بر دو قسم است : وحدت خاصّه و وحدت مطلقه ، آنچه مقابل كثرت است وحدت خاصّه است و آنچه شامل كثرت هم مىشود وحدت عامّه و مطلقه مىباشد .\r\nو به عبارت سوّم حقيقت وجود مساوق با وحدت است و درنتيجه هركجا اين حقيقت تحقق دارد وحدت هم موجود است ، ولى چون حقيقت وجود مشكّك است و مراتب قوى و ضعيف و خالص و آميخته با نقصان و فقدان دارد ، هرگاه برخى از مصاديق وجود با برخى ديگر مقايسه شود ، قهرا مرتبهء ضعيف فاقد آن چيزى است كه مرتبهء قوى واجد آن است و از مراتب ضعيف كثرت انتزاع مىگردد و به گفته صدرالمتألهين « آنچه وجودش اقوى است وحدانيت آن هم أتم مىباشد » « 1 » .\r\nآنچه بيان گرديد حاصل مطالبى است كه مصنف در نهاية الحكمه و پاورقى اسفار دراين‌باره بيان نموده‌اند « 2 » .\r\nبنابراين اشكال تناقض كاملا بىپايه است ، زيرا موضوع در دو قضيهء موجبه كليه و سالبه جزئيه متفاوت است ، موضوع در موجبه ، وجود مطلق يا حقيقت وجود است و موضوع در قضيه سالبه ، وجود خاص يا مراتب وجود است .\r\n\r\n\r\n","description":"","footnote":"\r\n( 1 ) فكل ما وجوده أقوى كانت وحدانيته أتمّ . اسفار ، ج 2 ، ص 82 .\r\n( 2 ) نهاية الحكمه ، مرحله هفتم ، فصل اوّل ، اسفار ، ج 2 ، ص 90 .\r\n","page_name":" 345 ","page_number":345},
  {"content":"\r\n\r\nو اما اشكال نخست كه كثرت واقعيت خارجى ندارد ، اگر مقصود اين است كه مابازاء عينى ندارد ، صحيح است ولى مابازاء عينى داشتن در موضوع بحثهاى فلسفى لازم نيست ، زيرا همان‌گونه كه بارها بيان گرديده است ، مفاهيم مورد بحث در فلسفه ، معقولات ثانيه فلسفى است كه مابازاء مستقل در خارج ندارند هرچند منشاء انتزاع خارجى دارند . و اگر مقصود اين است كه كثرت هيچ بهره‌اى از واقعيت خارجى ندارد و به اصطلاح از معقولات ثانيه منطقى مىباشد خلاف واقع است ؛ زيرا كثرت از مرتبه ضعف وجود انتزاع مىشود و ناظر به جنبهء نقصان و فقدان وجود است و مىتوان گفت : وحدت نظير وجوب و كثرت نظير امكان است و در خاتمهء مرحلهء چهارم به تفصيل دربارهء واقعيت داشتن امكان و نحوهء واقعيت آن بحث گرديد .\r\nاشكال ديگر : برخى گفته‌اند : وحدت واقعيت خارجى ندارد ، زيرا اگر واقعيت خارجى داشته باشد باتوجه به اينكه هرواقعيت خارجى واحد است ، بنابراين وحدت هم واحد است و اين واحد هم داراى وحدت است و لازمهء آن تسلسل وحدتهاى غيرمتناهى است .\r\nپاسخ : اين اشكال عين همان اشكالى است كه بر اصالت وجود وارد شده است و در مرحلهء اوّل در بحث اصالت وجود مورد بحث قرار گرفت و پاسخ هردو اشكال اين است كه موجوديت وجود امرى عارض بر آن نيست بلكه عين وجود است ، همچنين وحدت وصفى زائد بر واقعيت واحد نيست بلكه عين آن است . « 1 »\r\nصدرالمتألهين پس از ذكر اين اشكال مىگويد : « و ادفعه بتذكر ما سلف من ان حقيقة الوحدة فى واحديته مستغنية عن وحدة اخرى يعرضها »\r\nيعنى اين اشكال را با يادآورى آنچه سابقا بيان گرديد پاسخ بگو و آن اينكه حقيقت وحدت در واحد بودن خود بىنياز از وحدت ديگرى است كه عارض آن گردد .\r\n\r\n\r\n","description":"","footnote":"\r\n( 1 ) « و يدفعه أن وحدتها عين ذاتها فهى واحدة بذاتها . . . » نهاية الحكمه ، مرحله هفتم ، فصل اوّل .\r\n","page_name":" 346 ","page_number":346},
  {"content":"\r\n\r\nآنگاه مىافزايد : خلاصهء گفتار اينكه لفظ وحدت به اشتراك لفظى در دو معنا به كار مىرود :\r\n1 - معناى انتزاعى مصدرى يعنى واحد بودن چيزى . و شكى نيست كه اين معنا از امور عقلى است كه تحقق خارجى ندارد .\r\n2 - آنچه ملاك واحد بودن بالذات شىء و منع وقوع كثرت در آن است و از لوازم اين معنا وحدت است ، درحالىكه معناى نخست از لوازم نفى كثرت مىباشد « 1 » .\r\n\r\nوحدت و كثرت از معقولات ثانيه فلسفى است\r\nوحدت و كثرت از معقولات اوليّه يا مفاهيم ماهوى نيستند ، زيرا مفاهيم ماهوى مفاهيمى هستند كه مابازاء مستقل خارجى دارند و تنها بر يك گروه خاص از موجودات منطبق مىگردند ، مانند مفاهيم آب ، درخت ، انسان و غيره . و حال آنكه وحدت بر همهء موجودات منطبق مىگردد و كثرت هم به گروه خاصى از موجودات كه مندرج در يكى از مقولات دهگانه مىباشند اختصاص ندارد . بلكه بر مصاديق مقوله‌هاى مختلف منطبق مىگردد و هرمفهومى كه بر بيش‌از يك مقوله منطبق گردد ، مفهوم ماهوى و معقول اوّلى نخواهد بود . ولى درعين‌حال مرحوم صدر المتألهين تأكيد مىكند كه وحدت از معقولات ثانيه نيست . چنان كه مىگويد :\r\n« لا تصغ الى من يقول الوحدة من الاعتباريات و ثوانى المعقولات . » : به سخن كسى كه مىگويد وحدت از مفاهيم اعتبارى و معقولات ثانيه است گوش مكن .\r\nتوجيه كلام وى اين است كه بگوئيم مقصود او ، معقولات ثانيه منطقى است نه معقولات ثانيه فلسفى .\r\nو درمورد مفهوم كثرت يادآور مىشويم كه كثرت به دو معنا به كار مىرود ، يكى كثرت در مقابل وجود مطلق و ديگرى كثرت در مقابل وجود خاص .\r\n\r\n\r\n","description":"","footnote":"\r\n( 1 ) اسفار ، ج 2 ، ص 89 - 88 .\r\n","page_name":" 347 ","page_number":347},
  {"content":"\r\n\r\nشكى نيست كه كثرت به‌معناى نخست هيچ‌گونه واقعيت خارجى ندارد ، زيرا نمىتوان موجودى را يافت كه فاقد هرگونه وحدت باشد و اين معنا در بحث وحدت و كثرت موردنظر نيست ، ولى كثرت به‌معناى دوّم كه موردنظر اين بحث است طبعا از معقولات ثانيه فلسفى خواهد بود ، يعنى از مفاهيمى است كه از مطالعه برخى مراتب وجود خارجى انتزاع مىگردد . ولى صدرالمتألهين دراين‌باره كلامى دارند كه مفاد آن اين است كه كثرت از مفاهيم اعتبارى محض بوده و هيچ بهره‌اى از واقعيت خارجى ندارد ، چنان‌كه مىگويد : « الكثير من حيث الكثرة لا وجود له الا بالاعتبار كما ان للعقل ان يعتبرها موجودة ، فله ان يعتبرها شيئا واحدا . » : كثير از حيث كثرت وجود ندارد مگر به‌واسطه اعتبار عقلى ، پس همان‌گونه كه عقل مىتواند براى آن اعتبار وجود كند ، مىتواند براى آن اعتبار وحدت كند « 1 » .\r\nولى همان‌گونه كه مصنف در پاورقى فرموده‌اند ، بايد كلام وى را بر كثرت در مقابل با وحدت مطلقه حمل كرد نه كثرت در مقابل وحدت خاص ، زيرا كثرت يكى از اقسام وجود مطلق است و درنتيجه آن هم مانند وحدت داراى وجود است « 2 » .\r\nكلامى كه قبلا از صدرالمتألهين نقل كرديم كه وحدت و كثرت بيانگر قوت و ضعف وجود مىباشند نيز گواه بر اين مطلب است .\r\n* * *\r\n\r\n\r\n","description":"","footnote":"\r\n( 1 ، 2 ) ، اسفار ، ج 2 ، ص 92 .\r\n","page_name":" 348 ","page_number":348},
  {"content":"\r\n\r\n\r\nالفصل الثاني في أقسام الواحد\r\nالواحد إمّا حقيقيّ ، و إمّا غير حقيقيّ . و الحقيقيّ : ما اتّصف بالوحدة بنفسه ، من غير واسطة في العروض ، كالانسان الواحد ؛ و غير الحقيقيّ بخلافه ، كالانسان و الفرس المتحدين في الحيوانيّة .\r\nو الواحد الحقيقيّ : إمّا ذات متّصفة بالوحدة ، و إمّا ذات هي نفس الوحدة ؛ الثاني هي الوحدة الحقة ، كوحدة الصرف من كل شيء ، و إذا كانت عين الذات ، فالواحد و الوحدة فيه شيء واحد ؛ و الأوّل هو الواحد غير الحقّ ، كالانسان الواحد .\r\nو الواحد بالوحدة غير الحقّة : إمّا واحد بالخصوص ، و إمّا واحد بالعموم ؛ و الأوّل هو الواحد بالعدد ، و هو الذي يفعل بتكرّره العدد ؛ و الثاني كالنوع الواحد و الجنس الواحد .\r\nو الواحد بالخصوص : إمّا أن لا ينقسم من حيث الطبيعة المعروضة للوحدة أيضا ، كما لا ينقسم من حيث وصف وحدته ، و إمّا أن ينقسم ؛ و الأوّل : إمّا نفس مفهوم الوحدة و عدم الانقسام ، و إمّا غيره ، و غيره : إمّا وضعي كالنقطة الواحدة ، و إمّا غير وضعي ، كالمفارق ، و هو :\r\nإمّا متعلق بالمادّة بوجه ، كالنّفس ؛ و إمّا غيرمتعلق ، كالعقل .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nو الثاني ، و هو الذي يقبل الانقسام بحسب طبيعته المعروضة : إمّا أن يقبله بالذات ، كالمقدار الواحد ؛ و إمّا أن يقبله بالعرض ، كالجسم الطبيعي الواحد من جهة مقداره .\r\nو الواحد بالعموم : إمّا واحد بالعموم المفهوميّ ، و إمّا واحد بالعموم بمعنى السعة الوجوديّة ؛ و الأوّل إمّا واحد نوعيّ ، كوحدة الانسان ؛ و إمّا واحد جنسيّ ، كوحدة الحيوان ؛ و إمّا واحد عرضيّ ، كوحدة الماشي و الضاحك .\r\nو الواحد بالعموم ، بمعنى السعة الوجوديّة ، كالوجود المنبسط .\r\nو الواحد غير الحقيقيّ : ما اتّصف بالوحدة بعرض غيره ، بأن يتحد نوع اتّحاد مع واحد حقيقيّ : كزيد و عمرو ، فإنّها واحد في الانسان ؛ و الانسان و الفرس ، فإنّهما واحد في الحيوان . و تختلف أسماء الواحد غير الحقيقيّ باختلاف جهة الوحدة بالعرض ؛ فالوحدة في معنى النوع ، تسمّى تماثلا ، و في معنى الجنس ، تجانسا ؛ و في الكيف ، تشابها ؛ و في الكم ، تساويا ؛ و في الوضع ، توازيا ؛ و في النسبة ، تناسبا .\r\nو وجود كل من الأقسام المذكورة ظاهر ؛ كذا قرّروا .\r\n\r\nترجمه و توضيح :\r\n\r\nفصل دوّم : اقسام واحد\r\nواحد يا حقيقى است و يا غيرحقيقى . واحد حقيقى آن است كه به لحاظ خود و بدون احتياج به‌واسطه در عروض متصف به وحدت شود . مانند انسان واحد و واحد غيرحقيقى بر خلاف آن است ( يعنى در اتصاف به وحدت نياز به‌واسطه در عروض\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nدارد ) مانند انسان و فرس كه در حيوانيت متحد مىباشند ( و به عبارت ديگر واحد حقيقى آن است كه وحدت صفت خود او باشد و واحد غيرحقيقى آن است كه وحدت صفت متعلق او باشد . )\r\nو واحد حقيقى يا ذاتى است متصف به وحدت ( صفت وحدت زائد بر ذات موصوف است ) و يا ذاتى است كه عين وحدت است و نوع دوم وحدت حقّه است ، مانند وحدت براى صرف از هرچيز ( زيرا صرف الشىء لايتثنى و لا يتكرر و آنچه تثنيه و تكرار در آن راه ندارد ، قهرا كثرت هم ندارد ، پس عين وحدت است . ) و هنگامى كه وحدت عين ذات موصوف باشد ، واحد و وحدت در آن يك چيز خواهند بود و نوع اوّل ( كه وحدت زائد بر ذات است ) واحد غير حقه است مانند انسان واحد ( كه صفت وحدت زائد بر ذات او است ) .\r\nو واحد به وحدت غير حقه يا واحد بالخصوص است و يا واحد بالعموم و قسم اوّل همان واحد بالعدد است كه به واسطهء تكرر آن عدد حاصل مىشود و قسم دوّم مانند نوع واحد و جنس واحد است ( كه هركدام در عين واحد بودن داراى شمول و عموميت است و بر مصاديق كثيره منطبق مىگردد . ) .\r\nو واحد بالخصوص ( بر دو قسم است ) : 1 - يا به‌گونه‌اى است كه همانطور كه از حيث وصف وحدت تقسيم نمىشود ، از حيث موصوف و طبيعت معروض وحدت نيز تقسيم نمىشود . 2 - به‌گونه‌اى است كه از نظر موصوف و طبيعت معروض وحدت تقسيم مىشود .\r\nو قسم اوّل ( كه موصوف و معروض وحدت قابل تقسيم نيست ) يا نفس مفهوم وحدت و عدم انقسام است ( چنان‌كه مىگوئيم : الوحدة واحد ) و يا غير آن است و آن غيريا داراى وضع ( جهت حسى ) است مانند نقطهء واحد و يا داراى وضع ( حسى ) نيست مانند موجود مفارق ( و در مرحلهء پنجم ، فصل ششم بيان گرديد كه عقول مجرده نوعشان منحصر در فرد است ) و اين موجود مفارق يا به‌گونه‌اى تعلق به ماده دارد مانند نفس و يا هيچ‌گونه تعلق و ارتباطى در وجود خود به ماده ندارد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمانند عقل .\r\nو قسم دوّم ( از واحد بالخصوص ) و آن عبارت است از واحدى كه به لحاظ طبيعت معروض وحدت قبول قسمت مىكند يا بالذات آن را قبول مىكند مانند مقدار واحد ( زيرا مقدار كه همان كميّت است بالذات قبول قسمت وهمى مىكند ) و يا بالعرض قبول قسمت مىكند ( نه بالذات ) مانند جسم طبيعى واحد ( كه قبول قسمت مىكند ، لكن نه بالذات بلكه ) به لحاظ مقدار ( طول و عرض و عمق ) آن .\r\nو واحد بالعموم ( نيز بر دو قسم است ) : 1 - يا واحد بالعموم مفهومى است .\r\n2 - و يا واحد بالعموم به معنى گسترش و شمول وجودى است .\r\nو قسم اوّل ( واحد بالعموم مفهومى ) يا واحد نوعى است مانند وحدت انسان و يا واحد جنسى است مانند وحدت حيوان و يا واحد عرضى است مانند وحدت ماشى ( رونده ) و ضاحك ( خندان ) .\r\nو واحد بالعموم به معنى گسترش وجودى مانند وجود منبسط ( كه جلوه و فيض حق‌تعالى است و در عين وحدت همهء هستىهاى امكانى را زير پوشش خود دارد ) .\r\nو واحد غيرحقيقى آن چيزى است كه به‌واسطه عروض غير بر آن ، متصف به وحدت مىگردد ، به اين طريق كه به‌گونه‌اى با واحد حقيقى متحد مىگردد ، مانند زيد و عمرو ( كه واحد غيرحقيقى هستند ) ، زيرا آنها در انسان بودن واحدند و مانند انسان و فرس كه در حيوان بودن واحدند ( و در حقيقت اين حيوانيت است كه واحد است ، نه انسان و فرس ، انسان و فرس دو نوع از حيوان و كثيرند ، ولى چون مشترك در حيوانيت هستند ، وصف وحدت را به آنها اسناد داده‌ايم و اين اسناد غير حقيقى است ) .\r\nو نامهاى واحد غيرحقيقى به‌واسطه اختلاف جهت وحدت بالعرض ، مختلف مىباشد ، پس وحدت در معنى نوع « تماثل » ناميده مىشود و وحدت در معنى جنس « تجانس » نام دارد و وحدت در كيف « تشابه » و وحدت در كم « تساوى » و وحدت در وضع « توازى » و وحدت در نسبت « تناسب » ناميده مىشود .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nو وجود هريك از اقسام ياد شده ظاهر است ، ( حكماء اين مطلب را ) اين‌چنين تقرير كرده‌اند .\r\n\r\nشرح مطالب :\r\nدر اين فصل اقسام واحد بيان گرديده است و تقسيم‌ها به صورت قسمت ثنائى انجام گرفته است .\r\n\r\n1 - واحد يا حقيقى است يا غيرحقيقى :\r\nواحد حقيقى آن است كه وصف وحدت حقيقتا مربوط به اوست ، ولى واحد غيرحقيقى يا مجازى آن است كه وصف وحدت مربوط به شىء ديگر است و آن شىء واسطه در عروض وحدت بر شىء ديگر است و وحدت در حقيقت صفت واسطه است و انتساب آن به ذو الواسطه امرى مجازى است .\r\n\r\n2 - واحد حقيقى يا حقّه است يا غير حقّه :\r\nواحد حقيقى حقّه آن است كه ذاتش عين وحدت است ، مصنف فرموده‌اند وحدت صرف از هرچيزى ، وحدت حقه است يعنى ذاتش عين وحدت است و دليل آن اين است كه « صرف الشىء لا يتثنى و لا يتكرر » و چيزىكه تثنيه و تكرار در آن راه ندارد كثرت هم در آن نيست ، پس ذات آن عين وحدت است و اگر كثرتى در آن راه يابد زايد بر ذات آن خواهد بود .\r\nولى لازم به ذكر است كه هركجا پاى ماهيت در ميان باشد قهرا نوعى كثرت هم تحقق خواهد داشت ، زيرا ماهيت مركب از اجزاء عقلى است ، بنابر اين تنها صرف حقيقت وجود است كه عين وحدت است و باتوجه به اينكه هر وجود امكانى ملازم با ماهيت است ، بنابراين غير از واجب الوجود - تعالى - هيچ\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nموجود ديگرى واحد حقيقى حقّه نخواهد بود .\r\nحكيم سبزوارى دراين‌باره چنين مىگويد : وحدت حقّه مانند حقّ واحد تعالى است ، زيرا غير از وجود بحث بسيط ماهيتى ندارد و وجود عين وحدت و وحدت مانند تشخص عين وجود است ، پس اين مفاهيم سه‌گانه ( وجود ، وحدت ، تشخص ) يك مصداق دارند و آن وجود حقيقى است . « 1 »\r\nو واحد حقيقى غير حقه آن است كه صفت وحدت زائد بر ذات آن باشد و همان‌گونه كه بيان گرديد وحدت در غير واجب الوجود تعالى از نوع وحدت غير حقّه است .\r\n\r\n3 - واحد غير حقه يا بالخصوص است يا بالعموم :\r\nواحد حقيقى غير حقّه بر دو قسم تقسيم مىشود :\r\nالف : واحد بالخصوص و آن واحد بالعدد است كه فقط بر يك مصداق قابل انطباق است و به عبارت ديگر وحدت آن به لحاظ وجود خارجى است نه وجود مفهومى و ذهنى .\r\nب : واحد بالعموم كه در عين وحدت قابل صدق بر كثيرين است و خود بر دو قسم است : واحد بالعموم مفهومى كه سعه و شمول آن مربوط به مفهوم است مانند نوع يا جنس واحد و واحد بالعموم وجودى كه سعه و شمول آن مربوط به وجود خارجى است مانند وجود منبسط كه در عين وحدت همهء مراتب وجود امكانى را شامل مىشود .\r\nوجود منبسط ، اصطلاحى است عرفانى و در نظامهاى فلسفى كه ذوق عرفانى نقش مهمّ و اساسى دارد نيز به كار مىرود و از آن جمله در قاعده « الواحد » و صدور كثرت از واحد بسيط مورد بحث قرار مىگيرد . در آنجا فلاسفه مشائى نخستين صادر از واجب الوجود را عقل نخست و فلاسفهء اشراقى آن را وجود\r\n\r\n\r\n","description":"","footnote":"\r\n( 1 ) شرح منظومه ، فريدهء پنجم ، غرر دوّم ، متن و حاشيه .\r\n","page_name":" 354 ","page_number":354},
  {"content":"\r\n\r\nمنبسط مىدانند ، مرحوم سبزوارى نظريه دوّم را ترجيح داده و مىگويد : « وجود منبسط امر واحدى است كه جز به تكثر موضوعات ، تكثرى در آن راه ندارد و مفاد آيهء كريمه  « وَ ما أَمْرُنا إِلَّا واحِدَةٌ »  نيز همان است و آن كلمهء الهى است كه مشتمل بر همهء كلمات است و صدور آن درواقع به منزلهء صدور همهء موجودات مىباشد » « 1 » .\r\n\r\n4 - واحد يا قابل تقسيم است يا غير قابل تقسيم :\r\nواحد بالخصوص بر دو قسم است :\r\nالف : واحدى كه منهاى وصف وحدت قابل تقسيم است .\r\nب : واحدى كه همان‌گونه كه از حيث وصف وحدت قابل تقسيم نيست ، منهاى وصف وحدت هم قابل تقسيم نمىباشد .\r\nنوع دوم دو قسم است : يكى اينكه واحد نفس وحدت است و به عبارت ديگر صفت عين موصوف است و ديگرى اينكه واحد غيروحدت است و آن هم دو گونه است : مفارق و مادى .\r\nنوع نخست نيز دو گونه است : موصوف به لحاظ ذات خود قبول قسمت مىكند و آن كميت است كه بالذات قبول قسمت مىكند و ديگرى اينكه موصوف بالذات قبول قسمت نمىكند ، مانند جسم و اعراض ديگر غير از كميت .\r\n\r\n5 - اقسام واحد غيرحقيقى :\r\nواحد غيرحقيقى همان‌گونه كه قبلا بيان گرديد آن است كه ، دو امر داراى معناى مشترك و جامع باشند و به لحاظ آن معناى جامع و واحد ، آن دو امر ، واحد ناميده مىشوند . اين جامع دو گونه است :\r\n1 - جامع ذاتى ( نوع ، فصل ، جنس )\r\n2 - جامع عرضى\r\n\r\n\r\n","description":"","footnote":"\r\n( 1 ) شرح منظومه ، فريده هفتم ، احكام مشترك علت و معلول .\r\n","page_name":" 355 ","page_number":355},
  {"content":"\r\n\r\nو به لحاظ جامع مشترك ، نام واحد متفاوت خواهد بود . چنان كه در متن بيان گرديده است و بايد دانست كه فصل هم در حكم نوع است ، مثلا مىگوئيم زيد و عمرو در انسانيت واحدند و يا در ناطقيت واحدند ، زيرا نوعيت نوع به فصل اخير آن است .\r\nتفاوت واحد نوعى با واحد بالنوع : نكتهء ديگرى كه لازم است يادآور شويم اين است كه ، واحد نوعى غير از واحد بالنوع است ، همان‌گونه كه واحد بالجنس غير از واحد جنسى و واحد بالكم غير از واحد كمى است و هكذا . . .\r\nواحد نوعى و جنسى و كمى و مانند آن ، واحد حقيقى است لكن چون وحدت آنها به لحاظ مفهوم است نه وجود خارجى ، ضعيف و كم‌رنگ است و در عين وحدت با كثرت هم سازگار است ، مثلا انسان واحد نوعى است كه بر مصاديق كثيره منطبق مىگردد ، ولى واحد بالنوع و بالجنس و مانند آن ، واحد غيرحقيقى است و وصف وحدت ، وصف به حال خود موصوف نيست بلكه وصف به حال متعلق يا جامع است .\r\nمثلا وقتى صفت وحدت را بر زيد و عمرو حمل مىكنيم ، موصوف ( زيد و عمرو ) واحد نيست بلكه متعلق و جامع آن دو واحد است كه همان نوع مىباشد .\r\nدر پايان حاصل اقسام ياد شده براى واحد را به صورت زير ترسيم مىنمائيم تا ضبط آن آسان گردد :\r\nبه صفحه بعد مراجعه شود : -\r\n\r\n","description":"","footnote":"","page_name":" 356 ","page_number":356},
  {"content":"\r\n . \r\n","description":"","footnote":"","page_name":" 357 ","page_number":357},
  {"content":"\r\n . \r\n","description":"","footnote":"","page_name":" 358 ","page_number":358},
  {"content":"\r\n\r\n\r\nالفصل الثالث [ الهوهويّة ، و هو الحمل 
  ]\r\nمن عوارض الوحدة ، الهوهويّة ؛ كما أنّ من عوارض الكثرة ، الغيريّة .\r\nثم الهوهويّة : هي الاتحاد في جهة ما ، مع الاختلاف من جهة ما ؛ و هذا هو الحمل ؛ و لازمه صحّة الحمل في كل مختلفين بينهما اتحاد مّا ؛ لكن التعارف خص إطلاق الحمل على موردين من الاتحاد بعد الاختلاف :\r\nأحدهما : أن يتّحد الموضوع و المحمول مفهوما و ماهيّة ، و يختلفا بنوع من الاعتبار ؛ كالاختلاف بالاجمال و التفصيل في قولنا : « الانسان حيوان ناطق » ، فإنّ الحدّ عين المحدود مفهوما ، و إنّما يختلفان بالاجمال و التفصيل ؛ و كالاختلاف بفرض انسلاب الشيء عن نفسه ، فتغاير نفسه نفسه ، ثم يحمل على نفسه لدفع توهّم المغايرة ، فيقال : « الانسان انسان » و يسمّى هذا الحمل ب « الحمل الذاتي الأوّلي » « 1 » .\r\nو ثانيهما : أن يختلف أمران مفهوما و يتّحدا وجودا ، كقولنا :\r\n« الانسان ضاحك » و « زيد قائم » ؛ و يسمّى هذا الحمل ب « الحمل الشائع\r\n\r\n\r\n","description":"","footnote":"\r\n( 1 ) سمّي ذاتيّا ، لكون المحمول فيه ذاتيّا للموضوع ؛ و أوّليّا ، لأنّه من الضروريّات الأوّليّة ، التي لا يتوقف التصديق بها على أزيد من تصوّر الموضوع و المحمول ( منه « قده » ) .\r\n","page_name":" 359 ","page_number":359},
  {"content":"\r\n\r\nالصّناعيّ » « 1 » .\r\n\r\nترجمه و توضيح :\r\n\r\nفصل سوم : هوهويت و غيريت\r\nاز عوارض وحدت هوهويت است ، همان‌گونه كه از عوارض كثرت غيريت مىباشد .\r\nهوهويت اتحاد در يك جهت و اختلاف در جهت ديگر است و اين امر همان حمل است و لازمهء اينكه هوهويت همان حمل است صحيح بودن حمل است در هردو امر مختلف كه ميان آنها نوعى اتحاد برقرار است ، ولى در اصطلاح علماء حمل به دو مورد از اتحاد در جايى كه ( نوعى ) اختلاف وجود دارد اختصاص داده شده است :\r\n1 - يكى از آن‌دو مورد اين است كه موضوع و محمول از نظر مفهوم و ماهيت متحد باشند و به نوعى از اعتبار اختلاف داشته باشند ، مانند اختلاف به اجمال و تفصيل در گفتارمان ( كه مىگوئيم ) انسان حيوان ناطق است ، زيرا ( حيوان ناطق حد انسان است و ) حدّ از نظر مفهوم عين محدود است و اختلاف آن‌دو فقط به اجمال و تفصيل مىباشد و مانند اختلاف به فرض سلب شىء از نفس ( كه بر اساس اين فرض ) شىء با نفس خود تغاير دارد ( و حال آنكه از نظر واقع عينيت است نه تغاير ) ، پس خود شىء بر خود حمل مىشود براى دفع توهم مغايرت ياد شده ، پس گفته مىشود انسان انسان است و اين نوع از حمل ، حمل ذاتى اولى\r\n\r\n\r\n","description":"","footnote":"\r\n( 1 ) سمّي شائعا لأنّه الشائع في المحاورات و صناعيّا لأنّه المعروف و المستعمل في الصناعات و العلوم ( منه « قده » ) .\r\n","page_name":" 360 ","page_number":360},
  {"content":"\r\n\r\nناميده مىشود « 1 » .\r\n2 - دومين قسم حمل اين است كه دو امر از نظر مفهوم اختلاف داشته باشند و از نظر وجود متحد باشند ، مانند گفتار ما : « انسان خندان است » و « زيد ايستاده است » و اين حمل ، حمل شايع صناعى ناميده مىشود « 2 » .\r\n\r\nشرح مطالب :\r\nهوهويت يعنى اين آن است ( هذا ذاك ) ، بديهى است كه اين معنا بدون جهت وحدت و اتحاد امكان‌پذير نيست ، بنابراين هوهويت از عوارض و خواص وحدت است . همان‌گونه كه غيريت به معنى جدايى و بينونت دو امر است و اين معنى بدون كثرت و تعدد تحقق نمىپذيرد ، بنابراين غيريت از عوارض و خواص كثرت مىباشد .\r\nهريك از هوهويت و غيريّت اقسامى دارد كه در اين فصل و فصلهاى آينده بيان خواهد شد ، آنچه در اين فصل توضيح داده شده است اين است كه :\r\nاولا : هوهويت همان حمل است .\r\nثانيا : حمل دو نوع است ، اولى ذاتى و شايع صناعى .\r\nاينكه هوهويت همان حمل است واضح است ، زيرا مفاد حمل چيزى جز\r\n\r\n\r\n","description":"","footnote":"\r\n( 1 ) به اين جهت ذاتى ناميده شده است كه محمول ذاتى موضوع است و به اين جهت اوّلى ناميده شده است كه از ضروريات اوليّه است كه تصديق آن بر چيزى بيش‌از تصور موضوع و محمول توقف ندارد . ( علامه طباطبائى « قده » )\r\nقسم ديگرى از حمل اولى ذاتى ، اختلاف به ابهام و تحصيل است ، مانند حمل جنس بر نوع ؛ زيرا جنس همان نوع است به صورت مبهم و مانند حمل فصل بر نوع ؛ زيرا فصل همان نوع است به صورت محصّل . چنان كه در مباحث ماهيت ( مرحله پنجم ، فصل چهارم ) بيان گرديد .\r\n( 2 ) به اين جهت شايع ناميده شده است كه شايع در محاورات است و به اين جهت صناعى ناميده شده است كه معروف و مستعمل در صناعات و علوم است . ( علامه طباطبائى « قده » ) .\r\n","page_name":" 361 ","page_number":361},
  {"content":"\r\n\r\n« اين آن است » نمىباشد و مفاد هوهويت هم همين است .\r\nو اما اينكه حمل منحصر در دو نوع ذاتى اولى و شايع صناعى است ، دليل عقلى ندارد و تنها مقتضاى اصطلاح اهل منطق است ، ولى به مقتضاى ملاكى كه براى حمل گفته شده است ، دائره حمل گسترده‌تر از اين دو مورد است ، زيرا ملاك حمل چنان كه در متن آمده است دو چيز است :\r\n1 - جهت اتحاد و وحدت .\r\n2 - جهت اختلاف و كثرت .\r\nو بر اين اساس در همهء موارد واحد غيرحقيقى ملاك حمل موجود است ، زيرا در همهء اين موارد ، هم جهت وحدت موجود است و هم جهت اختلاف و كثرت .\r\n\r\nملاك اختلاف و اتحاد در حمل\r\nكلام معروف در تفاوت حمل اولى و شايع همان است كه در متن آمده است ، كه جهت اتحاد در حمل اوّلى ، مفهوم و در حمل شايع ، وجود است و جهت اختلاف در هردو ، مفهوم است حقيقتا يا اعتبارا ، ولى مصنف علامه در نهايه به صورت مجمل و در پاورقىهاى اسفار به صورت مفصّل دراين‌باره كلامى دارد كه در خور دقت و تأمّل است و ما جهت آگاهى خوانندگان كاوشگر آن را يادآور مىشويم :\r\nدر گذشته بيان گرديد كه وجود بر دو قسم است ، فى نفسه و فى غيره و وجود فى نفسه هم بر دو قسم است ، لنفسه و لغيره .\r\nشكى نيست كه اتحاد دو ماهيت در وجود از هرجهت محال است ، زيرا مستلزم وحدت كثير و اتحاد اثنين مىباشد ، بنابراين اتحاد دو ماهيت در برخى جهات وجودى است .\r\nاين جهت وجودى نمىتواند وجود فى نفسه باشد ، زيرا اگر در وجود فى نفسه متحد باشند ، دو ماهيت نخواهند بود ، بنابراين جهت اختلاف « وجود فى نفسه » است و جهت اتحاد ، « وجود لنفسه » . و درنتيجه ، درمورد حمل دو مفهوم\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاست كه هريك داراى وجود « فى نفسه » است و از اين جهت با يكديگر مغايرت دارند ، - خواه مغايرت حقيقى باشد يا اعتبارى - ولى وجود يكى از اين دو مفهوم ناعت و توصيف‌كننده ديگرى است ، و يك عدم نعتى و وصفى را از آن طرد مىكند ، مانند جسم و سياهى ، زيرا هريك از آن‌دو داراى وجود فى نفسه و خاص خود مىباشد كه عدم را از ماهيت جسم و سياهى طرد مىكند و درعين‌حال وجود سياهى از جسم يك عدم وصفى را طرد مىكند و آن سياه بودن جسم است .\r\nو مراد اهل منطق كه مىگويند : هر قضيه داراى يك « عقد وضع » است و يك « عقد حمل » همين است ، زيرا در عقد وضع چيزى جز ذات موضوع معتبر نيست و هرگاه عنوان وصفى هم در موضوع به كار رود ، آن وصف عنوان مشير به ذات موضوع است و در عقد حمل چيزى جز وصف ناعت ذات موضوع مراد نيست و وصف ناعت موضوع همان وجود لغيره و ناعت است .\r\nبنابراين مابه‌الاختلاف در حمل ، وجود فى نفسه موضوع و محمول است و مابه‌الاتحاد ، وجود لنفسه و لغيره مىباشد كه موضوع وجود لنفسه دارد و محمول وجود لغيره .\r\nو از اين‌جا معلوم مىشود كه اين سخن معروف كه مابه‌الاختلاف در حمل مفهوم موضوع و محمول و مابه‌الاتحاد وجود آن‌دو است خالى از مسامحه نيست .\r\nنكته ديگرى كه از مطالب ياد شده بدست مىآيد اين است كه اجزاء قضيه عبارتند از : موضوع ، محمول و حكم ، و نسبت حكميه از شئون محمول است و خود جزء مستقلى در قضيه بشمار نمىرود .\r\n\r\nاقسام حمل\r\nاز مطالب ياد شده روشن شد كه حقيقت و قوام حمل تعلق و ارتباط يكى از دو امر به ديگرى است ، به‌گونه‌اى كه يك امر ، ناعت ديگرى و قائم به آن مىباشد و باتوجه به انواع اين تعلق و قيام ، حمل هم اقسام مختلفى خواهد داشت :\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n1 - حمل اولى ذاتى : و اين حمل از قيام شىء به نفس با نوعى تعمل و تأمل عقلى پديد مىآيد ، مانند قيام انسان به خود ( الانسان ، انسان ) .\r\n2 - حمل شايع صناعى : و اين حمل از قيام عرض به معروض خود ( و آنچه در حكم آن است ) بدست مىآيد .\r\n3 - حمل حقيقه و رقيقه : اين حمل نتيجهء قيام شىء به علل وجود خود و به عبارت ديگر قيام مرتبه ناقص وجود به مرتبه كامل آن مىباشد .\r\nقسم اخير كاربرد منطقى ندارد ، و مختص به حكيم و فيلسوف است .\r\nهوهويت اعم از قضيه و حمل است : نكته ديگرى كه از بحثهاى پيشين بدست مىآيد اين است كه ، هوهويت اعم از قضيه و حمل است ، زيرا هوهويت كه همان قيام و تعلق موجودى به ديگرى است اختصاص به مفاهيم ذهنى ندارد ، بلكه در واقعيت خارجى هم جارى است ، ولى قضيه و حمل كه مشتمل بر تصديق است جز در ذهن تحقق نمىيابد « 1 » .\r\n* * *\r\n\r\n\r\n","description":"","footnote":"\r\n( 1 ) اسفار ، ج 2 ، ص 94 - 93 نهاية الحكمه مرحله هفتم ، فصل سوم .\r\n","page_name":" 364 ","page_number":364},
  {"content":"\r\n\r\n\r\nالفصل الرابع [ تقسيمات للحمل الشايع 
  ]\r\nو ينقسم الحمل الشائع إلى « حمل هو هو » ، و هو : أن يحمل المحمول على الموضوع بلا اعتبار أمر زائد ، نحو « الإنسان ضاحك » و يسمّى أيضا « حمل المواطاة » ؛ و « حمل ذي هو » و هو : أن يتوقّف اتّحاد المحمول مع الموضوع على اعتبار زائد ، كتقدير ذي ، أو الاشتقاق ؛ كزيد عدل ، أي ذو عدل أو عادل .\r\nو ينقسم أيضا ، إلى « بتّي » و « غير بتّي » ؛ و البتّي : ما كانت لموضوعه أفراد محقّقة يصدق عليها عنوانه ، كالانسان ضاحك و الكاتب متحرك الأصابع ؛ و غير البتّي : ما كانت لموضوعه أفراد مقدّرة غير محققة ، كقولنا :\r\n« كل معدوم مطلق فإنّه لا يخبر عنه » و « كل اجتماع النقيضين محال » .\r\nو ينقسم أيضا ، إلى « بسيط » و « مركّب » ؛ و يسميّان : « الهليّة البسيطة » و « الهليّة المركّبة » ؛ و الهليّة البسيطة : ما كان المحمول فيها وجود الموضوع ، كقولنا : الانسان موجود ؛ و المركّبة : ما كان المحمول فيها أثرا من آثار وجوده ، كقولنا : الانسان ضاحك .\r\nو بذلك يندفع ما استشكل على قاعدة الفرعيّة - و هي أنّ « ثبوت شيء لشيء فرع ثبوت المثبت له » - بأنّ ثبوت الوجود للانسان مثلا في\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nقولنا : الانسان موجود ، فرع ثبوت الانسان قبله ، فله وجود قبل ثبوت الوجود له ، و تجري فيه قاعدة الفرعيّة ؛ و هلّم جرّا ، فيتسلسل .\r\nوجه الاندفاع : أنّ قاعدة الفرعيّة إنّما تجري في ثبوت شيء لشيء و مفاد الهليّة البسيطة ثبوت الشيء ، لا ثبوت شيء لشيء ، فلا تجري فيها القاعدة « 1 » .\r\n\r\nترجمه و توضيح :\r\n\r\nفصل چهارم : اقسام حمل شايع\r\nحمل شايع تقسيم مىشود به حمل « هو هو » و آن عبارت است از اينكه محمول بدون اعتبار امر زائد بر موضوع حمل شود ، مانند انسان خندان است و اين حمل به حمل مواطاة ( توافق و تطابق ) نيز ناميده مىشود و به حمل « ذو هو » و آن عبارت از اين است كه اتحاد محمول و موضوع بر اعتبار امر زائد توقف دارد ، مانند تقدير ( كلمهء ) ذو يا ( تقدير ) اشتقاق ( براى محمول ) مانند زيد عدل ، يعنى ذو عدل يا عادل .\r\n( محمول كلمه « عدل » است ، ولى حمل اسم معنى بر ذات صحيح نيست و براى صحت حمل ناچاريم كلمه ذو يا اسم مشتق عدل كه عادل است را در تقدير بگيريم . )\r\nهمچنين حمل شايع تقسيم مىشود به حمل بتّى و غيربتّى و حمل بتّى آن است كه موضوع داراى افراد محققى است كه عنوان موضوع بر آنها صدق\r\n\r\n\r\n","description":"","footnote":"\r\n( 1 ) هذا الجواب لصدر المتألّهين ( ره ) . و قد تخلّص الدواني عن الاشكال بتبديل الفرعيّة بالاستلزام ، فقال : ثبوت شيء لشيء مستلزم لثبوت المثبت له ، فلا إشكال في الهليّة البسيطة ، لأنّ ثبوت الوجود للماهيّة مستلزم لثبوت الماهيّة بهذا الوجود . و فيه : أنّه تسليم لورود الاشكال على القاعدة ، و عن الامام الرازي أنّ القاعدة مخصّصة بالهليّة البسيطة ؛ و فيه : أنّه تخصيص في القواعد العقليّة ( منه « قده » ) .\r\n","page_name":" 366 ","page_number":366},
  {"content":"\r\n\r\nمىكند . مانند انسان خندان است و نويسنده انگشتانش در حركت است ( كه انسان و نويسنده كه موضوع دو قضيه مىباشند داراى افراد محقق در خارج مىباشند ) .\r\nو حمل غيربتى آن است كه براى موضوع آن افراد مقدر و غيرمحقّق باشد ، مانند سخن ما ( كه مىگوئيم ) از هيچ معدوم مطلقى خبر داده نمىشود و هراجتماع نقيضينى محال است ( زيرا نه براى معدوم مطلق در خارج فرد و مصداقى تحقق دارد و نه براى اجتماع نقيضين و لكن براى آنها افرادى فرض مىشود و حكم مىشود به عدم امكان اخبار و اجتماع ) .\r\nو نيز حمل شايع تقسيم مىشود به بسيط و مركب و ( اين دو حمل ) هليّهء بسيطه و هليّه مركبه ناميده مىشوند و هليّه بسيطه آن است كه محمول آن وجود موضوع باشد ، مانند سخن ما ( كه مىگوئيم ) انسان موجود است . و هليّه مركبه آن قضيه‌اى است كه محمول در آن اثرى از آثار وجود موضوع باشد مانند سخن ما ( كه مىگوئيم ) انسان خندان است . ( و به عبارت ديگر ، محمول در هل بسيط وجود مطلق است و در هل مركب وجود مقيد و خاص و به عبارت سوّم ، مفاد هل بسيط ثبوت شىء است و مفاد هل مركب ثبوت شىء براى شىء ) .\r\nو به اين بيان اشكالى كه بر قاعدهء فرعيت وارد شده است دفع مىگردد ، قاعدهء فرعيت اين است كه ثبوت شىء براى شىء فرع ثبوت مثبت له است ، و اشكالى كه بر آن وارد شده است اين است كه ثبوت وجود براى انسان مثلا در قضيهء انسان موجود است ، فرع ثبوت انسان قبل از ثبوت وجود براى آن است ، پس براى انسان قبل از ثبوت وجود براى او وجودى تحقق دارد و در همان وجود قبلى هم قاعده فرعيت جارى مىشود ( و بايد قبل از آن وجود ، وجود ديگرى داشته باشد ) و اين امر پيوسته تكرار مىشود و موجب تسلسل وجودهاى غيرمتناهى مىگردد .\r\nوجه دفع اشكال اين است كه قاعدهء فرعيت فقط درمورد ثبوت شىء براى شىء جارى مىباشد و حال آنكه مفاد هل بسيط ثبوت شىء است نه ثبوت شىء\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nبراى شىء ( زيرا وجود براى ماهيت از عوارض خارجى آن بشمار نمىآيد و ماهيت منهاى وجود هيچگونه تحققى ندارد تا اينكه ثبوت وجود براى آن از قبيل ثبوت شىء براى شىء باشد ) پس قاعدهء فرعيت در هليهء بسيطه جارى نمىگردد « 1 » . ( پيرامون اين اشكال و پاسخهايى كه از آن داده‌اند ، در مرحله اوّل ، فصل ششم به تفصيل بحث شد ) .\r\n\r\nشرح مطالب :\r\nدر اين فصل نخست سه تقسيم براى حمل شايع بيان گرديده است و آنگاه درباره اشكالى كه بر قضاياى هل بسيط وارد شده بحث گرديده است .\r\nسه تقسيم ياد شده عبارتند از :\r\nالف - حمل مواطاة و اشتقاقى ( هوهو و ذوهو ) .\r\nب - حمل بتّى و غيربتّى .\r\nج - حمل بسيط و حمل مركب .\r\nو توضيح هريك از اين اقسام در بخش ترجمه بيان گرديد .\r\nاقسام حمل شايع منحصر به آنچه بيان گرديده نيست ، بلكه اقسام ديگرى هم دارد كه در كتب منطق مشروحا بيان شده است .\r\n\r\n\r\n","description":"","footnote":"\r\n( 1 ) اين پاسخ از صدرالمتألهين است و محقق دوانى با تبديل فرعيت به استلزام از اين اشكال رهايى جسته و گفته است : ثبوت شىء براى شىء مستلزم ثبوت مثبت له است ، پس در هليهء بسيطه اشكالى پيش نمىآيد ؛ زيرا ثبوت وجود براى ماهيت مستلزم ثبوت ماهيت است به واسطهء همين وجود ( نه وجود ديگر ) .\r\nو اشكال اين پاسخ اين است كه اين خود تسليم شدن و پذيرفتن ورود اشكال بر قاعدهء فرعيت است ( درحالىكه هيچ اشكالى متوجه قاعده نيست ) و از امام رازى در پاسخ اشكال نقل شده است كه قاعدهء فرعيت درمورد هليت بسيطه تخصيص مىخورد .\r\nاشكال اين پاسخ اين است كه اين سخن تخصيص در قواعد عقلى است ( و قواعد عقلى قابل تخصيص نيست ) . ( علامه طباطبائى « قده » )\r\n","page_name":" 368 ","page_number":368},
  {"content":"\r\n\r\nسئوالى كه در اين‌جا مطرح مىشود اين است كه ، چرا فقط اقسام مزبور ذكر شده است ؟ و از اقسام ديگر ذكرى به ميان نيامده است ؟\r\nدرمورد دو قسم اخير مىتوان گفت : هر دو مربوط به وجود كه موضوع فلسفه است مىباشند ، زيرا هدف از بيان حمل بتى و غيربتّى ، يادآورى اين نكته است كه وجود موضوع گاهى محقق است و گاهى مقدر . و هدف از حمل بسيط و مركب بيان اين مطلب است كه محمول گاهى وجود مطلق است و گاهى وجود مقيّد .\r\nولى با اين حال جاى اين سؤال باقى است كه اگر وجه ذكر اين دو قسم اين است كه نحوهء وجود موضوع و محمول بيان گرديده است ، مىبايست اقسام ديگر آن هم بيان مىشد ، مانند : قضيهء ذهنيه ، خارجيه و حقيقيه ، زيرا ملاك تقسيم در اقسام ياد شده نيز نحوهء وجود موضوع است .\r\nاصولا ذكر اين تقسيمات در بحث وحدت و كثرت تنها در كلام مرحوم سبزوارى آمده است و مصنف ( ره ) نيز در بدايه و نهايه به پيروى از او ذكر نموده است ، ولى در كتب پيشينيان ذكرى از آنها به ميان نيامده است .\r\nطرح قاعدهء فرعيت و دفع اشكال مربوط به حمل بسيط نيز در بحث وحدت و كثرت ابتكار حكيم سبزوارى است و مصنف علامه نيز همين روش را برگزيده و در دو كتاب بدايه و نهايه مطرح نموده است .\r\nدو پاسخ ديگر از اشكال مربوط به حمل بسيط : در هرصورت از اشكال مزبور دو پاسخ ديگر نيز داده شده است :\r\n1 - بر پايهء اصالت وجود ، همه قضاياى حمل بسيط نظير انسان موجود است ، آتش موجود است ، درخت موجود است و . . . از قبيل عكس حمل است و در حقيقت بايد گفت : وجود انسان است و آتش و درخت و . . .\r\nو در اين صورت موضوع كه وجود است عين ثبوت و تحقق است و ماهيت جز در پرتو وجود ، ثبوت و تحقق ندارد و به عبارت ديگر مثبت له داراى ثبوت است\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nو ثابت ، ثبوت قبلى ندارد . و مفاد قاعدهء فرعيت ثبوت قبلى مثبت له است نه ثبوت قبلى ثابت .\r\nاين پاسخ در حقيقت بيان ديگرى است از اينكه حمل بسيط ، مجراى قاعده فرعيت نيست و اين بيانى است كه حكيم سبزوارى در حواشى شرح منظومه يادآورد شده است « 1 » و مرحوم مصنف نيز در فصل ششم مرحله اوّل همين كتاب ذكر نمودند .\r\n2 - پاسخ ديگر در حقيقت نوعى اشكال بر پاسخ صدرالمتألهين و پيروان او است و آن اينكه حمل بسيط را از دو ديدگاه بررسى كرد : ديدگاه منطقى و ديدگاه فلسفى .\r\nاگر از ديدگاه فلسفى آن را بررسى كنيم ، حق همان است كه در پاسخ ياد شده بيان گرديد ، زيرا بنابر اصالت وجود ، ماهيت منهاى وجود ثبوتى ندارد تا اينكه وجود عارض آن گردد و مصداق ثبوت شىء براى شىء باشد ، بلكه صرفا ثبوت شىء است و بس .\r\nولى اگر از ديدگاه منطقى قضيه را مورد بررسى قرار دهيم حكم ديگرى دارد ، زيرا آنچه در اين ديدگاه مورد توجه قرار مىگيرد مفاهيم ذهنى و كاوشهاى عقلى است و در عالم ذهن مفهوم ماهيت از مفهوم وجود جدا است و هريك مستقل از ديگرى است و ذهن نخست ماهيت را تصور مىكند و سپس وجود را آنگاه وجود را بر ماهيت حمل كرده و اثبات مىكند و اين همان ثبوت شىء براى شىء و مصداق قاعدهء فرعيت است و درعين‌حال اشكال تسلسل هم وارد نيست ، زيرا تسلسل مربوط به وجود عينى ماهيت است و همان‌گونه كه بيان شد ، در عالم عين ماهيت ، منهاى وجود ثبوتى ندارد ، ولى در عالم ذهن مفهوم ماهيت داراى ثبوت است و ديگر ثبوت ذهنى ديگرى براى آن متصور نيست تا اشكال تسلسل وارد شود .\r\nممكن است گفته شود : قضيهء حمل بسيط از قضاياى صادقه است و نظر به\r\n\r\n\r\n","description":"","footnote":"\r\n( 1 ) شرح منظومه ، فريدهء ششم اقسام حمل .\r\n","page_name":" 370 ","page_number":370},
  {"content":"\r\n\r\nواقعيت خارجى دارد و در اين صورت اگر در عالم ذهن مصداق قاعدهء فرعيت است ، در عالم خارج هم مصداق آن خواهد بود .\r\nولى پاسخ اين اشكال روشن است ، زيرا حمل بسيط اگر چه از خارج حكايت مىكند ، ولى حكايت آن بيش‌از اتحاد محمول و موضوع و وجود ماهيت نيست و اين امر مستلزم عروض وجود بر ماهيت در خارج نيست ، زيرا اتحاد دو امر منحصر در اتحاد عارض و معروض نيست ، اتحاد وجود و ماهيت از نوع اتحاد امر اعتبارى با امر اصيل است « 1 » .\r\n* * *\r\n\r\n\r\n","description":"","footnote":"\r\n( 1 ) به تعليقه نهاية الحكمه ، شمارهء ( 39 ) و ( 220 ) رجوع شود .\r\n","page_name":" 371 ","page_number":371},
  {"content":"\r\n . \r\n","description":"","footnote":"","page_name":" 372 ","page_number":372},
  {"content":"\r\n\r\n\r\nالفصل الخامس في الغيريّة و التقابل\r\nقد تقدّم : أنّ من عوارض الكثرة ، الغيريّة ؛ و هي تنقسم إلى غيريّة ذاتيّة ، و غيرذاتيّة ؛ و الغيريّة الذاتية هي : كون المغايرة بين الشيء و غيره لذاته ، كالمغايرة بين الوجود و العدم ، و تسمّى « تقابلا » ؛ و الغيريّة غير الذاتيّة هي كون المغايرة لأسباب أخر ، غير ذات الشيء ، كافتراق الحلاوة و السواد في السكر و الفحم ، و تسمّى « خلافا » .\r\nو ينقسم التقابل ، و هو الغيريّة الذاتيّة - و قد عرّفوه بامتناع اجتماع شيئين في محل واحد ، من جهة واحدة ، في زمان واحد - ، إلى أربعة أقسام : فإنّ المتقابلين : إمّا أن يكونا وجوديّين ، أو لا ، و على الأوّل إمّا أن يكون كل منهما معقولا بالقياس إلى الآخر ، كالعلو و السفل ، فهما « متضائفان » و التقابل تقابل التضايف ، أو لا يكونا كذلك ، كالسواد و البياض ، فهما « متضادّان » و التقابل تقابل التضادّ ؛ و على الثاني يكون أحدهما وجوديّا و الآخر عدميّا ، إذ لا تقابل بين عدميين ؛ و حينئذ ، إمّا أن يكون هناك موضوع قابل لكل منهما ، كالعمى و البصر و يسمّى تقابلهما « تقابل العدم و الملكة » ، و إمّا أن لا يكون كذلك ، كالنفي و الاثبات ، و يسميّان « متناقضين » و تقابلهما تقابل التناقض ؛ كذا قرّروا .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nو من أحكام مطلق التقابل : أنّه يتحقّق بين طرفين ، لأنّه نوع نسبة بين المتقابلين ، و النسبة تتحقق بين طرفين « 1 » .\r\n\r\nترجمه و توضيح :\r\n\r\nفصل پنجم : غيريت و تقابل\r\n( در فصل سوم ) بيان گرديد كه از عوارض كثرت ، غيريّت است و غيريت تقسيم مىشود به غيريت ذاتى و غيرذاتى .\r\nو غيريت ذاتى عبارت است از مغايرت ميان شىء و غير او به خاطر ذات آن شىء ، مانند مغايرت ميان وجود و عدم و اين نوع مغايرت تقابل ناميده مىشود .\r\nو غيريت غيرذاتى اين است كه مغايرت ( ميان شىء و غير آن ) به خاطر اسبابى غير از ذات آن شىء باشد ، مانند مفارقت و جدايى شيرينى و سياهى در شكر و زغال ( به واسطهء اينكه جسم شكر با جسم زغال مغايرت دارد ، شيرينى و سياهى آن‌دو هم مغايرت دارند ، ولى مغايرت آنها ذاتى نيست و به همين جهت در مثل خرما با يكديگر جمع مىشوند ) و اين نوع مغايرت خلاف ( يا تخالف ) ناميده مىشود .\r\nو تقابل را كه همان غيريّت ذاتى است اين‌چنين تعريف كرده‌اند كه :\r\nاجتماع دو شىء در يك محل و از يك جهت و در يك زمان ممتنع است ( و آن ) به چهار قسم تقسيم مىشود ، زيرا دو شىء متقابل يا هردو وجودى هستند يا نه و در صورت اوّل يا هريك از آن‌دو در مقايسه با ديگرى تعقل ( و تصور ) مىشود ، مانند مفهوم بالا و پائين ( در مقايسه با يكديگر ) ، پس اين دو مفهوم متضائف مىباشند\r\n\r\n\r\n","description":"","footnote":"\r\n( 1 ) أي : إنّ مفهوم التقابل بما هو و إن كان يعم التضائف و غيره ، و لكن مصداقه مندرج تحت خصوص التضائف . ( منه « قده » ) .\r\n","page_name":" 374 ","page_number":374},
  {"content":"\r\n\r\nو تقابل ( ميان آن‌دو ) تقابل تضائف است و يا اينكه اين دو امر وجودى در مقايسه با يكديگر تعقل و تصور نمىشوند ، مانند ( مفهوم ) سياهى و سفيدى ، پس اين دو امر متضاد با يكديگرند و تقابل ( ميان آن‌دو ) تقابل تضاد مىباشد .\r\nو در صورت دوّم ( كه دو امر متقابل وجودى نيستند ) قهرا يكى از آن‌دو وجودى و ديگرى عدمى خواهد بود ، زيرا ميان دو امر عدمى تقابل نخواهد بود و در اين صورت يا چنين است كه درمورد اين دو امر متقابل ، موضوعى است كه قابل و پذيراى آن‌دو امر است ، مانند نابينائى و بينايى ( كه يكى وجودى است و ديگرى عدمى و موضوع قابل آن‌دو انسان است ) و تقابل اين دو امر ، تقابل عدم و ملكه ناميده مىشود ( امر وجودى را ملكه و امر عدمى را عدم ملكه گويند ) و يا اينكه اين‌گونه نيست ( موضوع واحدى كه قابل هردو باشد وجود ندارد ) مانند نفى و اثبات و اين دو امر ، متناقضين و تقابل آن‌دو تقابل تناقض ناميده مىشود ، منطقيون و فلاسفه تقابل را اين‌گونه تقرير كرده‌اند و از احكام مطلق تقابل اين است كه ميان دو طرف تحقق مىيابد ، زيرا تقابل نوعى نسبت ميان متقابلين است و نسبت ميان دو طرف تحقق مىيابد .\r\n\r\nشرح مطالب :\r\nدر اين فصل مطالب ياد شده در زير مورد بحث قرار گرفته است :\r\nالف - اقسام غيريت .\r\nب - تعريف تقابل .\r\nج - اقسام تقابل .\r\n\r\nالف - اقسام غيريت :\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nدرمورد اقسام تغاير فرموده‌اند تغاير دو شىء با يكديگر دو گونه است : تغاير ذاتى و تغاير غيرذاتى و به عبارت ديگر تغاير بالذات و تغاير بالغير . و در تعريف آن‌دو گفته‌اند : تغاير ذاتى آن است كه مغايرت دو شىء ناشى از ذات آنها باشد و غيرذاتى آن است كه منشأ تغاير دو شىء عوامل ديگرى غير از ذات آنها باشد .\r\nو به عبارت ديگر مىتوان دربارهء تغاير ذاتى و غيرذاتى چنين گفت : همان گونه كه جهت اتحاد در وحدت غيرحقيقى گاهى امر ذاتى بود و گاهى امر عرضى ، جهت تغاير هم گاهى معناى ذاتى است و گاهى معناى عرضى « 1 » .\r\nو در هرصورت تغاير ذاتى را تقابل گويند .\r\n\r\nب - تعريف تقابل :\r\nدر تعريف تقابل سه قيد اخذ شده است :\r\n1 - وحدت محل يا موضوع . 2 - وحدت زمان . 3 - وحدت جهت .\r\nكه باتوجه به قيود ياد شده اجتماع دو شىء ممتنع خواهد بود .\r\nبا قيد نخست مواردى نظير سياهى و سفيدى داخل در تعريف مىشود ؛ زيرا اجتماع آن‌دو در وجود محال نيست ، ولى در موضوع و محل واحد محال است .\r\nو با قيد وحدت زمان مواردى نظير بينائى و نابينائى داخل در تعريف مىشود ، زيرا آن‌دو در موضوع واحد مانند انسان در دو زمان جمع مىشوند ، لكن در يك زمان قابل جمع نيستند .\r\nو با قيد وحدت جهت مواردى نظير پدرى و پسرى داخل در تعريف مىشود ، زيرا اجتماع آن‌دو در يك موضوع مانند زيد و در يك زمان و از دو جهت محال نيست ، ولى از يك جهت محال مىباشد .\r\n\r\n\r\n","description":"","footnote":"\r\n( 1 ) اما تحصيل معنى التقابل فهو ان مقابل الهوهوية على الاطلاق الغيرية ، فالغيرية منه غير فى الجنس ، و منه غير فى النوع ، و هو بعينه الغير فى الفصل ، و منه غير بالعرض و هكذا على قياس الاتحاد فى هذه المعانى . ( اسفار ، ج 2 ، ص 100 ) .\r\n","page_name":" 376 ","page_number":376},
  {"content":"\r\n\r\nدر اين‌جا اين سؤال مطرح مىشود كه ، مقصود از محل در تعريف تقابل چيست ؟ موضوع حقيقى و خارجى است يا اعم از آن و از موضوع تقديرى و فرضى ؟\r\nمصنف ( ره ) دراين‌باره فرموده‌اند : مقصود از محل واحد مطلق موضوع است ، هرچند به لحاظ فرض عقل باشد تا اينكه تقابل سلب و ايجاب را نيز شامل شود ، زيرا تقابل سلب و ايجاب در قضايا جارى مىگردد و متن قضيه مانند موضوع است براى سلب و ايجاب . « 1 »\r\n\r\nج - اقسام تقابل :\r\nمشهور اين است كه تقابل داراى چهار قسم است : 1 - تضائف 2 - تضاد 3 - عدم و ملكه 4 - سلب و ايجاب ( تناقض ) .\r\nدر وجه حصر اقسام تقابل در موارد چهارگانه دو وجه ذكر شده است :\r\nيكى همان است كه در متن آمده است ، ولى مرحوم صدرالمتألهين پس از نقل آن ، دو اشكال بر آن وارد كرده و يكى را پاسخ داده ولى ديگرى را وارد دانسته است و آن اينكه گاهى متقابلان دو امر عدمى هستند ؛ مانند عمى و لاعمى ( كورى و ناكورى ، نابينايى و نا نابينايى ) و گرچه لاعمى از نظر مصداق ملازم با بصر است ولى از نظر مفهوم مغاير يكديگرند و حتى از نظر مصداق هم لاعمى ملازم با بصر نيست ، زيرا « لاعمى » بر عدم محض هم صدق مىكند ، زيرا امر سلبى در صدق خود نياز به موضوع ندارد « 2 » .\r\nوجه دوم حصر اين است كه بگوئيم يا يكى از دو امر متقابل ، عدم ديگرى است يا عدم آن نيست و در صورت اوّل ، اگر وجود موضوع قابل براى آنچه عدم به آن اضافه شده است معتبر باشد ، عدم و ملكه است و گرنه سلب و ايجاب است و در\r\n\r\n\r\n","description":"","footnote":"\r\n( 1 ) نهاية الحكمه ، مرحله هفتم ، فصل پنجم ، اسفار ، ج 2 ، ص 102 .\r\n( 2 ) اسفار ، ج 2 ، ص 103 ( متن و حاشيهء مرحوم سبزوارى ) .\r\n","page_name":" 377 ","page_number":377},
  {"content":"\r\n\r\nصورت دوّم ، اگر يكى از آن‌دو بدون ديگرى تعقل و تصور نشود تقابل ، تقابل تضائف است و گرنه تقابل تضاد خواهد بود .\r\nاين بيان را صدرالمتألهين در اسفار و مصنف در نهايه يادآورد شده‌اند « 1 » .\r\nآيا بحث تقابل مسأله‌اى منطقى است يا فلسفى ؟ ارسطو بحث تقابل را پس از مبحث مقولات عشر ( قاطيغورياس ) كه اولين كتاب منطقى او است مطرح نموده و فلاسفه مشاء هم از روش او پيروى كرده‌اند و ظاهر اين روش اين است كه ، بحث تقابل را يك مسألهء منطقى بشمار آورده‌اند و در اين صورت اين سؤال مطرح مىشود كه آيا تقابل ، مربوط به معانى و مفاهيم مفرد ( تصورات ) است يا مربوط به مفاهيم مركب ( قضايا ) و يا اعم از آن‌دو مىباشد ، ظاهر عبارت ارسطو همان فرض نخست است و در اين صورت اشكالى متوجه او مىشود و آن اينكه : وى تقابل تناقض را ميان موجبه و سالبه جارى دانسته و سلب و ايجاب مربوط به قضايا است « 2 » .\r\nولى صدرالمتألهين و پيروان او بحث تقابل را يك مسأله فلسفى دانسته‌اند ، زيرا آن را در مبحث وحدت و كثرت مطرح كرده و از اقسام غيريت كه خود از لوازم كثرت است بشمار آورده‌اند . در اين صورت اين اشكال خودنمايى مىكند كه ، يك طرف تقابل در تقابل عدم و ملكه و سلب و ايجاب ، عدم است و عدم به لحاظ خارج بطلان و نيستى است و وجود و ثبوتى ندارد و اگر گفته شود عدم ملكه بهره‌اى هرچند اندك از هستى دارد ولى اين توجيه درمورد عدم مطلق صحيح نيست .\r\nمرحوم مصنف در اصول فلسفه اين اشكال را اين‌چنين مطرح نموده‌اند :\r\nچنان‌كه از تقسيم تقابل كه ذكر شد روشن است كه نياكان فلسفه ، تقابل را تنها ميان دو موجود نگرفته‌اند ( درحالىكه مناسب همين بود ) و از اين‌روى دو تقابل تناقض و عدم و ملكه نيز پيدا شده است ، ولى اگر ما خواسته باشيم چنين كارى كنيم ، بايد\r\n\r\n\r\n","description":"","footnote":"\r\n( 1 ) اسفار و نهاية الحكمه مدرك قبل .\r\n( 2 ) تعليقه نهاية الحكمه ، شمارهء 221 .\r\n","page_name":" 378 ","page_number":378},
  {"content":"\r\n\r\nنخست تناقض را كنار گذاشت و سپس عدم را در تقابل عدم و ملكه از اين‌روى كه وصف موجود بوده و بهره از وجود دارد داخل موجودات شمرده و تقسيمى از نوبنياد بگذاريم « 1 » .\r\nبنابراين اقسام تقابل منحصر در سه قسم خواهد بود و تقابل تناقض از دور خارج مىشود .\r\n\r\nتماثل و تخالف :\r\nتماثل و تخالف از اقسام تغاير غيرذاتى مىباشند .\r\nتماثل عبارت است از دو شىء كه در يك ماهيّت مشترك مىباشند و جهت اشتراك ذاتى آن‌دو نيز لحاظ مىشود ، بنابراين قوام تماثل به دو امر است :\r\n1 - اشتراك در ذات و ماهيت .\r\n2 - لحاظ و اعتبار آن جهت اشتراك .\r\nبنابراين تغاير افراد مندرج در يك نوع و انواع مندرج در يك جنس ( خواه جنس قريب باشد يا بعيد ) درصورتىكه ماهيت نوعى يا جنس مشترك ميان آنها اعتبار شود از سنخ تماثل است و اين اسم عام آنها است كه بر همه مواردى كه مابه‌الاشتراك نوعى يا جنسى باشد به كار مىرود ، اعم از اينكه مابه‌الاشتراك كيف يا كم يا اضافه و يا وضع و . . . باشد ، ولى هريك از موارد فوق اسم خاص هم دارد و آن اينكه هرگاه اشتراك در « كم » باشد « تساوى » و اگر در « كيف » باشد « تشابه » و اگر در « نوع » باشد « تماثل » و اگر در « جنس » باشد « تجانس » و اگر در « وضع » باشد « توازى » و اگر در « نسبت » يا « اضافه » باشد « تناسب » ناميده مىشود .\r\nو تخالف ، دو شىء متغاير است بدون در نظر گرفتن جهت اشتراك ميان آن دو و درنتيجه افراد مندرج در يك نوع و انواع مندرج در يك جنس ، همان‌گونه كه مصداق تماثل مىباشند ، مصداق تخالف هم هستند ، لكن به دو لحاظ ، هرگاه جهت\r\n\r\n\r\n","description":"","footnote":"\r\n( 1 ) اصول فلسفه و روش رئاليسم ، ج 4 ، ص 294 .\r\n","page_name":" 379 ","page_number":379},
  {"content":"\r\n\r\nجامع آنها لحاظ شود مصداق تماثل و هرگاه جهت تغاير آنها اعتبار شود مصداق تخالف خواهند بود .\r\nو فرق ديگر مثلان و متخالفان اين است كه ، اجتماع مثلان درمورد واحد محال است ولى اجتماع متخالفان ، هرگاه از قبيل اعراض باشند درمورد واحد محال نيست .\r\nوجه محال بودن اجتماع مثلان اين است كه لازمهء اجتماع آن‌دو در يك مورد اين است كه يك موجود بيش نباشد ، زيرا فرض اين است كه از نظر ماهيت نوعى واحدند و اگر در يك مورد اجتماع كنند ، يك موجود بيش نخواهد بود و اين بر خلاف فرض است ، زيرا تصور مثلان بدون فرض دو موجود محال است .\r\nدرمورد تفاوت ميان متقابلان و متماثلان مىتوان گفت : متقابلان در ماهيت نوعيه اتحاد ندارند ، ولى متماثلان متحد در ماهيت نوعيه مىباشند و از همين روى ، جهت اتحاد آن‌دو بر جهت تغاير آنها غلبه دارد . « 1 »\r\n* * *\r\n\r\n\r\n","description":"","footnote":"\r\n( 1 ) ان التماثل و ان كان بوجه من الغيرية لكن جهة الاتحاد و الهوهوية عليه اغلب . ( شرح منظومه ، فريده ششم ، اقسام تقابل . ) از كسانى كه اين بحث را به صورت منقح و مشروح بررسى كرده است ، محقق گرانقدر شيخ محمد رضا مظفر است ، ( به المنطق ، بحث ترادف و تباين رجوع شود ) .\r\n","page_name":" 380 ","page_number":380},
  {"content":"\r\n\r\n\r\nالفصل السادس في تقابل التضايف\r\nمن أحكام التضايف : أنّ المتضايفين متكافئان وجودا و عدما ، و قوّة و فعلا ؛ فإذا كان أحدهما موجودا كان الآخر موجودا بالضرورة ، و إذا كان أحدهما معدوما كان الآخر معدوما بالضرورة ، و إذا كان أحدهما بالفعل أو بالقوّة كان الآخر كذلك بالضرورة ؛ و لازم ذلك أنّهما معان ، لا يتقدّم أحدهما على الآخر ، لا ذهنا و لا خارجا .\r\n\r\nترجمه و توضيح :\r\n\r\nفصل ششم : تقابل تضايف\r\nاز احكام تضايف اين است كه متضائفان از نظر وجود و عدم و قوه و فعل متكافئ مىباشند و درنتيجه اگر يكى از آن‌دو موجود باشد ، ديگرى هم بالضروره موجود است و اگر يكى از آن‌دو معدوم باشد ، ديگرى هم بالضروره معدوم است و هرگاه يكى از آن‌دو بالفعل يا بالقوه باشد ، ديگرى هم بالضروره همانطور است و لازمهء اين مطلب ( تكافؤ متضائفين ) اين است كه ، آن‌دو معيّت دارند ( با يكديگر همراهند ) و يكى از آن‌دو نه در ذهن و نه در خارج از ديگرى مقدم نخواهد بود .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nشرح مطالب :\r\n\r\nتعريف تضايف :\r\nتضايف عبارت است از تقابل ميان دو امر وجودى كه تعقل هريك مستلزم تعقل ديگرى است و اجتماع آن‌دو در يك موضوع و در يك زمان و از يك جهت محال است ، مانند بالا و پائين ، پدرى و فرزندى ، برادرى و برادرى و مانند آن .\r\nدر مرحلهء ششم كه بحث پيرامون مقولات عشر بود ، در بحث از مقولهء اضافه ، پيرامون واقعيت اضافه به تفصيل بحث گرديد و بيان شد كه مضاف گاهى بر نفس اضافه اطلاق مىشود و گاهى بر معروض اضافه ، در صورت اوّل آن را مضاف حقيقى و در صورت دوم مضاف مشهورى نامند ، بنابراين تقابل حقيقى درمورد اضافه ، تقابل ميان اضافه و نسبت مكرّره ميان دو شىء است ، مانند اضافه ميان پدر و فرزند و علت و معلول و عالم و معلوم و بالا و پائين و مانند آن .\r\nو دليل امتناع اجتماع متضائفين در موضوع واحد و از جهت واحد ، همان است كه در بالا بيان گرديد ، يعنى اينكه اين تقابل ميان دو نسبت متكرر برقرار مىباشد و يك چنين نسبتى مستلزم اثنينيت و دوئيت است و اگر مثلا ذات واحد از جهت واحد هم پدر باشد و هم فرزند ، لازمه‌اش اين است كه نسبت متكرر نباشد و اين بر خلاف فرض است « 1 » .\r\nاشكال : بر اين‌كه تضايف از اقسام تقابل باشد اشكالى وارد شده است و آن اين است كه ، تقابل از اقسام تضايف است ، زيرا تقابل ، چيزى جز نسبت متكرر\r\n\r\n\r\n","description":"","footnote":"\r\n( 1 ) فهما على نسبة متكررة لا يعقل احدهما الا مع تعقل الاخر المعقول به ، و لذلك يمتنع اجتماعهما فى شىء من جهة واحدة لاستحالة دوران النسبة بين الشىء و نفسه . ( نهاية الحكمه ، مرحله هفتم ، فصل هشتم ) .\r\n","page_name":" 382 ","page_number":382},
  {"content":"\r\n\r\nميان دو شىء نيست ، همان‌گونه كه تماثل نيز نوعى تضايف و نسبت متكرر ميان دو شىء است و همين‌گونه است نسبت تضاد كه ميان متضادان برقرار مىگردد .\r\nاكنون اگر تضايف يكى از اقسام تقابل باشد دو اشكال لازم مىآيد :\r\n1 - شىء ، قسم قسم خود خواهد بود ؛ زيرا تضايف قسم تقابل است و تقابل قسم تضايف .\r\n2 - شىء ، قسيم قسم خود خواهد بود ؛ زيرا تضاد در عين اينكه قسيم تضايف است ، از اقسام تضائف هم مىباشد .\r\nو اين دو امر بالبداهه محال مىباشند .\r\nپاسخ : از اين اشكال پاسخهاى مختلفى داده شده است كه از همه روشن‌تر پاسخ صدرالمتألهين است كه از راه تفاوت حمل اولى ذاتى و شايع صناعى آن را پاسخ داده است و حاصل آن اين است كه ، آنجا كه تقابل قسمى از اقسام تضايف است ، مقصود تقابل به حمل اولى است و آنجا كه تقابل مقسم تضايف و اقسام ديگر واقع مىشود ، مقصود تقابل به حمل شايع و مصداق تقابل است و نيز تضائفى كه تقابل از اقسام آن است تضائف به حمل اولى است و تضائفى كه از مصاديق و اقسام تقابل است تضايف به حمل شايع است .\r\nبنابراين تقابل به حمل اولى ( مفهوم تقابل ) از اقسام تضايف به حمل شايع است و به عبارت ديگر ، تضائف داراى مصاديق بسيارى است و همان‌گونه كه مثلا اخوّت از مصاديق تضايف است ، تقابل ( به حمل اولى ) هم از مصاديق آن بشمار مىرود ، ولى از طرفى تقابل داراى مصاديقى است كه يكى از آنها تضايف است و اين تقابل به حمل شايع است نه تقابل به حمل اولى ، پس تضائف يكى از مصاديق تقابل به حمل شايع است ، همان‌گونه كه تضاد و تناقض هم از مصاديق ديگر تقابل به حمل شايع مىباشند .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nتقابل به حمل شايع\r\nتضاد / تضايف / عدم و ملكه / تناقض\r\nتقابل / تماثل / تضاد / تخالف\r\n( به حمل اولى ) / ( به حمل اولى ) / ( به حمل اولى ) / ( به حمل اولى )\r\nو گاهى مفهوم شىء مصداق برخى از انواع خود خواهد بود . مثلا مفهوم كلى داراى انواعى است : جنس ، نوع ، فصل و . . . و جنس كه از انواع كلى است داراى مصاديق گوناگونى است ، مانند حيوان و جسم و بديهى است كه حيوان از مفاهيم كلى است و درنتيجه اين مفهوم كلى مصداق جنس است كه خود جنس از انواع كلى است .\r\nو گاهى مفهوم شىء مصداق مقابل خود واقع مىشود . مانند مفهوم جزئى كه هم مصداق خود مىباشد و هم مصداق كلى ، لكن در صورت اوّل حمل آن حمل اولى است ( الجزئى جزئى ) و در صورت دوّم حمل ، حمل شايع مىباشد ( الجزئى كلى ) .\r\nبنابراين با تغاير حمل اوّلى و شايع هيچگونه اشكالى در اينكه شىء قسمى از اقسام خود و يا قسيم قسم خود باشد پيش نمىآيد « 1 » .\r\n* * *\r\n\r\n\r\n","description":"","footnote":"\r\n( 1 ) به اسفار ، ج 2 ، ص 111 - 110 ، و نهاية الحكمه ، مرحله هفتم ، فصل هشتم ، و تعليقه نهاية الحكمه ، شماره ( 224 ) رجوع شود .\r\n","page_name":" 384 ","page_number":384},
  {"content":"\r\n\r\n\r\nالفصل السابع في تقابل التضاد\r\nالتضاد على ما تحصّل من التقسيم السابق : كون أمرين وجوديين غيرمتضائفين متغايرين بالذات ، أي غير مجتمعين بالذات .\r\nو من أحكامه : أن لا تضاد بين الأجناس العالية ، من المقولات العشر ، فإنّ الأكثر من واحد منها تجتمع في محل واحد ، كالكم و الكيف و غيرهما في الأجسام ؛ و كذا أنواع كل منها مع أنواع غيره ؛ و كذا بعض الأجناس المندرجة تحت الواحد منها مع بعض آخر ، كاللون مع الطعم مثلا ؛ فالتضاد بالاستقراء إنّما يتحقق بين نوعين أخيرين مندرجين تحت جنس قريب ، كالسواد و البياض المندرجين تحت اللون ؛ كذا قرّروا .\r\nو من أحكامه : أنّه يجب أن يكون هناك موضوع يتواردان عليه ، إذ لو لا موضوع شخصيّ مشترك لم يمتنع تحققهما في الوجود ، كوجود السواد في جسم و البياض في آخر .\r\nو لازم ذلك أن لا تضاد بين الجواهر ، إذ لا موضوع لها توجد فيه ، فالتضاد إنّما يتحقق في الأعراض ؛ و قد بدّل بعضهم الموضوع بالمحل حتّى يشمل مادّة الجواهر ، و على هذا يتحقق التضاد بين الصور الجوهريّة الحالّة في المادّة .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nو من أحكامه : أن يكون بينهما غاية الخلاف ؛ فلو كان هناك أمور وجوديّة متغايرة ، بعضها أقرب إلى بعضها من بعض ، فالمتضادّان هما الطرفان اللذان بينهما غاية البعد و الخلاف ، كالسواد و البياض الواقع بينهما ألوان اخرى متوسطة ، بعضها أقرب إلى أحد الطرفين من بعض ، كالصفرة التي هي اقرب إلى البياض من الحمرة مثلا .\r\nو ممّا تقدّم يظهر : معنى تعريفهم المتضادّين بأنّهما : « أمران وجوديّان ، متواردان على موضوع واحد ، داخلان تحت جنس قريب ، بينهما غاية الخلاف » .\r\n\r\nترجمه و توضيح :\r\n\r\nفصل هفتم : تقابل تضاد\r\nتضاد بنابر آنچه از تقسيم سابق ( در فصل پنجم ) بدست آمد ، عبارت است از ( نسبت ميان ) دو امر وجودى غيرمتضائف كه بالذات مغاير با يكديگرند ، يعنى بالذات باهم اجتماع نمىكنند .\r\nو از احكام تضاد اين است كه ، ميان اجناس عاليه كه همان مقولات دهگانه مىباشند تضادى نيست ؛ زيرا بيش‌از يكى از آنها در يك محل اجتماع مىكنند ، مانند تحقق ( مقوله‌هاى ) كم‌وكيف و غير آنها در اجسام ( زيرا در جسم واحد مانند درخت هم مقولهء كم تحقق دارد و هم مقولهء كيف و وضع و . . . )\r\nهمچنين انواع مندرج در هريك از اجناس عاليه با انواع مندرج در اجناس ديگر ( تضادى ندارند ، مثلا كيف محسوس با كم متصل قارّ جمع مىشوند ) و نيز برخى از اجناس مندرج در اجناس عاليه با برخى اجناس ديگر ( متضاد نيستند ) : مانند رنگ ( كه كيف مبصر است ) با طعم ( كه كيف مذوق است و هردو مندرج در كيف\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nمحسوس و از مقوله كيف مىباشند ) .\r\nپس ( باتوجه به آنچه بيان گرديد كه اجناس عاليه متضاد نيستند و اجناس و انواع مندرج در آنها هم متضاد نيستند ) نتيجهء اين استقراء اين است كه ، تضاد فقط ميان دو نوع اخير كه مندرج در جنس قريب هستند تحقق مىپذيرد ، مانند سياهى و سفيدى كه مندرج در جنس قريب « لون » هستند ، اين مطلب را فلاسفه اين‌گونه تقرير كرده‌اند .\r\nو از احكام تضاد اين است كه ، واجب است كه درمورد متضادان موضوعى باشد كه دو امر متضاد بر آن وارد و عارض شوند ؛ زيرا اگر موضوع ، شخصى و مشترك ميان آن‌دو نباشد ، تحقق دو امر متضاد در عالم وجود ( و در دو موضوع جداگانه ) ممتنع نخواهد بود ، مانند وجود سياهى در جسمى و سفيدى در جسم ديگر .\r\nو لازمهء اين مطلب ( كه از شرايط تضاد وجود موضوع شخصى واحد است ) اين است كه ميان جواهر تضادى نيست ، زيرا براى جواهر موضوعى وجود ندارد كه در آن موضوع موجود گردند ( جوهر ماهيتى است كه هرگاه موجود گردد نياز به موضوع ندارد ) .\r\nپس تضاد فقط در اعراض تحقق پيدا مىكند .\r\nو برخى از فلاسفه و اهل منطق موضوع را به محل مبدل نموده است تا اينكه تعريف تضاد شامل مادهء جواهر هم بشود ( و درنتيجه شرط تضاد اين است كه متضادان محل واحد داشته باشند ) بر اين اساس ، صور جوهريه كه حالّ در مادهء اولى هستند متضاد با يكديگر خواهند بود ( زيرا داراى محل واحد هستند كه همان هيولى است و فرق ميان موضوع و محل اين است كه ، موضوع اخص از محل است و به عبارت ديگر ، موضوع عبارت است از محل خاص و آن محلى است كه در وجود خود مستغنى از وجود حال باشد ) .\r\nو از احكام تضاد اين است كه ، بايد ميان دو امر متضاد نهايت اختلاف وجود داشته باشد ، پس اگر درمورد انواع مندرج در جنس قريب اعراضى وجودى باشد\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nكه برخى از آنها نسبت به برخى ديگر نزديك‌تر است از برخى ديگر از آنها ، در اين صورت متضادان در اين امور متفاوت فقط همان دو طرف آنها مىباشند كه ميان آنها نهايت دورى و اختلاف وجود دارد ، مانند سياهى و سپيدى كه ميان آن‌دو رنگهاى ديگرى قرار دارد كه برخى از آنها به يكى از دو طرف ( ياد شده يعنى سياهى و سپيدى ) از بعضى ديگر نزديكتر است ، مانند رنگ زرد كه از قرمزى به سفيدى نزديكتر مىباشد .\r\nو از مطالب گذشته معنا و مفاد تعريف اهل منطق و فلسفه درمورد متضادان روشن مىگردد ( و آن اينكه ) ، متضادان دو امر وجودى هستند كه يكى پس از ديگرى بر موضوع واحد وارد مىگردند و داخل تحت جنس قريب هستند و ميان آن‌دو نهايت اختلاف وجود دارد .\r\n\r\nشرح مطالب :\r\nدرمورد تضاد سه اصطلاح يا سه تعريف نقل شده است :\r\n\r\n1 - اصطلاح قدماء :\r\nو آن عبارت است از « امران وجوديان غيرمتضائفين لايجتمعان فى محل واحد من جهة واحدة » . اين تعريف از تقسيم تقابل بدست مىآيد ، زيرا متقابلان يا هردو وجودى هستند يا يكى وجودى و ديگرى عدمى و درصورتىكه هردو وجودى باشند ، هرگاه تعقل يكى متوقف بر تعقل ديگرى باشد متضائفان هستند و گرنه متضادان مىباشند .\r\nو بنابراين اصطلاح ، تضاد درمورد جواهر هم تحقق مىيابد ، و نيز ممكن است يك شىء بيش‌از يك ضد داشته باشد .\r\nمصنف در نهايه پس از يادآورى تعريف فوق مىگويد : « و المنقول عن\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nالقدماء أنهم اكتفوا فى تعريف التضاد على هذا المقدار و لذلك جوزوا وقوع التضاد بين الجواهر ، و أن يزيد اطراف التضاد على اثنين » . « 1 » : آنچه از قدماء نقل شده اين است كه ، آنان در تعريف تضاد به همين اندازه اكتفاء كرده‌اند و به همين جهت وقوع تضاد ميان جواهر و اينكه اطراف تضاد بيش‌از دو تا باشد را تجويز كرده‌اند .\r\n\r\n2 - اصطلاح معروف ميان مشائين :\r\nتضاد در اصطلاح معروف ميان مشائين دو قيد ديگر هم دارد كه عبارتند از :\r\nالف : داخل در جنس قريب باشند .\r\nب : ميان آن‌دو ، غايت اختلاف و مباينت باشد .\r\nوجه اعتبار قيد دوّم اين است كه ، آنان در برخى از امور كه حكم به تضاد ميان آنها شده بود ، ديدند كه ميان آنها امور ديگرى تحقق دارد كه حكم ثابتى ندارند بلكه نسبى مىباشند . مثلا ميان سياهى و سفيدى رنگهاى ديگرى نظير سبزى و قرمزى و . . . را يافتند كه اگر آنها را با رنگ سفيد مقايسه كنيم ، سياهى بشمار مىروند و اگر با رنگ سياه مقايسه كنيم ، سفيدى محسوب مىگردند و درنتيجه قائل شدند به اينكه ، اين رنگهاى واسطه به‌گونه‌اى مركب از سياهى و سفيدى هستند و اگر تضادى ميان آنها به نظر مىرسد ، به لحاظ همان سياهى و سفيدى است و از اينجا نتيجه گرفتند كه تضاد در حقيقت ميان همان دو مىباشد ، پس حكم كردند به اينكه يكى از قيود و شرايط تضاد اين است كه ميان متضادين نهايت بينونت و مخالفت باشد ، به‌گونه‌اى كه آن ماهيت به خودى خود و باتوجه به ذات او با ماهيت ديگر تضاد داشته باشد نه اينكه تضاد او با ماهيت ديگر به لحاظ امر ديگرى باشد ، چنان‌كه مثلا رنگ سبز با رنگ زرد تضاد دارد ، به لحاظ اينكه رنگ سبز سياهى بيشترى دارد و رنگ زرد سفيدى بيشترى و تضاد آنها به لحاظ همان سياهى و\r\n\r\n\r\n","description":"","footnote":"\r\n( 1 ) نهاية الحكمه ، مرحله هفتم ، فصل نهم .\r\n","page_name":" 389 ","page_number":389},
  {"content":"\r\n\r\nسفيدى است .\r\nو همان‌گونه كه اشاره گرديد نتيجهء اين قيد در تعريف تضاد اين است كه ، تغاير ميان دو امر ، ثابت باشد و به لحاظ مقايسه و نسبت تغيير نكند و به عبارت ديگر ، تغاير دو امر ، تغاير ذاتى باشد ، زيرا آنچه ذاتى است لا يختلف و لا يتخلف و درنتيجه اين قيد روشن كنندهء معناى تقابل درمورد متضادين است .\r\nمصنف ( ره ) دراين‌باره فرموده‌اند : « و من هنا يظهر ان المراد بغاية الخلاف ان لا يختلف الخلاف و التغاير بالنسب و الاعتبارات بل يختلف الطرفان و يتغايرا بذاتهما و فى نفسهما ، فهذا القيد بمنزلة الايضاح لمعنى التقابل بينهما » « 1 » .\r\nو باتوجه به اين شرط ، تضاد ميان جواهر تحقق نمىيابد ، زيرا ميان انواع جوهريه هرگز دو نوع يافت نمىشود كه دو طرف قرار گيرند و ميان آنها غايت خلاف بوده و امورى متوسط ميان آنها باشد كه نسبت آنها به يكى از دو طرف غير از نسبت آنها با طرف ديگر باشد .\r\nمصنف دراين‌باره فرموده‌اند : « و هذا هو الموجب لنفيهم التضاد بين الجواهر ، فان الانواع الجوهريّة لا يوجد فيها ما هو نسبى مقيس الى طرفين و لا نوعان متطرفان بينهما غاية الخلاف » « 2 » .\r\nو اما وجه اعتبار قيد اوّل ( اندراج در جنس قريب ) اين است كه ما اگر به خوبى دقت كنيم ، منشأ تضاد ( يعنى امتناع اجتماع دو شىء در يك مكان ) اين است كه هريك از آن دو شىء با موضوعى كه عارض بر آن مىگردد متحد مىگردد و در نتيجه جايى براى عارض شدن امر ديگر باقى نمىماند ، ولى از طرف ديگر عرض هيچگاه با موضوع خود متحد نمىگردد ، به‌گونه‌اى كه از عارض شدن عرض ديگر اباء داشته باشد ، بنابراين علاوه بر موضوع واحد كه در تحقق تضاد معتبر است ، بايد امر ديگرى هم باشد كه هريك از متضادين با آن متحد گردد و آنچه داراى اين\r\n\r\n\r\n","description":"","footnote":"\r\n( 1 ) پاورقى اسفار ، ج 2 ، ص 112 .\r\n( 2 ) نهاية الحكمه مرحله 7 ، فصل 9 .\r\n","page_name":" 390 ","page_number":390},
  {"content":"\r\n\r\nخصوصيت است چيزى غير از جنس نيست ، كه هريك از انواع مندرج در آن ، با آن متحد مىگردد . و بديهى است كه اين اتحاد ميان جنس و نوع درواقع اتحاد ميان جنس و فصل است كه محصّل نوع مىگردد و باز روشن است كه فصل با جنس قريب اين اتحاد را دارد . اما با ساير اجناس رابطهء مقسّم يا محصّل بودن را ندارد . مثلا فصل ناطق محصّل حيوان است در نوع انسان و مقسّم او است به انسان و غير انسان .\r\nبنابراين لازم است كه آن جنسى كه متضادان مندرج در آن هستند جنس قريب باشد « 1 » .\r\n\r\n3 - اصطلاح برخى از مشائين :\r\nگروهى گفته‌اند محل واحدى كه در تحقق تضاد لازم است ، اعم از اين است كه بىنياز از حالّ باشد ، مانند موضوع نسبت به عرض و از اينكه نيازمند به حالّ باشد ، مانند هيولى نسبت به صور جسميه و نوعيه و درنتيجه درمورد صور جوهريه هم تضاد تحقق مىيابد . در متن هم به اين اصطلاح اشاره شده است .\r\nولى همان‌گونه كه بيان گرديد مشهور ميان مشائين اين است كه ، تضاد مختص به اعراض است و در انواع جوهريه تضادى تحقق ندارد و دليل آن هم بيان گرديد .\r\n* * *\r\n\r\n\r\n","description":"","footnote":"\r\n( 1 ) به پاورقى اسفار ، ج 2 ، ص 112 رجوع شود .\r\n","page_name":" 391 ","page_number":391},
  {"content":"\r\n . \r\n","description":"","footnote":"","page_name":" 392 ","page_number":392},
  {"content":"\r\n\r\n\r\nالفصل الثامن في تقابل العدم و الملكة\r\nو يسمّى أيضا : « تقابل العدم و القنية » ، و هما : أمر وجودي لموضوع من شأنه أن يتّصف به ؛ و عدم ذلك الأمر الوجودي في ذلك الموضوع ، كالبصر و العمى ، الذي هو فقد البصر للموضوع الذي من شأنه أن يكون ذا بصر .\r\nفإن اخذ موضوع الملكة هو الطبيعة الشّخصيّة أو النوعيّة أو الجنسيّة التي من شأنها أن تتصف بالملكة في الجملة من غير تقييد بوقت خاصّ ، سمّيا ملكة و عدما حقيقيّين ؛ فعدم البصر في العقرب عمى و عدم ملكة ، لكون جنسه و هو الحيوان موضوعا قابلا للبصر ، و إن كان نوعه غير قابل له ، كما قيل ؛ و كذا مرودة الانسان قبل أوان التحائه من عدم الملكة ، و إن كان صنفه غير قابل للالتحاء قبل أوان البلوغ .\r\nو إن اخذ الموضوع هو الطبيعة الشخصيّة ، و قيّد بوقت الاتّصاف سمّيا عدما و ملكة مشهوريين ؛ و عليه فقد الأكمه - و هو الممسوح العين - للبصر ؛ و كذا المرودة ، ليسا من العدم و الملكة في شيء .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n\r\nترجمه و توضيح :\r\n\r\nفصل هشتم : تقابل عدم و ملكه\r\nتقابل عدم و ملكه به تقابل عدم و قنيه « 1 » هم ناميده مىشود .\r\nو عدم و ملكه عبارتند از امرى وجودى براى موضوعى كه شأن آن موضوع اين است كه متصف به آن باشد ( و اين همان ملكه است ) و عدم آن امر وجودى در همان موضوع ( و اين عدم ملكه مىباشد ) مانند بينائى و نابينائى كه فقدان بينايى است براى موضوعى كه شأن آن اين است كه داراى بينائى باشد ( مانند انسان ) .\r\nپس اگر موضوع ملكه ( امر وجودى ) طبيعت نوعيه يا جنسيه‌اى أخذ ( لحاظ و اعتبار ) گردد كه به صورت فى الجمله و بدون مقيد بودن به وقت خاص شأنيت اتصاف به ملكه را دارد ، در اين صورت ( عدم و ملكه ) عدم و ملكه حقيقى ناميده مىشوند ، بنابراين نابينائى در عقرب كورى و عدم ملكه است ، زيرا جنس عقرب كه همان حيوان است موضوعى است كه قابليت ( و شأنيت ) بينايى را دارد اگر چه نوع عقرب آن‌طور كه گفته شده ، قابليت بينايى را ندارد .\r\nو نيز مرودت ( ريش نداشتن ) انسان قبل از اوقات و ايّامى كه معمولا در صورت انسان ريش روئيده مىشود عدم ملكه خواهد بود ( زيرا نوع انسان قابليت ريش را دارد ) ، اگر چه صنف انسانهائى كه وقت روئيدن ريش در صورت آنها فرا نرسيده است قابليت و شأنيت آن را ندارند .\r\n( اين در صورتى بود كه موضوع قابل ملكه ، طبيعت جنسى يا نوعى باشد و مقيد به هيچ قيدى نگردد ) ولى اگر موضوع ، طبيعت شخصيّه باشد و مقيد به وقت اتصاف گردد ( در اين صورت ، عدم و ملكه ) عدم و ملكهء مشهورى ناميده مىشوند\r\n\r\n\r\n","description":"","footnote":"\r\n( 1 ) معنى القنية بضمّ القاف و كسره ما اكتسب ، اقرب الموارد .\r\n","page_name":" 394 ","page_number":394},
  {"content":"\r\n\r\nو بنابراين اصطلاح ، نابينائى أكمه - و آن كسى است كه كور مادرزاد است و اثرى از چشم در صورت او نيست - و نيز مرودت و نداشتن ريش قبل از رسيدن فصل مناسب آن ، عدم و ملكه بشمار نمىآيند .\r\n\r\nشرح مطالب :\r\nاز ظاهر عبارات برخى چنين بدست مىآيد كه عدم و ملكه قسم خاصى از اقسام تقابل بشمار نمىرود و بلكه قسمى از تقابل سلب و ايجاب مىباشد ، محقق طوسى ( ره ) دراين‌باره چنين مىگويد : « و العدم و الملكة هو الاوّل ( السلب و الايجاب ) مأخوذا باعتبار خصوصيّة مّا » : عدم و ملكه همان سلب و ايجاب است كه در آن خصوصيتى اعتبار شده است . و علامه حلّى در شرح مىگويد : « و هو يقارب تقابل السلب و الايجاب لكن الفرق بينهما ان السلب و الايجاب في الاول مأخوذ باعتبار مطلق و الثانى مأخوذ باعتبار شىء واحد » . : تقابل عدم و ملكه قريب به تقابل سلب و ايجاب است و فرق آنها اينست كه سلب و ايجاب در قسم اول به‌طور مطلق اعتبار شده و در قسم دوّم به اعتبار شىء خاص .\r\nو مرحوم صدرالمتألهين نيز اقسام ديگر را به صراحت به‌عنوان اقسام تقابل ياد كرده ولى درمورد تقابل عدم و ملكه چنين مىگويد : « و مما عدّ فى المتقابلين الملكة و العدم » : از امورى كه از مصاديق متقابلين شمرده شده است ، ملكه و عدم ( آن ) مىباشد .\r\nنكتهء ديگرى كه در رابطه با عدم و ملكه قابل ذكر است اين است كه ، عدم ملكه هرگاه در قضيه به كار رود آن قضيه معدوله ( معدولة المحمول ) ناميده مىشود و قضيهء معدوله آن است كه حرف سلب بعد از رابط قرار مىگيرد ، مانند اينكه بگوئيم :\r\nزيد نابينا است و قضيهء معدوله با قضيهء موجبهء محصّله از نظر صدق قابل جمع نيستند ولى ممكن است هردو كاذب باشند ، مثلا دو قضيهء زيد بينا است و زيد نابينا\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nاست ممكن نيست كه هردو صادق باشند ولى ممكن است هردو كاذب باشند به اينكه موضوع آن ( زيد ) موجود نباشد . آنچه بيان گرديد توضيح عبارت ياد شده در زير است كه محقق طوسى در اين مورد ذكر نموده و گفته است :\r\n« اذا قيد العدم بالملكة فى القضايا سميت معدولة و هي تقابل الوجودية ( الموجبة المحصلة ) صدقا لا كذبا لامكان عدم الموضوع » « 1 »\r\nمطلب ديگرى كه درمورد عدم و ملكه يادآور مىشويم اين است كه ، معروف است كه عدم ملكه بهره‌اى هرچند ضعيف از هستى دارد ، بر خلاف عدم مطلق كه بطلان و نيستى محض است و اين به خاطر اعتبار قابليت و شأنيتى است كه در عدم ملكه معتبر است ، بنابراين درمورد عدم ملكه وجود و عدم هم آغوش يكديگرند البته از دو جهت ، وجود به لحاظ قابليت و شأنيت و عدم به لحاظ فعليّت ، مثلا در مورد نادانى زيد از آن نظر كه بالفعل علم و دانايى تحقق ندارد ، پس عدم و نيستى حكمفرماست و از آن نظر كه علم بالقوه و به صورت قابليت تحقق دارد پس وجود حكمفرما است . ولى در عدم مطلق چنين چيزى تحقق ندارد و قابليت و شأنيتى در كار نيست ، پس ميان عدم ملكه و عدم مطلق فرق روشنى وجود دارد و از بيان ياد شده كاملا معلوم مىشود كه عدم ملكه داراى بهره‌اى از هستى است و مصنف ( ره ) خود در تتمهء مباحث مربوط به تقابل اين مطلب را يادآور خواهد شد .\r\n* * *\r\n\r\n\r\n","description":"","footnote":"\r\n( 1 ) كشف المراد ، مقصد اوّل ، فصل دوّم ، مسألهء 11 .\r\n","page_name":" 396 ","page_number":396},
  {"content":"\r\n\r\n\r\nالفصل التاسع في تقابل التناقض\r\nو هو تقابل الايجاب و السلب ، بأن يرد السلب على نفس ما ورد عليه الايجاب ، فهو بحسب الأصل في القضايا ، و قد يحول مضمون القضيّة إلى المفرد ، فيقال : التناقض بين وجود الشيء و عدمه ، كما قد يقال : نقيض كل شيء رفعه « 1 » .\r\nو حكم النقيضين ، أعني الايجاب و السلب ، أنّهما لا يجتمعان معا ، و لا يرتفعان معا ، على سبيل القضيّة المنفصلة الحقيقيّة « 2 » .\r\nو هي من البديهيّات الأوّليّة التي عليها يتوقّف صدق كل قضيّة مفروضة ، ضروريّة كانت أو نظريّة ؛ إذ لا يتعلق العلم بقضيّة إلّا بعد العلم بامتناع نقيضها ، فقولنا : الأربعة زوج ، إنّما يتم تصديقه إذا علم كذب قولنا : ليست الأربعة زوجا ؛ و لذا سمّيت قضيّة امتناع اجتماع النقيضين و ارتفاعهما « أولى الأوائل » .\r\n\r\n\r\n","description":"","footnote":"\r\n( 1 ) فالمراد برفع الشيء طرده و إبطاله ، فرفع الانسان ، اللاانسان . كما أنّ طرد اللا انسان الانسان ، لا كما توهّمه بعضهم : أنّ رفع الشيء نفيه و أنّ نقيض الانسان اللا انسان ، و نقيض اللا انسان اللا لا انسان و أنّ الانسان لازم النقيض و ليس به . ( منه « قده » ) .\r\n( 2 ) و هي قولنا : إمّا أن يصدق الايجاب أو يصدق السلب . ( منه « قده » ) .\r\n","page_name":" 397 ","page_number":397},
  {"content":"\r\n\r\nو من أحكام التناقض : أنّه لا يخرج عن حكم النقيضين شيء البتة ؛ فكل شيء مفروض ، إمّا أن يصدق عليه زيد أو اللازيد ؛ و كل شيء مفروض ، إمّا أن يصدق عليه البياض أو اللابياض ، و هكذا .\r\nو أمّا ما تقدّم في مرحلة الماهيّة : أنّ النقيضين مرتفعان عن مرتبة الذات ، كقولنا : الانسان من حيث إنّه انسان ليس بموجود و لا لا موجود ، فقد عرفت : أنّ ذلك ليس بحسب الحقيقة من ارتفاع النقيضين في شيء ، بل مآله إلى خروج النقيضين معا عن مرتبة ذات الشيء ، فليس يحدّ الانسان بأنّه « حيوان ناطق موجود » ؛ و لا يحد بأنّه « حيوان ناطق معدوم » .\r\nو من أحكامه : أنّ تحققه في القضايا مشروط بثمان وحدات معروفة ، مذكورة في كتب المنطق ؛ و زاد عليها صدر المتألّهين ( ره ) وحدة الحمل ، بأن يكون الحمل فيهما جميعا حملا أوّليّا ، أو فيهما معا حملا شايعا ، من غير اختلاف ؛ فلا تناقض بين قولنا : « الجزئي جزئيّ » أي مفهوما ، و قولنا : « ليس الجزئي بجزئيّ » أي مصداقا .\r\n\r\nترجمه و توضيح :\r\n\r\nفصل نهم : تقابل تناقض\r\nتقابل تناقض همان تقابل ايجاب و سلب است ، بدين‌گونه كه سلب بر همان چيزى وارد شود كه ايجاب بر آن وارد شده است ، پس تقابل تناقض در اصل مربوط به قضايا است و گاهى مضمون قضيه به مفرد تحويل داده مىشود و گفته مىشود : تناقض ميان وجود شىء و عدم آن است ، چنان‌كه گاهى گفته مىشود :\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nنقيض هرچيزى رفع آن است . « 1 »\r\nو حكم نقيضين يعنى ايجاب و سلب اين است كه آن‌دو نه باهم جمع مىشوند و نه باهم رفع مىگردند ، بسان قضيهء منفصلهء حقيقيه « 2 » ( كه دو طرف آن نه قابل جمعند و نه قابل رفع مثل اينكه مىگوئيم عدد يا زوج است و يا فرد ) .\r\nو اين مطلب از آن بديهيات اوليّه است كه صدق هرقضيهء مفروضى خواه ضرورى و بديهى باشد و خواه نظرى متوقف بر آن مىباشد ؛ زيرا علم ( و تصديق ) به مفاد هيچ قضيه‌اى تعلق نمىگيرد مگر بعد از ( تعلق ) علم ( و تصديق ) به امتناع نقيض آن قضيه ، پس قضيهء : چهار زوج است ( كه خود از قضاياى بديهى بشمار مىرود ) تصديق به آن در صورتى تمام مىگردد كه نادرستى قضيهء : چهار زوج نيست ، معلوم گردد و به همين جهت ( كه صدق هرقضيه‌اى متوقف بر امتناع اجتماع و ارتفاع نقيضين است ) قضيهء امتناع اجتماع نقيضين و ( امتناع ) ارتفاع آن‌دو ، اولين اوائل ( بديهىترين بديهيات ) ناميده شده‌اند .\r\nو از احكام تناقض اين است كه ، هيچ‌چيز از حكم نقيضين خارج نمىباشد ، بنابراين هرشىء مفروضى يا زيد بر او صدق مىكند و يا لازيد و هر شىء مفروضى يا بياض بر او صادق است و يا لابياض . ( نه ممكن است كه هردو بر او صادق باشد و نه ممكن است كه هردو درمورد آن كاذب باشد ) و همين‌طور ( اشياء و امور ديگر ) .\r\nو امّا آنچه در مرحلهء ( مربوط به ) ماهيت ( و احكام آن يعنى مرحلهء پنجم همين كتاب ) مقدم گرديد كه در مرتبهء ذات ماهيت ، نقيضين مرتفع خواهند بود ، مانند قضيهء : « انسان از حيث انسان بودن نه موجود است و نه لاموجود » وجه آن ( همان\r\n\r\n\r\n","description":"","footnote":"\r\n( 1 ) پس مراد از رفع شىء طرد و ابطال آن است ، بنابراين رفع انسان لاانسان است همان‌طور كه طرد لاانسان ، انسان است نه آن‌گونه كه برخى توهم كرده‌اند كه مراد از رفع شىء نفى آن است و اينكه نقيض انسان ، لاانسان و نقيض لاانسان ، لا لاانسان است و انسان لازم نقيض لاانسان است نه خود نقيض . ( علامه طباطبائى « قده » ) .\r\n( 2 ) و آن عبارت است از سخن ما : « يا ايجاب صدق مىكند و يا سلب » . ( علامه طباطبائى « قده » ) .\r\n","page_name":" 399 ","page_number":399},
  {"content":"\r\n\r\nاست كه در آن مرحله ) دانستى كه اين نوع از رفع وجود و لاوجود در مقام ذات ، در حقيقت از ارتفاع نقيضين ( مورد بحث در اين مرحله ) نيست ، بلكه حاصل آن ارتفاع ، خارج بودن نقيضين از مرتبهء ذات شىء است . بنابراين در تحديد و تعريف انسان گفته نمىشود : حيوان ناطق موجود و نيز گفته نمىشود : حيوان ناطق معدوم ( نه وجود در ذات انسان است و نه عدم ) .\r\nو از احكام تناقض اين است كه تحقق آن در قضايا مشروط به وحدتهاى هشتگانهء معروف است كه در كتابهاى منطق ذكر شده است ( و آنها عبارتند از :\r\nوحدت موضوع ، محمول ، مكان ، شرط ، اضافه يا نسبت ، جزء و كل ، قوه و فعل و زمان ) و صدرالمتألهين ( ره ) بر اين وحدتهاى هشتگانه ، وحدت حمل را افزوده است ، به اينكه حمل در دو قضيهء موجبه و سالبه ، حمل اولى و يا حمل شايع باشد و اختلاف از نظر حمل نداشته باشند ، بنابراين ( شرط ) ، ميان گفتهء ما : جزئى جزئى است يعنى از نظر مفهوم ( و به لحاظ حمل اولى ) و جزئى جزئى نيست يعنى از نظر مصداق ( و حمل شايع ) تناقضى نيست ( لازم به يادآورى است كه حمل اولى و شايع در كلام مصنف وصف مجموع قضيه قرار گرفته است ، نه وصف موضوع . چنان‌كه در مرحله اول در بحث معدوم مطلق به تفصيل گذشت ) .\r\n\r\nشرح مطالب :\r\nدر اين‌جا دو مطلب را بايد مورد بررسى قرار دهيم :\r\nالف : آيا در مفردات هم بالاصاله تناقض جارى است ؟\r\nب : مقصود از رفع چيست ؟\r\n\r\nالف - آيا در مفردات هم بالاصاله تناقض جارى است ؟\r\nدرمورد مطلب نخست دو نظريه است : اوّل اينكه در مفردات هم تناقض\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nبالاصاله جارى است و دوّم اينكه تناقض حقيقتا مربوط به قضيه است و در مفردات هم به اعتبار ارجاع آنها به قضايا جارى مىگردد .\r\nصدرالمتألهين طرفدار قول نخست و مصنف علامه طرفدار قول دوم است .\r\nصدرالمتألهين دراين‌باره چنين مىگويد : « من جملة التقابل ما يكون بحسب السلب و الايجاب و هو قد يطلق على ما يعتبر فى مفهومه القضية و هو التناقض فى الاصطلاح المنطقيين ، كزيد ابيض و ليس زيد بابيض ، و قد يطلق على ما بين المفردات كما بين مفهوم و رفعه فى نفسه كالبياض و اللابياض ، او بحسب الانتساب الى شىء آخر بالحمل كزيد ابيض و زيد لا ابيض ، فان كل مفهوم اذا اعتبر فى نفسه و ضمّ إليه مفاد كلمة النفى حصل مفهوم آخر فى غاية البعد عنه » :\r\nترجمه : از اقسام تقابل ، تقابل به لحاظ سلب و ايجاب است و گاهى در تحقق مفهوم آن قضيه معتبر است و آن تناقض در اصطلاح اهل منطق مىباشد ، مانند زيد سفيد است و زيد سفيد نيست و گاهى درمورد مفردات به كار مىرود ، مانند تناقض هرمفهومى با رفع آن ، مثل بياض و لابياض ( سفيد و ناسفيد ) و گاهى ميان مفاهيم جارى مىشود لكن نه ميان هرمفهومى با نقيض آن به تنهائى ، بلكه به لحاظ انتساب نقيض آن مفهوم به شىء ديگر به واسطهء حمل آن مفهوم بر آن شىء ، مانند زيد سفيد است و زيد ناسفيد است ، زيرا اگر به هر مفهومى مفاد كلمه نفى ضميمه شود ، مفهوم ديگرى حاصل مىگردد كه در نهايت بعد و مبانيت با آن است .\r\nآنگاه عباراتى از شيخ الرئيس را نيز به‌عنوان شاهد بر اين مطلب نقل كرده و نتيجه گرفته است كه تقابل سلب و ايجاب اعم از تناقض معروف در باب قضايا است و بر كلام خواجه نصير الدين كه گفته است تقابل سلب و ايجاب راجع به قول و عقد است ايراد نموده است . « 1 »\r\nولى مصنف علامه اين كلام را چنين نقد كرده‌اند : « اگر مقصود از ضميمه كردن نفى و رفع به مفهومى فقط به اين لحاظ است كه آن يك مفهوم است ، در اين\r\n\r\n\r\n","description":"","footnote":"\r\n( 1 ) اسفار ، ج 2 ، ص 106 - 105 .\r\n","page_name":" 401 ","page_number":401},
  {"content":"\r\n\r\nصورت آنچه حاصل مىشود عبارت است از مفهومى در مقابل مفهوم ديگر و بعد و مباينت ميان آن‌دو ، همان بعد و مباينت ميان تمام مفاهيم است ( اعم از مفاهيم ثبوتى يا سلبى ) و اگر مقصود ضميمه‌كردن نفى به مفهوم به لحاظ اين است كه مفهومى كه بدست مىآيد حكايت از بطلان وجود مىكند ، لازمه‌اش اين است كه مفهومى كه نفى به آن ضميمه شده است به‌گونه‌اى اعتبار شود كه از وجود حكايت نمايد و درنتيجه بازگشت اين تناقض به تناقض در قضايا است ( زيرا مفهوم حكايت كننده از وجود همان مفاد هل بسيط است ، مانند زيد موجود و ليس زيد بموجود ) و از اين تحليل بدست مىآيد كه مقتضا و مؤداى نظر فلسفى ، اختصاص تناقض به قضايا است ، زيرا تناقضى كه ميان مفردات به نظر مىرسد ، با ناديده گرفتن دو قضيهء موجبه و سالبه ( كه مفاد آنها هل بسيط است ) درمورد آنها تمام نمىگردد « 1 » .\r\nاز تحليل فوق مىتوان به مراد عبارت محقق طوسى در تجريد الاعتقاد نيز دست يافت و آن اينكه تناقض اگر چه در مفردات هم جارى مىگردد ، لكن به لحاظ بازگشت آنها به مفاد و مضمون قضيه است و گواه بر اين مطلب اين است كه وى در اساس الاقتباس تصريح كرده است كه تناقض هم در مفردات جارى است و هم در قضايا ، چنان‌كه گفته است : « متقابلان به سلب و ايجاب دو نوع بود : مفرد ، مانند فرس و لافرس و مركب ، مانند زيد فرس است و زيد فرس نيست » . « 2 »\r\nالبته توجيه ديگرى هم براى كلام خواجه در تجريد گفته شده است و آن اينكه مقصود از عقد و قول نقطهء مقابل خارج است ، يعنى تقابل سلب و ايجاب در خارج تحقق ندارد ، زيرا تقابل نوعى نسبت است و نسبت تابع دو طرف خود مىباشد و چون طرف سلب در تقابل تناقض در خارج تحقق ندارد ، نسبت تقابل\r\n\r\n\r\n","description":"","footnote":"\r\n( 1 ) همان مدرك ، پاورقى . در نهاية الحكمه نيز اين مطلب را تحليل نموده و يادآور شده‌اند كه مقصود از عبارت خواجه در تجريد هم همين است ، يعنى سلب و ايجاب اولا و بالذات به معنا و مضمون قضيه متوجه مىگردد .\r\n( 2 ) اساس الاقتباس ، ط دانشگاه تهران ، ص 53 .\r\n","page_name":" 402 ","page_number":402},
  {"content":"\r\n\r\nهم تحقق خارجى ندارد ، چنان‌كه علامه در جوهر النضيد و لاهيجى در شوارق عبارت محقق را همين‌گونه معنا كرده‌اند .\r\n\r\nب - مقصود از رفع چيست ؟\r\nجمله معروفى است كه گفته‌اند : نقيض هرچيزى رفع آن است و كلمه « رفع » را به صورت‌هاى مختلف تفسير كرده‌اند :\r\n1 - رفع مرادف نفى و سلب است و درنتيجه لا انسان نقيض انسان است ولى انسان نقيض لاانسان نيست بلكه لازمه نقيض آن است و نقيض لاانسان در حقيقت لا لاانسان است .\r\n2 - كلمهء رفع كه مصدر است به‌معناى قدر مشترك و أعم از اسم فاعل و اسم مفعول مىباشد ، پس نقيض هرچيز رافع آن و يا مرفوع به آن است ، اين معنا را صدرالمتألهين بيان كرده و گفته است : « و الأولى ان يراد من الرفع او السلب المعنى المصدرى على الوجه المطلق الذى يمكن أخذه بمعنى الفاعل او المفعول . » « 1 »\r\nو حكيم سبزوارى هم همين معنا را برگزيده و آن را در قالب نظم درآورده و گفته است :\r\n « نقيض كلّ رفع او مرفوع * تعميم رفع لهما مرجوع » « 2 » \r\n3 - كلمهء رفع به معنى طرد و ابطال است و همان‌گونه كه سلب طارد ايجاب است ، ايجاب هم طارد سلب مىباشد و اين همان معنايى است كه مصنف برگزيده است و در پاورقى اسفار در ذيل كلامى كه از صدرالمتألهين نقل گرديد فرموده‌اند :\r\n« و الأولى أن يراد بالرفع الطرد الذاتى و هو متحقق فى كلا طرفى النّقيض » « 3 » .\r\n* * *\r\n\r\n\r\n","description":"","footnote":"\r\n( 1 ) اسفار ، ج 2 ، ص 105 .\r\n( 2 ) شرح منظومه ، بخش منطق ، بحث تناقض .\r\n( 3 ) اسفار ، ج 2 ، ص 104 .\r\n","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n\r\nالفصل العاشر في تقابل الواحد و الكثير\r\nاختلفوا في تقابل الواحد و الكثير ، هل هو تقابل بالذات ، أو لا ؟\r\nو على الأوّل ، ذهب بعضهم إلى أنّهما متضائفان ، و بعضهم إلى أنّهما متضادّان ، و بعضهم إلى أن تقابلهما نوع خامس ، غير الأنواع الأربعة المذكورة .\r\nو الحقّ : أنّ ما بين الواحد و الكثير من الاختلاف ليس من التقابل المصطلح في شيء ؛ لأنّ اختلاف الموجود المطلق ، بانقسامه إلى الواحد و الكثير ، اختلاف تشكيكيّ ، يرجع فيه ما به الاختلاف إلى ما به الاتفاق ؛ نظير انقسامه إلى الوجود الخارجي و الذهنيّ ؛ و انقسامه إلى ما بالفعل و ما بالقوّة ؛ و الاختلاف و المغايرة التي في كل من أقسام التقابل الأربع يمتنع أن يرجع إلى ما به الاتحاد ، فلا تقابل بين الواحد و الكثير بشيء من أقسام التقابل الأربعة .\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n\r\nترجمه و توضيح :\r\n\r\nفصل دهم : تقابل واحد و كثير\r\n( فلاسفه ) اختلاف كرده‌اند در اين‌كه آيا تقابل واحد و كثير تقابل بالذات است يا تقابل آنها بالذات نيست ( بلكه به لحاظ انطباق عناوين متقابل بر آنها است ) ؟ و بنابر قول نخست ( كه تقابل آنها بالذات است اختلاف ديگرى وجود دارد و آن اينكه تقابل واحد و كثير كداميك از اقسام چهارگانه تقابل است ؟ ) برخى گفته‌اند : واحد و كثير متضائفان هستند و بعضى گفته‌اند : آن دو متضادان مىباشند و برخى گفته‌اند : تقابل آنها نوع پنجمى از تقابل است غير از انواع چهارگانه ياد شده .\r\nولى حق اين است كه اختلافى كه ميان واحد و كثير است از سنخ تقابل مصطلح نيست ، زيرا اختلاف موجود مطلق به لحاظ تقسيم شدن آن به واحد و كثير اختلاف تشكيكى است كه مابه‌الاختلاف در آن به مابه‌الاتفاق بازمىگردد ، مانند انقسام موجود مطلق به وجود خارجى و ذهنى و مانند انقسام آن به مابالفعل و مابالقوه ، درحالىكه اختلاف و مغايرتى كه در هريك از اقسام چهارگانه تقابل است ، ممتنع است كه به مابه‌الاتحاد بازگردد ، بنابراين ميان واحد و كثير هيچيك از اقسام تقابل تحقق ندارد .\r\n\r\nشرح مطالب :\r\nدر اينكه ميان واحد و كثير نوعى اختلاف و مغايرت وجود دارد كلامى نيست ، سخن در اين است كه اين اختلاف از قبيل تقابل است يا نه و اگر تقابل نيست\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nچگونه اختلافى است ؟ و اگر تقابل است ، آيا تقابل بالذات است يا بالعرض ؟ و اگر بالذات است ، كداميك از اقسام چهارگانه تقابل مىباشد ؟ . . .\r\nالف - اختلاف واحد و كثير تقابل بالعرض است : اين نظريه‌اى است كه محقق طوسى ( ره ) پذيرفته است ، چنان‌كه گفته است : « و تقابلهما لاضافة العليّة و المعلوليّة و المكياليّة و المكيلية لا لتقابل جوهرى بينهما » : تقابل واحد و كثير به خاطر اضافه ( انطباق ) عليت و معلوليت و مكيال بودن و مكيل بودن بر آنها است نه به خاطر تقابل جوهرى ميان آنها .\r\nعلامهء حلى ( ره ) در شرح كلام محقق طوسى چنين مىگويد : واحد مقوّم كثير است و مقوم هرچيز تقدم بر آن دارد . بنابراين تقابل واحد و كثير نه تقابل تضايف است و نه تقابل تضاد ، زيرا متضائفان بر يكديگر تقدم ندارند و هيچ‌يك از ضدان هم مقوّم ديگرى نيست و از طرفى واحد و كثير هردو امر وجودى هستند و درنتيجه تقابل آنها نه سلب و ايجاب است و نه عدم و ملكه . پس هيچ‌يك از اقسام چهارگانه تقابل اولا و بالذات درمورد واحد و كثير تحقق ندارد . ولى از آنجا كه بر واحد عنوان عليت و بر كثير عنوان معلوليت منطبق مىگردد ، بنابراين ، به صورت بالعرض ، تقابل تضايف تحقق مىيابد « 1 » .\r\nب - تقابل واحد و كثير نوع پنجمى از تقابل است : اين نظريه را صدر المتألهين ابراز نموده است ، وى پس از بحث گسترده‌اى پيرامون اينكه تقابل واحد و كثير چنان‌كه برخى تصور كرده‌اند كه تقابل آنها بالعرض است نه بالذات ، نيست و نيز هيچ‌يك از اقسام چهارگانه تقابل هم درمورد آنها جارى نمىباشد ، چنين گفته است : ( فظهر ان لا حاصل لما ذكروا فى بيان تحصيل قسم من التقابل فى تقابل الواحد و الكثير ، فيجب عليهم أن يجعلوا له قسما خامسا الا ان المشهور ما ذكرناه من الاقسام الاربعة مع خواصّها و لوازمها » « 2 » : روشن گرديد كه حاصلى\r\n\r\n\r\n","description":"","footnote":"\r\n( 1 ) كشف المراد ، ط مصطفوى ، قم ، ص 72 .\r\n( 2 ) اسفار ، ج 2 ، ص 126 .\r\n","page_name":" 407 ","page_number":407},
  {"content":"\r\n\r\nبراى آنچه در بيان تحقق يكى از اقسام تقابل درمورد واحد و كثير ذكر كرده‌اند نيست ، پس بر آنان واجب است كه براى تقابل قسم پنجمى را قائل گردند ، هر چند مشهور همان اقسام چهارگانه تقابل است كه لوازم و خواص آنها ذكر شد .\r\nو باتوجه به آنچه از علامه حلّى نقل گرديد و اشكالاتى كه صدرالمتألهين در اسفار ذكر نموده است ، واضح است كه نمىتوان تقابل واحد و كثير را تقابل تضاد يا تضايف دانست و بنابراين بايد سخن صدرالمتألهين را پذيرفت كه تقابل آنها نوع ديگرى از تقابل است ، ولى اينكه اين نوع خاص از تقابل چيست ، وى توضيحى دراين‌باره نداده است و ممكن است بگوئيم شايد مقصود وى از نوع ديگر تقابل ، همان اختلاف تشكيلى است كه مصنف يادآور شده‌اند - و اللّه هو العالم .\r\n* * *\r\n\r\n","description":"","footnote":"","page_name":" 408 ","page_number":408},
  {"content":"\r\n\r\n\r\nتتمّة\r\nالتقابل بين الايجاب و السلب ليس تقابلا حقيقيّا خارجيا ، بل عقلي بنوع من الاعتبار ؛ لأنّ التقابل نسبة خاصّة بين المتقابلين ، و النسب وجودات رابطة قائمة به طرفين موجودين محققين ، واحد الطرفين في التناقض هو السلب ، الذي هو عدم و بطلان ، لكن العقل يعتبر السلب طرفا للإيجاب فيرى عدم جواز اجتماعهما لذاتيهما .\r\nو أمّا تقابل العدم و الملكة ، فللعدم فيه حظ من التحقّق ، لكونه عدم صفة من شأن الموضوع أن يتّصف بها ، فينتزع عدمها منه ، و هذا المقدار من الوجود الانتزاعيّ كاف في تحقق النسبة .\r\n\r\nترجمه و توضيح :\r\n\r\nتتمه : تقابل حقيقى و تقابل اعتبارى\r\nتقابل ايجاب و سلب ، تقابل حقيقى و خارجى نيست ، بلكه به نوعى از اعتبار عقلى است ، زيرا تقابل نسبت خاص ميان متقابلين است و وجود نسبت‌ها وجودهايى رابط و قائم به دو طرف محقّق و موجود ( در خارج ) مىباشند ، درحالى كه يكى از دو طرف تناقض سلب است كه عدم و بطلان مىباشد ولى عقل ، سلب\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nرا طرف مقابل ايجاب اعتبار كرده ، آنگاه مىيابد كه آن‌دو بالذات قابل اجتماع نيستند .\r\nاما تقابل عدم و ملكه ( تقابل حقيقى و خارجى است ) ، زيرا در اين تقابل ، عدم حظى از تحقق خارجى دارد ، به خاطر اين‌كه عدم در اين تقابل ، عدم صفتى است كه شأن موضوع اقتضاء مىكند كه متصف به آن گردد ، پس ( به لحاظ همين شأنيت ) عدم آن صفت از آن موضوع انتزاع مىگردد و همين مقدار از وجود انتزاعى در تحقق خارجى نسبت كافى است .\r\n\r\nشرح مطالب :\r\nدر خاتمه اين مرحله ، تفاوت ميان تقابل عدم و ملكه با سلب و ايجاب بيان گرديده است ، و به بيان ديگر ، فرق ميان تقابل حقيقى و تقابل اعتبارى ذكر گرديده است .\r\nتقابل حقيقى آن است كه دو طرف نسبت داراى واقعيت خارجى باشند و تقابل اعتبارى آن است كه يكى از دو طرف نسبت امرى ذهنى و اعتبارى باشد .\r\nو از آنجا كه در تقابل تناقض ، طرف عدم امرى ذهنى است و هيچگونه بهره‌اى از واقعيت خارجى ندارد ، بنابراين تقابل مزبور ، تقابل اعتبارى خواهد بود ، ولى در مورد عدم و ملكه چنين نيست ، زيرا عدم و ملكه داراى بهره و حظ از واقعيت عينى است به اين معنا كه منشأ انتزاع خارجى دارد بر خلاف عدم مطلق كه منشأ انتزاع خارجى هم ندارد .\r\nهمان‌گونه كه در فصل پنجم بيان گرديد بحث تقابل را اگر از ديدگاه فلسفى مورد مطالعه قرار دهيم اصولا تناقض از اقسام تقابل بشمار نمىآيد ، آرى اگر از ديدگاه منطقى آن را مطالعه نمائيم ، تناقض هم از اقسام تقابل خواهد بود و ما در گذشته عبارت مصنف را در اصول فلسفه نقل نموديم .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nاما عدم ملكه با عدم مطلق تفاوت روشنى دارد ، عدم مطلق بر هرنوع عدم و نيستى قابل انطباق است ، ولى عدم ملكه چنين نيست و شأنيت و قابليت موضوع يا محل شرط به كار بردن آن است . مثلا نادانى عدم دانايى است ، ولى نه عدم مطلق و به همين جهت در همهء مواردى كه علم تحقق ندارد منطبق نمىگردد ، بلكه تنها بر مواردى قابل انطباق است كه قابليت و شأنيت علم را داشته باشد ، البته خود اين قابليت مصداق عدم ملكه نيست ، زيرا قابليت امرى وجودى و همان كيف استعدادى مىباشد ، بلكه قابليت مزبور مصحح انتزاع عدم ملكه از موضوع مىگردد و به همين جهت آنجا كه اين قابليت تحقق ندارد ، عدم ملكه انتزاع نمىگردد .\r\nخواننده گرامى توجه دارد كه سخن در مطلق قابليت نيست ، بلكه سخن در قابليت خاص است . قابليت مطلق همان هيولى است و قابليت خاص ، استعداد يا كيف استعدادى ( يا امكان استعدادى ) مىباشد و تفاوت آن‌دو در مباحث مربوط به هيولى در مرحله چهارم بيان گرديد .\r\nو از طرفى وجود نسبت هم وجودى است ضعيف و همين مقدار از تحقق و واقعيت براى عدم ملكه براى تحقق آن كافى است و درنتيجه ، تقابل ميان عدم ملكه و ملكه تقابل حقيقى و خارجى خواهد بود .\r\nصدرالمتألهين درمورد نحوهء وجود خارجى نسبت مىگويد : « هرموجودى داراى مرتبه‌اى از وجود است و مرتبه وجود نسبت اين است كه از امور متحقق در خارج انتزاع مىگردد ، حال هرنوع تحقق خارجى براى انتزاع نسبت كافى است ، همان‌گونه كه انسانيت و حيوانيت از ذاتيات و ماهيت انتزاع مىگردند و نسبت رفتن و نويسندگى از عرضيات انتزاع مىشوند . » « 1 »\r\n* * * پايان جزء دوم\r\nو انشاء اللّه جزء سوم از اول مرحله نهم كتاب بدايه آغاز مىشود .\r\n\r\n\r\n","description":"","footnote":"\r\n( 1 ) اسفار ، ج 2 ، ص 108 .\r\n","page_name":" 411 ","page_number":411},
  {"content":"\r\n . \r\n","description":"","footnote":"","page_name":" 412 ","page_number":412},
  {"content":"\r\n\r\n\r\nفهرست مطالب جزء دوم\r\nمرحلهء پنجم : ماهيت و احكام آن فصل اول : ماهيت به لحاظ ذات ، فقط ماهيت است متن عربى 7\r\nترجمه و توضيح 9 - 8\r\nشرح مطالب :\r\nلفظ ماهيت از چه چيز مشتق است ؟ 10 - 9\r\nتفاوت ماهيت با ذات و حقيقت 10\r\nتعاريف يا اصطلاحات ماهيت 12 - 11\r\nچرا ماهيت در جواب « ما هو » به كار ميرود 14 - 12\r\nفصل دوم : اعتبارات ماهيت متن عربى 16 - 15\r\nترجمه و توضيح 18 - 16\r\nشرح مطالب :\r\nاعتبارات سه‌گانهء ماهيت 20 - 19\r\nدو قسم ماهيت به شرط لا 22 - 20\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمقسم اعتبارات سه‌گانهء ماهيت چيست ؟ 24 - 22\r\nمباحثى پيرامون كلى طبيعى :\r\n1 كلى طبيعى كدام است 24\r\n2 اقسام كلى 25\r\n3 نحوهء وجود كلى طبيعى در خارج 26 - 25\r\n4 دلائل طرفداران وجود كلى طبيعى 27 - 26\r\n5 وجود كلى طبيعى و اصالت وجود 28 - 27\r\n6 كلى طبيعى واحد است يا كثير 29 - 28\r\nفصل سوم : مفاهيم ذاتى و عرضى متن عربى 31\r\nترجمه و توضيح 33 - 32\r\nشرح مطالب :\r\nمفاهيم ذاتى و عرضى 34\r\nويژگىهاى مفاهيم ذاتى 36 - 34\r\nاشكال درمورد تقدم اجزاء بر كل و پاسخ آن 38 - 36\r\nفرق ميان محمولات بالضميمه و من صميمه 40 - 38\r\nفصل چهارم : مباحثى پيرامون جنس ، فصل و نوع متن عربى 43 - 41\r\nترجمه و توضيح 46 - 43\r\nشرح مطالب :\r\nفهرست مطالب مطرح‌شده در اين فصل 47\r\nاعتبار به شرط لا و لا به شرط در ماده و جنس و 50 - 48\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nفرق ميان ماده و صورت در جواهر و اعراض 51 - 50\r\nفصل پنجم : برخى از احكام فصل متن عربى 54 - 53\r\nترجمه و توضيح 56 - 54\r\nشرح مطالب :\r\nفهرست مطالب اين فصل 56\r\nبررسى اينكه نوعيت نوع به فصل اخير آن است 58 - 56\r\nتحقيقى از صدرالمتألهين و حكيم سبزوارى در اين مسئله 59 - 58\r\nفصل ششم : برخى از احكام نوع متن عربى 62 - 61\r\nترجمه و توضيح 64 - 62\r\nشرح مطالب 65\r\nفصل هفتم : كلى و جزئى متن عربى 67\r\nترجمه و توضيح 68 - 67\r\nشرح مطالب :\r\nنقد نظريه حسيّون دربارهء مفاهيم كلى 69\r\nكلى بودن مستلزم داشتن مصاديق نيست 70 - 69\r\nفصل هشتم : تميّز و تشخص ماهيات متن عربى 72 - 71\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nترجمه و توضيح 75 - 72\r\nشرح مطالب :\r\nملاكات تميّز ماهيات 77 - 75\r\nملاك تشخص ماهيات 79 - 77\r\nمرحلهء ششم : مقولات ده‌گانه فصل اول : تقسيم ماهيت به جوهر و عرض متن عربى 84 - 83\r\nترجمه و توضيح 86 - 84\r\nشرح مطالب :\r\nفهرست مطالب مطرح‌شده در اين فصل 87 - 86\r\nبررسى نظريهء شيخ اشراق دربارهء تعداد مقولات 90 - 87\r\nدليل بر وجود جوهر چيست ؟ 92 - 90\r\nفصل دوم : اقسام جوهر متن عربى 93\r\nترجمه و توضيح 95 - 94\r\nشرح مطالب :\r\nفهرست مطالب اين فصل 95\r\nپاسخ به دو اشكال درمورد اينكه صورت و نفس داخل در مقولهء جوهر نيستند 97 - 96\r\nآيا جوهر جنس است يا عرض عام ؟ 98 - 97\r\nدليل مصنف بر جنس بودن جوهر 98\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nفصل سوم : بررسى اقوال دربارهء حقيقت جسم متن عربى 101 - 99\r\nترجمه و توضيح 105 - 101\r\nشرح مطالب :\r\nبحثهاى مطرح‌شده پيرامون جسم در كلام و فلسفه 107 - 106\r\nبحثى علمى و فلسفى دربارهء جسم 111 - 107\r\nفصل چهارم : اثبات مادهء اولى و صورت جسميه متن عربى 113\r\nترجمه و توضيح 114\r\nشرح مطالب :\r\nاقوال دربارهء اثبات و انكار هيولى 116 - 115\r\nمحل نزاع چيست ؟ 118 - 116\r\nدلائل اثبات هيولى 119 - 118\r\nتقرير برهان قوه و فعل 120 - 119\r\nبررسى اشكالات برهان قوّه و فعل 126 - 120\r\nفصل پنجم : اثبات صور نوعيه متن عربى 127\r\nترجمه و توضيح 129 - 128\r\nشرح مطالب :\r\nموضوع بحث در اين فصل چيست ؟ 130 - 129\r\nطرفداران صور نوعيه 132 - 131\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nمنكران صور نوعيه :\r\nالف - منكران نظام على و معلولى 132\r\nب - طرفداران نظريه مكانيسم 133\r\n1 - حاصل نظريه مكانيسم 134 - 133\r\n2 - دكارت و نظريه مكانيسم 135 - 134\r\n3 - برداشت‌هاى ناروا از قانون مكانيسم 136 - 135\r\n4 - مخالفان مكانيسم در فلسفه جديد 137 - 136\r\nج - حكماى اشراق و صور نوعيه 140 - 137\r\nبررسى دلائل اثبات صور نوعيه 145 - 140\r\nآيا بحث صور نوعيه بحثى فلسفى است يا علمى ؟ 149 - 145\r\nفصل ششم : تلازم وجودى مادّه و صورت متن عربى 151\r\nترجمه و توضيح 152 - 151\r\nشرح مطالب 153 - 152\r\nفصل هفتم : نيازمندى ماده و صورت به يكديگر متن عربى 156 - 155\r\nترجمه و توضيح 159 - 157\r\nشرح مطالب :\r\nفهرست مطالب اين فصل 160\r\nتفاوت بحث اين فصل با فصل گذشته 161\r\nدليل احتياج متقابل ماده و صورت 162 - 161\r\nآيا تركيب ماده و صورت اتحادى است يا انضمامى ؟ 165 - 162\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nملاك احتياج صورت به ماده 166 - 165\r\nملاك احتياج ماده به صورت 166\r\nهيولى عالم طبيعت واحد بالعدد است 169 - 166\r\nفصل هشتم : دلائل وجود نفس و عقل متن عربى 172 - 171\r\nترجمه و توضيح 173 - 172\r\nشرح مطالب :\r\nدلايل وجود نفس مجرد 175 - 174\r\nدليل جوهر بودن نفس 176 - 175\r\nدلايل وجود عقل 178 - 176\r\nتضاد در جوهر راه ندارد 179 - 178\r\nفصل نهم : مقولهء كم متن عربى 182 - 181\r\nترجمه و توضيح 185 - 183\r\nشرح مطالب :\r\nتعريف كم 186 - 185\r\nقسمت وهمى و خارجى 187 - 186\r\nتعريف كم متصل و اقسام آن 188 - 187\r\nتعريف كم منفصل 189 - 188\r\nاختلاف نوعى مراتب اعداد 191 - 189\r\nاعتقاد به خلاء و نفى كم متصل قار 192 - 191\r\nخواص و ويژگىهاى كم 194 - 192\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nفصل دهم : مقولهء كيف متن عربى 196 - 195\r\nترجمه و توضيح 198 - 196\r\nشرح مطالب :\r\nتعريف كيف 199 - 198\r\nاقسام كيف :\r\n1 - كيف نفسانى و طبقه‌بندى نفسانيات 200 - 199\r\n2 - كيف مختص به كم 200\r\n3 - كيف استعدادى 201 - 200\r\n4 - كيفيّات محسوسه و تعداد حواس 202 - 201\r\nواقعيت محسوسات از نظر علماء جديد 204 - 202\r\nفصل يازدهم : مقوله‌هاى نسبى متن عربى 206 - 205\r\nترجمه و توضيح 209 - 207\r\nشرح مطالب :\r\nمقصود از مقوله‌هاى نسبى چيست ؟ 210\r\nمقولهء أين و ماهيت مكان 212 - 211\r\nمقولهء متى و ماهيت زمان 212\r\nمقولهء وضع و معانى مختلف كلمهء وضع 213 - 212\r\nمقولهء ملك يا جده 214 - 213\r\nمقولهء اضافه 217 - 214\r\nمقوله فعل و انفعال 218 - 217\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nمرحلهء هفتم : علت و معلول فصل اول : اثبات عليت و معلوليت متن عربى 222 - 221\r\nترجمه و توضيح 223 - 222\r\nشرح مطالب :\r\nاثبات اصل عليت 224\r\nعليت از احكام وجود است 226 - 225\r\nسابقهء تاريخى اين بحث 226\r\nآيا حيوانات هم قانون عليت را مىشناسند ؟ 227 - 226\r\nجايگاه عليت در فلسفه 227\r\nقانون عليت يك مسئله فلسفى خالص است 228 - 227\r\nفصل دوم : تقسيمات علت متن عربى 230 - 229\r\nترجمه و توضيح علت تامه و ناقصه 230\r\nعلت واحد و كثير 231 - 230\r\nعلت بسيط و مركب 231\r\nعلت قريب و بعيد 232 - 231\r\nعلت داخلى و خارجى 232\r\nعلل حقيقى و معدّات 233 - 232\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nفصل سوم : جبر على و معلولى متن عربى 236 - 235\r\nترجمه و توضيح 237 - 236\r\nشرح مطالب :\r\nجبر على و معلولى از شاخه‌هاى مهم اصل عليت است 238\r\nرابطه اين اصل با قاعدهء « الشى ما لم يجب 239 - 238\r\nمخالفان اصل جبر على و معلولى 240 - 239\r\nجبر على و معلولى در معلول‌هاى زمانى 241 - 240\r\nمخالفت گروهى از متكلمان و ماديون با اين قانون 241\r\nقانون جبر حركت و نيازمندى معلول به علت در بقاء 243 - 241\r\nفصل چهارم : قاعدهء « الواحد » متن عربى 245\r\nترجمه و توضيح 247 - 246\r\nشرح مطالب :\r\nاصل سنخيت و قاعدهء الواحد 248 - 247\r\nمقصود از واحد چيست ؟ 249 - 248\r\nواحد بسيط كدام است ؟ 250 - 249\r\nدليل حسى و استقرائى بر اصل سنخيت 251 - 250\r\nدليل عقلى و قياسى بر اين اصل 254 - 251\r\nاصل سنخيت از نظر فيزيك جديد و نقد آن 256 - 254\r\nفصل پنجم : بطلان دور و تسلسل در علل\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nمتن عربى 258 - 257\r\nترجمه و توضيح 260 - 258\r\nشرح مطالب :\r\nتعريف و اقسام دور 261 - 260\r\nدليل بطلان دور 262\r\nتعريف تسلسل 263 - 262\r\nبراهين بطلان تسلسل :\r\n1 - برهان فارابى ( اسد و اخصر ) 264\r\n2 - برهان شيخ ( وسط و طرف ) 266 - 265\r\n3 - برهان مصنف ( رابط و مستقل ) 266\r\n4 - برهان محقق طوسى ( امكان و وجوب ) 268 - 266\r\nفصل ششم : اقسام علت فاعلى متن عربى 271 - 269\r\nترجمه و توضيح 274 - 271\r\nشرح مطالب :\r\nدليل بر وجود علت فاعلى چيست ؟ 276 - 275\r\nمطالعهء عليت در پديده‌هاى مادى 278 - 276\r\nپاسخ به موارد نقض 279 - 278\r\nفاعل بالجبر و بالعنايه دو صنف از فاعل بالقصد ميباشند 281 - 279\r\nفصل هفتم : علت غائى متن عربى 283\r\nترجمه و توضيح 285 - 284\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nشرح مطالب :\r\nتعريف غايت 286 - 285\r\nتفاوت غايت در فاعلهاى باشعور و فاقد شعور 287 - 286\r\nدليل بر وجود غايت چيست ؟ 288 - 287\r\nارزش بحث از علت غائى و قلمرو آن 288\r\nآيا اين بحث از مسائل فلسفى خالص است ؟ 290 - 289\r\nاقسام غايت 293 - 290\r\nفصل هشتم : اثبات غايت در افعال عبث و حركت‌هاى طبيعى متن عربى 296 - 295\r\nترجمه و توضيح 299 - 297\r\nشرح مطالب :\r\nطرح سه اشكال درمورد علت غائى 300 - 299\r\nغايت در فاعلهاى طبيعى 302 - 300\r\nشعور همگانى از ديدگاه قرآن 303 - 302\r\nشعور ، شرط غايت نيست 305 - 303\r\nغايت در كارهاى عبث 310 - 305\r\nغايت افعال بارى 310\r\nفصل نهم : نفى قول به اتفاق متن عربى 313 - 311\r\nترجمه و توضيح 316 - 313\r\nشرح مطالب :\r\nموارد كاربرد واژهء « اتفاق » 318 - 317\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمنكران اتفاق 318\r\nنظريهء ذى مقراطيس 322 - 318\r\nفصل دهم : علت صورى و مادى متن عربى 324 - 323\r\nترجمه و توضيح 325 - 324\r\nشرح مطالب :\r\nتعريف علت مادى و صورى 326 - 325\r\nرد نظريهء ماديون درمورد انكار علت فاعلى 327 - 326\r\nمعانى و اصطلاحات مادّه :\r\n1 - مادهء اولى و مادهء ثانيه 329 - 327\r\n2 - ماده بالمعنى الاخص و بالمعنى الاعم 329 - 327\r\n3 - مادهء فيزيكى و شيميائى 329 - 327\r\nمعانى و اصطلاحات صورت 330 - 329\r\nفصل يازدهم : علت جسمانى متن عربى 331\r\nترجمه و توضيح 332 - 331\r\nشرح مطالب :\r\nفاعلهاى طبيعى و محدوديت تأثير آنها 333 - 332\r\nمقصود از محدوديت تأثير چيست ؟ 334 - 333\r\nدلايل اين مطلب 335 - 334\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nمرحلهء هشتم : واحد و كثير فصل اوّل : معناى واحد و كثير متن عربى 340 - 339\r\nترجمه و توضيح 344 - 341\r\nشرح مطالب :\r\nطرح دو اشكال بر تقسيم وجود به واحد و كثير 344\r\nپاسخ هردو اشكال 347 - 345\r\nوحدت و كثرت از معقولات ثانيهء فلسفى است 348 - 347\r\nفصل دوم : اقسام واحد متن عربى 350 - 349\r\nترجمه و توضيح 353 - 350\r\nشرح مطالب :\r\nواحد حقيقى و غيرحقيقى ، حقّه و غير حقّه 354 - 353\r\nواحد بالخصوص و بالعموم 355 - 354\r\nواحد يا قابل تقسيم است يا نه 355\r\nاقسام واحد غيرحقيقى 356 - 355\r\nجدول اقسام واحد 357\r\nفصل سوم : هو هويت و غيريت متن عربى 360 - 359\r\nترجمه و توضيح 361 - 360\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nشرح مطالب :\r\nلزوم جهت وحدت و كثرت در هو هويت 362 - 361\r\nملاك اتحاد و اختلاف در حمل 363 - 362\r\nاقسام حمل 364 - 363\r\nفصل چهارم : اقسام حمل شايع متن عربى 366 - 365\r\nترجمه و توضيح 368 - 366\r\nشرح مطالب :\r\nتقسيمات سه‌گانهء حمل شايع 369 - 368\r\nقاعدهء فرعيت و اشكال مربوط به حمل بسيط 371 - 369\r\nفصل پنجم : غيريت و تقابل متن عربى 374 - 373\r\nترجمه و توضيح 375 - 374\r\nشرح مطالب :\r\nاقسام غيريت 376 - 375\r\nتعريف تقابل 377 - 376\r\nاقسام تقابل 378 - 377\r\nآيا بحث تقابل مسأله‌اى منطقى است يا فلسفى ؟ 379 - 378\r\nتماثل و تخالف 380 - 379\r\nفصل ششم : تقابل تضايف متن عربى 381\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nترجمه و توضيح 381\r\nشرح مطالب :\r\nتعريف تضايف 382\r\nدو اشكال درمورد اينكه تضايف از اقسام تقابل است 383 - 382\r\nپاسخ هردو اشكال 384 - 383\r\nفصل هفتم : تقابل تضاد متن عربى 386 - 385\r\nترجمه و توضيح 388 - 386\r\nشرح مطالب :\r\nاصطلاح قدماء در تعريف تضاد 389 - 388\r\nاصطلاح مشائين دراين‌باره 391 - 389\r\nفصل هشتم : تقابل عدم و ملكه متن عربى 393\r\nترجمه و توضيح 395 - 394\r\nشرح مطالب 396 - 395\r\nفصل نهم : تقابل تناقض متن عربى 398 - 397\r\nترجمه و توضيح 400 - 398\r\nشرح مطالب :\r\nآيا در مفردات هم بالاصاله تناقض جارى است ؟ 403 - 400\r\nمقصود از رفع چيست ؟ 403\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nفصل دهم : تقابل واحد و كثير متن عربى 405\r\nترجمه و توضيح 406\r\nشرح مطالب :\r\nاختلاف واحد و كثير تقابل بالعرض است 407\r\nتقابل واحد و كثير نوع پنجمى از تقابل است 408 - 407\r\nتتمّه : تقابل حقيقى و اعتبارى متن عربى 409\r\nترجمه و توضيح 410 - 409\r\nشرح مطالب 411 - 410\r\n* * *\r\n\r\n","description":"","footnote":"","page_name":" 429 ","page_number":429},
  {"content":"\r\n . \r\n\r\n","description":"","footnote":"","page_name":" 430 ","page_number":430}
  ]