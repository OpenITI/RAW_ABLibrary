[
  {"content":"\r\n\r\nتاريخ اجتماعى ايران\r\nجلد سوم\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ اجتماعى ايران\r\nجلد سوم\r\nتأليف\r\nمرتضى راوندى\r\nچاپ سوم\r\nبا تجديد نظر و اضافات\r\nمؤسسهء انتشارات امير كبير\r\nتهران 1357\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nراوندى ، مرتضى\r\nتاريخ اجتماعى ايران ( جلد سوم )\r\nچاپ اول : 1340\r\nچاپ دوم : 1356\r\nچاپ سوم : 1357\r\nچاپ و صحافى : چاپخانهء سپهر - تهران .\r\nحق چاپ محفوظ است .\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\nجلد سوم\r\n\r\nپيشگفتار\r\nجلد سوم تاريخ اجتماعى ايران به طبقات و قشرهاى گوناگون اجتماعى اختصاص يافته است .\r\nدر اين مجلد كوشيده‌ام نظريات مختلف و گاهى متناقض مورخان و جهانگردان و صاحبنظران را نمودار كنم ، با اينكه اين شيوه چه‌بسا ملال‌آور جلوه كند ، ولى در هرحال براى كشف واقعيات اجتماعى ، لازم و ضرورى است ، و خوانندهء تيزهوش و دانا با مطالعه و سنجش آراء و نظريات گوناگون ، به شناخت بهتر رويدادها و پديده‌هاى اجتماعى توفيق خواهد يافت .\r\nاز اين‌رو ، هرگاه خواننده با عبارت « كثير المله » يا مضمونى از اين قبيل در صفحهء 6 و 8 و 283 برخورد ، درخواهد يافت كه در حقيقت منظور ، بيان گوناگونى بافتهاى اجتماعى است ، كه در هر اجتماعى پيدا مىشود .\r\nاگر در جامعهء ايرانى ، گوناگونى دين و طرز بيان الفاظ و گويشها ، و گروه وجود دارد ، آرمان‌ها و آهنگ همگان يكى است ، پس اگر اصناف جمعيت را از زرتشتى ، كليمى ، تركمان ، كرد ، لر ، ارمنى ، و جز اينها را برشمرديم ، اينها مانع يكرنگى ملى نيستند ، كمااينكه ، اين گونه گروهها در همهء ملتهاى بزرگ جهان ، نظير امريكاى شمالى ، شوروى ، سوئيس و جز اينها ديده مىشود .\r\nدر مورد صابئين ( صفحهء 6 ) بايد توجه داشت كه اينان نيز . يكى از فرق مذهبى هستند كه در قرآن در رديف نصارا و يهود و پيروان زرتشت از آنان نيز نام برده شده است .\r\n هرچه در جملهء آفاق در آنجا حاضر * مؤمن و صابئى و گبر و نصارا و يهود \r\nنقل از لغتنامهء دهخدا\r\nهمچنين اگر بعضى مطالب اغراق‌آميز مانند سخن « دروويل » در صفحهء 9 كه مىگويد :\r\nپس از حملهء افغانها ، كشور ايران ، هفت هشتم جمعيت خود را از دست داده است ، ذكر شده براى آنست كه خواننده ، داورى كند و كليهء اظهارات گويندگان خارجى را معتبر و قابل اعتماد نينگارد .\r\nشك نيست كه از ديرباز ، پهلوانان و جنگاوران و دليرانى مانند ابو مسلم و يعقوب ليث و شاه اسماعيل صفوى و غيره ، براى وحدت و استقلال اين آب و خاك كوشيده‌اند اگر در ضمن ، چنان كه فى المثل در صفحهء 100 مشاهده مىشود اين كوششها در زمينهء ايجاد اعتدال در ميزان خراج روستائيان و پيشه‌وران و طبقات فرودست اجتماع نيز به عمل نيامده است ،\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nبا هدف اصلى ، يعنى استقلال ملى ، تباين كلى ندارد بلكه توجه به مشكلات اقتصادى مردم و از بين بردن آنها فرصت و زمان مىخواهد .\r\nدر مورد صفويان و كوششهاى آنان براى رواج مذهب شيعه ، آنچنانكه در صفحهء 278 و 279 آمده است ، بايد گفت مقدمات رواج اين مذهب از ديرباز در ايران وجود داشته است . حتى از قرن چهارم هجرى روستائيان و پيشه‌وران شهرها به اين مذهب دلبستگى داشتند ، و اساسا در آن روزگار بهترين وسيله براى وحدت ملى و يكپارچگى مردم و حفظ استقلال ايران در برابر تجاوزات عثمانى ، كه خود دولتى مبتنى بر اساس مذهب تسنن و همانند خلفاى عرب خواهان تسلط بر كشورهاى اسلامى بود ، تمسك به ترويج مذهب شيعه نمىتوانست چيز ديگرى جز تلاش در راه حفظ استقلال ايران باشد .\r\nضمنا توجه خوانندگان را به اصلاح بعضى از اغلاط فاحش چاپى جلب مىنمايد در صفحهء ( 231 و 232 ) ايران و خوزستان به جاى خوزستان ايران نوشته شده كه اصلاح آن ضرورى است .\r\nو در صفحهء 378 سطر 15 كه سخن از آذربايجان و ايران بميان آمده است خوانندگان عزيز بايد بدانند كه مراد مصحح كتاب « آقاى علىزاده » از آذربايجان ، سرزمين آذربايجان شوروى است كه مركز آن باكوست نه آذربايجان ايران ، كه تبريز مركز آن و جزء لا ينفك ميهن عزيز ما ، ايران است .\r\nهمچنين در مورد بردگان كه در صفحهء 19 به اختصار و در صفحهء 561 به تفصيل از وضع اجتماعى آنان سخن رفته است ، بايد توجه داشت كه موقعيت بردگان در شرق ، بمراتب از وضع آنان در غرب بهتر بوده نه تنها در جهان اسلامى ، بردگان را چون كشور روم و يونان شكنجه نمىكردند ، بلكه كنيزان گاه به زوجيت مخدومان خود در مىآمدند ، و كنيززاده فردى آزاد تلقى مىشد . غلامان نيز بر خلاف روم از حقوق اجتماعى بىنصيب نبودند و در صورت داشتن اهليت و شايستگى چه‌بسا بمقامات رفيع ارتقا مىيافتند . در حالى كه در غرب برده و آزاد را مغاكى ژرف از هم جدا مىكرد و بين آن دو گروه ، از لحاظ حقوق فردى و اجتماعى اختلافى بزرگ وجود داشت .\r\nهمچنين در صفحهء 275 اينكه به نقل از ابن خلدون ، آمده است كه پيامبر ( ص ) هنگامى كه گاوآهنى در خانهء برخى از انصار ديده فرمود : « اين ابزار داخل خانهء هيچ قومى نمىشود ، جز آنكه همراه خود ذلت و خوارى داخل آن خانه مىكند . »\r\nنبايد از اين جملات چنين نتيجه گرفت كه پيشواى اسلام با فعاليت كشاورزى موافق نبوده است . بلكه همانطور كه بخارى مفسر معروف توجيه و تفسير كرده است ، در آن روزگار ، كار كشاورزى به پرداخت باج و خراج منتهى مىشد و در نتيجه باج‌دهنده ( يعنى كشاورز ) به علت پرداختن باج به خداوندان قهر و غلبه خوار و بدبخت مىگرديد .\r\nعلاوه بر اين ، گفتار حضرت را مىتوان معلول شرايط خاص اجتماعى آن روز شبه جزيرهء عربستان دانست . چه در آن هنگام ، گروهى اندك از مردم عربستان به اسلام گرويده بودند و اگر اندك غفلتى مىشد چه‌بسا كه نهضت جديد ، گرفتار ظلم و ستم حكومتهاى قوى آن عصر مىشد . بنابراين پرداختن اعراب به كار كشاورزى و دلبستگى آنان بضياع و عقار اين\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nجهانى ، با سياست كلى آن حضرت كه در نظر داشتند كه اسلام جهانگير شود ، تعارض داشت و حتى ممكن بود كه علاقه به آب و خاك ، اعراب را از جهاد و گسترش سريع اسلام كه هدف اصلى نهضت محمدى بود ، باز دارد . همچنين در مورد مطالب صفحهء 165 بايد توجه داشت كه مظالم نادر ، پس از كور كردن فرزند خود و ناكامى و شكستى كه در داغستان نصيب او شد ، از ارزش دلاوريها و مبارزات شجاعانهء او در راه تجديد استقلال ايران نمىكاهد و تاريخ ، قهرمانى و فداكارى او را در راه نجات ايران از يوغ بيگانگان از ياد نخواهد برد . و در صفحهء 566 كه ضمن تشريح وضع بردگان نوشته شده است كه « . . . عشقبازى با مماليك كه بعضى از فقها به جواز آن فتوى داده‌اند ( رجوع شود به « طبقات الشافعيه » ج 3 ص 18 ) » تذكر اين نكته ضرورى است كه فقط گروهى اندك از فقهاى مكتب سنت و جماعت به جواز آن فتوى داده بودند و فقهاى عالم تشيع مطلقا اين اعمال را گناه كبيره و مرتكب را مستحق اجراى حكم شرع ( يعنى رجم و سنگسار كردن ) مىشمارند .\r\nمؤلف\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\n\r\nفهرست مطالب جلد سوم\r\nطبقات اجتماعى در ايران بعد از اسلام سكنه و جمعيت ايران 2 - 10\r\nتقسيم جمعيت در ايران 11 - 16\r\nطبقات اجتماعى در ايران 18 - 28\r\nمختصات اجتماعى در قرون وسطى 29 - 39\r\nمنزلت طبقاتى 33 -\r\nعادات و سنن اجتماعى 41 - 44\r\nاعتراض متفكرين . . . 45 - 55\r\nوضع اقتصادى طبقات مختلف 56 - 74\r\nكشاورزى و كشاورزان 76 - 82\r\nجانوران و گياهان ايران 83 - 93\r\nطبقهء كشاورزان 94 - 102\r\nسد سازى در ايران 103 - 114\r\nعقيدهء صاحبنظران 115 - 122\r\nارزش كشاورزى 122 - 126\r\nتأثير حملهء مغول در كشاورزى 127 - 129\r\nاقدامات غازان خان 131 - 148\r\nكشاورزان در عهد صفويه 149 - 153\r\nتقسيم آب 154 - 159\r\nقيام كشاورزان 160 - 168\r\nكشاورزان در عهد قاجاريه 168 - 175\r\nمشكلات كشاورزان 176 - 179\r\nزندگى در روستا 180 -\r\nآغاز اصلاحات 192 - 196\r\nقشرهاى مختلف در روستا 197 - 199\r\nتاريخچه‌يى از رستنيهاى ايران 210 - 220\r\nآفات كشاورزى 223 - 229\r\nسبزيجات و چاشنيها 230 - 235\r\nمشكل آب 237 - 240\r\nآفات كشاورزى 262 - 270\r\nزندگى چادرنشينى در ايران 267 - 290\r\nفئودالها يا مالكين بزرگ 292 - 300\r\nمختصات اجتماعى 309 - 330\r\nوضع كارگران و پيشه‌وران 348 - 350\r\nاتحاديه‌هاى صنفى 380 - 380\r\nطبقهء روحانيان 430 - 434\r\nمقام فقيه 435 - 440\r\nپيشوايان دين در عهد صفويه 482 - 490\r\nوعاظ و خطبا در جهان اسلامى 534 - 545\r\nبردگى بعد از اسلام 552 - 556\r\nجنبش زنگيان 557 - 559\r\nوضع بردگان 561 - 568\r\nبرده خريدن 569 - 571\r\nعياران و جوانمردان 579 - 580\r\nلوطيان و عناصر مزاحم 582 - 590\r\nگروه گدايان 592 - 601\r\nگروه درويشان 602 - 610\r\nزنان بعد از اسلام 616 - 620\r\nموقعيت اجتماعى زنان 622 - 640\r\nوضع عمومى زنان در قرون وسطى 688 - 690\r\nفعاليتهاى سياسى زنان 696 - 700\r\nتحول در وضع زنان 729 - 730\r\nزن در عصر پهلوى 731 - 733\r\nرفع حجاب در ايران 734 - 738\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\n\r\n1 . سكنه و جمعيت ايران\r\n\r\n","description":"","footnote":"","page_name":" 1 ","page_number":9},
  {"content":"\r\n\r\n\r\nسكنه و جمعيت ايران\r\nقبل از آنكه احوال طبقات مختلف اجتماعى ، يعنى وضع كشاورزان ، پيشه‌وران ، روشنفكران ، فئودالها ، و اشراف و روحانيان ، و ديگر قشرهاى اجتماعى مورد مطالعه قرار گيرد ، نخست سكنه و جمعيت ايران را ، با توجه به مدارك و اسناد موجود ، مورد تحقيق و بررسى قرار مىدهيم :\r\n\r\nجمعيت ايران\r\nطبق فرضيه‌اى ، آرياييها در حدود هزارهء دوم قبل از ميلاد ، در ايران مسكن گزيدند و در طول تاريخ ، با اقوام و طوايف مختلف ، نظير اعراب و تركها و غيره درآميختند و نژاد كنونى ايران نتيجهء آن آميزشهاست .\r\nدر كشور ايران ، علاوه بر كرد و لر و بختيارى ، عناصر ترك و تركمن و عرب و بلوچ و اقليتهاى ارمنى ، آسورى ، گرجى ، و غيره نيز زيست مىكنند .\r\nطوايف ترك و تركمان در آذربايجان و گرگان و خراسان و مازندران و فارس و بعضى نواحى ديگر سكنى دارند . از طوايف ترك مىتوان شاهسون ، افشار ، قشقايى ، خلج ، و شقاقى را نام برد . در خراسان در نواحى مرزى ايران و شوروى بعضى طوايف تركمن ( از جمله كوكلان و يموت ) و نيز قبايلى از كرد و بلوچ سكنى دارند .\r\nكردها و لرها و بختياريها در كردستان و لرستان و چهارمحال سكنى دارند . كردها مشتمل بر مكرى ، به لباس ، كرباخ ، كلهر ، گوران و سنجابى هستند ، و در خراسان و قزوين و آذربايجان غربى نيز بعضى طوايف كرد ديده مىشود . لرها به لر بزرگ و لر كوچك منقسم مىشوند ، ايلات كهكيلويه و ممسنى و لك نيز احتمالا از الوار هستند . بختياريها در چهارمحال و بروجرد و نواحى شوشتر و رامهرمز زندگى مىكنند و مشتمل بر هفت لنگ و چهار لنگ مىباشند ، قبايل عرب مشتمل بر عشاير عرب خوزستان و بعضى ايلات فارس و خراسان است .\r\nاز لحاظ توزيع جمعيت 70 % سكنهء ايران روستانشين هستند . تراكم نسبى كل جمعيت كشور 5 / 11 در كيلومتر مربع است . پرجمعيت‌ترين نواحى ايران از لحاظ تراكم نسبى جمعيت ، باريكه‌هاى كنار درياى خزر ، تهران و شمال غربى درياچهء رضائيه و نواحى كم‌وسعتى در اطراف مشهد و اطراف رود كارون است كه در آنها تراكم جمعيت متجاوز از 40 نفر در كيلومتر مربع مىباشد .\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nبيش از 98 % سكنهء ايران مسلمان و از اين عده 93 % شيعه ( مذهب رسمى كشور ) و بقيه سنى ( اكثر كردها ، بلوچها و تركمنها ) و اسماعيلى و غيره هستند . جامعهء كوچك زردشتيها ( بين 000 / 10 - 000 / 15 ) نفر و اغلب در يزد و كرمان و تهران و اطراف آنجا سكنى دارند . اقليتها يهودى ( حدود 000 / 40 ) ، ارمنى ( حدود 000 / 120 و بيشتر در رضائيه ، تبريز ، تهران ، فريدن ، و جلفاى اصفهان ) زندگى مىكنند . آسورى ( بيشتر در ناحيهء رضائيه ) ، پرتستان و كاتوليك رومى نيز وجود دارد ( ارقام به استناد سرشمارى آبان سال 1335 ه . ش است . ) « 1 »\r\n\r\nزبان رسمى ايران\r\nزبان فارسى است كه نه فقط در ايران بلكه از كوههاى زاگرس تا پامير و سير دريا گسترش دارد .\r\nبرطبق سرشمارى آبان 1335 ه . ش . جمع كل افراد بزرگتر از 10 سال كشور ايران 584 / 690 / 12 تن بوده است كه از آن جمله 484 / 908 / 1 ( 04 / 15 % ) نفر داراى حداقل سواد و بقيه ( 85 % ) بيسواد بوده‌اند . از جمعيت با سواد مذكور فقط 17 % يعنى 603 / 32 تن داراى تحصيلات عاليه و 86 / 18 % يعنى 979 / 359 نفر داراى تحصيلات متوسطه بوده‌اند . « 2 »\r\n\r\nدموگرافى\r\n« يعنى علم تحقيق در جمعيتهاى انسانى . . . با اينكه قبل از قرن 19 نيز سابقه داشته است ولى از آغاز قرن 19 بسبب توسعه و تعميم سرشمارى و آمارگيرى و دفاتر آمارى سجل احوال متزايدا توسعه يافت ، ولى از حدود آمار كمّى جمعيت تجاوز نكرد . « كتله » دامنهء آن را بسط داد و « برتيون » آن را به صورت علمى مستقل بنيان نهاد .\r\nحاليه دو نوع دموگرافى « 3 » تشخيص مىدهند . دموگرافى كمى كه ، با استفاده از سرشماريها و آمارهاى سجل احوالى و پرسشنامه‌هاى خاص ، به بحث در پديده‌هاى جمعيتى ( رقم جمعيت ، ساختمان جمعيت برحسب سن و جنس و غيره ، نسبتهاى درصد ازدواج و ولادت و مرگ ) مىپردازد ؛ و دموگرافى كيفى ، كه در آن از دخالت عوامل ، زيست‌شناسى ، و اقتصادى و اجتماعى و فكرى در تغييرات كمى جمعيت بحث مىشود . » « 4 »\r\n\r\nاطلاعاتى در پيرامون جمعيت ايران\r\n« احتمالا اطلاع از تعداد نفوس ، و شايد از تركيب و طبقات مختلف آن ، از ايام قديم از جهاتى و تا حدودى مورد توجه بوده است . رواج نوعى نظام اجبارى در عهد ساسانيان ، كه برحسب روايات شاهنامه در ذكر پادشاهى اردشير بابكان ، منتهى به ثبت نام تمام جوانان در ديوان سپاه مىشد ، اقدامات بعضى از شاهنشاهان ساسانى در تجديد مساحت اراضى ، براى تقويم مالياتها كه از عامهء مردم ( بجز طبقات ممتاز ) وصول مىشد ، جملگى مستلزم فرض وجود دفاتر ثبت و اطلاع از تعداد سربازان و مؤديان ماليات است ، و ظاهرا همين دفاتر و سوابق در اوايل عهد اسلام ، در دست\r\n\r\n\r\n","description":"","footnote":"\r\n( 1 ) . دايرة المعارف فارسى ، به سرپرستى غلامحسين مصاحب ، ج 1 ص 327\r\n( 2 ) . همان .\r\n( 3 ) .  demography \r\n( 4 ) . دايرة المعارف فارسى ، پيشين ، « دموگرافى » ص 995 ( باختصار ) .\r\n","page_name":" 3 ","page_number":11},
  {"content":"\r\n\r\nدهقانان ، ملاك عمل در اخذ خراج بوده است . در عهد استيلاى مغول ، غازان خان مقرر كرد « بيتكچيان » به ولايات روند و صورتى از اموال همهء دهات بردارند و اين اقدام حاكى از توجه به احصاء جمعيت است . روايات بعضى سياحان ، مثل « بنيامين تودلائى » ، « شاردن » و ديگران ، كه راجع به تعداد بعضى طبقات از تجار ، كسبه ، يهود ، ارامنه ارقام و اعدادى به دست داده‌اند ، نشان مىدهد كه در آن اوان بعضى دفاتر ضبط و ثبت وجود داشته است .\r\nدر عهد ناصر الدين شاه قاجار ، گاه بعضى شهرها سرشمارى شده است . مثلا بموجب يك سرشمارى قم ، كه در 1284 ه . ق . صورت گرفت ، جمعيت آن شهر 382 / 15 نفر بود ، و در 1291 ه . ق مطابق يك سرشمارى ديگر ، بالغ بر 000 / 14 شد . همچنين حاج نجم الملك ، به فرمان ناصر الدين شاه با 8 تن از شاگردان خود ، شهر تهران را در مدت دو ماه سرشمارى كرد ، و برطبق اين سرشمارى سكنهء تهران ، به استثناى سكنهء عمارات خاصهء سلطنتى 736 / 155 تن بوده است . . .\r\nدر اين سرشمارى ، سكنهء هر محله ( با تفكيك اجاره‌نشين از صاحبان منازل شخصى ) جداگانه تعيين شده‌اند ، و سكنهء تهران از جهت جنس ، سن ، مذهب ، و غيره - در مواردى وضع زنان از لحاظ سن ، وضع اجتماعى ( زنان محترم ، زنان تجار ، كسبه ، كنيز سياه ، دايه ، خدمتكار و غيره ) مشخص شده است و عدد خانه‌ها و بعضى ابنيه و تأسيسات تعيين شده است .\r\nشاردن جمعيت ايران زمان صفويه را قريب 40 ميليون نفر تخمين كرده است ، در سالنامهء ايران گردآورى صنيع الدوله ، جمعيت ايران در عصر ناصرى 23 كرور و 60 هزار نفر تخمين شده است . . .\r\nپس از تصويب قانون سجل احوال در 1304 ه . ش . كار سرشمارى به مرحلهء جديدى قدم نهاد . كاملترين سرشمارى عمومى در سال 1335 به عمل آمد كه برطبق آن جمعيت ايران در آن تاريخ 704 / 954 / 18 نفر بوده است . ( در هر كيلومتر مربع 12 نفر ) جمعيت ايران از سال 1318 به بعد مرتبا افزايش مىيابد اولين قانون مربوط به « سجل احوال » در 14 خرداد ماه 1304 به تصويب مجلس رسيد . شناسنامه يا سجل احوال سندى است كه در آن تولد ، ازدواج ، طلاق و فوت و شمارهء اولاد زن و شوهر را ثبت مىكنند . در سال 1337 وظايف ادارهء آمار و ثبت احوال از يكديگر تفكيك گرديد . » « 1 »\r\n\r\nمختصات سياسى و اجتماعى مردم ايران\r\nايران چه در دوران قبل از اسلام و چه در دورهء بعد از اسلام ، هيچگاه يك واحد سياسى هماهنگ و يكپارچه نبود ، يعنى اهالى و سكنهء اين مملكت ، جملگى داراى اخلاق و سنن و زبان و نژاد واحدى نبوده ، و حتى نمىتوان ادعا كرد كه در نتيجهء مبارزات شديد سلاطين صفويه ، عليه اهل تسنن ، تمام مردم در دورهء صفويه از مذهب تشيع پيروى مىكردند ، بلكه پيروان اديان و مذاهب مختلف در قلمرو حكومت صفويه ، زندگى مىكردند .\r\nدكتر لاكهارت ضمن بحث در پيرامون جمعيت ايران ، مىنويسد :\r\n« در اواخر عهد صفوى ، مردم ايران مثل امروز ، از نژادهاى گوناگون بودند و زبان و\r\n\r\n\r\n","description":"","footnote":"\r\n( 1 ) . همان ، « جمعيت » ( باختصار ) .\r\n","page_name":" 4 ","page_number":12},
  {"content":"\r\n\r\nآداب و رسوم آنها با يكديگر فرق داشت . از يك طرف ، عده‌اى در شهرها و دهكده‌ها ساكن و از طرف ديگر ، جمعى چادرنشين بودند . تاجيكها ، كه بايد كردها را نيز جزء آنها به شمار آورد ، از نژاد آريايى و در اكثريت بودند . همچنين عدهء زيادى ترك و تركمن و عرب و بلوچ و براهويى و افغان و گرجى و ارمنى و نيز جمعى قليل كليمى و صابئى در اين كشور اقامت داشتند .\r\nاكثر تركها و تركمنها از اخلاف طوايفى بودند كه دسته‌دسته از امپراطورى عثمانى آمده و از شاه اسماعيل اول ، مؤسس سلسلهء صفويه پشتيبانى كرده بودند ، عدهء ديگرى از نژاد ترك مانند طوايف افشار و قشقايى ، قبل از دورهء صفويه به ايران آمده بودند .\r\nدر قفقاز نژادهاى مختلفى وجود داشت . علاوه برلزگيها و ساير طوايفى كه در نواحى كوهستانى داغستان به‌سر مىبردند گرجيها و ارامنه نيز در اين منطقه مىزيستند . . . بسيارى از آنها به خدمت نظام ايران در آمدند و بدين ترتيب در آن كشور پراكنده شدند . بعلاوه در گذشته به اندازه‌اى از گرجيها به اسارت گرفته شده بود كه خون گرجى در خانوادهء سلطنتى و طبقات حاكمه وجود داشت . گرجيها عيسوى ، ولى اكثر آنها پيرو آئين ارتدكس بودند . هنگامى كه شاه مقامى به يكى از بزرگان آنها تفويض مىكرد وى بدون اكراه اسلام مىآورد ، ولى به آسانى به آيين ديرين خود باز مىگشت . ارامنه پيرو كليساى گريگوريان بودند كه مطابق تصميم مجمع كالسدون « 1 » از مسلك ارتدكس جدا شده بودند . ارامنه بيشتر در دهات « چخور سغد » اقامت داشتند ولى عدهء زيادى از آنها در جلفاى اصفهان و عدهء كمترى در همدان و ساير شهرها مقيم بودند ؛ فقط گروه كوچكى از لزگيها و ساير طوايف داغستان كه تقريبا بدون استثناء سنى بودند از اتباع ايران به‌شمار مىرفتند .\r\nدر ايران اسما طوايف « قيطاق » و « قراقيطاق » به رهبرى « اوسمى » يا رئيس ، و طايفهء « قموق » تحت فرمان « شمخال » زندگى مىكردند . طوايف قيطاق و قراقيطاق در ناحيه‌اى واقع در شمال طبرستان مىزيستند و همسايگان آنها در غرب طايفهء غازى قموق ، و در شمال طايفهء قموق بود . رئيس اين طوايف « اوسمى كبير » نام داشت .\r\nكردها بطور كلى در كردستان مقيم بودند ، ولى عده‌اى از آنها در آذربايجان و خراسان و ساير ايالات زندگى مىكردند . شاه‌عباس كبير بعضى از اين طوايف را تقسيم كرد تا هم مانع از مقتدر شدن آنها بشود و هم نواحى سرحدى را كه در معرض هجوم تركمنها و ساير مردم غارتگر واقع مىشد حفظ كند ( طوايف قاجار و افشار هم به همين علل متفرق و پراكنده شدند ) .\r\nدر جنوب كشور ، طوايف عرب در قسمت سفلاى عربستان و در سواحل خليج فارس و جزاير آن مقيم بودند و تقريبا همگى از آيين تسنن پيروى مىكردند .\r\nنيرومندترين طوايف شرق ايران غلجائيها و ابداليها بودند . غلجائيها در اطراف قندهار و ابداليها در ولايت هرات به‌سر مىبردند . اين دو طايفه سنى بودند ولى طايفهء هزاره كه از نسل مغول و ساكن نواحى كوهستانى شمال و غرب دره‌هاى هيرمند و ترناك بودند ، آيين تشيع داشتند . طايفهء « هزاره » به زبان فارسى تكلم مىكردند ولى همسايگان غربى آنها به نام\r\n\r\n\r\n","description":"","footnote":"\r\n( 1 ) .  Chalcedon \r\n","page_name":" 5 ","page_number":13},
  {"content":"\r\n\r\n« چهارايماق » تركى سخن مىگفتند و مثل غلجائيها و ابداليها سنى بودند .\r\nزردشتيان بيشتر در يزد و كرمان اقامت داشتند ، ولى عده‌اى از آنها هم در ساير شهرها زندگى مىكردند ؛ در اصفهان محلهء مخصوصى در جنوب زاينده‌رود ، پايين‌تر از پل خواجو به آنها اختصاص داده شده بود . تعداد كليميها نسبتا كمتر بود و اكثرا در شهرهاى بزرگ مثل اصفهان مىزيستند ، و در اين شهر ، مثل زردشتيان ، محلهء مخصوصى به نام « جوباره » داشتند .\r\nهمچنين عده‌اى كليمى در همدان و كاشان مقيم بود . صابئيها در عربستان در مجاورت هم - ميهنان خود در بين النهرين به‌سر مىبردند . اينهمه نژادهاى گوناگون همچنانكه انتظار مىرود به زبانهاى مختلف سخن مىگفتند . طبعا زبان فارسى از همه بيشتر متداول بود ، ولى لهجه‌هاى تركى كه به يكى از آنها در دربار صفوى تكلم مىشد نيز رواج داشت . كردى ، عربى ، گرجى ، ارمنى و پشتو جزء زبانهاى معمول بود .\r\nبا آنكه شاه اسماعيل اول مذهب شيعهء اثنى عشرى را مذهب رسمى كشور كرده بود ولى آيينهاى مختلفى وجود داشت . اكثر مردم از مذهب رسمى پيروى مىكردند ولى همچنانكه گفتيم ، كردها و افغانها ( به استثناى هزاره ) و بيشتر اعراب و عناصر غير مسيحى در قفقاز و ماوراى قفقاز ، سنى بودند . اگرچه بطور كلى سنيها در اقليت بودند ولى در بعضى نواحى اكثريت را داشتند ، و گذشته از اين ، بدون استثناء مردمى جنگجو و نيرومند بودند . از آنجا كه اطلاعات ما دربارهء تعداد مردم مختلفى كه جمعيت ايران را در اواخر قرن هفدهم ميلادى ( يازدهم هجرى ) تشكيل مىداد بسيار كم است ، رقم معينى نمىتوانيم به دست بدهيم ، و شايد در حدود 8 تا 10 ميليون نفر بود ؛ ولى اين خود حدسى بيش نيست . » « 1 »\r\nمورخان شوروى ضمن بحث در پيرامون دولت صفويه مىنويسند : « مورخان خاور - شناس خارجى غالبا امپراتورى صفوى را يك دولت ملى ايرانى شمرده و مىشمارند كه براثر مبارزهء ايرانيان عليه فاتحان ترك پديد آمد . اين نظر نادرست است ؛ نخست بدين سبب كه در ايران قرن شانزدهم هنوز عناصر فساد و پاشيدگى فئوداليزم و مقدمات رشد سرمايه‌دارى وجود نداشت ؛ به ديگر سخن ، موجبات تشكيل ملت « 2 » فراهم نبود . گذشته از اين ، در دولت صفوى قرن شانزدهم قوم ايرانى تسلط نداشت . و اينكه شاه اسماعيل صفوى لقب « شاهنشاه ايران » بر خود نهاد ، نشان تقويت موقع سياسى عنصر ايرانى در آن دولت نبود ، زيرا لقب شاهنشاه ايران در آسياى مقدم و ميانه از عهد ساسانيان با تصور يك سلطنت « جهانى » و عمومى مربوط بود ؛\r\nهمچنانكه در قرون وسطى چنين تصورى در اروپا ، با لقب امپراتور روم ، و در خاور دور با لقب امپراتور چين همعنان بوده .\r\nدولت صفوى بطور كلى از مساعى قبايل چادرنشين ترك بوجود آمده بود . در واقع در عهد شاه اسماعيل اول صفوى و نخستين جانشينان وى تا پايان قرن 16 ، در آن دولت ، زمام امور به دست بزرگان چادرنشين آذربايجانى « قزلباش » بود ، و مأموران\r\n\r\n\r\n","description":"","footnote":"\r\n( 1 ) . لارنس لاكهارت ، انقراض سلسلهء صفويه ، ترجمهء مصطفى قلى عماد ، ص 11 به بعد ( به اختصار ) .\r\n( 2 ) .  Nation \r\n","page_name":" 6 ","page_number":14},
  {"content":"\r\n\r\nعاليمقام دربارى و حكام ايالات و سرداران سپاه از ميان آنان برگزيده مىشدند .\r\nارتش از افراد سپاهى قبايل چادرنشين مزبور مركب بود . « 1 »\r\n\r\nنظر شاردن و كرزن در مورد جمعيت ايران\r\n« . . . شاردن قلت جمعيت را در اثر چهار علت فرعى مىداند كه عبارتند از فسق و فجور غير طبيعى ، افراط در زندگى تجملى ، ازدواج در سن جوانى ، مهاجرت دائمى به هند . ملكم در اوايل قرن حاضر جمعيت ايران را در حدود 6 ميليون تخمين‌زده و موانع ازدياد جمعيت را تقريبا همانهايى مىداند كه شاردن ذكر نموده . . . كرزن مىنويسد : دكتر پولاك « 2 » در گزارش خود ، دربارهء ايران در 1873 ، علل عمدهء انحطاط جمعيت را عوامل زير مىداند : 1 ) وضع نامساعد زنان ، كه شامل سهولت طلاق ، ازدواج در سنين جوانى ، و زود پيرشدن آنان در دورهء طولانى بچه شير دادن ، و كوتاه شدن دورهء باردارى است . 2 ) فقدان وسايل بهداشتى كه نتيجهء آن شيوع تلفات از امراضى مانند تيفوس ، اسهال ، و با ، طاعون و بخصوص آبله است . به علت نبودن وسايل تلقيح ، مرگ‌ومير اطفال در سن دو سالگى عامل مهمى محسوب مىشود .\r\n3 ) جنگهاى نابودكنندهء تاتارها و مغولها و افغانها ، و حملات تركمنها به ايالات شرقى ، و فروش اهالى بعنوان برده در بازارهاى خيوه و بخارا و جنگهاى داخلى و كثرت متوفيات بين سربازان كه قبل از آنكه به زندگى سربازى و ساخلويى عادت كنند تعداد كثيرى از آنها از بين مىروند .\r\n4 ) مهاجرت عناصر و افراد غير مسلمان از قبيل گبرها و مسيحيان و يهوديها به هندوستان و قفقاز و تركيه . 5 ) وقوع قحطى به علت كمى باران و برف و شدت آن به علت فقدان وسايل نقليه و ارتباطات و تعصب نسبت به تجارت گندم و بدى وضع قنوات و سوء ادارهء مملكت .\r\nكرزن در همان كتاب ص 492 ادامه مىدهد و مىگويد : رالينسون در 1850 جمعيت ايران را ده ميليون نفر تخمين‌زده است ولى در 1873 در اثر بليهء و با و قحطى ، جمعيت به شش ميليون نفر تقليل يافت .\r\nنويسندگان ديگر در طى بيست سال اخير جمعيت ايران را بين 5 ميليون و ده ميليون ذكر كردند . در حقيقت هيچيك از اين ارقام براساس منابع علمى و قابل اعتماد نيست ، تاكنون در ايران سرشمارى نشده و وسيله و دستگاه لازم براى اين كار وجود نداشته است و فكر سرشمارى مورد قبول روحانيان و علماى مذهبى نيست . » « 3 »\r\n\r\nقحطى و مرض\r\nدر 1918 قحطى و در پس آن حصبه موجب مرگ در حدود صد هزار نفر در شهر تهران شد ، درحالىكه در مازندران و با كه بيمارى محلى نيست و از ناحيهء ولگا آمده بود ، و همچنين حصبه عدهء زيادى از جمعيت را تلف كرد . در اين ناحيه ميزان متوفيات اطفال در حدود 65 درصد تخمين زده مىشود . آبله فراوان است ولى اخيرا در اثر تلقيح واكسن رو به تقليل مىرود . در\r\n\r\n\r\n","description":"","footnote":"\r\n( 1 ) . ن . و . پيگولوسكايا و ديگران ، تاريخ ايران از دوران باستان تا پايان سدهء هجدهم ، ترجمهء كريم كشاورز ، ج 2 ، ص 507 .\r\n( 2 ) .  J . E . Polak \r\n( 3 ) . هنرى فيلد ، مردم‌شناسى ايران ، ترجمهء دكتر عبد اللّه فزيار ، ص 44 به بعد ( به اختصار ) .\r\n","page_name":" 7 ","page_number":15},
  {"content":"\r\n\r\nخمسه و آذربايجان تيفوس كه يك نوع تب مسرى است كه بوسيلهء شپش انتقال مىيابد ، وجود دارد . يك نوع تب ديگر بوسيلهء شپش ميانه يا غريب‌گز منتقل مىشود .\r\nامراض ديگر از قبيل اسهال و اسهال خونى و سل و امراض چشم فراوان است .\r\nگفته شده است كه قريب 80 درصد مردم مبتلا به سوزاك و سفليس مىباشند . . . « 1 »\r\n\r\nرابطهء جمعيت با تكامل اقتصادى\r\n« به حساب جغرافيدان آلمانى ويشل « 2 » هر مرحله از تكامل اقتصادى نسبت خاصى از تراكم جمعيت را ايجاب مىكند . هنگامى كه معيشت برپايهء شكار و ماهيگيرى باشد مقدار تراكم ، حدود 8 نفر در يك مايل مربع ( 8 / 2 كيلومتر مربع ) است . اين ميزان در جامعه مبتنى بر معيشت شبانى 8 تا 66 نفر ، در جامعه‌اى كه داراى كشاورزى ساده است 26 تا 64 نفر و در كشاورزى پيشرفته به 64 تا 192 تن مىرسد . شهرهاى صنعتى از اين حدود هم فراتر مىرود تا بجايى كه در پاره‌اى از آنها چندين هزار انسان در يك مايل مربع زمين زندگى مىكنند . . .\r\nبه نظر ويشل تمركز جمعيت در شهرها موجب انتشار سريع بيماريهاى واگيرى و ايجاد اشكال در عبورومرور و حمل‌ونقل و تهيهء آذوقه براى مردم مىشود . علاوه براين زندگى شهرى نه‌تنها در وضع اقتصادى و اجتماعى مردم آثارى باقى مىگذارد بلكه روحيه و اخلاق و عادات و طرز تفكر و زندگى شهرنشينان را با ده‌نشينان نمىتوان مقايسه كرد . » « 3 »\r\n\r\nجمعيت و سكنهء ايران در عهد فتحعلى شاه به نظر ژوبر\r\nبه نظر ژوبر « 4 » به علت ستمگرى مأمورين ، و اغتشاشات دائمى جمعيت ايران به شش هفت ميليون نفر تقليل يافته است . وى جمعيت ايران را به دو قسمت تقسيم مىكند يكى عشاير كه در مناطق كوهستانى ، صحراها و جلگه‌ها در حركتند ؛ دستهء دوم كه به « تات » يا « تاجيك » معروفند در روستاها و مناطق حاصلخيز و يا در شهر سكونت گزيده‌اند . عشاير به زندگى صحرا - گردى خو گرفته‌اند و از دزدى و راهزنى روگردان نيستند . در درون چادرهايشان با مهربانى و ملايمت زيست مىكنند . آنها زندگى با آن شرايط دشوار را بر زندگى شهرى و روستايى ترجيح مىدهند و ييلاق را بر زندگى يكنواخت شهرى مرجح مىشمارند و مىگويند استراحت هنگامى لذت‌بخش است كه به بهاى كار و خستگى به دست آيد ، مردان ، قوىهيكل و خوش‌اندامند و بطور كلى جنگاوران نامى و سلحشور نظير نادر ( كه از ايل افشاريه ) بود از ميان افراد همين عشاير برخاسته‌اند ، شهرنشينان بطور كلى سست و تنبل و راحت‌طلبند و جز در مواقع بسيار ضرورى دست ، به سلاح نمىزنند ، حال آنكه صحرانشينان همواره مسلح و آمادهء دفع دشمن مىباشند . . .\r\nمهمترين قبايل ترك‌زبان عبارتند از افشار ، قاجار ، تركمن ، بيات ، طالش ، قراچورلو ، قراگوزلو و شاهسون ؛ از طوايف كرد : رشوند ، شكاك ، و اردلان ؛ از الوار : زند ؛ فيلى و بختيارى ؛ و از اعراب :\r\nبسطامى ، بنى كعب ، و بنى حول . عدهء ديگرى نيز هستند كه در ولايات مختلف پراكنده شده‌اند .\r\n\r\n\r\n","description":"","footnote":"\r\n( 1 ) . همان ، ص 6 - 195 .\r\n( 2 ) .  Wiechel \r\n( 3 ) . دكتر جمشيد بهنام / دكتر شاپور راسخ ، مقدمه‌يى بر جامعه‌شناسى ايران ، چاپ سوم ، ص 13 به بعد ( به اختصار ) .\r\n( 4 ) .  P . A . Jaubert \r\n","page_name":" 8 ","page_number":16},
  {"content":"\r\n\r\nجمعى از اينان از اعقاب مادها ، پارتيان و باكترياييها هستند . افراد هر قبيله همواره خود را وابسته به قبيله يا ايل خود مىداند . « 1 »\r\nژوبر در جاى ديگر مىنويسد : « ارقامى كه شرقيها در باب جمعيت كنونى ايران و درآمد دولت اظهار مىدارند بمراتب بيش از ميزانى است كه از كشورى با چنين وسعت و اين نوع خاك و اين طرز حكومت مىتوان انتظار داشت . ايرانيان بطور كلى ، حتى طبقهء روشنفكر مملكت به موضوع عدد و آمار چندان توجهى ندارند و عمدا يا سهوا در مورد عوايد مملكت خود مبالغه مىكنند . » « 2 »\r\n\r\nنظريهء دروويل\r\nسرهنگ دروويل در سفرنامهء خود كه در عهد فتحعليشاه به رشتهء تحرير كشيده است در مورد جمعيت ايران چنين مىنويسد :\r\nاقداماتى كه تاكنون براى تهيهء آمار تقريبى جمعيت ايران به عمل آمده بىنتيجه مانده است . گمان مىرود كه اين كار تا موقعى نيز كه « بيگلربيگى » ها در ايالات مختلف ايران قدرت را بدست دارند بىنتيجه مىماند . زيرا بنابه اصول ادارى كنونى ايران ، اگر شاه مملكت ، از تعداد واقعى نفوس استانها باخبر شود به تناسب ، درخواست عايدات ماليه خواهد كرد . ولى اين امر با منافع بيگلربيگيها يعنى استانداران به هيچ وجه وفق نمىدهد ، ازاين‌رو حكام مىكوشند كه جمعيت مناطق زير نفوذ خود را همواره دو برابر كمتر از آنچه هست وانمود كنند .\r\nبىگفتگو پيش از هرج‌ومرجهاى دوران شاه سلطان حسين صفوى ، ايران جمعيت زيادى داشته است .\r\nنظرى به تعداد بيشمارى از ده‌خرابه‌ها ، كه در سراسر ايران به چشم مىخورد و همچنين توجه به وسعت شهرهايى كه جز ويرانه‌اى از آن باقى نمانده است ، روشن مىسازد كه پس از حملهء افغانها كشور ايران هفت هشتم جمعيت خود را از دست داده است . اگر هركس نظرى به خاطرات شواليه شاردن و تابلويى كه نامبرده از اصفهان و حوالى آن ترسيم نموده است ، بيفكند و آن را با گزارشهاى آقاى « پىكو » در تاريخ انقلابات و اغتشاشات ايران بسنجد تصور درستى از مصائب وبلايايى كه در مدت يكصد سال بر سر ايران آمده است خواهد داشت . . . « 3 »\r\nواتسن كه در زمان ناصر الدين شاه به ايران آمده راجع به جمعيت ايران مىنويسد كه :\r\n« از پنج ميليون تا ده ميليون تن اظهار داشته‌اند . چون در ايران آمارگيرى به عمل نيامده ممكن نيست در اين‌باره اطلاع درستى به‌دست آورد . . . ايران جمعيتى مركب از نژادهاى مختلف دارد .\r\nقسمت عمده‌اى از سكنهء ايران را قبيله‌هاى بيابانگرد تشكيل مىدهند . ( كه در ييلاق و قشلاق به‌سر مىبرند ) . سران قبايل تسلط فراوانى نسبت به افراد قبيله دارند . و تمام مراودات و مناسبات\r\n\r\n\r\n","description":"","footnote":"\r\n( 1 ) . مسافرت به ايران و ارمنستان ، ترجمهء محمود مصاحب ، ص 289 به بعد و ص 306\r\n( 2 ) . همان ، ص 204 ( به اختصار ) .\r\n( 3 ) . سرهنگ گاسپار دروويل ، سفرنامهء دروويل ، ترجمهء جواد محيى ، چاپ دوم ، ص 43 .\r\n","page_name":" 9 ","page_number":17},
  {"content":"\r\n\r\nبين حكومت و ايل بوسيلهء سران آنها انجام مىشود . مالياتها ، خواه به صورت نقد و خواه به صورت جنس توسط رئيس قبيله وصول و پرداخت مىشود و همه سربازان تعهدى خود را از بين افراد قبيله تحويل دولت مىدهند . رياست قبيله موروثى است .\r\nچادرهاى قبايل به شكل كندو و مستور از روپوشهايى است . در نوك آن نمد ضخيم سياهى مىگذارند ، فقط يك در براى آن تعبيه مىكنند ، نه پنجره‌اى دارد و نه بخارى . اين وصف چادر تركمنى است كه شاهسونها و قبيله‌هاى ديگر به كار مىبرند ، ولى ايلات مركزى چادرهايى از نوع ديگر با سقفهاى مسطح يا اندكى منحنى دارند .\r\nجمعيت ايران شامل اعراب ( در ناحيهء خوزستان ) ، لرها ، بختياريها ، كردها ، فارسها ، ارامنه ، كليميها ، گيلكها ، مازندرانيها ، بلوچها ، زردشتيها ، و تركها ( كه بيشتر در آذربايجان و زنجان سكونت دارند ) مىباشد . . . سكنهء ايران را به دو طبقه مىتوان تقسيم كرد : يكى عده‌اى كه در شهرها و دهات بسر مىبرند و طبقهء ديگر ، آنان كه چادرنشين‌اند . دستهء اول قسمت عمدهء سال را در محل خود مىگذرانند . قبيله‌هايى كه در چادرها به‌سر مىبرند در فصول مختلف سال از محلى به محل ديگر حركت مىكنند و در موسم بهار گله و رمهء خود را به مراتع عادى خود مىبرند . در فصل زمستان آنها در دشت در چادرهاى سياه خود براى مقاومت با هواى بسيار نامساعد آن آماده‌اند . . . ايرانيان تقريبا از هر تيره و طبقه‌اى كه نام برده‌ايم مردمى سالم و نيرومند هستند شايد دليل عمدهء كمى نسبى امراض مزمن يا ارثى در ميان سكنهء بالغ كشور ، اين باشد كه تمام كودكان در ايران در معرض چنان زندگانى سختى قرار مىگيرند كه خواه و ناخواه اطفال ضعيف امكان زندگى ندارند . » « 1 »\r\nاحمد امين ، كه در اواخر سلطنت ناصر الدين شاه به ايران آمده مىنويسد : « مملكت ايران بيش از هفت ميليون جمعيت دارد ، سكنهء آن عموما گندمگون ، و مردم آن با وجود زيبايى طبيعى به علت عدم رعايت بهداشت ، قيافه‌هاشان دگرگونى كلى پيدا كرده است . شمال غربى آن ، آذرى ، قسمت غربى كردى ، جنوب و قسمت مركزى آن فارسى تكلم مىنمايند . . . در اصفهان ، ارامنه و يهوديها ساكنند . ثروت عمومى بسيار كم است ، فقط اقليتى ثروتمندند و طبقهء عوام در نهايت درجه فقير و محتاجند . زبان فارسى زبان رسمى مملكت است و مكاتبه با سفارت‌خانه‌هاى خارجى با اين زبان صورت مىگيرد . اديان موجود عبارت از : شيعه ، سنى ، مسيحى ، يهودى و زردشتى است .\r\nشيعيان به چهار فرقه ، يعنى شيعيان اصلى ، شيخى ، بابى و علوى تقسيم شده‌اند . سنيها اكثرا در كردستان ، و تعداد كمى نيز در قصبات اطراف شيراز ساكن مىباشند .\r\nشيعيان هنگام گرفتن وضو ، با يك دست صورت خود را مىشويند ، و روى پاى خود را مس مىكشند ، آب حوض را به گنجايش تقريبا 5 متر مكعب كر مىدانند ، و از آب آلودهء اين حوض براى وضو استفاده مىكنند . . . مردم برحسب درجهء ثروت ، به زيارت حجاز ، كربلا ، و مشهد مىروند . بعد از زيارت ، نام محل زيارت را به اول اسم خود علاوه مىنمايند ؛ مانند حاجى حسين و مشهدى حسن . برحسب وصيت اشخاص ، همه ساله عدهء زيادى جنازهء اموات از طريق\r\n\r\n\r\n","description":"","footnote":"\r\n( 1 ) . گرنت واتسن ، تاريخ ايران دورهء قاجاريه ، ترجمهء وحيد مازندرانى ، چاپ دوم ، ص 4 و 8 به بعد ( به اختصار ) .\r\n","page_name":" 10 ","page_number":18},
  {"content":"\r\n\r\nخانقين ، به خاك بغداد نقل مىشود . » « 1 »\r\nسپس احمد امين از محل سكونت مسيحيان ، يهوديان و زردشتيان سخن مىگويد .\r\n\r\nطرز معيشت مردم\r\nواتسن در تاريخ خود مىنويسد : « تمام كودكان در ايران از دوران طفوليت در معرض چنان زندگى سختى قرار مىگيرند كه افراد نحيف و مريض آنها از بين مىروند و اين روش چنان بوده است كه گويى آيين اسپارتى كه بنابرآن تمام اطفال ضعيف امكان رشد و زندگى نداشتند در ميان آنان هنوز باقى است . هواى قسمت شمالى ايران در زمستان بسيار سخت است و باوجود اين سرماى شديد ، كودكان خردسال لباسى مىپوشند كه شكم را درست نمىپوشاند و به همين سبب ، به نظر من ، ميزان مرگ‌ومير و تلفات در ميان اطفال ايرانى خيلى زياد است و بيشتر كودكانى كه از اين وضع سخت جان به سلامت مىبرند با تندرستى و نيرومندى به مرحلهء رشد مىرسند . » « 2 »\r\n\r\nدر پيرامون جمعيت ايران\r\nهانرى رنه دالمانى كه در عهد مظفر الدين شاه به ايران آمده است راجع به جمعيت ايران چنين مىنويسد : « جمعيت ايران دائما رو به تقليل مىرود . يكى از علل مهم اين تقليل ، محيط رقت‌آورى است كه زنان در آن امرار حيات مىكنند . دختران را در صغر سن وادار به ازدواج مىنمايند و آنها مجبورند دورهء شير دادن به كودكان را طولانى كنند و در نتيجه خيلى زود نشاط جوانى را از دست مىدهند . عدم نظافت و ندانستن دستورهاى بهداشتى موجب توليد افكار موهوم و خرافاتى شده است و در موقع بروز امراض مسريه ، مانند تيفوس و اسهال و و با و طاعون و مخصوصا آبله كه قاتل كودكان است ، به چيزهاى موهومى متوسل مىگردند .\r\nتعيين رقم جمعيت ايران تقريبا غيرممكن است زيرا كه سرشمارى و ادارهء آمار و شناسنامه در اين كشور وجود ندارد . راجع به زمانهاى بسيار قديم هم نمىتوان اقوال مورخين را معتبر دانست ، و معلوم نيست كه از روى چه مدرك و مأخذى نويسندگان قديمى شمارهء رعاياى داريوش را 50 ميليون نوشته‌اند . . . شاردن هم در عصر خود ، رقمى به قلم آورده كه مسلما از حقيقت دور است ؛ او جمعيت ايران را در عصر خود ، 40 ميليون برآورد كرده است . نويسندگان قرن نوزدهم به حقيقت نزديكتر شده‌اند ؛ سرجان ملكم در تاريخ 1815 ، جمعيت ايران را 10 ميليون تخمين‌زده است .\r\nژنرال شيندلر « 3 » در سال 1888 جمعيت اين كشور را مطابق صورت زير 600 ، 653 ، 7 نفر به قلم مىآورد : شيعه 600 ، 860 ، 6 سنى 000 ، 700 زردشتى 000 ، 8 يهودى 000 ، 119 ، ارمنى 000 ، 43 ، نسطورى و كلدانى 000 ، 23 » « 4 »\r\n\r\nتقسيم جمعيت در ايران\r\n« طبق نظر ابتهاج « 5 » ، ( ص 270 ) جمعيت ايران از زمان سلطنت فتحعلى شاه بتدريج رو به نقصان گذاشته . در آن موقع جمعيت ايران در حدود پنجاه\r\n\r\n\r\n","description":"","footnote":"\r\n( 1 ) . ترجمهء آقاى محمود غروى ، مجلهء بررسيهاى تاريخ ، سال نهم ، شمارهء 4 ( به اختصار ) .\r\n( 2 ) . تاريخ ايران ، دورهء قاجاريه ، پيشين ، ص 11 ( به تصرف ) .\r\n( 3 ) .  Schindler \r\n( 4 ) . سفرنامه از خراسان تا بختيارى ، ترجمهء فره‌وشى ( مترجم همايون ) ، ص 20 - 18 ( به اختصار ) .\r\n( 5 ) .  Juide book on Iran , Tehran , 1936 . \r\n","page_name":" 11 ","page_number":19},
  {"content":"\r\n\r\nميليون تخمين‌زده مىشد كه با انتزاع قفقاز و تركستان و بلوچستان از ايران پنجاه درصد تقليل يافت . در سال 1935 دايرة المعارف بريتانيا جمعيت ايران را 155 ، 055 ، 15 نفر ذكر كرده است . شهرهاى عمده و با جمعيت به طريق زير ذكر شده است :\r\nمحل / جمعيت / محل / جمعيت\r\nآبادان / 055 / 40 / زنجان / 612 / 45\r\nاردبيل / 805 / 44 / سلطان آباد / 987 / 54\r\nاروميه / 843 / 49 / شيراز / 850 / 119\r\nاصفهان / 140 / 100 / قزوين / 013 / 60\r\nپهلوى / 997 / 41 / كرمان / 525 / 59\r\nتبريز / 949 / 219 / كرمانشاه / 159 / 70\r\nتهران / 241 / 360 / مراغه / 372 / 45\r\nرشت / 876 / 89 / مشهد / 350 / 139\r\nهمدان / 852 / 99\r\nبنابه گفتهء ابتهاج ( ص 28 ) در حدود 14 ميليون از جمعيت ايران مسلمان شيعه . . .\r\nو تقريبا يك ميليون نفر كه اغلب كردهاى شمال غربى ايران مىباشند ، سنى هستند . هفتصد هزار نفر از كردها از فرقهء شافعى پيروى مىكنند . در بين تركمنها و قبايل ديگر خراسان ، عده‌اى حنفى هستند . اسماعيليها تحت رهبرى آقا خان در خراسان عده‌اى پيرو دارند . مسيحيها ( ارامنه ، آسوريها ) در حدود 120 هزار نفرند ؛ و 45 هزار يهودى و 14 هزار زرتشتى و صد هزار بهايى در ايران زندگى مىكنند .\r\nكرزن ، سايكس و ويلسون نيز شرح كاملى راجع به مذاهب و عقايد دينى در ايران نوشته‌اند ، ولى كتاب ابتهاج از آن جمله تازه‌تر است . . . » « 1 »\r\n\r\nجمعيت در ايران امروز\r\nدر ايران در بيست - سى سال اخير در نتيجهء مبارزه با آبله و مالاريا و توجه به مسائل بهداشتى ميزان مرگ‌ومير نقصان يافته ولى در دهات همچنان ميزان مرگ‌ومير زياد است و مردم بىخبر مخصوصا در مناطق جنوبى ايران هنوز براى درمان دردهاى جسمى و روحى خويش به جادو و جنبل و وسايل غير علمى ديگر متوسل مىشوند . « رقمى كه دربارهء مرگ‌ومير نوزادان در دهات داريم ( تا 12 ماهگى ) نتيجهء آمارگيرى نمونه‌اى روستاهاى جنوب تهران و بالغ بر 216 در هزار است .\r\nچند آمارگيرى محدود نيز كه براى اطلاع از مرگ‌ومير نوزادان در محلات مختلف تهران انجام گرفته اعدادى را در همين حدود براى محلات جنوب شهر نشان مىدهد . . . بااين حال جمعيت تقريبا به ميزان 30 در هزار يا به عبارت ديگر 3 % در سال رو به افزايش است . . . » « 2 »\r\n« از كل جمعيت شاغل ايران كه در سال 1335 به 000 ، 908 ، 5 نفر بالغ بوده است\r\n\r\n\r\n","description":"","footnote":"\r\n( 1 ) . مردم‌شناسى ايران ، پيشين ، ص 6 - 34 ( به اختصار ) .\r\n( 2 ) . مقدمه‌يى بر جامعه‌شناسى ايران ، پيشين ، ص 60 ( به اختصار ) .\r\n","page_name":" 12 ","page_number":20},
  {"content":"\r\n\r\n\r\nآمار وقايع چهارگانه استانها و فرمانداريهاى كل كشور در سال 1353\r\nسازمان ثبت احوال كشور : ادارهء آمار و برنامه\r\n\r\n","description":"","footnote":"","page_name":" 13 ","page_number":21},
  {"content":"\r\n\r\n55 درصد در مشاغل مربوط به زراعت ، جنگلبانى ، شكار و ماهيگيرى كار مىكرده‌اند و 19 درصد به حرفه‌هاى صنعتى ، عمليات توليدى و مشاغل مربوط به آنها مىپرداخته‌اند .\r\nاز كليهء كسانى كه به خدمات و امور ادارى و منشيگرى و فروشندگى و مانند آن مىپرداخته‌اند ، 3 / 63 % ساكن شهرها هستند و 7 / 36 % ساكن روستاها و از كسانى كه به صنايع و معادن و كارهاى مربوط به اينها شاغل بوده‌اند 55 % در شهرها و 45 % در روستا مىزيسته‌اند ، و حال آنكه از كليهء شاغلان كشاورزى فقط 7 % در شهر و 93 % در روستا سكونت داشته‌اند .\r\nپس صحيح است كه ده را مركز فعاليت كشاورزى بدانيم . اما از طرفى بايد قبول كرد كه اين گونه فعاليت ، انحصار به ديه‌ها ندارد ، و از طرف ديگر بايد تصديق نمود كه در خود مناطق روستايى نيز فعاليتهاى قديم صنعتى ( خاصه صنايع دستى چون كوزه‌گرى ، گليم و قالىبافى ) و استخراج معادن و حتى خدمات ، حائز اهميت است . در ديه‌هاى عادى نيز قسمت قابل ملاحظه‌اى از جمعيت غير كشاورز چون پيله‌ور ، خوش‌نشين ، و مانند اينها در ميان جماعت كشاورزان به سر مىبرند . . . اهميت صنايع خانگى را در روستاها از اينجا مىتوان دريافت كه از 000 ، 594 نفر كاركنان خانوادگى بيمزد ( برطبق سرشمارى 1335 ) فقط 000 ، 43 در شهرها و بقيه 000 ، 551 ( 93 % ) در مناطق روستانشين به سر مىبرده‌اند ، و جمع آثار صنايع خانگى ( تهيه و توليد قالى ، گليم ، زيلو و مانند اينها ، پارچه‌بافى ، نخ‌ريسى ، پنبه و برنج‌پاك‌كنى ، آسيا كردن غلات ، تهيهء كفش ، توليد مواد غذايى ، روغن‌كشى ، صابون و شمع‌سازى و صنايع ديگر همانند ) در كل كشور 000 ، 399 بوده است كه 000 ، 301 واحد آن در نقاط روستايى قرار داشته‌اند ( 75 % ) . - حتى در پاره‌اى استانها مانند خراسان ، اصفهان ، يزد ، سيستان و بلوچستان شمارهء صنعتگران روستانشين بيش از صنعتگران شهرنشين است . اما صنايع رايج در دهات بيشتر جنبهء ( خود مصرفى ) دارد و غالبا به منظور صدور به خارج و تأمين اضافه درآمد نيست . . . فعاليتهاى تجارى در روستاها بسيار ضعيف است . » « 1 »\r\n\r\nافزايش جمعيت\r\nعمر متوسط و بطور كلى جمعيت در ايران ، امروز ، رو به افزايش است . به علت فقدان احصائيه و آمار ، ما از سير صعودى و نزولى جمعيت ايران در دوران بعد از اسلام ، اطلاع دقيقى نداريم . آنچه از قرائن برمىآيد جمعيت ايران از دورهء سامانيان تا آغاز حملهء مغول ، به نحوى معتدل و با كندى ، رو به افزايش مىرفته و گاه‌وبيگاه در اثر جنگهاى فئودالى ، حملهء بيگانگان ، قحطى ، و با و طاعون ، و مظالم و بيدادگريهاى هيأت حاكمه ، عده‌اى از مردم به ديار نيستى رهسپار مىشدند و سير تصاعدى جمعيت براى مدتى دستخوش ركود مىشد ، و بار ديگر همين كه امنيت و آرامش نسبى پديدار مىشد ، جمعيت در نقاط مختلف كشور به كندى رو به افزايش مىنهاد .\r\nپس از حملهء مغول ، و تيمور در اثر كشتارهاى اجتماعى و فقدان امنيت اقتصادى ، و ظلم و بيدادگرى عمال حكومت ، جمعيت ايران رو به كاهش نهاد .\r\n\r\n\r\n","description":"","footnote":"\r\n( 1 ) . همان ، ص 222 به بعد ( به اختصار ) .\r\n","page_name":" 14 ","page_number":22},
  {"content":"\r\n\r\nدر ايران عهد صفويه ، از بركت امنيت نسبى ، كه از عهد شاه طهماسب به بعد پديد آمد ، جمعيت ايران بار ديگر رو به افزايش نهاد ، ولى اين جريان پس از حملهء افاغنه ، در اثر جنگهاى مداوم خانها و متنفذين و مظالم و بيدادگريهاى نادر و سلاطين قاجاريه ، بار ديگر متوقف گرديد و در بسيارى نقاط ، جمعيت ايران رو به كاهش نهاد و عده‌اى جلاى وطن كردند . ولى در طى 50 سال اخير ، در سايهء امنيت و آرامش و توجه به امور بهداشتى ، جمعيت ايران و عمر متوسط مردم قوس صعودى دارد .\r\nبراى آنكه خوانندگان به سير تصاعدى جمعيت در جهان امروز آگاهى يابند ، يادآور مىشويم كه به نظر جمعيت‌پژوهان : « . . . عمر متوسط انسان در آغاز عصر فلز 18 سال بوده است و اين رقم در اروپاى قرون وسطى به 35 رسيده ، و از آن پس به اقتضاى تكامل اجتماعى بالا رفته است . اكنون عمر متوسط در جامعه‌هاى پيشرفته نزديك 70 است : در فرانسه 3 / 66 ( سالهاى 51 - 1950 ) ، در كانادا 6 / 68 ( سالهاى 52 - 1950 ) ، در ممالك متحد امريكا 8 / 68 ( سال 1953 ) ، . . . با اينهمه هنوز عمر متوسط مشرق زمينيان بسيار اندك است و عوامل گوناگون مخصوصا استعمار خارجى و استثمار داخلى سبب شده است كه نسبت تعداد جوانان به پيران بسيار زياد و پديدهء « جوانى جمعيت » در جامعه‌هاى شرقى برقرار باشد . . . جمعيت زمين در سال 1650 در حدود 500 ميليون تن و در سال 1850 نزديك به يك بيليون و 200 ميليون نفر بود ، و از سال 1850 تا 1900 افزايش جمعيت صددرصد شد . جمعيت كنونى زمين در حدود سه ميليارد است . » « 1 »\r\n\r\nجمعيت در عصر حاضر\r\nصاحبنظران معتقدند كه در قرن بيستم دو مسألهء بسيار بزرگ ، يعنى فقر و انفجار جمعيت ، در مقابل بشريت قرار دارد كه بايد در راه تعديل هر دو سعى و تلاش فراوان مبذول دارد . فقر و گرسنگى ، چنان كه گفتيم ، پديدهء بسيار كهن و قديمى است و هزاران سال است كه اكثريت بشر از آن رنج مىبرند ، ولى افزايش جمعيت يك پديدهء خيلى تازه و نوين است . « افزايش متوسط سالانهء جمعيت كه در طى سده‌ها كمتر از 03 / 0 % بود و در پايان سدهء نوزدهم هنوز از 5 / 0 % تجاوز نمىكرد ناگهان به سال 1942 به 1 % و امروز اين رقم به 2 % رسيده است . اين انفجار جمعيت به اين صورت است كه اگر در گذشته پيدايش سه ميليارد نفوس روى كرهء زمين در حدود سيصد هزار سال طول كشيد ، اكنون براى اينكه به نفوس حاضر سه ميليارد نفر ديگر اضافه شود بيش از سى سال وقت لازم نيست .\r\nدر آغاز ظهور مسيح تعداد افراد بشر از 250 ميليون نفر متجاوز نبود و درست شانزده سده طول كشيد تا اين رقم دو برابر شد ، يعنى به سال 1650 جمعيت جهان در حدود پانصد ميليون نفر بود كه بعد از دو سده به يك ميليارد نفر بالغ شد . اين رقم بار ديگر دو برابر شد .\r\nاما در فاصله‌اى كمتر از يك سده ، زيرا به سال 1930 جمعيت جهان بيش از دو ميليارد بود .\r\nمرز سه ميليارد به سال 1960 پشت‌سر گذاشته شد ، باور كردنى است كه در پايان سدهء بيستم ، يعنى در مدتى كمتر از چهل سال ديگر ، اين رقم به شش ميليارد برسد . تنها به سال 1962 ،\r\n\r\n\r\n","description":"","footnote":"\r\n( 1 ) . آگ برن و نيم كف ، زمينهء جامعه‌شناسى ، ترجمهء ا . ح . آريان‌پور ، ص 253 به بعد ( به اختصار ) .\r\n","page_name":" 15 ","page_number":23},
  {"content":"\r\n\r\n63 ميليون نفر به جمعيت جهان افزوده شده است .\r\nو اما آنچه يك واقعيت اساسى است اين است كه تودهء نفوس فقير ، آنها كه از هم - اكنون قادر نيستند جوابگوى نيازمنديهاى فعلى خويش باشند ، در توليد اين افزايش سهم اساسى را به عهده دارند . . . در حال حاضر كشورهاى دچار كمبود غذايى در حدود سه چهارم از جمعيت جهانى را دربر دارند و در طول چهل سال آينده ، جمعيت آنها در حدود دو برابر و نيم خواهد شد . » « 1 » مؤلف در جاى ديگر مىنويسد : « زودرسى سن ازدواج براى دخترها سبب مىشود كه آنها بتوانند تعداد بيشترى فرزند به دنيا بياورند . . . زنى كه در 15 سالگى ازدواج مىكند بطور متوسط ظرفيت ده زايمان را دارد ، اما زنى كه در بيست سالگى ازدواج مىكند تنها ظرفيت 7 فرزند دارد . . . در طول قرنها داشتن اولاد بسيار ، و خانوادهء بزرگ ، آرمان همگى بوده است ، زيرا اولاد ، چه از نظر اقتصادى و چه از نظر اجتماعى ، قدرت و نيرو تلقى مىشد . عقيم بودن موجب شرمسارى و فرزند بسيار موهبت خداوندى محسوب مىشد . » « 2 »\r\nولى امروز به حكم شرايط جديد اقتصادى و اجتماعى ، تقريبا تمام كشورها سعى مىكنند كه ميزان مواليد را تحت بازرسى قرار دهند ، و از افزايش نامحدود جمعيت جلوگيرى كنند .\r\n« حكومت چين در چندين نوبت خيلى درست و صحيح تذكر داده است كه جمعيت چين زياده از اندازه نيست ، اما با در نظر گرفتن سرعت آهنگ رشد اقتصادى رشد جمعيت سريع است .\r\nآن خطر واقعى كه بشريت را تهديد مىكند بر خلاف تصور برخى از نويسندگان در اين نيست كه تعداد جمعيت در سال 2100 بالغ بر 32 ميليارد و يك سدهء بعد در حدود 1700 ميليارد خواهد شد . خطر را نبايد در افق سالهاى 1980 و 1990 ديد ، خطر هم‌اكنون نمايان شده است . كشورى مانند هند كه در آستانهء قحطى قرار دارد ، نمىتواند فشار بار 39 تا 40 ميليون مصرف‌كنندهء تازه را بدون روبرو شدن با يك فاجعه بر خود هموار كند . . . از سوى ديگر كاهش سنگين مواليد در فاصلهء درازمدت ، دشواريهاى جديد به وجود مىآورد و موجب تسريع پيرى جمعيت مىگردد . اين امرى است كه اگر ترقيات اقتصادى قابل ملاحظه‌اى پيشاپيش صورت نگرفته باشد ، عواقب آن وخيم است . در ژاپن نسبت افراد بالاتر از 60 سال به سال 2015 از 8 % به 25 % خواهد رسيد ، در حالى كه نسبت افراد جوان از 33 % به 16 % خواهد رسيد . » « 3 »\r\n\r\n\r\n","description":"","footnote":"\r\n( 1 ) . ايولكست ، جهان سوم و پديدهء كم‌رشدى ، ترجمهء منير جزنى ، ص 9 به بعد .\r\n( 2 ) . همان ، ص 143 .\r\n( 3 ) . همان ، ص 30 - 228 ( به اختصار )\r\n","page_name":" 16 ","page_number":24},
  {"content":"\r\n\r\n\r\n2 . طبقات اجتماعى در ايران\r\n\r\n","description":"","footnote":"","page_name":" 17 ","page_number":25},
  {"content":"\r\n\r\n\r\nطبقات اجتماعى در ايران\r\nبطورى كه از تاريخ ماد ، اثر دياكونوف برمىآيد در ايران ، از آغاز هزارهء دوم قبل از ميلاد بطور محسوسى ، آثار يك جامعهء طبقاتى آشكار ، و در بطن سازمان جماعت بدوى ، بهره‌كشى از بردگان آغاز گرديده بود . « در اين دوره ، نخستين تقسيم بزرگ اجتماعى كار صورت گرفت و قبايل شبان - پيشه و زراعت‌پيشه پديد آمدند . از ديگر سو بعضى قبيله‌ها در توليد انواع گوناگون مواد خام ( مثلا فلزات ) و پيشه‌هاى گوناگون تخصص يافتند ، و اين تخصص بسته به ناحيهء سكونت ايشان بود ؛ مثلا قبايل كوهستانى ناحيهء واقع ميان ماد و عيلام ( در لرستان كنونى ) چيره‌دستى فوق العاده‌اى در ساختن مصنوعات مفرغى به دست آوردند . . . » « 1 »\r\nپيدايش حكومت عيلام و دولت ماد و هخامنشى بهترين معرف يك جامعهء طبقاتى است . دولتهايى كه در اين دورهء باستانى زمام امور را در دست گرفته‌اند هدفى جز حفظ نظام اجتماعى و طبقاتى و جلوگيرى از عصيان بردگان و عناصر محروم نداشته‌اند . قرائن بسيارى نشان مىدهد كه در عهد هخامنشيان ، « گئوماتا » علىرغم داريوش ، ظاهرا متكى به طبقات محروم بود و با بخشودن مالياتها و الغاى بيگارى ، مىخواست از رشد روزافزون اختلاف طبقاتى جلوگيرى كند . ولى چنان كه ديديم ، داريوش به كمك طبقات فرمانروا از اين جنبش جلوگيرى كرد . دياكونوف در تاريخ خود ، از جنبشهاى خلق در آن دوران ياد مىكند و مىنويسد كه پس از پايان كار گئوماتا ، داريوش با قيامها و مخالفتهاى زيادى روبرو گرديد ؛ از جمله شخصى به نام « فرورتيش » ( فرائورت ) كه خود را از خاندان كياكسار مىشمرد ، در رأس يكى از شورشها قرار گرفت . در صدر قيام ديگرى يك نفر پارسى به نام « وهيزداته » قرار داشت كه خود را مانند گئوماتا برديه پسر كورش مىخواند . . . در اين‌كه هدف هر دو قيام احياى نظامات زمان برديه دروغين ( نظاماتى كه داريوش ملغى كرده بود ) بوده ، شكى نيست ؛ ولى ممكن است كه قيام كنندگان از آن حدود هم تجاوز كرده بودند زيرا كه هر دو شورش به صورت نهضت خلق درآمده بود . . . شكى نيست كه افراد آزاد عادى ماد نيز در عصيان همعنان فرورتيش بودند . بر روى هم جنبهء عمومى و ملى قيام عليه داريوش مورد ترديد نمىتواند باشد . مسلما قيام سوم كه در مرغيانا ( بخشى از ايالات باكتريا ) به رهبرى شخصى به نام « فرادا » صورت گرفت نيز همگانى بود .\r\n\r\n\r\n","description":"","footnote":"\r\n( 1 ) . دياكونوف - تاريخ ماد ترجمهء كريم كشاورز ص 159 به بعد .\r\n","page_name":" 18 ","page_number":26},
  {"content":"\r\n\r\nداريوش پس از يك رشته جنگهاى خونين با مخالفين خود و خاموش كردن شورش بابل ، به سوى ماد روىآورد و سرانجام فرورتيش را شكست داد . « 1 »\r\n« در آن زمان ، شيوهء توليد برده‌دارى ، تقسيم كار ، بسط و توسعهء سازمانهاى اقتصادى جامعهء آن روز ايران را به جلو مىراند ، و در مجموع گامهايى ترقيخواهانه بود . از وضع اجتماعى و طبقاتى ايران در دوران حكومت اشكانيان ، اطلاعات كافى نداريم . آنچه مسلم است در عهد ساسانيان ، وضع و موقعيت هريك از طبقات مشخص گرديد ؛ اكثريت مردم يعنى كشاورزان و پيشه‌وران فعاليتهاى توليدى را انجام مىدادند و ماليات مىپرداختند ، و نجبا و اشراف و روحانيان جزء طبقهء ممتاز به حساب مىآمدند . تغيير موقعيت اجتماعى طبقات غير ممكن بود و كسى كه جزو طبقهء كشاورزان يا پيشه‌وران بود نمىتوانست در صف نجبا يا روحانيان يا دبيران قدم گذارد . همين مظالم و بيدادگريها سبب قيام مزدك و ياران او گرديد . ولى چون اين قيام بنيان و ريشهء عميق اجتماعى نداشت به دست خسرو انوشيروان سركوب گرديد . مقارن همين ايام ؛ يعنى در دوره‌اى كه ظلم و بيعدالتى سراسر ايران را فراگرفته بود ، اعراب در پناه دين جديد ، متحد و متشكل شده بودند و به ملل همجوار وعدهء مساوات و برابرى مىدادند .\r\nدر عهد ساسانيان به حكايت‌نامهء تنسر ، مردم به چهار طبقه تقسيم مىشدند و در بالاى عموم طبقات پادشاه قرار داشت . طبقهء اول اصحاب دين كه شامل مغان ، موبدان ، مغان اندرزبد ، هيربدان ، دستوران ، حكام و عباد و زهاد و سدنه و معلمان مىباشد . طبقهء دوم ، جنگجويان و مردان كارزار ، كه به دو قسمت سوار و پياده تقسيم مىشدند ، و از حيث مراتب و اعمال بين آنان اختلاف فراوان وجود داشت . طبقهء سوم شامل دبيران و محاسبان يا كتاب رسائل و حسابداران و قضات و دادوران و وقايع‌نگاران و اطباء و شعرا و منجمان مىگرديد . و طبقهء چهارم كه در حقيقت اكثريت زحمتكش جامعه را تشكيل مىداد و شامل كشاورزان و پيشه‌وران و صنعتگران و بازرگانان مىگرديد ؛ كه از آن ميان ، گروههاى اخير جزو طبقات مولد جامعه بودند و بار سنگين مالياتهاى گوناگون را بر دوش مىكشيدند . » « 2 »\r\n« نامهء تنسر » بهترين معرف حدود و قيود طبقاتى در آن روزگارست « . . . فساد بيوتات و درجات دو نوع است : يكى آنكه خانه را هدم كنند و درجه به غير [ حق 
  ] وضع روا دارند يا آنكه روزگار خود ، بىسعى ديگرى عزوبها و جلالت قدر ايشان بازگيرد ، و اعقاب ناخلف در ميان افتند ، اخلاف اجلاف را شعار سازند ، و شيوهء تكرم فروگذارند ، و وقار ايشان پيش عامه برود ، چون مهنه به كسب مال مشغول شوند و از ادخار فخر باز ايستند و مصاهره با فرومايه و نه كفو خويش كنند ، از آن توالد و تناسل ، فرومايگان پديد آيند ، كه به تهجين ( يعنى پست كردن ) مراتب ادا كنند شاهنشاه براى ترفيع و تشريف مراتب ايشان آن فرمود كه از هيچ آفريده نشنيديم ، و آن ، آن است كه ميان اهل درجات و عامه تميزى ظاهر و عام باديد آورد . به مركب و لباس و سراى و بستان و زن و خدمتكار ، بعد از آن ، ميان ارباب درجات هم تفاوت نهاد به مدخل و مشرب و مجلس و موقف و جامه و حليه و ابنيه بر قدر درجهء هريك ، تا خانهاء خويش نگه دارند ، و\r\n\r\n\r\n","description":"","footnote":"\r\n( 1 ) . همان ، ص 34 - 533 ( به اختصار ) .\r\n( 2 ) . نامهء تنسر به تصحيح مجتبى مينوى ، ص 12 ( نقل به تصرف ) .\r\n","page_name":" 19 ","page_number":27},
  {"content":"\r\n\r\nحظ و محل فراخور خود بشناسند ؛ چنان كه هيچ عامى با ايشان مشاركت نكند در اسباب تعيش ، و نسب و مناكحه محظور باشد از جانبين . . . و من بازداشتم از آنكه هيچ مردم‌زاده زن عامه خواهد تا نسب محصور ماند ، و هركه خواهد ميراث بر آن حرام كردم ، و حكم كردم تا عامه مستغل املاك بزرگزادگان نخرند و در اين معنى مبالغت روا داشت . » « 1 »\r\nبايد دانست كه قرنها قبل از ظهور و اشاعهء نهضت اسلامى در تورات و انجيل نيز تعاليمى عليه ستمگران و مال‌اندوزان آمده بود .\r\nچنان كه در تورات سفر تثنيه ، باب 15 ، آيهء 7 چنين مىخوانيم : « اگر نزد تو در يكى از دروازه‌هايت در زمينى كه يهوه خدايت به تو مىبخشد ، يكى از برادرانت فقير باشد ، دل خود را سخت مساز و دستت را بر برادر فقير خود مبند . » همچنين در باب 24 ، آيهء 14 مذكور است :\r\n« بر مزدورى كه فقير و مسكين باشد ، خواه از برادرانت و خواه از غريبانى كه در زمينت در اندرون دروازه‌هاى تو باشند ، ظلم منما . »\r\nهمچنين در انجيل مىخوانيم : « گنجها براى خود بر زمين نيندوزيد ؛ جائى كه بيد و زنگ زيان مىرساند و جائى كه دزدان نقب مىزنند و دزدى مىنمايند ، بلكه گنجها به جهت خود در آسمان بيندوزيد . . . زيرا هرجا گنج توست دل تو نيز در آنجا خواهد بود . » « 2 » همچنين در انجيل مرقس مىخوانيم كه عيسى به يكى از ياران خود مىگويد هرچه دارى به فروش و به فقرا بده ولى او ترشرو و محزون شده راه خود پيش مىگيرد . عيسى در اين حال به شاگردان خود مى - گويد : « . . . سهل‌تر است كه شتر به سوراخ سوزن درآيد از اينكه شخص دولتمند به ملكوت خدا داخل شود . » « 3 »\r\nمذهب اسلام چنان كه قبلا اشاره كرديم مانند ديگر مذاهب ، مردم را به رعايت حال فقيران ، درماندگان ، يتيمان و بردگان فرامىخواند ، ولى به هيچ‌وجه بشريت را به الغاى طبقات و مساوات اجتماعى و اقتصادى دعوت نمىكند .\r\nچنان كه در قرآن آمده است :  « . . . نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَ رَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا . . . »  « 4 » : ( بعضى از آنها را بالاى بعضى ، از جهت مراتب و درجات قرار داديم تا برخى از ايشان بعضى ديگر را به كار گيرند ) .\r\nنيز مىخوانيم :  « . . . وَ اللَّهُ فَضَّلَ بَعْضَكُمْ عَلى بَعْضٍ فِي الرِّزْقِ . . . »  « 5 » ( خدا رزق بعضى از شما را بر بعضى ديگر فزونى داده است ) .\r\n « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ وَ ابْنِ السَّبِيلِ . . . »  « 6 » ( مصرف صدقات ، نيست مگر مختص فقيران ، عاجزان ، متصديان ادارهء صدقات و براى تأليف قلوب و آزادى بندگان و قرض‌داران و در راه خدا و به راه درماندگان ) .\r\n « وَ اعْبُدُوا اللَّهَ وَ لا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ بِذِي الْقُرْبى وَ الْيَتامى وَ الْمَساكِينِ وَ الْجارِ ذِي الْقُرْبى وَ الْجارِ الْجُنُبِ وَ الصَّاحِبِ بِالْجَنْبِ وَ ابْنِ السَّبِيلِ وَ ما مَلَكَتْ أَيْمانُكُمْ . . . »  « 7 »\r\n\r\n\r\n","description":"","footnote":"\r\n( 1 ) . همان ، ص 19 - 18 ( با اندكى اختصار ) .\r\n( 2 ) . متى ، باب ششم ، آيهء 19 .\r\n( 3 ) . باب دهم ، آيهء 25 .\r\n( 4 ) . زخرف ، آيهء 31 .\r\n( 5 ) . نحل ، آيهء 71 .\r\n( 6 ) . توبه ، آيهء 60 .\r\n( 7 ) . نساء ، آيهء 40 .\r\n","page_name":" 20 ","page_number":28},
  {"content":"\r\n\r\n( خداى يكتا را بپرستيد و هيچ چيزى را شريك وى نگيريد و نسبت به پدر و مادر و خويشان و يتيمان و فقيران و همسايهء خويش و همسايهء بيگانه و دوستان موافق و رهگذران و بندگان و پرستاران كه زيردست شمايند ، - در حق همه نيكى كنيد ) .\r\nبه اين ترتيب مىبينيم كه اسلام مطلقا از مساوات اقتصادى و اجتماعى مردم سخن نمىگويد ؛ حتى عده‌اى از سران عرب مساوات آدميان را موجب فناى بشريت مىشمردند و مىگفتند : « لو تساوى الناس لهلكوا جميعا . »\r\nقبل از آنكه وضع اجتماعى و طبقاتى ايرانيان را از روى كتب و آثارى كه به يادگار مانده است مورد مطالعه قرار دهيم ، نظريات علمى دانشمندان قديم و جديد را در مورد مفهوم « طبقه » و « طبقات اجتماعى » اجمالا ذكر مىكنيم .\r\nجرجى زيدان مردم را در عصر عباسيان به دو طبقهء عامه و خاصه تقسيم مىكند و مىنويسد هريك از اين دو طبقه دسته‌هاى كوچكترى همراه دارند .\r\nخليفه و خانوادهء او يعنى « هاشميان » از حقوق و امتيازات فراوان برخوردار بودند « . . . خليفه در مواقع رسمى روى تخت مىنشست ، و هاشميان در حضور وى بر صندلى مىنشستند و ساير مردم روى فرش يا توشك و امثال آن جلوس مىكردند . هاشميان غالبا مستمرى و مقررى معينى داشتند كه از بيت المال مىگرفتند ؛ بعلاوه انعامها و جايزه‌هايى نيز از خليفه دريافت مىنمودند ؛ به خصوص اگر خليفه از آنها بيم داشت ، دست و زبان آنها را با هديه و جايزه مىبست . . . آنها را به عيش‌ونوش مشغول مىداشت و از فكر خلافت و فرمانروايى منصرف مىكرد . به اين ترتيب هاشميان مانند شاهزاده‌هاى شرقى ، مردم سعادتمند و مفتخورى بودند كه از افتخارات و اموال دولتى بدون انجام خدمت و احساس كمترين مسئوليتى بهره‌مند مىشدند و عمر خود را در كاخها به عيش‌ونوش به‌سر مىكردند . يكى از آنها محمد بن - سليمان هاشمى به استثناى املاك و مستغلات پنجاه و چند ميليون درهم نقدينه داشت و درآمد روزانهء وى ، صدهزار درهم بود ( مسعودى ، ج 2 ، ص 188 ) .\r\nديگر از طبقات ممتاز آن دوران ، غير از هاشميان ، رجال دولت يعنى وزيران و دبيران و سران سپاه و كارمندان عاليرتبهء دولت را بايد نام برد كه بيشتر از موالى و ايرانيان بودند ( مانند آل برمك ، آل ربيع ، آل سهل ، آل وهب ، آل خاقان ، آل فرات ، آل خضيب ، آل طاهر و غيره ) و علاوه بر اينها سپاهيان ، نديمان ، همدستان ، بزرگان ، موالى و خدمتگزاران همگى كمابيش از مزايايى برخوردار بودند . » « 1 »\r\nبا اينكه در كتب مذهبى يهود و نصارا و اسلام مكرر در مذمت مال‌اندوزى و حرص و آز ، تذكرات شديد داده شده است معذلك هيچيك از تعاليم و اندرزهاى مذهبى چنان كه بايد در استقرار عدالت اجتماعى و اقتصادى در جوامع اسلامى مؤثر نيفتاده است :\r\nدر سورهء توبه آيهء 35 مىخوانيم\r\n يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَ جُنُوبُهُمْ وَ ظُهُورُهُمْ ، هذا ما كَنَزْتُمْ \r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، ترجمهء على جواهر كلام ، ج 5 ، ص 21 به بعد ( به اختصار ) .\r\n","page_name":" 21 ","page_number":29},
  {"content":"\r\n\r\n لِأَنْفُسِكُمْ فَذُوقُوا ما كُنْتُمْ تَكْنِزُونَ . \r\nروزى كه در آتش دوزخ ( گنجهاى زر و نقره‌يى كه اندوخته‌اند ) مشتعل گردد و با آنها پيشانىها پهلوها ، و پشتهاى آنان داغ كرده شود ( به آنها گفته مىشود ) اين همان گنجى است كه براى خود گرد آورديد بچشيد گنجى را كه براى خود نهاديد .\r\n\r\nداورى فضل بن يحيى دربارهء طبقات مختلف\r\nبه نظر فضل بن يحيى مردم چهار دسته‌اند :\r\nاول پادشاهان كه از روى شايستگى داراى آن مقام بلند هستند ؛ دوم وزيران كه بواسطهء هوش و خرد ، مقرب آستان پادشاهان گشتند ؛ سوم بزرگان قوم كه ثروت به دست آوردند ، چهارم مردمى كه بواسطهء فضل و كمال خود را به آن دسته‌ها پيوستند ؛ و بقيه تودهء مردم ، مانند كف دريا و آب گنديده ، چارپاى احمق و نادان هستند و جز خواب و خوراك هدفى ندارند . روزى معاويه به احنف گفت مردم را براى من توصيف و تشريح كن ، احنف چنين اظهار داشت : سرانى كه بخت يارى كرده و آنها را برتر ساخته است ؛ بازوانى كه با نيروى تدبير قوى گشته ؛ اشخاصى كه مال وسيلهء شهرت آنها شده ؛ اديبان و دانشمندانى كه بوسيلهء علم و دانش به آن سه دسته پيوسته‌اند ؛ و بقيه مانند چارپايان هستند ، اگر گرسنه شوند ديوانه‌اند و همين كه سير مىشوند در خوابند . از حضرت على بن - ابيطالب ( ع ) راجع به طبقهء محروم و بى خبر سؤال شد ، فرمودند : همج رعاع اتباع كل ناعق ، يميلون مع كل ميله . « 1 » مانند پشه به هر بادى مىجنبند و هركس صدا برآرد به صداى او مىرقصند .\r\n\r\nظهور اختلاف شديد طبقاتى\r\nچنان كه گفتيم ، از عهد عمر كه سيل غنايم و باج‌وخراجها به مركز خلافت روان گرديد و بدون رعايت استحقاق بين مردم تقسيم گرديد ، اختلاف طبقاتى در جامعهء اسلامى آشكار شد ، و اين تعارض و اختلاف از دورهء بنى اميه و بنى عباس رو به فزونى نهاد .\r\n. . . وصف ثروت و تجمل بازرگانان كه در كتب ادب آمده است حيرت‌انگيز است .\r\nنعمت و ثروت يك بازرگان در نشابور چندان بود كه مايهء حيرت و اعجاب عبد اللّه طاهر مىشد . يك آسيابان در عهد معتصم خليفه چندان ثروت اندوخته بود كه در هر روز تنها صد دينار صدقه مىداد . دهقانان بزرگ و اميران محتشم نيز مكنتهاى هنگفت فراز آورده بودند ، چنان كه يك دهقان خراسان - حمويه نام - در نزديك بيهق چهار ماه ، هارون خليفه را با موكب و حشم وى نگهدارى نمود و هيچ از پذيرايى فروگذار نكرد . و همچنين يكى از بازرگانان طبرستان براى اينكه در راه مكه حشمت و ثروت خود را به رخ ديگران بكشد به جاى هيزم كاغذ مىسوزانيد و به جاى تره حرير سبز بر خوان مىنهاد و مردم را به خوان خويش مىخواند . در برابر اين مايه ثروت و تجمل كه مايهء ناز عده‌اى بود ، عده‌اى نيز از درد و نياز رنج مىبردند . مسلم بن وليد شاعر دربار خليفه گاه مىشد كه براى خرج روزانه و خريد گوشت و نان ناچار مىشد كفش خود را بفروشد . ابو الشمقمق بسا كه از بيجامگى\r\n\r\n\r\n","description":"","footnote":"\r\n( 1 ) . ر . ك : تاريخ تمدن اسلام ، ج 2 ، ص 211 .\r\n","page_name":" 22 ","page_number":30},
  {"content":"\r\n\r\nخانه‌نشين مىشد و در را به روى كسى نمىگشود . اين حال شاعر بود كه روى سؤال داشت ، و كسانى بودند كه متاع او را - از بيم گزند زبانش - بخرند . حال ديگر فقيران ، از اين بدتر بود . از طبقات خرده‌پا كسانى پيدا مىشدند كه سقف خانه‌شان آسمان بود و گاه چندين روز گرسنه مىماندند . و هنوز صداى اين شكمهاى خالى و گرسنه را از اشعار شاعران آن دوره مىتوان شنيد . . . « 1 »\r\n\r\nتقسيم ثروت و درآمد بين طبقات\r\nخلفا قسمتى از درآمد دولت را بابت حقوق كارمندان مىدادند و بقيه را ميان نزديكان و طبقات خاصه ، به عنوان انعام و جايزه و مستمرى و غيره ، تقسيم مىكردند . آنها هم براى حفظ مقام خويش آن اموال را به زيردستان مىدادند . . . به اين طريق پول از دست خليفه به دست وزيران و اميران ، و از دست آنان به زيردستان ، و از دست آنها به دست بازاريان و كارگران و سوداگران مىافتاد . و در واقع پولى كه از كيسهء مردم درآمده بود مجددا به كيسهء آنان برمىگشت . « 2 »\r\nاينكه جرجى زيدان مىنويسد كه خليفه ماليات را از مردم مىگرفت و بين مردم تقسيم مىكرد ، خطاست ؛ زيرا چنان كه مىدانيم درآمد بيت المال در آن دوره از محل مالياتها و جزيه‌هايى كه از ملل تابع اعراب گرفته مىشد تأمين مىگرديد ، دولت عباسيان بطور متوسط ، سالى 360 ميليون درهم ماليات مىگرفت ؛ در حدود 60 ميليون آن به مصرف سازمانهاى دولتى مىرسيد و بقيه به ميل خليفه خرج مىشد . يعنى در معنى ، رعاياى ايران و عراق و مصر و ديگر كشورها كار مىكردند و دولت نصف يا ثلث محصول آنها را مىگرفت و به ميل خود خرج مىكرد . و براى اينكه سروصدايى بلند نشود از پولهايى كه از عرق جبين و كد يمين كشاورزان خاورميانه گردآورى شده بود به فرزندان صحابه و بزرگان قريش مىدادند و آنها را با پول و ملك مشغول مىكردند و آنان هم از محل اين پولهاى حلال ( ! ) قصر مىساختند و كنيز و غلام مىخريدند و به شاعران و نديمان و حاشيه‌نشينان مىدادند . امام موسى كاظم از مدينه به بغداد نزد مهدى خليفه مىآمد ، خليفه مقدار زيادى پول به آن حضرت مىداد ، و آن بزرگوار پولها را در كيسه‌ها ريخته ميان اهل مدينه تقسيم مىفرمود . « 3 »\r\nگاه براى جلب محبت افراد قبايل به آنها ضيافت مىدادند و حتى گاهى در كوچه و بازار خوان عمومى مىگستردند و تودهء مردم را خوراك مىدادند . به اين ترتيب مىبينيم كه نه تنها در صدر اسلام بلكه در دورهء خلفاى بنى اميه و بنى عباس نيز ، دولت هيچ برنامهء اقتصادى صحيحى نداشت ، و در مقام اين نبودند كه مردم را به كارهاى مثمر و سودمند بگمارند و در مقابل كار مفيد اجتماعى ، به اشخاص پول بدهند بلكه پولهايى كه به زور از اقطار عالم اسلام گردآورى مىشد ، در مركز خلافت بين اشخاص مختلف به عنوان مستمرى ، جايزه ، انعام ، صدقه ، صله و جز اينها تقسيم مىشد . و عده‌اى هم در نهايت فقر زندگى مىكردند .\r\n\r\n\r\n","description":"","footnote":"\r\n( 1 ) . دكتر عبد الحسين زرين‌كوب ، تاريخ ايران بعد از اسلام ، ص 535 .\r\n( 2 ) . تاريخ تمدن اسلام ، ج 5 ، ص 92 .\r\n( 3 ) . همان ، ص 95 .\r\n","page_name":" 23 ","page_number":31},
  {"content":"\r\n\r\nفقها و پرهيزكاران صدر اسلام و اوايل خلافت بنى اميه غالبا به نوعى كار و كسب اشتغال داشتند و حاضر نمىشدند انعام و جايزهء خلفا را قبول كنند و كليهء اعمال صواب و ناصواب آنان را صحه بگذارند ، اما با گذشت زمان ، اكثر فقها و پيشوايان مذهبى مزهء شيرين رشوه را چشيدند و با گرفتن انعام و جايزه از خلفا ، از روش انتقادى ديرين دست برداشتند . ذو الرمهء شاعر مىگويد : « پولهايى را كه من به دست آورده‌ام ارث كسان من نيست ، ديه هم نيست ، از راه حرام ( ! ) هم نگرفته‌ام بلكه خدمت بزرگان رسيده‌ام و از آنان دريافت داشته‌ام . » همانطور كه بزرگان بذل و بخشش مىكردند مردم نيز مجبور بودند غير از ماليات و عوارض گوناگون ، به فرمانداران كنيز و غلام و رخت و لباس و پول و گاو و شتر و استر و غيره بدهند . فرمانداران نيز براى تثبيت وضع خود ناگزير بودند مقدارى از اين هديه‌ها را بطور مستمرى ( سالانه ) به مقامات بالاتر بدهند و اگر هديه‌ها در موعد مقرر نمىرسيد ، فرماندار ، متمرد به شمار مىآمد و از كار بر كنار مىشد . اين بود وضع اجتماعى و اقتصادى در جامعهء اسلامى .\r\nدر دورهء قرون وسطى خلفا براى اكثريت مردم ارزش چندانى قايل نبودند . مورخ نامدارى چون ابو الفضل بيهقى بدون توجه به نقش توليدى و اجتماعى مردم مىنويسد : « خيمهء مسلمانى ملك است ، و ستون پادشاه و طناب و ميخها رعيت . پس چون نگاه كرده‌ايد اصل ستون است و خيمه بدان بپاست . و هرگه ، وى سست شد و بيفتاد ، نه خيمه و نه طناب و نه هيچ ماند . »\r\nمقريزى در كتاب اغاثة الامة بكشف الغمة ، طبقات اجتماع را بدينسان تقسيم كرده است : 1 ) اهل دولت ؛ 2 ) توانگران ، از قبيل بازرگانان و منعمانى كه در رفاه و آسايش به سر مىبرند ؛ 3 ) كسبه‌اى كه نسبت به تجار طبقهء متوسطى هستند و بازاريانى كه معاش خود را از خريد و فروش به دست مىآورند ؛ 4 ) فلاحت پيشگانى كه به كار كشت و كار مىپردازند و ساكنان مزارع ؛ 5 ) بينوايان و تهيدستان كه اكثريت فقيهان و طلاب علوم را تشكيل مىدهند ؛ 6 ) پيشه‌وران و كارگرانى كه در صنايع كار مىكنند و مزد مىگيرند ؛ 7 ) مستمندان و بينوايانى كه از راه تكدى معاش خود را بدست مىآورند . . . « 1 »\r\n\r\nرابطهء وسايل توليدى با طبقات\r\nدر جوامع ابتدايى مادام كه وسايل توليدى و فرهنگ جامعه مراحل ابتدايى خود را طى مىكند معمولا افراد جامعه وضع اقتصادى و اجتماعى يكسانى دارند و مالكيت خصوصى به مرحله‌اى نمىرسد كه طبقات مختلف المنافع در برابر يكديگر صف‌آرايى كنند . در چنين جامعه‌اى امكانات اجتماعى تقريبا براى همهء افراد يكسان است ، و هر فردى مىتواند برحسب سن ، جنسيت و نيروى بدنى و فكرى خود به فعاليتى ثمربخش دست بزند . ولى پس از آنكه در اثر تكامل ابزارهاى توليدى توليد اضافى ميسر گرديد ، عده‌اى برآن شدند كه از نيروى كار ديگران بهره‌بردارى كنند . به اين ترتيب اندك‌اندك ، اختلاف طبقاتى و استثمار انسانى از انسانهاى ديگر آغاز گرديد . در اين دوره است كه در جنگها اسيران را به جاى آنكه بكشند به عنوان غلام و برده مورد استثمار و\r\n\r\n\r\n","description":"","footnote":"\r\n( 1 ) . على اكبر دهخدا ، لغت‌نامه ، شمارهء مسلسل 29 ، « طبقات اجتماع » .\r\n","page_name":" 24 ","page_number":32},
  {"content":"\r\n\r\nبهره‌كشى قرار مىدهند و از حاصل كار آنان به نفع خود استفاده مىكنند .\r\nبنابراين پس از آنكه وسايل توليدى رو به تكامل نهاد و بهره‌كشى انسانى از انسانهاى ديگر امكان‌پذير شد ، جامعه به طبقات مختلف المنافع تقسيم گرديد .\r\n« يك جامعه داراى يك جهان‌بينى متجانس نيست ، بلكه هريك از طبقات جامعه براى خود جهان‌بينى مخصوصى دارند و با موازين خاصى امور و اشياء را ارج‌گذارى مىكند . . .\r\nاعضاى طبقهء بالا عموما از مالكيت خصوصى و آزادى فردى دفاع و با تقويت طبقهء كارگر مخالفت مىكنند در صورتى كه رفتار طبقات ديگر چنين نيست . » « 1 » به قول يكى از دانشمندان ، كسانى كه در كلبه‌اى محقر و با شرايطى نامساعد گذران مىكنند با قصرنشينانى كه از محروميت و ستم نصيبى ندارند يكسان فكر نمىكنند و جهان‌بينى و معتقدات واحدى ندارند .\r\nهر كودكى به هنگام زادن ضرورتا به طبقه‌اى بستگى دارد و مطابق فرهنگ آن طبقه ، داراى نوعى شعور طبقه‌اى مىشود ، و نيز موافق پايگاه اجتماعى آن طبقه ، امكاناتى براى رشد و كسب سعادت مىيابد . ولى از بستگى ابتدايى فرد به يك طبقه لازم نمىآيد كه فرد همواره در طبقهء اصلى خود بماند . به عبارت ديگر ، ممكن است شخص در جريان زندگى از طبقهء اصلى ببرد و به طبقهء ديگرى بپيوندد . « 2 »\r\nموريس دوورژه دانشمند فرانسوى در پيرامون طبقات چنين مىنويسد : « تاريخ كليهء جوامع تا امروز ، تاريخ مبارزهء طبقات است . » اين جمله كه بيانيهء اشتراكى « 3 » سال 1848 با آن آغاز مىشود فكرى به آن تازگى كه تصور مىشود ، بيان نمىكند .\r\nپيش از ماركس ، بسيارى را انديشه برآن بود كه تضادهاى سياسى از نابرابرى دسته - هاى اجتماعى به وجود آمده است : اين دسته‌هاى اجتماعى نابرابر ، طبقات به معنى وسيع كلمه را تشكيل مىدهند . وجه تمايز ماركس در اين است كه مبارزهء طبقات را عامل اصلى تعارضهاى سياسى نموده و خصوصا تعريف محكم و محدودى از طبقات به دست داده است . . .\r\nدر هر جامعه اختلاف ميان صاحبان امتياز كه امكان ارضاى اميال و تمتع كامل از هستى خود را دارند ، و ستمديدگان كه از محروميتهاى كم‌وبيش بزرگ رنج مىبرند ، امرى اساسى است ، دستهء دوم تلاش مىكنند تا جاى دستهء اول را كه براى حفظ آن مبارزه مىكنند ، بگيرند . اين تضاد تا آنجا كه به قدرت مربوط مىشود سياسى است و هميشه هم به قدرت مربوط است ، زيرا در دست داشتن قدرت يكى از مؤثرترين وسايل براى برخوردارى از امتيازات و حفظ آنهاست . . . در ايالات متحدهء امريكا پس از بررسى دربارهء « شهر ميانه » « 4 » يعنى شهرهايى كه نمايندهء زندگى مادى و فرهنگ طبقهء متوسط امريكايى هستند شش طبقهء اجتماعى به دست آورده‌اند :\r\n( طبقهء بالاى بالا ، طبقهء بالاى پايين ، طبقهء ميانهء پايين ، طبقهء پايين بالا ، طبقهء پايين پايين ) .\r\nبه نظر ماركسيستها : « دو طبقه در برابر يكديگرند : طبقه‌اى كه براى زيستن چيزى جز نيروى كار خود ندارند ، و طبقه‌اى كه ابزارهاى توليد را در دست دارد . . . همين اختلاف است كه دو طبقه\r\n\r\n\r\n","description":"","footnote":"\r\n( 1 ) . زمينهء جامعه‌شناسى ، پيشين ، ص 165 ( باختصار ) .\r\n( 2 ) . همان ، ص 167 .\r\n( 3 ) .  Le Manifeste Communiste \r\n( 4 ) .  Middle town \r\n","page_name":" 25 ","page_number":33},
  {"content":"\r\n\r\nبا منافع متضادى مىآفريند كه يكى با ديگرى مبارزه مىكند . . . مالكيت خصوصى وسايل توليد ، براى آن‌كس كه دارندهء آن است امكان مىدهد كه قسمتى از كار كسى را كه مالك نيست تصاحب كند . اگر از شيئى كه ساختهء انسان است همه چيزهايى را كه در توليد آن به كار رفته ( و از جمله وسايل معيشت كسى كه آن را توليد كرده ) برداريم ، چيزى مىماند كه همان ارزش اضافى است . سرمايه‌دار اين ارزش اضافى را حفظ مىكند و به كارگر فقط آنچه براى زيستن وى لازم است مىدهد . البته در جوامع سرمايه‌دارى جديد ، فشار اتحاديه‌ها و احزاب كارگرى با تصاحب كامل ارزش اضافى به مخالفت برمىخيزد . ولى تا هنگامى كه مالكيت خصوصى وسايل توليد باقى است استثمار از بين نمىرود . . .\r\nبدين‌سان ، شيوه‌هاى فنى ابتدايى ، نظام توليدى و نحوهء مالكيت دوران باستان را همراه با مبارزهء اربابان با بردگان و دولت برده‌داران ، موجب شده‌اند ؛ شيوه‌هاى فنى كشاورزى قرون وسطايى ، نظام توليدى و نحوهء مالكيت فئودال را همراه با مبارزهء خانها با سرفها و دولتى از نوع دولت فرانسهء پيش از انقلاب كبير را خلق كرده است ؛ و شيوه‌هاى فنى صنعتى ، نظام توليدى و نحوهء مالكيت سرمايه‌دارى را ، همراه با مبارزه ميان بورژواها و كارگران و دولت دموكراتيك غربى ، به دنيا آورده است .\r\n. . . هر نظام توليدى ( يا نحوهء مالكيت چندين گونه رژيم سياسى ، يعنى چندين شكل مبارزهء طبقاتى به وجود مىآورد . دولت برده‌داران دوران باستان ، گاه استبدادى از نوع استبداد مصرى يا ايرانى ، زمانى يك حكومت خودكامه از نوع حكومت خودكامهء يونان ، و زمانى يك دموكراسى از نوع دموكراسى آتن ، و هنگامى يك امپراتورى از نوع امپراتورى روم بوده است دولت فئودال ( در غرب ) از عدم تمركزى مبتنى بر تيولهاى مستقل از يكديگر به سوى يك نظام پادشاهى متمركز ، از نوع لوئى چهاردهم تحول يافت . دولت بورژوا گاهى يك دموكراسى غربى است و زمانى يك رژيم فاشيستى .\r\nدر دولت سوسياليستى مبتنى بر ديكتاتورى طبقهء كارگر ، مىتوان رژيم شوروى و رژيمهاى دموكراسى توده‌اى را از يكديگر متمايز كرد . . . انواع دولتها چهارند : دولت برده‌داران ، دولت فئودال ، دولت بورژوا ، و دولت سوسياليستى . در درون هريك از اين انواع ، چندين شكل دولت يعنى رژيمهاى سياسى ، وجود دارند . . . » « 1 »\r\nدو ورژه معتقد است ، « پيش از قرن نوزدهم ، توده‌هاى مردم ، در بيشتر مواقع ، از زندگى سياسى خارج بودند ؛ استثمار مىشدند ؛ اما نه وسايل ذهنى درك استثمار خود و تصور امكان رهايى خود را داشتند و نه وسايل مادى براى مبارزه با آن را . مبارزهء سياسى در ميان گروهى محدود از نخبگان جريان دارد كه اختلاف طبقاتى آنها بسيار اندك است ؛ دسته‌هاى رقيبى كه ، براى بدست آوردن قدرت ، جدال مىكنند برپايهء طبقات مبتنى نيستند . رقابت ميان ملتها يا ميان سلسله‌هاى مختلف پادشاهان ، تعارضهاى مسلكى يا مذهبى ، زدوخوردهاى ميان طوايف و رقابتهاى شخصى ، از مبارزهء طبقات اهميت بيشترى دارند ، و اين گونه كشمكشها بسيار كم به\r\n\r\n\r\n","description":"","footnote":"\r\n( 1 ) . موريس دو ورژه ، اصول علم سياست ، ترجمهء دكتر ابو الفضل قاضى ، ص 8 - 81 ( به اختصار ) .\r\n","page_name":" 26 ","page_number":34},
  {"content":"\r\n\r\nمبارزهء طبقاتى بستگى دارند . » « 1 »\r\nبااين‌حال دو ورژه منكر اين معنى نيست كه از روزگار قديم ، يعنى از هزاران سال پيش با اينكه نيروى دماغى مردم ضعيف بود و نمىتوانستند بر نيرو و قدرت خود وقوف يابند و در نتيجه كاملا متشكل شوند ، گاهى توده‌هاى مردم به صحنهء سياست مىريختند و « هرچه برسر راه خود مىيافتند درهم مىشكستند ولى شايستگى ساختن چيزى را نداشتند . بدين‌سان شورشهاى بردگان ، شورشهاى دهقانى ، و بلواهاى ديگرى در ادوار مختلف به وقوع مىپيوست . . . بعد از شكست اسپارتاكوس ، نخستين قهرمان شورشهاى توده‌اى ، كه تاريخ نامش را ضبط كرده است 60 هزار برده را در لوكانى « 2 » از ايلات روم قديم ، واقع در جنوب غربى شبه جزيرهء ايتاليا ، قتل عام شدند و 6 هزار شكنجه‌ديده را در طول راه آپين « 3 » به دار آويختند . » « 4 »\r\nدر ايران قبل از اسلام نيز اختلاف طبقاتى بشدت حكومت مىكرد ، و فقط طبقات ممتاز از حقوق و آزاديهايى برخوردار بودند .\r\nدكتر گيرشمن مىنويسد : « كليهء كسانى كه به طبقهء ممتاز متعلق نبودند مجبور بودند به هر قسم خدمت تن‌دردهند ؛ در ساختمان كاخ شاهى شركت كنند ، در تهيهء مواد بكوشند كار صنعتگران را انجام دهند . از سپاهيان پذيرايى نمايند . . . روستايى موظف بود اسبان خود را براى چاپار حاضر كند . . . آزادى انفرادى بسته به ارادهء دولت بود و در حدود دو هزار سال در ايران اثرى از آن نبود . بدبختى كه ملت در آن غوطه‌ور بود مانع از آن مىشد كه وى به تفكر بپردازد و عدم عدالت اجتماعى را احساس كند . » « 5 »\r\nدر عهد ساسانيان ، اختلافات طبقاتى فزونى گرفت . در دورهء سلطنت قباد ، مزدك از اختلاف شاه با طبقهء روحانيان استفاده كرد و نظريات مساوات طلبانهء خود را اعلام كرد : او گفت : « نابرابرى و عدم مساوات در دنيا به جبر و قهر به وجود آمده است . خداوند كليهء وسايل معيشت را در روى زمين در دسترس همگان قرار داده است تا افراد بشر آن را به تساوى بين خود تقسيم كنند . . .\r\nپس بايد از توانگران گرفت و به تهيدستان داد . » « 6 » مزدك به كمك قباد به نفع طبقات محروم قدمهايى برداشت ولى سرانجام روحانيان به كمك عمال خود قباد را خلع كردند و انوشيروان توطئه‌اى ترتيب داد و خود را پيرو آيين مزدك شمرد و كليهء پيروان مزدك را در باغى فراخواند ، سپس ناجوانمردانه به كشتار آنان فرمان داد و در اين جريان هزاران نفر به فرمان انوشيروان كشته شدند .\r\nدر جوامع بشرى موقعى مىتوان از برابرى و برادرى سخن گفت كه تضادهاى شديد طبقاتى از ميان برخيزد و دولت و هيأت حاكمه از تمام سكنهء كشور حمايت كنند و به همه امكان دهند كه نه تنها از ضروريات زندگى ، يعنى خوراك و پوشاك و مسكن ، بهره‌مند شوند ،\r\n\r\n\r\n","description":"","footnote":"\r\n( 1 ) . همان ، ص 88 .\r\n( 2 ) .  Lucanie \r\n( 3 ) .  Apienne \r\n( 4 ) . اصول علم سياست ، پيشين ، ص 198 ( به اختصار ) .\r\n( 5 ) . ايران از آغاز تا اسلام ، ص 9 - 347 ( به اختصار ) .\r\n( 6 ) . كريستن‌سن ، ايران در زمان ساسانيان ، ترجمه رشيد ياسمى ص 367 ( به اختصار ) .\r\n","page_name":" 27 ","page_number":35},
  {"content":"\r\n\r\nبلكه احتياجات درجهء دوم مردم ، يعنى وسايل تفريح و تفنن و امكان رشد معنوى نيز در دسترس عموم قرار گيرد . در غير اين صورت ، دولت تبديل به دستگاه تعدى يك طبقه بر طبقهء ديگر خواهد بود و با وسايل و امكاناتى كه در اختيار دارد « اين تعدى را قانونى و مستحكم مىكند . »\r\n« در جامعه‌هاى صنعتى كنونى ، مرزهاى طبقه‌اى مانند حدود طبقه‌اى جوامع كشاورزى گذشته ، قاطع و مشخص نيست . از اين‌رو برخى از محققان ، بخطا چنين پنداشته‌اند كه جامعهء صنعتى مثلا ايالات متحد امريكا از رده‌بندى طبقه‌اى آزاد است . ولى واقع اين است كه اين جامعه‌ها نيز مانند جامعه‌هاى پيشين ساختمانى طبقه‌اى دارند . فقط مردم آنها بر اثر عواملى مانند توليد فراوان كالاهاى مصرفى و بهبود مختصر زندگى طبقهء پايين و تبليغات دامنه‌دار حكومتها ، از وضع طبقاتى خود غافل شده‌اند . . .\r\nبنا بر يك زمينه‌يابى كه در اين‌باره صورت گرفته است ، 4 / 70 درصد مردم ايالات متحدهء امريكا خود را جزو طبقهء متوسط مىدانند در صورتى كه حداقل پنجاه درصد مردم آن كشور درآمد ساليانه‌اى كمتر از هزار دلار دارند و به سختى معيشت مىكنند . . . اكثر جوانان امريكايى بندرت مىتوانند پا از گليم پدران خود فراتر بكشند و حتى به حرفه‌اى جز حرفهء آنان بپردازند .\r\n. . . محققى از بررسى مناسبات پسران و دختران دبيرستانى يك گروه امريكايى كوچك ، دريافت كه آنان در معاشرت با يكديگر پايبند تمايزات طبقه‌اى هستند ، به اين معنى كه 65 درصد آنان صرفا با اعضاى طبقهء خود معاشرت مىكنند ، و 35 درصد با اعضاى طبقهء نزديك به طبقهء خود محشور مىشوند ، و هيچگونه ميعادگذارى يا معاشرتى بين پسران و دخترانى كه به دو طبقهء پايين و بالاى جامعه تعلق دارند ، صورت نمىگيرند . . . اعضاى طبقهء بالا و متوسط جامعه ، در سايهء قدرت مالى فراوان خود ، بيش از اعضاى طبقهء ديگر امكان زنده ماندن دارند . . .\r\nزمينه‌يابى دقيقى كه وودبرى « 1 » دربارهء مرگ نوزادان ايالات متحد صورت داده است ، نشان مىدهد كه در هفت شهر از شهرهاى ايالات متحد ، شمارهء مرگ نوزادان در سال اول عمر با درآمد خانوادهء آنان نسبت معكوس دارد ، و خانواده‌هايى كه درآمد آنان در سال از 450 دلار تجاوز نمىكند سه بار بيشتر از خانواده‌هايى كه درآمد ساليانهء آنها به 1250 دلار مىرسد ، نوزادان خود را از دست مىدهند . » « 2 »\r\nقبل از آنكه وضع اجتماعى ايران را از لحاظ طبقاتى در دوران بعد از اسلام مورد مطالعه قرار دهيم بطور اجمال وضع طبقات مختلف را در اروپا مورد بررسى قرار مىدهيم تا خوانندگان بهتر به وجوه اشتراك و موارد افتراق بين دو جامعهء شرق و غرب آشنا شوند .\r\n\r\nمختصات اجتماعى قرون وسطى ( در غرب )\r\nدانشمند آلمانى ، اريش فروم ، ضمن بحث در پيرامون مختصات اجتماعى جامعهء اروپايى در قرون وسطى چنين مىنويسد : دوران قرون وسطى يكباره در منطقه‌اى پايان نمىيابد و اجتماع جديد ، يعنى عصر سرمايه‌دارى يا بورژوازى ، ناگهان در نقطه‌اى ديگر به وجود نمىآيد . همهء نيروهاى اقتصادى\r\n\r\n\r\n","description":"","footnote":"\r\n( 1 ) .  Woodbury \r\n( 2 ) . زمينهء جامعه‌شناسى ، ص 160 به بعد ( به اختصار ) .\r\n","page_name":" 28 ","page_number":36},
  {"content":"\r\n\r\nاجتماعى كه خاص اجتماع جديدند قبلا در بطن جامعهء قرون وسطى در سده‌هاى دوازدهم ، سيزدهم و چهاردهم پرورش يافته بودند . اهميت نقش سرمايه و تضاد بين طبقات اجتماعى در شهرها در اواخر قرون وسطى بالا مىگرفت . . .\r\nمكتب اصالت عقلى جديد ، به اين دوران به صورت عصرى تاريك نگريسته است و خواسته نشان دهد كه وجوه امتياز قرون وسطى چيزى جز فقدان عمومى آزادى شخصى ، استثمار تودهء مردم از طرف يك اقليت كوچك ، خرافات و جهل ، و بالاخره كوتاه‌فكرى كه نه‌تنها مردم كشورهاى ديگر بلكه كشاورزان حومه‌نشين را نيز در چشم شهرنشينان به صورت بيگانگانى خطرناك و شايستهء بدگمانى جلوه‌گر مىساخت ، نبوده است . . .\r\nصفت بارز قرون وسطى فقدان آزادى فردى است . در اين دوران هركس به نقش خود در نظام اجتماعى زنجير شده بود . كسى را مجال آن نبود كه از يك طبقهء اجتماعى به طبقهء ديگر رود يا حتى از شهرى يا كشورى به شهر يا كشورى ديگر نقل مكان كند . به استثناء معدودى ، مردم در همانجا كه چشم به دنيا گشوده بودند ، مجبور به اقامت بودند و غالبا حتى به اين اندازه آزادى نداشتند كه آنطور كه مىخواهند بپوشند و بخورند . صنعتگر اجبار داشت متاع خود را به بهايى معين و دهقان فراورده‌هاى خويش را در جايى مشخص كه بازار شهر بود به فروش رساند . عضو يك صنف اجازه نداشت رموز فنى كار خود را به ديگران كه در آن صنف عضويت نداشتند بياموزد و مجبور بود ديگر اعضاء صنف را در هر خريد پر سود مواد خام سهيم گرداند . حيات شخصى و اقتصادى و اجتماعى در سلطهء فواعد و تكاليفى بود كه تقريبا هيچ دايره‌اى از تابعيت از آنها معافيت نداشت .\r\nاما با اينكه شخص به معناى جديد كلمه آزادى نداشت تنها و مجرد هم نبود .\r\n. . . هيچكس از نقش خود در اجتماع جدا نبود - دهقان و صنعتگر و شواليه ، دهقان و صنعتگر و شواليه بودند ، نه افرادى كه برحسب اتفاق در اين مقامات جاى داشتند . نظام اجتماعى به صورت يك نظام طبيعى متصور مىشد . . . هركس وارث موقعيت اجتماعى معينى بود . . . رنج و درد فراوان بود ، ولى كليسايى هم وجود داشت كه با توجيه اين رنج . . . تحمل آن را آسانتر مىساخت . . . و راهى براى يافتن بخشايش و محبت الهى پيش پا مىنهاد . . . هرچند جامعه بدين‌ترتيب شكل يافته بود و به آدمى ايمنى مىبخشيد اما از سوى ديگر او را در بند نگاه مىداشت . لكن اين بند با اسارتى كه در قرون بعد از طريق قدرت‌گرايى و بيداد به وجود آمد يكى نبود . . .\r\nدر اواخر قرون وسطى ، در ساختمان اجتماع و شخصيت آدمى تغييراتى پديد آمد ؛ وحدت و تمركز جامعه ضعيفتر شد ، سرمايه ، ابتكار فردى در اقتصاد ، و رقابت اهميت بيشترى يافتند و طبقهء جديد و پولدار به وجود آمد ؛ فردگرايى متزايدى كه در همهء طبقات اجتماع مشهود بود بر كليهء فعاليتهاى انسانى ، سليقه‌ها ، رسوم ، هنر ، فلسفه ، و علم كلام « 1 » تأثير مىگذاشت . . .\r\nشدت اين دگرگونى در اقتصاد و فرهنگ در ايتاليا بيشتر و انعكاسات آن در فلسفه ، هنر و شيوهء\r\n\r\n\r\n","description":"","footnote":"\r\n( 1 ) .  theology \r\n","page_name":" 29 ","page_number":37},
  {"content":"\r\n\r\nزندگى در اين سرزمين ، روشنتر از اروپاى غربى و مركزى بود . و در ايتاليا بود كه براى نخستين بار فرد از جامعهء فئودال بيرون آمد و بندهايى را كه به وى ايمنى مىداد و در عين‌حال در تنگنا گرفتارش مىكرد ، گسست . . . به گفتهء بوركهارت « 1 » از سال 1231 ميلادى هدف اقدامات سياسى فردريك دوم بر آن قرار گرفت كه « دولت فئودال را از ريشه براندازد و مردم را به انبوهى فاقد اراده و وسيلهء مقاومت تبديل سازد ، كه تا مىتوانند به خزانه سود برسانند . »\r\nنتيجهء اين ويرانى تدريجى ساختمان اجتماعى قرون وسطى ظهور فرد به معناى جديد بود .\r\nباز به گفتهء بوركهارت : « نخست در ايتاليا بود كه اين حجاب ( ايمان و پندار و تعصبات كودكانه ) از ميان برافتاد و سنجش عينى دولت و هرچيز ديگر در اين دنيا ممكن شد . »\r\n. . . از اواخر قرون وسطى ، صنعتگران در صنفهاى مختلف گرد آمده بودند ، هر استاد يك يا دو شاگرد داشت و بين تعداد استادان و احتياجات جامعه رابطه‌اى موجود بود . . . عضو يك صنف اطمينان داشت با كارى كه انجام مىدهد قادر به زندگى است . . . اصناف راه هرگونه رقابت سخت بين اعضاء را مىبستند و آنان را در خريد مواد خام ، فنون توليد و قيمت‌گذارى به اجناس به همكارى وادار مىكردند . . . و اعضاى خود را در يك ايمنى نسبى نگاه مىداشتند . . . ثبات نسبى موقعيت صنعتگران و تاجران ، كه از خصوصيات زندگى شهرى در قرون وسطى بود ، در اواخر اين عصر به تدريج رو به تحليل مىگذاشت تا سرانجام در قرن شانزدهم به كلى از ميان رفت . . .\r\nرنجش و خشم تاجر كوچك در برابر انحصارات ، در رساله‌اى از مارتين لوتر كه در سال 1524 ميلادى به نام در باب سوداگرى و رباخوارى به چاپ رسيده بيانى رسا دارد . « همهء كالاها در اختيار آنهاست ، و به تمام حيله‌هايى كه ذكر شد آشكارا دست مىزنند ، قيمتها را به ميل خود بالا و پايين مىبرند - به تاجر كوچك ستم روا مىدارند . . . از قيد كليهء قوانين ايمان و محبت آزادند . »\r\n. . . وضع دهقانان بسرعت رو به خرابى مىرفت . در ابتداى قرن شانزدهم اكثريت وسيع آنان مالك مستقل زمينى كه در آن كشت مىكردند نبودند و در مجالس شوراى محلى كه در قرون وسطى داشتن نماينده در آنها ، نشانهء استقلال طبقاتى و تساوى حقوق بود ، كسى به نمايندگى از طرف آنها نمىنشست . اكثريت آنان طبقه‌اى وابسته بودند .\r\nهمراه با رشد اقتصادى سرمايه‌دارى ، در محيط روانى نيز تغييراتى آشكار مىشد . در اواخر قرون وسطى ، مفهوم زمان ، به معناى جديد ، پديدار مىگشت و روحى ناآرام و بيتاب زندگى را زير نفوذ مىگرفت ، حتى دقايق نيز ارزش مىيافتند . نشانهء اين معناى تازه وقت ساعتهاى بزرگ شهر نورنبرگ است كه از قرن 16 تابه‌حال ربع ساعت را نيز اعلام مىكنند . تعطيلات زياد ، كم‌كم به صورت بدبختى نمايان مىشد . وقت به اندازه‌اى گرانبها شده بود كه مردم احساس مىكردند نبايد هرگز آن را صرف كارى كنند كه از آن بهره‌اى نمىبرند . كار عاليترين ارزش زندگى محسوب مىشد ؛ و طرز فكر جديد دربارهء كار به حدى شديد بود كه طبقهء متوسط را در برابر مؤسسات كليسيا ، كه توليد اقتصادى نداشتند به خشم برمىانگيخت . . .\r\nسرمايه‌دارى موجب رهايى فرد شد - رهايى از نظم اجبارى نظام تعاون ، و رخصت آنكه هركس به پاى خود بايستد و به دنبال بخت روان شود . آدمى حاكم بر سرنوشت خويش\r\n\r\n\r\n","description":"","footnote":"\r\n( 1 ) .  Burckhardt \r\n","page_name":" 30 ","page_number":38},
  {"content":"\r\n\r\nشده بود و مسئوليت سود و زيان اعمالش به خودش تعلق داشت . كوشش فردى بود كه مىتوانست وى را كامياب كند و به استقلال اقتصادى برساند . آنچه همه در برابرش يكسان نيستند پول بود ؛ و قدرت پول از اصل‌ونسب و طبقه مىگذشت . اين بود وضع جامعهء اروپايى در قرون وسطى . » « 1 »\r\n\r\nوضع طبقات مختلف بعد از اسلام\r\nدر ايران قبل از اسلام ، حدود و مقررات طبقاتى بشدت حكومت مىكرد ، انتقال طبقات و تغيير موقعيت اجتماعى و اقتصادى افراد جامعه تقريبا محال بود . اردشير بابكان در وصيتنامهء خود تأكيد كرده بود كه مقام و موقعيت هريك از طبقات را ثابت و پابرجا نگاهدارند : « بترسيد از سرى كه دم گشته يا از دمى كه سرگشته . » « 2 » اين حدود و قيود با نهضت مزدكى و قيام مردم در عصر قباد ، اندكى سستى گرفت . ولى با روى كار آمدن انوشيروان و كشتار بيرحمانهء وى از مزدكيان ، بار ديگر وضع سابق تجديد گرديد . در اواخر حكومت ساسانيان ، بيش از هر موقع ، آثار ظلم و تبعيض و اختلاف طبقاتى در بين ملل تابع امپراتورى ساسانى به چشم مىخورد .\r\nبا پيدايش نهضت اسلامى و انتشار شعارهاى بشردوستانهء آن ، مردم اميدوار بودند كه اسلام به حمايت طبقات محروم برخيزد و به اختلاف عظيم طبقاتى و حدود و قيود پيشين پايان بخشد ، ولى اين آرزو كاملا عملى نشد بلكه 30 سال پس از رحلت پيشواى اسلام و سپرى شدن عصر خلفاى راشدين ، روش آزادمنشانهء آنان راه فراموشى سپرد ، و چون حزب و جمعيت متشكل و مؤمنى براى رهبرى مردم وجود نداشت و مردم نيز رشد كافى نداشتند ، زمام كارها به دست كسانى افتاد كه ظاهرا دعوى مسلمانى مىكردند ولى عملا به هيچيك از تعاليم اسلام و سنن خلفاى راشدين عمل نمىكردند .\r\nبه همين جهت ، ديرى نگذشت كه بار ديگر در شبه جزيرهء عربستان و كشورهاى تابع خلفا ، آثار اختلاف طبقاتى ظاهر شد . ناگفته نگذاريم كه در صدر اسلام نيز در محيط جزيرة العرب ، اختلاف طبقاتى و عدم هماهنگى در سطح معيشت وجود داشت ؛ چنان كه يك‌بار\r\nعمر بر زنى گذشت كه كودكانش از گرسنگى مىگريستند و مادر براى آرام كردن آنها آب را در ديگ ريخته بود و مىجوشاند تا آنان را به اميد غذا از گريه و بيتابى بازدارد ، عمر متأسف شد و اندكى آرد به او ارزانى داشت . در همين ايام ، در عالم اسلام ، كسانى بودند كه از بركت غارت كشورهاى همجوار ، پول كلانى گرد آورده بودند و زرهاى خود را با تبر مىشكستند . « 3 »\r\nاعراب پس از آنكه ، در پناه اسلام ، به فتح كشورهاى غنى و وسيعى توفيق يافتند\r\n\r\n\r\n","description":"","footnote":"\r\n( 1 ) . گريز از آزادى ، ترجمهء عزت اللّه فولادوند ، ص 74 - 52 ( به تناوب و اختصار ) .\r\n( 2 ) . نامهء تنسر ، پيشين ، ( ملحقات ) ص 59 .\r\n( 3 ) . دكتر على الوردى ، نقش وعاظ در اسلام ، ترجمهء محمد على خليلى ، ص 84 .\r\n","page_name":" 31 ","page_number":39},
  {"content":"\r\n\r\nمانند فرمانروايان پيشين شرق ، به غارت مردم و تحميل مالياتهاى سنگين پرداختند و خود را آقا و ديگران را موالى شمردند ، و با اعمال سياست تبعيض نژادى و تحقير ملل غير عرب ، چنان كه ( در جلد دوم ) ديديم ، مقدمات قيامهاى استقلال‌طلبانهء ملل شرق نزديك را فراهم ساختند .\r\nپس از پايان حكومت بنى اميه و استقرار حكومت عباسيان ، مكرر قيامهاى عمومى عليه بيدادگرى اعراب و براى رهايى از حكومت بغداد صورت گرفت ، ولى اين جنبشها به دست سران عرب يا عمال ايرانى آنها سركوب مىشد ، تا سرانجام با روى كار آمدن حكومت طاهريان ، صفاريان ، و سامانيان ، مقدمات رهايى ايرانيان از قيد حكومت عرب فراهم شد . با ظهور نهضت اسلامى ، حدود و مقررات طبقاتى نسبت به دورهء ساسانيان سست شد و انتقال طبقات از مرحلهء پايين به مرحلهء بالاتر ، آسان گرديد تا جايى كه بعضى از غلامان به مقام وزارت و سپهسالارى و سلطنت ارتقاء يافتند . نظام الملك در فصل بيست و ششم سياستنامهء اين مطلب را روشن مىكند :\r\n« هنوز در عهد سامانيان اين قاعده برجا همى بوده است . بتدريج بر اندازه خدمت و هنر و شايستگى ، غلامان را درجه مىافزودند : چنان كه غلامى خريدندى و يك سال او را پياده در ركاب خدمت فرمودندى . اين غلام را فرمان نبودى كه پنهان و آشكار در اين يك سال بر اسب نشستى و اگر معلوم شدى مالش ( گوشمال و تنبيه ) دادندى ، و چون يك سال خدمت كردندى و شاق‌باشى ( غلام‌باشى ) با حاجب بگفتى و حاجب معلوم كردى . آنگه او را قبايى و اسبى تركى بدادندى . . . و چون يك سال با اسب و تازيانه خدمت كردى ديگر سال او را قراجورى ( شمشير سركج ) دادندى تا بر ميان بستى ، و سال چهارم كيش ( تيردان ) و قربان ( جاى كمان ) فرمودندى تا وقت برنشستن دربستى ، و سال پنجم زينى بهتر و لگام مكوكب ( ستاره‌نشان ) و قباى رومى دادندى و سال ششم ساقيى فرمودى يا اسب دادى و قدحى از ميان درآويختى ، و سال هفتم جامه‌دارى و سال هشتم خيمهء شانزده ميخى و سه غلامكى نو خريده بدادندى و در خيل او كردندى . . . و هر سال جاه و تجمل و خيل و مرتبت او مىافزودندى تا خيل‌باشى شدى . پس حاجب شدى . اگر شايستگى و هنر او همه‌جا معلوم شدى و كار بزرگ از دست او برآمدى و مردم‌دار و خداونددوست بودى ، آنگه تا 35 ساله نشدى او را اميرى ندادندى و ولايت نامزد نكردى . و البتكين ، كه بنده و پروردهء سامانيان بود ، به 35 سالگى سپهسالارى خراسان يافت . روزى سى غلام خريده بود كه سبكتكين پدر محمود يكى از ايشان بود ، حاجب پيش آمد و البتكين را گفت كه فلان غلام . . . فرمان يافت ( يعنى مرد ) آن . . . ميراث او به كدام غلام ارزانى بايد داشت . چشم البتكين به سبكتكين افتاد و بر زبانش رفت كه بدين غلام بخشيدم . حاجب گفت اى خداوند هنوز اين غلامك را سه روز بيش نيست كه خريده‌اى و هنوز يكسال خدمت نكرده ، بايد كه هفت سال خدمت كند تا بدين منزلت برسد . . . البتكين گفت من گفتم و غلامك شنيد و خدمت كرد ، و من از وى عطا بازنگيرم . » « 1 »\r\nاز اين گفته‌ها به خوبى پيداست كه پس از ظهور سلسله‌هاى مستقل و ايرانى ، در ايران مقررات كاست رو به فراموشى رفته و انتقال طبقات از طبقه‌اى به طبقهء ديگر امكان‌پذير بوده\r\n\r\n\r\n","description":"","footnote":"\r\n( 1 ) . سياستنامه ، به اهتمام هيوبرت دارك ، ص 133 ( نقل به اختصار ) .\r\n","page_name":" 32 ","page_number":40},
  {"content":"\r\n\r\nاست ، ولى مقام و موقعيت هريك از طبقات و ارزش فردى و اجتماعى هركس مشخص بود ، و هيچكس اجازه نداشت خارج از حدود خود قدمى بردارد يا افزون از مقام خود سخنى گويد . و اين معنى را مىتوان به موقعيت يا منزلت طبقاتى افراد اجتماع تعبير كرد . اينك با استناد به مدارك تاريخى ، موقعيت و ارزش طبقات مختلف را نشان مىدهيم :\r\n\r\nمنزلت طبقاتى\r\nبيهقى گويد :\r\nو چنان خواندم كه مردى خامل ذكر ( گمنام ) نزديك يحيى بن - خالد البرمكى آمد و مجلس عام ، از هرگونه مردم كافى و خامل ، حاضر ؛ مرد زبان برگشاد و جواهر پاشيدن گرفت و صدف برگشادن . تنىچند را از حاضران عظاميان حسد و خشم ربود ، گفتند زندگانى وزير دراز باد ! دريغا چنين مرد ، كاشكى او را اصلى بودى ! يحيى بخنديد و گفت : « هو بنفسه اصل قوى » و اين مرد را بركشيد و از فحول مردمان روزگار شد . و هستند درين روزگار ما گروهى عظاميان با اسب و استام و جامه‌هاى گرانمايه و غاشيه و جناغ كه چون به سخن گفتن و هنر رسند چون خر بر يخ بمانند ، و حالت و سخنشان آن باشد كه گويند پدر ما چنين بود و چنين كرد . « 1 »\r\nهمو ضمن داستان فضل ربيع با مأمون ، چنين مىنويسد : « چون امير المؤمنين بار داد هركس از اعيان ، چون وزير و اصحاب مناصب و اركان دولت و حجاب و سپاهسالاران و وضيع و شريف ، به محل و مرتبهء خويش پيش رفتند و بايستادند و بنشستند و بياراميدند . عبد اللّه طاهر كه حاجب بزرگ بود ، پيش امير المؤمنين مأمون رفت و عرضه داشت كه « بنده فضل ربيع به حكم فرمان آمده است . . . فرمان چيست . » . . . حضرت خلافت را شرم آمد و عاطفت فرمود و از سر گناهانى كه كرده بود برخاست و عفو فرمود و مرتبت دست‌بوس ارزانى داشت . » « 2 »\r\nدر كتب و آثار تاريخى مكرر از كلمه ترك و تاجيك سخن بميان آمده است ، بايد دانست كه مراد از كلمه تازيك يا تاژيك همان سكنه ايرانىنژاد بود كه در سرزمين آباء و اجدادى خود زندگى مىكردند در حالىكه تركان يا مغولان اقوامى بودند كه به زور شمشير بر ايرانيان يعنى تاجيكها فرمان ميراندند . بيهقى گويد : « حاجب بزرگ على بازگشت و همه بزرگان سپاه را از تازيك و ترك با خويشتن ببرد . » « 3 » طغرل سلجوقى در جواب اندرزهاى قاضى صاعد مىگويد :\r\n« . . . ما مردمان غريبيم ، رسمهاى تازيكان ندانيم ، قاضى به پيغام ، نصيحتها از من باز نگيرد . » « 4 »\r\n« در جوامع الحكايات » آمده است كه « چون مأمون رقم عفو بر جريدهء گناه فضل ربيع كشيد گفت : اگرچه گناه عفو كردم اما حرمت او را ساقط گردانيدم . پس بفرمود كه پيوسته بر در سراى كه مىآيد بايد كه هيچكس او را تعظيم نكند و در جايگاهى نشيند كه عوام الناس و خدمتكاران نشينند . حاجب او را گفت : امير المؤمنين نشستگاه تو اينجا تعيين كرده است و فرمان بر اين جمله است كه چون بيايى بدينجا نشينى . پس فضل فرمان او را مطاوعت نمود و آنجا بنشست هركس از خواص و امرا و مقربان كه از خدمت امير المؤمنين بيرون مىآمدند ، پهلوى\r\n\r\n\r\n","description":"","footnote":"\r\n( 1 ) . تاريخ بيهقى ، به تصحيح على اكبر فياض ، ص 6 - 525\r\n( 2 ) . همان ، ص 6 - 36 ( به اختصار ) .\r\n( 3 ) . همان ، ص 8\r\n( 4 ) . همان ، ص 554\r\n","page_name":" 33 ","page_number":41},
  {"content":"\r\n\r\nاو مىنشستند و ساعتى با او غم دل مىگفتند و او را تسلى مىدادند . و اين خبر به عبد اللّه طاهر رسيد و او را بسيار ناخوش آمده نزديك امير المؤمنين درآمد . عرضه داشت كه اين فضل ربيع ، وزير پدر و برادر تو بوده است و پنجاه سال شد كه تا در بزرگى و سرورى عمر گذرانيده ، و محل او در دلها ، و عظم او در چشمها بسيار است ، و امير المؤمنين فرموده است تا او را بر درگاه سلطان در ميان خلق نشانند ، و هر بزرگ و مهتر از خواص حضرت تو كه از اينجا بيرون مىروند گذر ايشان بر وى مىافتد و زمانى به جهت دلدارى در نزديك او مىنشينند ، و اين شيوه ، حرمت همه را زيان دارد و قاعدهء جمله باطل مىشود .\r\nامير المؤمنين گفت : « اكنون چه مىخواهى ؟ گفت ، آنكه او را به حرمت بدارى و دل بر وى خوش كنى . گفت ، دل من بر وى خوش نشود اما به جهت خاطر تو چيزى كه از وى بستده باز فرمودم و حرمت او را زياد گردانيدم و در شمار ساير خدمتكاران خود منتظم ساختم . چون او بازگشت ، فضل را كسى خبر داد كه عبد اللّه طاهر در حق تو چنين پرسشى كرد و تيمارى داشت و مقرر گردانيد كه چون به در سراى آيد ، دو خادم با وى سواره آيند و به جايگاه بهتر از آن نشيند . . . »\r\nهمچنين از مطالعهء دو مورد زير ، مىتوان تا حدى به روابط و مناسبات طبقات مختلف باهم واقف گرديد :\r\n« معتصم خليفه ، رسول به خراسان فرستاد به نزديك عمرو بن ليث . رسول پيغامها مىداد و عمرو را خادمى بود ملازم خدمت وى بود ، حاضر بود . رسول عمرو را گاه تهديد دادى و گاه تلطف فرمودى و اميد دادى . خادم در جواب رسول گفت : آنكس كه نه به خواندهء تو آمده است از راندن تو نگريزد . پس اگر به تهديد تو برگردد تلطف بسيار از چه كنى ؟ عمرو حاجب خود را فرمود كه خادم را بيرون برند و صد چوب بزنند و هزار درم عطا دهند ؛ و فرمود سخن نيكو بود ولى از خادم بىادبى بود كه نه به پايهء خويش گفت . »\r\n\r\nعشق محمود به خواهر اياز\r\n« آورده‌اند كه سلطان يمين الدوله محمود سبكتكين ، انار اللّه برهانه ، مدتى بود كه بر خواهر اياز مفتون شده بود . . . مىخواست كه او را در عقد خويش آورد ليكن انديشه مىكرد كه مبادا ملوك و سلاطين او را بدان عيب كنند و خواص او را بدان نكوهند . پس مدتى در آن مىپيچيد . ابو نصر مشكان مىگويد كه شبى در خدمت سلطان بودم . چون مجلس خالى شد ، سلطان پاى دراز كرد ، پس مرا فرمود كه پاى مرا بمال . مرا يقين شد كه هر آينه با من سرى خواهد گفت . پس فرمود حكيمان گفته‌اند كه راز از سه كس نبايد نهفت ؛ يكى از طبيب استاد ، دوم از ناصح مشفق ، سوم از خدمتكاران مصلح و عاقل . . . فرمود مدتى است كه آن سر پوشيده ( يعنى خواهر اياز ) را مىخواهم كه به نكاح خود آورم ، اما مىگويم كه نبايد كه ملوك اطراف مرا به خفت عقل و زلت راى نسبت كنند . . . در هيچ تاريخى خوانده‌اى كه پادشاهان بنده و موالى خود را در عقد آورده‌اند يا نه ؟ ابو نصر گفت ، من خدمت كردم و گفتم در عالم بسيار بوده است ؛ و ملوك سامان موالى خود را بسيار در عقد آورده‌اند . و عالميان اين معنى را جز به كمال عفت و ديانت پادشاه حمل نكنند . و براى پادشاه پوشيده نماند كه قباد در آن وقت كه به تركستان مىرفت ، در شهر اسفراين ،\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nدختر دهقانى بخواست كه انوشيروان از او متولد شد . و در تاريخ عجم خوانده‌ام كه بهرام گور دختر گازرى بخواست . . . بعد از دو روز خواهر اياز را در عقد خود كرد . . . » « 1 »\r\nسلطان مسعود به منزلت طبقاتى رجال دوران خود اشاره مىكند : « . . . اين اعيان و مقدمان را بر مقدار محل و مراتب ببايد داشت كه پدريان و از آن مااند . » « 2 » عتبى مىنويسد :\r\n« اعيان و اقارب و زبده مواكب خويش را به خدمت به رسالت سلطان فرستاد . » « 3 »\r\nدر نامه‌اى كه رشيد الدين و طواط به يكى از عمال دولتى نوشته است ، طبقات مردم بدين نحو توصيف شده‌اند : « فلان ادام اللّه تمكينه ، بداند كه اهل آن خطه . . . سه طبقه‌اند : يك طبقه آنند كى در اظهار شعار خدمت و اخلاص ما خواهند كوشيد و بدان سبب در بارگاه ما لباس حرمت و اختصاص خواهند پوشيد ؛ طبقهء دوم آنند كى مكنون ضماير ايشان مكر است و از اقوال و افعال مظلم ايشان اين معنى توان دانست ؛ . . . و طبقهء سوم آنند كى ايشان را عامة - البلد ، و اسراء الاهل و الولد خوانند ؛ و اين طبقه ارباب صناعات و اصحاب زراعاتند ، نه وفاى ملوك دانند و نه جفا . . . كار ايشان ترتيب معاش و تدبير انتعاش زن و فرزند است . . . اكنون اين مثال اصدار افتاد و فلان را ، ادام اللّه تمكينه ، فرموده آمد تا اين طبقات مردمان را ببيند و يك‌يك را على التحقيق بداند . هركه را در سر وفاى درگاه و در سينه صفاى بارگاه ما باشد ، استمالت كند و از مجلس ما مواعيد خوب دهد و به خدمت حضرت ما فرستد ؛ و هم الطبقة الاولى .\r\nو هركرا چنان يابد كى از مكائد غدر و مصائد مكر او ايمن نتواند بود ، او را مستقر كند و ولايت را از خبث مضرت . . . او پاك گرداند ؛ و هم الطبقة الثانيه . و هركه متورع باشد . . . او را برقرار بدارد . . . به تعرضات فاسد و تحكمات زائد نرنجاند ؛ چه مصالح ولايت به حرف و صناعات چنين مردمان منوط باشد و مناظم طبقات خلق به كد يمين و عرق جبين ايشان مربوط و مضبوط ؛ و هم الطبقة الثانيه . . . » « 4 »\r\nدر كتاب التوسل الى الترسل بهاء الدين محمد بن مؤيد بغدادى ، در منشور ولايت ( جند ) وظايف سنگين حكومت و فرمانروايى بتفصيل بيان شده است ؛ و ما در اينجا با رعايت اختصار و حذف مكررات ، جمله‌اى چند از آن كتاب نفيس را ، كه مربوط به طبقات مردم و راه و رسم حكمرانى است نقل مىكنيم : « چون ايزد جلت قدرته . . . ابواب خزانهء « تؤتى الملك من تشاء » بر ما گشاده است . . . و منصب ما به درجهء نسبت ظل اللّه برده . . . لازم است . . . نقش « الشفقة على خلق اللّه بر صحيفهء دل و صفحهء خاطر بنگاريم . » سپس به حكمران جند تعاليمى مىدهد و از جمله مىگويد : « . . .\r\nبه هر وقت بار عام دهد . . . و راه وصول همگان به بارگاه خويش گشاده دارد و سخن مظلومان و تظلم بيچارگان بواجبى بشنود . . . تا اهل طغيان از خوف تدارك او ، دست عدوان كشيده دارند و درماندگان از نعمت و راحت او بىنصيب نمانند و در انصاف ، ميان قوى و ضعيف ، و وضيع و شريف ، و بعيد و قريب . . . تفاوت جايز ندارند ، و با خلايق ، كه جمله امانت خالقند ، طريق\r\n\r\n\r\n","description":"","footnote":"\r\n( 1 ) . سعيد نفيسى ، « مقامات ابو نصر مشكان » ، مجلهء مهر .\r\n( 2 ) . تاريخ بيهقى ، پيشين ، ص 283 .\r\n( 3 ) . ابو النصر عبد الجبار عتبى ، ترجمهء تاريخ يمينى ، ص 293 .\r\n( 4 ) . نامه‌هاى رشيد الدين و طواط ، چاپ كلكته ، ص 27 .\r\n","page_name":" 35 ","page_number":43},
  {"content":"\r\n\r\nمرحمت و شفقت سپرد ؛ چه عدل و نيكوكارى شجره‌اى است كه ثمرهء آن تمتع و برخوردارى باشد . . . فرموديم تا الطاف خويش اصناف آدميان را ، بر اختلاف طبقات و تفاوت درجات ايشان ، شامل دارد ، و مقاصد هريك على حد الامكان بواسطهء تمكن خود حاصل آرد و دقيقهء « انزلوا - الناس منازلهم » بوفور خويش مرعى دارد .\r\nسادات را ، كه ثمرهء شجرهء رسالت و در درياى نبوتند ، موقر و مكرم و مقتدى و معظم دارد . . . ائمه و علما را ، كه ورثهء انبيا و حفظهء بيضهء دين خدايند . . . به چشم اعزاز و احترام ملحوظ دارد . . . از مقتضاى قول و حكم فتواى ايشان عدول و تجاوز جايز نشمرد . . . و قضات و حكام را كه در امضاء احكام و فصل خصومات ، امراء شرع و امناء خدايند ، به تحصيل حق ضعيفان دست قوى دارد . و البته به نقصان رونق مجلس قضا دست ندهد . . . تا حقوق مستضعفان مستهلك نشود . . . و اهل صلاح و متصوفه را ، كه اوتاد زمين و اولاد يقين و افراد روزگار و واقفان حقيقت كار و سالكان طريقت حقند ، به نظر عنايت و حسن رعايت خويش مخصوص گرداند و از حصص صدقات ، كه به صدق نيت . . . دهند ، محفوظ گرداند . . . و وجوه مشايخ و رعايا را ، كه ودايع آفريدگار و مادهء امداد روزگارند و نظام پادشاهى به نظام حال ايشان منوط است در جوار رحمت خويش دارد .\r\n. . . و مزارعان و دهاقين را ، كه سبب آبادانى عالم و محصّل ارزاق بنى آدمند ( از تصرف ظلم متجنده و سپاه و از بيگار متغلبه ) مصون دارد و آمال ايشان ، در مصالح زراعت ، به حصول مقرون گرداند و سايس عدل را شحنهء كار ايشان سازد تا هركس ، به اطمينان دل ، به زراعت و عمارت پردازد كه حفاظت ملك بىوساطت لشكر صورت نبندد . و جمع لشكر بىانفاق اموال ممكن نگردد ؛ و كسب مال بىعمارت ولايت دست ندهد ؛ و ترتيب عمارت بىسايهء سياست پادشاه ميسر نشود ؛ و تقديم ابواب سياست جز بر قانون معدلت راست نيايد ؛ كه « لا ملك الا بالرجال و لا رجال الا بالمال و لا مال الا بالعماره و لا عمارة الا بالعدل بالسياسه . »\r\nو محترفه و اهل اسواق را از تحمل اعباء مشاق محفوظ گرداند تا كارهاى خلايق فرو نماند .\r\nو طوايف حشم و ابناء متجنّد كه نگهداران حريم دولت مملكت و حافظان حوزهء ملكند . . . همگان را به خوش‌سخنى و گشاده‌رويى بندهء مطواع و چاكر مخلص خويش گرداند . . .\r\nو اصحاب ديوان را بگويد تا مواجب بر ايشان موفر دارند ، و از ظلم بر رعيت مستغنى گرداند . . .\r\nهركه را كه در نيكو خدمتى آثار مرضى پديد آيد ، مواجب بيفزايد ؛ چه در نهاد سياست هيچ حالت قادح‌تر از آن نباشد كه قومى در خدمت جانسپارى كنند و از عواطف پادشاهانه محروم مانند و گروهى از طاعت تقاعد نمايند و از بطش ملكانه نجات يابند . . . اما اگر از زمرهء حشم مجرمى خايف در پناه توبه گريزد و دست در دامن اعتذار زند ، او را از لذت عفو و نعمت رحمت خويش بىنصيب نگرداند . . . فى الجمله در جملگى احوال و افعال بر جادهء خير الامور رود .\r\nو فرموديم تا غزات و مجاهدانى را كه كمال فضيلت ايشان معلوم و مقرر است . . . به مزيد نعم و فيض كرم . . . راغب كند . . . چه تقويت بازوى اسلام و تربيت نهال شريعت . . . جز بواسطهء ترغيب اين طايفه . . . ميسر نشود .\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nو فرموديم تا ثغور و سرهاى حد را به مردان گزيده و دليران كارديده . . . كه با حوادث زمانه همزاد آمده و به تيقّظ و تحفّظ مذكور و به مردانگى و فرزانگى مشهور . . . معمور دارد . . .\r\nو به هيچ وقت از اين جماعت خالى نگذارد .\r\nو فرموديم تا در حفظ و حراست راهها بر وفق عقل و كياست ، احتياط و سياست به جاى آرد و تنظيف آن از دزدان و مفسدان واجب دارد و حفظ مسالك از لوازم ضبط ممالك داند ، و بازرگانان و ابناء سبيل را به هيچ سبيل ، ناخوشدل و مشوّش خاطر نگذارد . چنان كه اموال و دماء ايشان از فتك و سفك مصون باشد و از نهب و غارت مأمون . چه ايشان پيكان رايگان و ثناگويان بيطمع باشند . ذكر خوب از حكايت ايشان منتشر شود ، و نام بد از شكايت ايشان ساير گردد . . . و فرموديم تا در سياست اصحاب جرايم ، كه از دعايم شهريارى و لوازم جهاندارى است ، قدم بر جادهء بينت و تحرز نهد و به منتهاى احتياط و قصاراى انديشه برسد . . . نه بر پى داعيهء هوا و ميل طبيعت ، و متابعت عقل و سكينه كند نه مطاوعت خشم و كينه . . . با تأنى حكم بايد فرمود كه چون ايام خشم به سرآيد و نوبت رضا درآيد ، عوض آن دادن و تلافى آن فرمودن در تحت قدرت فطرت بشرى . . . نيايد . . . اما در حق جماعتى اشرار ، كه بر هتك استار و سفك دماء احرار ، دليرى نمايند . . . ابقائى كه سبب . . . فساد كلى باشد ، جايز ندارد .\r\nو فرموديم تا در مهمات كه سانح شود . . . با بزرگان حشم و مقدمان خدم و معتمدان و ثقات و كارديدگان و دهات ، كه عقل كامل ايشان گره‌گشاى بند نوايب . . . باشد . . . بر قضيت « و شاورهم فى الامر » رود ، و به استبداد رأى خويش ، در بند استعداد دفع آن نشود . . . و عزايم در كارها بعد از تدبر وافى و تفكر كافى به امضاء رساند و حزم و احتياط را ديدبان سيادت و عنوان سعادت داند ، و تا تواند از محاربت ، مجانبت نمايد و رأى مشاورت را بر جنگ و مخاصمت تقديم دهد . . .\r\nو فرموديم تا در عقود و عهود مخالفان و موافقان ، نقض و خلف روا ندارد . . . تا دلها بر مودت و متفق گردد .\r\nو فرموديم . . . در ديوان خويش ، كاركنان و اصحاب مناصب چنان نصب كند كه به امانت و صيانت موصوف باشد . . . تا با رعايا طريق مجاملت و حسن معاملت سپرند . . . و به اصحاب املاك جز به قانون معين و مال مقنن رجوع نكند ، و رسم نو و قرارى محدث كه منال آن اندك و و بال آن بسيار باشد . . . ننهد ، و اگر نهاده باشد در رفع و دفع آن مبالغت كند . . . هركه بر ضعفا تسلط پيش گيرد . . . در عزل او تردد و توقف از طبع دور دارد . . . در پايان اين منشور به كليهء « . . . امرا و كبرا و حشم و خدم و ائمه و امم و سادات و قضات و مشهوران و ساير رعايا و خاصه ساكنان جند . . . توصيه شده است كه حكمران جديد را تأييد و تقويت نمايند . » « 1 »\r\n\r\nوضع مردم\r\nبارتولد براى نشان دادن حقوق اجتماعى طبقات مختلف مىنويسد :\r\nدر قرن ششم هجرى ( قرن 12 ميلادى ) بيش از پيش ، توده‌هاى مردم را همچون نيروى كار مىشمردند و نيرويى مىدانستند كه مىبايد مطيع صرف\r\n\r\n\r\n","description":"","footnote":"\r\n( 1 ) . نقل و تلخيص از : التوسل الى الترسل ، به تصحيح احمد بهمنيار ، بهمن 1315 ، ص 13 تا ص 29 .\r\n","page_name":" 37 ","page_number":45},
  {"content":"\r\n\r\nباشد . كاتب سمرقندى داستان لطيفه‌آميز جالب توجهى را دربارهء سلطان سنجر نقل مىكند كه گويا گفته بوده دفاع از توانگران در برابر ايذاء و توهين به ناتوانان ، بيش از دفاع ناتوانان در برابر خودكامگى توانگران ضرورت دارد . توهين به ضعيفان از طرف اقويا جز ظلم چيزى نيست ، و حال آنكه توهين به اقويا از ظرف ضعفا هم ظلم است و هم رسوايى و بدنامى و ننگ .\r\nاگر عامهء ناس سر از ربقهء اطاعت پيچند هرج‌ومرج كامل حكمفرما خواهد شد .\r\n« خردان كارهاى بزرگان را مىكنند و بزرگان كارهاى خردان را نتوانند كرد . » يعنى مردم عامى و عادى مىخواهند مانند بزرگان زندگى كنند ، و كسى باقى نمىماند كه كارهاى مردم عادى و عامى را انجام دهد .\r\nجالب توجه‌تر از اين فكر ارتجاعى ، نظرى است كه دربارهء « محترفه و برزگران » اظهار شده است . در يكى از اسناد رسمى زمان سنجر ، چنين نوشته شده است : « نه زبان ملوك دانند و نه حفايهء وفاق ولاة شناسند و نه شقاق ، قصاراى كار ايشان ترتيب معاش و تربيت انتعاش زن و فرزند است ، لاجرم هميشه از ملامت رسته‌اند و به سلامت پيوسته . » « 1 » جاحظ ، ضمن توصيف آيين شرفيابى طبقات مختلف نزد پادشاه ،\r\n\r\nآيين شرفيابى و موقعيت طبقات\r\nچنين مىنويسد :\r\nنخست بزرگان و جاهمندان درآيند ، و اين گروه را با طبقات كهتر نبايد آميختن . و ناچار اين تشريفات را سرپرستى است كه مىبايد طبقات سه‌گانه را رديف كند و از هر طبقه ، هركس كه حاضر است ، جدا سازد و بيش از همه نخستين طبقه را بار دهد . چون اين طبقه درآيند به همانجا توقف كنند كه قرارگاه ايشان است و نبايد سلام كنند تا پادشاه به جواب مجبور نگردد ؛ و به همين اندازه كه پادشاه ايشان را نگرد بيدرنگ با نيايشى كوتاه و مختصر شاه را دعا كنند و بيرون شوند ؛ و پس از ايشان طبقهء دوم درآيند و به جاى خود قرار گيرند و كمتر ايست كنند ، و چون زبان به نيايش برگشايند از آنچه جاهمندان گفته‌اند كمتر باشد ؛ و از آن پس سومين طبقه درآيند و وظيفهء اين گروه تنها همين است كه خود را به شاه بنمايند و بيرون شوند ؛ زيرا عادت پادشاهان همواره بر اين بوده است كه طبقهء سوم را حق توقف و دعا كردن نباشد . « 2 »\r\nمير سيد ظهير الدين بن سيد نصير الدين مرعشى ( 892 - 815 ه . ق ) ضمن گفتگو در فوايد علم تاريخ ، مىنويسد : « گذشتگان اين جهان و سكان اين زمان از پنج قسم خالى نيستند قسم اول انبياء و اولياء . . . قسم دوم سلاطين كامكار و خلفاى نامدار . . . چون سلاطين حال . . . را از احوال سلاطين ماضيه وقوف به حاصل آيد از آن عبرت گيرند . . . و به تحقيق بدانند كه : آنچه از گذشتگان مانده است نام نيك است . . . اطاعت سلطان عادل و جابر ، همچنان‌كه بر احوال\r\n\r\n\r\n","description":"","footnote":"\r\n( 1 ) . تركستان‌نامه ، ترجمهء كريم كشاورز ، ج 2 ، ص 784 .\r\n( 2 ) . تاج ( اخلاق الملوك ) ، ترجمهء حبيب اللّه نوبخت ، ص 181 به بعد .\r\n","page_name":" 38 ","page_number":46},
  {"content":"\r\n\r\nاصحاب گذشته لازم بود ، بر ايشان هم لازم است تا امور عالم بر نهج صواب جارى گردد و بر عدل و ظلم ايشان طوعا و كرها رضا بايد داد ؛ همچنان‌كه از مخبر صادق ( ع ) مروى است كه :\r\n« و قرو السلطان و بجلوهم فانهم ظل اللّه فى الارضين اذا كانوا عدولا فان لم تكونوا عدولا فعليهم الاجر و عليكم الصبر . » « 1 »\r\nبعضى از صاحبنظران در صحت اين حديث ترديد كرده‌اند و مدلول آن‌را با حديث منسوب به حضرت امير ، كه مىفرمايد ( دشمن ستمگران و يار ستمكشان باشيد ) . مباين و معارض مىدانند و مىگويند : « بايد از سلطان عادل پيروى كرد و با شهريار بيدادگر جنگيد . »\r\n\r\nپايگاه طبقاتى\r\nدر دورهء قرون وسطى چنان كه گفتيم پايگاه يعنى مقام و منزلت طبقاتى هركس مشخص بود و معمولا هيچكس نمىتوانست پاى را از گليم خود فراتر گذارد . بيهقى مىنويسد : « خداوند ( يعنى مسعود ) . . . حليم و كريم است و ليكن بس شنونده است و هركسى زهرهء آن دارد كه نه به اندازهء پايگاه خويش با وى سخن گويد . . . » در منابع گوناگون ادبى و تاريخى مكرر از پايگاه سخن به ميان آمده است :\r\n ببخشيد رستم گناه ورا * فزون كرد از آن پايگاه ورا\r\nچو خسرو ببيند سپاه ترا * همان مردى و پايگاه ترا \r\n- فردوسى\r\n« . . . منصب قضا پايگاهى عظم است . . . » - سعدى\r\n پايگاه وزرا يافته نزديك ملك * از نكودانى و دانايى و تدبيرگرى \r\n- فرخى\r\n مرا نيز از آن پايگاهى رسد * به اندازهء سر كلاهى رسد \r\n- نظامى\r\nمقام ، منزلت ، منصب ، مكانت ، قدر ، حرمت ، مقدار ، حد ، رتبت ، رتبه ، جايگاه ، و درجه كمابيش همان مفهوم پايگاه و منزلت طبقاتى را دارند .\r\nدر فارسنامهء ابن البلخى چنين مىخوانيم : « . . . سوم آنكه بر خاندان و تخمهء ما ، جز آزادگان فرس را ولى ( فرمانروا ) نگردانى . . . » « 2 »\r\n\r\nطرز تفكر قدما نسبت به تودهء مردم\r\nمسعودى در مروج الذهب مىنويسد : « از جمله اخلاق عامه اين است كه نالايق را به پيشوايى برگيرند و فرومايه را برترى دهند و غير عالم را عالم شمارند ، كه حق را از باطل تشخيص نمىتوانند داد . . . مجالس علما را ببين كه فقط خواص اهل تميز و مروت و خرد در آن جاى دارند ، و همه جماعت عامه يا به دنبال خرسباز يا دف‌زن و عنترى روانند يا به لهوولعب سرگرمند يا به شعبده‌بازان تردست دروغ‌زن مشغولند و به قصه‌پردازان دروغ‌ساز گوش فرا مىدهند ، يا در اطراف كتك‌خورده فراهم شده يا بر به دار آويخته‌اى گرد آمده‌اند . چون بانگشان زنند پيروى\r\n\r\n\r\n","description":"","footnote":"\r\n( 1 ) . تاريخ طبرستان و رويان و مازندران ، با مقدمهء دكتر محمد جواد مشكور ، به كوشش محمد حسين تسبيحى ، ص « صد و دو » ( به اختصار ) .\r\n( 2 ) . فارسنامه ، ص 57 .\r\n","page_name":" 39 ","page_number":47},
  {"content":"\r\n\r\nكنند و چون صيحه‌اى را بشنوند از جا بروند .\r\n. . . پيغمبر ( ص ) وصف اينان كرد ، كه فرمود : مردم دو گروهند عالم و متعلم . و جز آنها فرومايگانند كه خدا بدانها اعتنا ندارد . از على ( ع ) نيز مانند اين نقل كرده‌اند كه دربارهء عامه گفت : فرومايگانند پيروان هر بانگ‌زن ، به نور دانش روشن نشده و به ركنى محكم پناه نبرده‌اند . » « 1 »\r\nصاحب كتاب التوسل الى الترسل ، ضمن منشور ولايت جند ، به نام شاه ، به والى تعليم مىدهد كه به موقعيت طبقاتى هريك از افراد اجتماع توجه كنيد : « . . . و فرموديم تا الطاف خويش اصناف آدميان را بر اختلاف طبقات و تفاوت درجات ايشان شامل دارد و مقاصد هر يك على حد الامكان ، بواسطهء تمكن خود حاصل آرد و دقيقهء « انزلوا الناس منازلهم » به وفور شهامت خويش مرعى دارد . . . » « 2 »\r\nدر كتاب قابوسنامه ، عنصر المعالى خطاب به فرزند خود از « تخمهء پاك » و اصل و نسب خويش ياد مىكند و مىگويد : « . . . چنان زندگى كنى كه سزاى تخمهء پاك تست كه ترا اى پسر ، تخمهء بزرگ و شريفست وز هر دو طرف كريم الطرفينى و پيوستهء ملوك جهانى . . . » « 3 »\r\nعنصر المعالى در باب ششم ، در مقام اندرز به فرزند خود مىگويد كه به اصل و نسب خود فريفته نشود « . . . يعنى بزرگى ، خرد و دانش راست نه گهر و تخمه را ، و بدان نام كه مادر و پدر نهد همداستان مباش كه آن نام نشانى باشد ؛ نام آن باشد كه تو به هنر بر خويشتن نهى . . .\r\nسقراط گويد : هيچ گنجى بهتر از هنر نيست و هيچ دشمنى بدتر از خوى بد نيست و هيچ عزى بزرگوارتر از دانش نيست و هيچ پيرايه بهتر از شرم نيست . . . چنان باش كه يك ساعت از تو نگذرد تا دانشى نياموزى . » « 4 »\r\nدر كتاب كليله و دمنه نيز به اصل و نسب و ارزش هريك از طبقات اشاره شده است .\r\n« برهمن جواب داد كه « لكل عمل رجال » ؛ هركه از سمت موروث و هنر مكتسب اعراض نمايد و خود را در كارى افكند كه لايق حال او نباشد و موافق اصل او ، لاشك در مقام تردد و تحقير افتد . . . مرد بايد كه بر عرصهء عمل خويش ثبات قدم برزد ( ورزد ) و به هر آرزو دست در شاخ تازه نزند . . . » « 5 »\r\n« و ميان پادشاهى و دهقانى به رعايت ناموس فرق توان كرد ، و اگر تفاوت منزلها از ميان برخيزد و اراذل مردمان در موازنه اوساط آيند ، و اوساط در مقابله اكابر ، حشمت ملك و هيبت جهاندارى به جانبى ماند و خلل و اضطراب آن بسيار باشد . » « 6 »\r\nمير سيد ظهير الدين مرعشى 815 - 892 ه . ق در تاريخ طبرستان و رويان ضمن بحث در فوايد علم تاريخ جامعه‌ى بشرى را از « پنج قسم » يا به اصطلاح امروز از پنج طبقه خالى نمىداند :\r\n\r\n\r\n","description":"","footnote":"\r\n( 1 ) . مروج الذهب ، ترجمهء ابو القاسم پابنده ، ج 2 ، ص 39 ( به اختصار ) .\r\n( 2 ) . التوسل الى الترسل ، پيشين ، ص 19 به بعد .\r\n( 3 ) . قابوسنامه ، به اهتمام دكتر يوسفى ، ص 4 .\r\n( 4 ) . همان ، ص 27 و 34 .\r\n( 5 ) . ابو المعالى نصر اللّه منشى ، كليله و دمنه ، تصحيح و توضيح مجتبى مينوى ، ص 340 .\r\n( 6 ) . همان ، ص 345 .\r\n","page_name":" 40 ","page_number":48},
  {"content":"\r\n\r\nقسم اول - « انبياء و اولياء . . . » قسم دوم : « سلاطين كامكار و خلفاى نامدار و شاهان ذوى الاقتدار . . . » قسم سيم : « زهاد و عباد و گوشه‌نشينان و معتكفان عتبهء جلال الوهيت‌اند . . . » قسم چهارم : « حملهء سلاح و اركان دولت پادشاهند . » قسم پنجم : « ارباب حرث و اصحاب نسل و متوطنان ولايات و ساكنان سوق و تاجران با وقوف ، و اهل فسوق و فجورند ، چون اين طايفه نيز بر احوال گذشتگان ابناء جنس خود وقوف حاصل كنند ، بدانند كه : در اين دنيا آنچه دليل بر نكبت و خسران آنها گشته بود كدام است . . . » « 1 »\r\nبا اينكه در كتب و آثار قرون وسطى از پايگاه و منزلت طبقاتى مكرر سخن به ميان آمده است ، گاه افراد لايق يا ماجراجويان زمان ، سنن جارى را زير پا مىگذاشتند و از پايگاهى پست به مقامى ارجمند مىرسيدند ؛ مانند اكثر سلاطين و امرائى كه پس از اسلام روى كار آمدند كه بسيارى از آنان در آغاز كار در شمار غلامان و بردگان بودند .\r\nگاه افراد وابسته به طبقات ممتاز در اثر اشتباهات سياسى و يا خشم و غضب سلاطين ، از مقام و موقعيتى و الا به خاك سياه مىنشستند و در صف محرومين و ستمكشان قرار مىگرفتند .\r\nابو عبد اللّه محمد بن عبدوس الجهشيارى از قول ميمون بن هارون ، مىنويسد :\r\nپس از نگونبختى برمكيان به عتابه مادر جعفر بن يحيى كه روز عيد قربان در كوفه بود ، گفتند : شگفت‌انگيزترين چيزى كه ديده‌اى چيست ؟ گفت : من در چنين روزى خود را در وضعى ديدم كه يكصد نديمه به دور من جمع بودند ، و لباس و زيورآلات هريك از ايشان با لباس و آرايش ديگرى تفاوت داشت ؛ اما امروز اشتهاى خوردن گوشت را مىكنم و به آن دسترسى ندارم . « 2 »\r\n\r\nتغيير موقعيت اجتماعى\r\nابن الاثير ذيل وقايع 611 مىنويسد « . . . خوارزمشاه ، محمد بن تكش . . .\r\nرا كه در ابتداى كار شتردار بوده است و با توسل به درگاه خوارزمشاه ، از كرايه دادن شتر ، كارش به اميرى كشيده بود . . . و داراى شجاعت و دورانديشى بىنظيرى بود ، به جنگ حر بن محمد فرستاد . . . و كرمان جزو حكومت خوارزمشاه شد . » « 3 »\r\n\r\nعادات و سنن اجتماعى\r\nموضوع قيام كردن و به احترام اشخاص از زمين برخاستن ، و غايشه‌دار شدن ، و صدر يا ذيل مجلس نشستن و جز اينها در دورهء قرون وسطى سخت مورد توجه بود و به موقعيت اجتماعى و طبقاتى اشخاص ارتباط تمام داشت .\r\nبيهقى در داستان بر دار كردن حسنك وزير ، منزلت طبقاتى حسنك و موقعيت اجتماعى بو سهل را چنين تصوير مىكند : « چون حسنك بيامد خواجه بر پاى خاست ، چون او اين مكرمت بكرد همه اگر خواستند يا نه ، بر پاى خاستند . بو سهل زوزنى بر خشم خود طاقت نداشت برخاست نه تمام و بر خويشتن مىژكيد . خواجه احمد او را گفت « در همه كارها ناتمامى . » وى\r\n\r\n\r\n","description":"","footnote":"\r\n( 1 ) . تاريخ طبرستان ، به كوشش محمد حسين تسبيحى صفحهء صد و دو\r\n( 2 ) . كتاب الوزرا . . . ترجمهء ابو الفضل طباطبائى ، ص 308 .\r\n( 3 ) . ابن الاثير ، الكامل ، ج 12 ، ص 125 ( نقل به اختصار از : احمد على خان وزيرى كرمانى ، تاريخ كرمان ( سالاريه ) ، به كوشش دكتر ابراهيم باستانى پاريزى ، چاپ دوم ، ص 333 پانويس ) .\r\n","page_name":" 41 ","page_number":49},
  {"content":"\r\n\r\nنيك از جاى بشد . . . و خواجهء بزرگ روى به حسنك كرد و گفت خواجه چون مىباشد و روزگار چگونه مىگذارد ؟ گفت ، جاى شكر است . خواجه گفت دل‌شكسته نبايد داشت كه چنين حالها مردان را پيش آيد . . . بو سهل برآشفت و حسنك را « سگ قرمطى » خطاب نمود . حسنك گفت :\r\nسگ ندانم كه بوده است . . . اين خواجه كه مرا اين مىگويد مرا شعر گفته است و بر در سراى من ايستاده است . اما حديث قرمطى به ( بهتر ) از اين بايد ، كه او را بازداشتند بدين تهمت نه مرا ، و اين معروف است . . . بو سهل بانگ برداشت ، خواجه بانگ بر او زد و گفت : اين مجلس سلطان را كه اينجا نشسته‌ايم هيچ حرمت نيست ؟ » « 1 »\r\nگاه بر سر قيام كامل يا « نصف القيام » و عدم رعايت اين قبيل سنن ، بين مردم ( مخصوصا طبقهء روحانيان كه به اين مسائل كوچك دنيائى توجه مخصوص داشتند ) اختلافات و كدورتهاى سختى بروز مىكرد :\r\n روز محفل اندر آمد آن ضيا * بارگه پر قاضيان و اصفيا\r\nكرد شيخ اسلام از كبر تمام * اين برادر را چنين نصف القيام\r\nگفت آرى بس درازى بهر مزد * اندكى زان قد سروت را بدزد « 2 » \r\n- مولوى\r\nبطورى كه در قابوسنامه آمده است ، سلطان محمود از خليفهء بغداد خواست كه منطقهء ماوراء النهر را به وى بخشد . چون خليفه امتناع كرد ، او را تهديد كرد كه با هزار پيل خاك دار الخلافه را به غزنى آرم . پس از چندى ، پاسخ خليفه رسيد كه اول نامه « الم » و آخر آن « الحمد للّه . . . » بود . چون بزرگان از كشف رمز نامه درماندند خواجه ابو بكر قهستانى كه هنوز درجهء نشستن نداشت زبان به سخن گشود و گفت : چون خداوند او را تهديد كرده بود كه خاك دار الخلافه را به پشت پيلان به غزنى آرم ، خليفه نيز متقابلا نوشته است كه   « أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ »   يعنى جواب پيلان سلطان را خداوند مىدهد . محمود از اين پاسخ متنبه شد و « ابو بكر قهستانى را خلعتى گرانمايه فرمود و او را فرمود تا در ميان نديمان نشيند . . . بدين يك سخن ، درجهء بزرگ يافت » « 3 »\r\n« كسى كه در محافل بزرگ و يا در مجالس امرا و سلاطين و قضاة به آواز بلند ، نام و القاب واردين را مىگفته و تعيين جا و محل واردين با وى بوده است « معرّف » ناميده مىشد .\r\nسعدى گويد :\r\n نظر كرد قاضى در او تيزتيز * معرف گرفت آستينش كه خيز\r\nندانى كه برتر مقام تو نيست * فروتر نشين يا برو يا بايست » \r\n\r\nغاشيه‌دار شدن\r\nبطورى كه از تاريخ بيهقى برمىآيد خواجه بو المظفر برغشى وزير سامانيان بود و مقام و موقعيت ممتازى داشت . پس از چندى از سياست كناره گرفت و به نيشابور رفت و عزلت گزيد و به قول بيهقى « سلام كس نرفتى و كس\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 119 به بعد ( به اختصار ) .\r\n( 2 ) . مولوى ، كتاب فيه ما فيه ، با تصحيحات و حواشى بديع الزمان فروزانفر ، ص 9 - 308 ( حواشى و تعليقات ) .\r\n( 3 ) . منتخب قابوسنامه ، نفيسى ، ص 238 .\r\n","page_name":" 42 ","page_number":50},
  {"content":"\r\n\r\nرا نزديك خود نگذاشتى و با كس نياميختى . » يك روز چون ديد ابو القاسم رازى از راه قوادى و غلام‌منشى ، به مقامى رفيع رسيده و غاشيه‌دار شده است سخت ناراحت شد و غاشيهء خود را به دور افكند و گفت : « چون ابو القاسم رازى غاشيه‌دار شد محال باشد پيش ما غاشيه برداشتن . اين حديث به نيشابور فاش شد و خبر به امير محمود رسيد ، طيره شد و برادر را ملامت كرد ، . . . در باب غاشيه و جناغ فرمان رسيد و تشديدها رفت . اكنون هركه پنجاه درم دارد و غاشيه تواند خريد پيش او غاشيه مىكشند . پادشاهان را اين آگهى نباشد ، امامنهيان و جاسوسان براى اين كارها باشند تا چنين دقايقها نپوشانند . » « 1 »\r\n\r\nاسب خواستن\r\nيكى از احتراماتى كه براى طبقات ممتاز قائل بودند اين بود كه چون اين بزرگان به محفلى مىرفتند هنگام بازگشتن براى اداى احترام ، حاجب بانگ مىزد كه اسب وزير يا سردار را بياوريد و اين خود معرف موقعيت اجتماعى اشخاص بود .\r\nاصطلاح اسب خواستن در شاهنامهء فردوسى نيز به چشم مىخورد :\r\n همه شب همى لشكر آراستند * ز در ، بارهء پهلوان خواستند\r\nخروشى برآمد ز درگاه شاه * كه اسب سرافراز شاهان بخواه \r\n چون اين عهد و خلعت بياراستند * پس اسب جهان‌پهلوان خواستند\r\nنكوهش مكن عاقلى را كه در صف * براى نشست خود آخر گزيند \r\n- خاقانى\r\n مرا نشست به دست ملوك و ميران است * ترا نشست به ويرانى و ستوران بر \r\n- عنصرى\r\n\r\nصدرنشين\r\nصدرنشين به كسى گفته مىشود كه مرتبت او در جلوس ، بالادست همه باشد ؛ سعدى گويد :\r\n بود كه صدرنشينان ما به گاه قبول * نظر كنند به بيچارگان صف نعال\r\nدر آن حرم كه نهندش چهار بالش عزت * جز آستان نرسد خواجگان صدرنشين را \r\nسعدى در بوستان ، باب چهارم ، ضمن بحث در فضيلت تواضع ، به توصيف سرگذشت خود مىپردازد و نشان مىدهد كه چگونه در محيط اجتماعى عصر سعدى ، منزلت و موقعيت اجتماعى هركس معين و مشخص بود ، و درباريان و عمال و گماشتگان بزرگان در رعايت آن كوشا بودند ، چنان كه سعدى را كه بطور ناشناس با لباس ژوليده به منزل قاضى شهر وارد شده بود ، چون سر و وضع مناسبى نداشت ، نوكر قاضى او را از صدر مجلس بلند و در پايين مجلس جايى براى او تعيين مىكند و خطاب به سعدى مىگويد :\r\n نه هركس سزاوار باشد به صدر * كرامت به فضلست و رتبت به قدر\r\nبه عزت هر آن كو فروتر نشست * به خوارى نيفتد ز بالا به پست \r\n\r\n\r\n","description":"","footnote":"\r\n( 1 ) . تاريخ بيهقى ، ص 9 - 458 ( به اختصار ) .\r\n","page_name":" 43 ","page_number":51},
  {"content":"\r\n\r\nدر همين حكايت ، سعدى به نحوى استادانه صحنهء مجادلات لفظى عالم‌نمايان آن دوران را تصوير مىكند و مىگويد :\r\n گشادند در هم در فتنه باز * به لا و نعم كرده گردن فراز\r\nتو گفتى خروسان شاطر به جنگ * فتادند در هم به منقار و چنگ\r\nيكى بى خود از خشمناكى چو مست * يكى بر زمين مىزدى هر دو دست \r\nدر آن موقع ، سعدى با بيان رسا و استدلال محكم خود مطلب را روشن مىكند و به جدال عالم‌نمايان پايان مىدهد و مورد عنايت قاضى ميزبان خود قرار مىگيرد و از راه خيرخواهى به او و ديگران مىگويد :\r\n خرد بايد اندر سر مرد و مغز * نبايد مرا چون تو دستار نغز \r\nمسعود سعد سلمان و ديگر صاحبنظران نيز به مسائل طبقاتى عهد خود توجه و اشاره مىكنند ؛ از جمله مسعود مىگويد :\r\n اگر رئيس نيم يا عميدزاده نيم * ستوده نسبت و اصلم زدودهء فضلاست\r\nنه در صدد عيون اعمالم * نه از عدد وجوه اعيانم\r\nگرچه اسلاف من بزرگانند * هريك اندر همه هنر استاد\r\nنسبت از خويشتن كنم چو گهر * نه چو خاكسترم كز آتش زاد \r\nمسعود سعد در اشعار زير به سختى به نظام اقتصادى عصر خود اعتراض مىكند و مظالم و خصوصيات يك جامعهء طبقاتى را نشان مىدهد .\r\n نرسد دست من به چرخ بلند * ورنه بگشادميش بند از بند\r\nقسمتى كرد سخت ناهموار * بيش‌وكم در ميان خلق افكند\r\nاين نيابد همى به رنج پلاس * و آن نپوشد همى ز ناز پرند\r\nآنكه بسيار يافت ناخشنود * و آنكه اندك ربود ناخرسند\r\nدولت اندر هنر بسى جستم * هر دو را يك مكان نمىيابم\r\nگوئيا آب و آتشند اين دو * كه به هم صلحشان نمىيابم \r\nافضل الدين بديل خاقانى در يكى از منشآتش از وضع آشفتهء دوران خود شكايت مىكند و مىگويد :\r\n« يك صدف نى و صد هزار نهنگ » و دور دور بىهنران و كار ، كار بدگهران .\r\n بر تن ناقصان قباى كمال * به طراز هنر ندوخته‌اند\r\nبيهنر خوش چو گل ، كه بر كمرش * كيسه جز لعل‌تر ندوخته‌اند\r\nهنرى ، سرفگنده چون لاله‌ست * كه كلاهش مگر ندوخته‌اند\r\nيك سر سفله نيست كز فلكش * بر كُله صد گهر ندوخته‌اند\r\nنيست آزاده را قبا نمدى * كه صدش پاره در ندوخته‌اند \r\n\r\n","description":"","footnote":"","page_name":" 44 ","page_number":52},
  {"content":"\r\n\r\n سگ حيزى بمرد در بغداد * كفنش جز به زر ندوخته‌اند \r\nو اگر درين باب مبالغت كرده شود ، صد هزار جگرپاره از نوك قلم فرو چكد ، و دامان روزگار طوفان خونابه بگيرد .\r\nآن به كه عنان قلم باز كشيده شود . . . » « 1 »\r\n\r\nاعتراض متفكرين و صاحبنظران به نظام غلط اقتصادى و اجتماعى دوران خود\r\nاكثر متفكرين و صاحبنظران ايران بدون اينكه راهى براى مبارزه با اختلاف عظيم طبقاتى نشان دهند ، به اصول و نظام ظالمانهء اقتصادى ، طبقاتى ، و اجتماعى عصر خود حمله و اعتراض كرده‌اند ؛ چنانچه شاعر بلندپايهء ما فردوسى طوسى در شاهنامه در پايان « پندنامهء انوشيروان » ، به نظام غلط و ظالمانهء اقتصادى عهد ساسانيان و قرون بعد اشاره كرده است :\r\n يكى مرد بينى كه با دستگاه * رسيده كلاهش به ابر سياه\r\nكه او دست چپ را نداند ز راست * ز بخشش فزونى نداند ز كاست\r\nيك از گردش آسمان بلند * ستاره بگويد كه چونست و چند\r\nفلك رهنمونش به سختى بود * همه بهر او شوربختى بود \r\nو در جاى ديگر مىفرمايد :\r\n چنين بود تا بود و اين تازه نيست * گزاف زمانه براندازه نيست\r\nيكى را برآرد به چرخ بلند * يكى را كند زار و خوار و نژند\r\nنه پيوند با آن نه با اينش كين * كه دانست راز جهان آفرين\r\nچنين است كردار چرخ بلند * دل اندر سراى سپنجى مبند\r\nيكى را همى تاج شاهى دهد * يكى را به دريا به ماهى دهد\r\nيكى را برهنه سر و پاى و سفت * نه آرام و خورد و نه جاى نهفت\r\nيكى را دهد نوشه و شهد و شير * بپوشد به ديبا و خزّ و حرير\r\nيكى را همه بهره شهدست و قند * تن آسانى و ناز و بخت بلند\r\nيكى را همه رفتن اندر وريب * گهى بر فراز و گهى در نشيب\r\nچنين است رسم سراى سپنج * بدان كوش نا دور مانى ز رنج\r\nيكى را برآرد به چرخ بلند * يكى را به خاك افكند مستمند\r\nيكى را برآرد به ابر بلند * دگر زو شود خوار و زار و نژند\r\nيكى را ز ماه اندر آرد به چاه * يكى را ز چاه اندر آرد به ماه\r\nيكى را برآرى و شاهى دهى * يكى را به دريا به ماهى دهى\r\nيكى را دهد تاج و تخت بلند * يكى را كند خوار و زار و نژند \r\n\r\n\r\n","description":"","footnote":"\r\n( 1 ) . منشآت خاقانى ، تصحيح و تحشيهء دكتر محمد روشن ، ص 81 - 80 .\r\n","page_name":" 45 ","page_number":53},
  {"content":"\r\n\r\nفردوسى از فقدان تأمين اقتصادى و اجتماعى در عهد خود شكايت مىكند :\r\n الا اى برآورده چرخ بلند * چه دارى به پيرى مرا مستمند\r\nچو بودم جوان برترم داشتى * به پيرى مرا خوار بگذاشتى\r\nمرا كاش هرگز نپرورديا * چو پرورده بودى نيازرديا\r\nبجاى عنانم عصا داد سال * پراكنده شد مال و برگشت حال\r\nدو گوش و دو پاى من آهو گرفت * تهى دستى و سال نيرو گرفت \r\nقبل از فردوسى ، ابو الحسن شهيد بلخى شاعر عهد سامانى به تعارض مال و منال دنيوى با « دانش » در عهد خود اشاره مىكند :\r\n دانش و خواسته است نرگس و گل * كه به يك جاى نشكفند به هم\r\nهركه را دانش است خواسته نيست * هركه را خواسته است دانش كم\r\nاگر غم را چو آتش دود بودى * جهان تاريك بودى جاودانه\r\nدرين گيتى سراسر گر بگردى * خردمندى نيابى شادمانه \r\nابو طيب مصعبى ، شاعر دورهء سامانيان ، به وضع آشفتهء اقتصادى دوران خود حمله مىكند و مىگويد :\r\n چرا زيركانند بس تنگ روزى * چرا ابلهان راست بس بىنيازى\r\nچرا عمر طاووس و دراج كوته * چرا مار و كركس زيد در درازى\r\nبس كسا كاندر گهر و اندر هنر دعوى كند * همچو خر در يخ بماند چون گه برهان بود \r\n- فرخى\r\n بسا كسا كه بره است فرخشه « 1 » بر خوانش * و بس كسا كه جوين نان همى نيابد سير \r\n- رودكى\r\nعسجدى شاعر دربار محمود از جفاى روزگار نسبت به « اهل هنر » و « احرار » شكايت مىكند :\r\n فغان ز دست ستمهاى گنبد دوار * فغان ز سفلى و علوى و ثابت و سيار\r\nجفاى چرخ بسى ديده‌اند اهل هنر * از آن به هرزه شكايت نمىكنند احرار \r\nابو الفضل بيهقى ، مورخ نامدار غزنويان ، اصل و نسب را به چيزى نمىگيرد و مىگويد :\r\n« عظامى و عصامى بس نيكو باشد و ليكن عظامى به يك پشيز نيرزد . » « 2 »\r\n« . . . چون ادب فضل و ادب نفس و ادب درسى ندارد ، همه سخنش آن باشد كه پدرم چنين بود . » « 3 »\r\nقبل از بيهقى محمد جرير طبرى ، مورخ معروف عهد سامانيان ، نيز از خوارى و مذلت\r\n\r\n\r\n","description":"","footnote":"\r\n( 1 ) . نان ممتازى كه مغز پسته و بادام دارد .\r\n( 2 ) . تاريخ بيهقى ، ص 408 .\r\n( 3 ) . على اكبر دهخدا ، امثال و حكم ، ج 1 ، ص 46 .\r\n","page_name":" 46 ","page_number":54},
  {"content":"\r\n\r\nمستمندان رنج مىبرد و با اختلاف طبقاتى مخالف بود ؛ وى مىگويد :\r\n« دو صفت است كه هرگز نمىپسندم ؛ كفران نعمت در توانگران و خوارى و مذلت در مستمندان » « 1 » خطيب بغدادى مىنويسد كه « در ايامى كه ابن جرير طبرى با دوستان خود در مصر بود ، پس از چندى همگى تهيدست شدند . كار گرسنگى به جائى رسيد كه تصميم گرفتند قرعه بزنند به نام هريك آمد برود و براى دوستان گدايى كند . . . » « 2 »\r\nناصر خسرو علوى شاعر روشن‌دل ما افتخار به « خون » و مفاخر آباء و اجدادى را به باد مسخره مىگيرد :\r\n گويى كه از نژاد بزرگانم * گفتارى آمدى تو نه كردارى\r\nبىفضل كمترى تو ز گنجشكى * گر چه ز پشت جعفر طيارى\r\nبيچاره زنده‌اى بود اى خواجه * آنك او ز مردگان طلبد يارى\r\nچه سود چون همى ز تو گند آيد * گر تو به نام احمد عطارى\r\nطب پدر ترا ندهد نفعى * تو چون‌كه گرد خويش همى خارى\r\nگر بر قياس فضل بگشتى مدار دهر * جز بر مقر ماه نبودى مقر مرا\r\nنىنى كه چرخ و دهر ندانند قدر فضل * اين گفته بود گاه جوانى پدر مرا\r\nدانش به از ضياع و به از جاه و ملك و مال * اين خاطر خطير چنين گفت مر مرا\r\nيكى را بىهنر مال از عدد بيش * يكى با صد هنر دلتنگ و دلريش\r\nچيست اين باد و بروت خواجگى * سيم دارم فاضلم بارى كيم \r\n- جمال الدين عبد الرزاق اصفهانى\r\n براى نان چه ريزى آبرويت * كه آتش بهترت زان نان دريغا \r\n- عطار\r\nدر حكايت ديوانه عطار و اعتراض او بر املاك و ثروت نامحدود عميد نشابور نيز بانگ اعتراض به بيعد التيهاى اجتماعى به گوش مىرسد شيخ فريد الدين عطار مىگويد : « اين ديوانه به نيشابور مىرفت دشتى ديد فراخ كه در آن گاو بسيار مىچريد ، پرسيد كه اين گاوها مال كيست ، گفتند مال عميد نيشابور ، از آنجا گذشت صحرايى ديد پر از اسب ، گفت اين اسبها از آن كيست گفتند از آن عميد نشابور . باز به جائى رسيد بارمه‌ها و گوسفندهاى بسيار ، پرسيد اين همه گله از كيست گفتند از آن عميد ، چون به شهر آمد غلامان بسيار ديد پرسيد اينها از كيست ، گفتند ، بندگان عميد نشابورند درون شهر سرايى ديد آراسته كه مردم به آنجا مىرفتند و مىآمدند پرسيد اين سراى از آن كيست ؟ گفتند اين اندازه ندانى كه سراى عميد نشابورست ؟ ديوانه دستارى كهنه بر سر داشت از سر برگرفت و به آسمان پرتاب كرد كه خدايا\r\n\r\n\r\n","description":"","footnote":"\r\n2 ، 1 . تاريخ الرسل و الملوك ، ترجمهء نشأت ، ص 11 و 6 .\r\n","page_name":" 47 ","page_number":55},
  {"content":"\r\n\r\nاين را هم به عميد نشابور ده از آنكه همه‌چيز را به وى داده‌يى - كه مىتواند طنز لطيفى را كه در عمق داستان ، بر بيعد التيهاى اجتماعى بانگ اعتراض برآورده است ناديده بگيرد ؟\r\nآنگاه كه بينوايان ، درماندگان و شوريده‌حالان به سخن درآيند بر اين گونه تضادها و تناقضها انگشت مىگذارند و اعتراضات را با ساده‌دلى خاصى كه دارند تا به دستگاه خلقت هم سرايت مىدهند و تا بمشيت الهى . . . » « 1 »\r\nاوحد الدين انورى طبقات محروم را به امساك و قناعت دعوت مىكند :\r\n آلودهء منت كسان كم شو * تا يكشبه در وثاق تو نان است\r\n. . . تا بتوانى حذر كن از منت * كاين منت خلق كاهش جان است\r\nشك نيست كه هركه چيزى دارد * آن را بدهد طريق احسان است\r\nليكن چو كسى بود كه نستاند * احسان آن است و پس نه آسان است\r\nچندانكه مروت است در دادن * در ناستدن هزار چندان است \r\nرشيد وطواط ضمن قصيده‌اى از فقر توأم با استغناى طبع ، و فضل بيكران خود سخن مىگويد :\r\n صدرا ، بفرتو كه نهشتم به عمر خود * عرض كريم را به هوى در كف هوان\r\nزانهانيم كه بر در هركس كنم قرار * همچون سگان ز بهر يكى پاره استخوان\r\nگر مال نيست ، هست مرا فضل بيشمار * ور سيم نيست ، هست مرا علم بيكران\r\nبل فضل به مرا كه بسى در شاهوار * بل علم به مرا كه بسى گنج شايگان \r\nابو الفرج رومى نيز به وضع اسفناك خردمندان و جوانمردان اشاره مىكند :\r\n گردون ز براى هر خردمند * صد شربت جانگزا درآميخت\r\nگيتى ز براى هر جوانمرد * هر زهر كه داشت در قدح ريخت\r\nاز بهر هنر در اين زمانه * هر فتنه كه صعبتر برانگيخت\r\nجز آب دو ديده مىنشويد * خاكى كه زمانه بر رخم ريخت\r\nبر اهل هنر جفا كند چرخ * نتوان ز جفاى چرخ بگريخت \r\nسوزنى سمرقندى شاعر هزل‌گو و بىبندوبار قرن ششم نيز از مقام ارجمند هنر سخن مىگويد !\r\n اندر جهان چو بيهنرى عيب و عار نيست * با فخر و با هنر زى و بىعيب و عار باش\r\nفخر از هنر نماى و به اهل هنر گراى * وز عيب و عار بيهنرى بر كنار باش \r\nعبد الواسع جبلى نيز از رنج روحى فضلا و اهل علم ياد مىكند :\r\n منسوخ شد مروت و معدوم شد وفا * وز هردو نام ماند چو سيمرغ و كيميا\r\nشد راستى خيانت و شد زيركى سفه * شد دوستى عداوت و شد مردمى جفا\r\nهر عاقلى به زاويه‌اى مانده ممتحن * هر فاضلى به داهيه‌اى گشته مبتلا\r\nبا يكدگر كنند همى كبر هر گروه * آگاه نه كز آن نتوان يافت كبريا\r\nبا اينهمه كه كبر نكوهيده عادتيست * آزاده را همى ز تواضع رسد بلا \r\n\r\n\r\n","description":"","footnote":"\r\n( 1 ) . نه شرقى ، نه غربى - انسانى ، « زبان و فرهنگ ايران » دكتر زرين‌كوب ، ص 234 به بعد .\r\n","page_name":" 48 ","page_number":56},
  {"content":"\r\n\r\nبابا طاهر عريان ، شاعر نامدار ايرانى ، در اشعار زير به وضع آشفتهء اقتصادى در قرن پنجم هجرى حمله مىكند و مىگويد :\r\n اگر دستم رسد بر چرخ گردون * از آن پرسم كه اين چون است و آن چون\r\nيكى را داده‌اى صد ناز و نعمت * يكى را قرص جو آلوده در خون \r\nنظامى گنجوى گاه‌وبيگاه در آثار و اشعار خود ، مردم را به عدالتخواهى و مبارزه با ستمگران فرا مىخواند و از سر خيرخواهى به ستمكشان روزگار مىگويد :\r\n پايين‌طلب خسان چه باشى * دست خوش ناكسان چه باشى\r\nگردن چه نهى به هر قفايى * راضى چه شوى به هر جفايى\r\nچون كوه بلند پشتيى كن * با نرم جهان ، درشتيى كن\r\nچون سوسن اگر حرير بافى * دردى خورى از زمين صافى\r\nخوارى خلل درونى آرد * بيداد كشى زبونى آرد\r\nمىباش چو خار حربه بر دوش * تا خرمن گل كشى در آغوش\r\nنيروشكن است حيف و بيداد * از حيف بميرد آدميزاد \r\nفخر الدين اسعد گرگانى ، ضمن توصيف پادشاهى 83 سالهء رامين ، از مدينهء فاضله‌اى سخن مىگويد كه در آن از رنج و درد و اختلاف طبقاتى اثرى نيست :\r\n به فرّش گشته سه چيز از جهان كم * يكى رنج و دوم درد و سوم عم\r\nز دلها گشت بيدادى فراموش * توانگر شد هر آنكو بود بيتوش « 1 »\r\nنه جستى گرگ بر ميشى فزونى * نه كردى ميش گرگى را زبونى\r\nاز پدر مرده ملاف اى جوان * گر نه سگى چون خوشى از استخوان\r\nاز هنر خويش گشا سينه را * مايه مكن نسبت ديرينه را \r\n- امير خسرو دهلوى\r\nنظامى گنجوى به فرزند خود اندرز مىدهد كه از راه كار و كوشش ، مقام و منزلتى كسب كند و به پدر خود نبالد .\r\n غافل منشين نه وقت بازيست * وقت هنر است و سرفرازيست\r\nدانش طلب و بزرگى آموز * تا به نگرند روزت از روز\r\nجائى كه بزرگ بايدت بود * فرزندى من نداردت سود\r\nچون شير به خود ، سپه‌شكن باش * فرزند خصال خويشتن باش « 2 »\r\nمىدهد دست فلك نعمت اصحاب يمين * به گروهى كه ندانند يمين را ز شمال\r\nوانكه او را ز خرى توبره بايد بر سر * فلكش لعل به دامان دهد و زر به جوال \r\n- كمال الدين اسماعيل\r\n\r\n\r\n","description":"","footnote":"\r\n( 1 ) . كليات نظامى ، « ليلى و مجنون » ، ص 461 .\r\n( 2 ) . همان ، ص 456 .\r\n","page_name":" 49 ","page_number":57},
  {"content":"\r\n\r\nسعدى ، با اينكه مردى اشعرى و محافظه كار است با نظام اجتماعى و طبقاتى عصر خود به سختى مخالف است ؛ چنان كه در بوستان مىگويد :\r\n گرفتم كز افتادگان نيستى * چو افتاده بينى چرا ايستى ؟\r\nمن از بينوايى نيم روى زرد * غم بينوايان رخم زرد كرد\r\nنخواهد كه بيند خردمند ريش * نه بر عضو مردم نه بر عضو خويش\r\nكه مرد ، ارچه بر ساحل است ، اى رفيق * نياسايد ار دوستانش غريق\r\nيكى اول از تندرستان منم * چو ريشى ببينم ، بلرزد تنم\r\nمنقص بود عيش آن تندرست * كه باشد به پهلوى بيمار سست\r\nچو بينم كه درويش مسكين نخورد * به كام اندرم لقمه زهر است و درد\r\nيكى را به زندان درش دوستان * كجا ماندش عيش در بوستان\r\nتوانگر خود آن لقمه چون مىخورد * چو بيند كه درويش خون مىخورد\r\nكسى زين ميان گوى دولت ربود * كه در بند آسايش خلق بود\r\nسياه اندرون باشد و سنگدل * كه خواهد كه مورى شود تنگدل\r\nكسى نيك بيند به هر دو سراى * كه نيكى رساند به خلق خداى\r\nخويشتن را نيك‌خواهى نيكخواه خلق باش * زانكه هرگز بد نباشد مرد نيك‌انديش را\r\nآدميت رحم بر بيچارگان آوردن است * كادمى را تن بلرزد چون ببيند ريش را\r\nآنچه نفس خويش را خواهى حرامت سعديا * گر نخواهى همچنان بيگانه را و خويش را \r\nسعدى آشفتگى وضع اجتماعى و اقتصادى دوران خود را در اشعار زير نشان مىدهد :\r\n اگر روزى به دانش برفزودى * ز نادان تنگ‌روزىتر نبودى\r\nبه نادان آنچنان روزى رساند * كه صد دانا در آن حيران بماند\r\nاوفتاده است در جهان بسيار * بىتميز ارجمند و عاقل ، خوار\r\nكيمياگر ز غصه مرده و رنج * ابله اندر خرابه يافته گنج\r\nيك روز خرج مطبخ تو قوت سال ماست * يك سال مردمى كن و يك روز روزه‌گير \r\nسعدى در جملات زير به نتايج شوم فقر و احتياج اشاره مىكند :\r\n« . . . درويشى را با مخنثى ( پليدى ) بر خبثى بگرفتند با وجود شرمسارى و بيم سنگسارى\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nگفت : اى مسلمانان زر ندارم كه زن كنم و قوت جنگ ندارم . . » « 1 »\r\nدر بوستان مىگويد :\r\n يكى طفل دندان برآورده بود * پدر سر به فكرت فرو برده بود\r\nكه من نان و برگ از كجا آرمش * مروت نباشد كه بگذارمش \r\nبه نظر سعدى :\r\n بنى آدم اعضاى يكديگرند * كه در آفرينش ز يك گوهرند\r\nچون عضوى به درد آورد روزگار * دگر عضوها را نماند قرار\r\nتو كز محنت ديگران بيغمى * نشايد كه نامت نهند آدمى \r\nگاه در آثار منظوم و منثور سعدى ، آثارى از يك اجتماع طبقاتى ، يعنى جامعه‌اى كه در آن ستمگران و ستمكشان و گرسنگان و سيران در برابر هم قرار گرفته‌اند ، به چشم مىخورد .\r\nسعدى با آنكه در گلستان خود را « پروردهء نعمت بزرگان » معرفى كرده ، و به علت نزديكى با سلاطين و امراء مصلحت طبقاتى خود را در دفاع از حقوق آنان تشخيص داده است ، معذلك در آثار خود كمابيش مناظر دلخراش اجتماعى و مظالم حكمرانان ، و سالوس و رياى روحانى - نمايان را بطرزى جالب و دلنشين بيان كرده است . سعدى در گلستان نشان مىدهد ، در اجتماعى كه پول دواى همهء دردهاست فرزند در انتظار مرگ پدر مىنشيند و گاه براى مرگ او نذر و نياز مىكند : « ميهمان پيرى بودم در ديار بكر كه مال فراوان داشت و فرزندى خوبروى . شبى حكايت كرد كه مرا به عمر خويش بجز اين فرزند نيست . درختى در اين وادى زيارتگاه است . . . شبهاى دراز در پاى آن درخت بر حق بناليده‌ام تا مرا اين فرزند بخشيده است . شنيدم كه پسر با رفيقان آهسته همى گفت : چه بودى گر من آن درخت بدانستمى كجاست تا دعا كردمى و پدر به مردى :\r\nخواجه شادىكنان كه پسرم عاقل است و پسر طعنه‌زنان كه پدرم فرتوت . »\r\nدر حكايت ديگرى وضع روحى و اخلاقى پولپرستان را بيان مىكند :\r\nتوانگرى بخيل را پسرى رنجور بود ، نيكخواهانش گفتند مصلحت آن است كه ختم قرآنى كنى از بهر وى ، يا بذل و قربانى . لختى بر انديشه فرو رفت و گفت ختم قرآن اوليتر كه گله دور است . صاحبدلى بشنيد و گفت ختمش به علت آن اختيار آمد كه قرآن بر سر زبان است و زر در ميان جان .\r\nسعدى در طى حكايت « جدال سعدى با مدعى » از اختلاف عظيم طبقاتى در عصر خود و مفاسدى كه از آن ناشى شده است پرده برمىدارد و از مدعى مىپرسد : « هرگز ديده‌اى . . . بينوايى به زندان در نشسته ، يا پردهء معصومى دريده و يا كفى از معصم ( يعنى مچ دست ) بريده ، الا به علت درويشى . . . اغلب تهيدستان دامن عصمت به معصيت مىآلايند و گرسنگان نان ربايند . . . »\r\nملاى رومى در جمله‌اى كوتاه ، ماهيت عصر خود را آشكار مىكند :\r\n هركه او بيدارتر پردردتر * هركه او آگاهتر رخ زردتر \r\nعبيد زاكانى طى حكايتى طنزآميز ، وضع اقتصادى طبقات محروم را مجسم مىكند :\r\n\r\n\r\n","description":"","footnote":"\r\n( 1 ) . كليات سعدى ، چاپ بمبئى ، ص 61 .\r\n","page_name":" 51 ","page_number":59},
  {"content":"\r\n\r\n. . . جنازه‌اى را بر راهى مىبردند ، درويشى با پسر بر سر راه ايستاده بودند . پسر از پدر پرسيد كه بابا در اينجا چيست ؟ گفت : آدمى . گفت كجايش مىبرند ؟ گفت به جايى كه نه خوردنى باشد نه پوشيدنى ، نه نان و نه هيزم و نه آتش ، نه زر ، نه سيم ، نه بوريا ، نه گليم . گفت : بابا مگر به خانهء ما مىبرندش . « 1 »\r\nشرف الدين هرون جوينى ، پسر صاحبديوان ، از فضلاى قرن هفتم كه در سال 685 به امر ارغون به قتل رسيد ، اصل و نسب و مال و منال را شرط بزرگى نمىداند به نظر او :\r\n قيمت مرد از هنر باشد * نه ز دينار و از گهر باشد\r\nمرد بايد كه دانش آموزد * تا ز هركس بزرگتر باشد\r\nخاك بر فرق مهترى كاو را * آلت خواجگى پدر باشد \r\nگاه اختلاف طبقاتى در امر ازدواج نيز مشكلات بزرگى ايجاد مىكرد : هروى در تاريخ نامهء هرات در ذكر اول كتاب خود ، آنجا كه از تاريخ پيدايش شهر هرات سخن مىگويد ، مىنويسد :\r\n« در همان دورانى كه شهر هرات رو به وسعت و گسترش نهاده بود ، ميان ايشان منازعت و عداوت هرچه تمامتر حادث شد ؛ بواسطهء دخترى كه بكارتش را در صحرا شخصى از اشراف زايل گردانيد و آن دختر از آن شخص حمل گرفت . چون مشايخ و اعيان آن قوم را از آن حالت فضيحه و حادثهء شنيعه خبر شد . . . براى صلاح و نجاح و فلاح جانبين خواستند كه آن دختر را بدان شخص دهند تا آتش فتنه انطفا پذيرد ، اقارب و قبايل آن شخص از آن معنى ابا كردند و گفتند كه آن دختر اصل و نسب ندارد و ما اصلى و گوهرييم بدين واسطه ميان قوم دختر و قوم آن شخص مجادلت و مخاصمت ظاهر گشت . . . باهم به محاربت و مقاتلت بيرون آمدند و بسيارى را از يكديگر به قتل رسانيدند . . . » « 2 »\r\nاوحدى مراغه‌اى در اين خصوص ، گويد :\r\n پارسا باش و نسبت از خود كن * پارسازادگى ادب نبود\r\nگرد نام پدر چه مىگردى * پدر خويش باش اگر مردى\r\nچون تفاخر كنى به نام پدر * چون ندانى نهاد گام به در \r\nحافظ براى اصل و نسب ارزشى قائل نيست :\r\n تاج شاهى طلبى گوهر ذاتى بنماى * ور خود از تخمهء جمشيد و فريدون باشى \r\nوى از فقدان نظم و حساب در عصر خود شكايت مىكند :\r\n دختران را همه جنگ است و جدل با مادر * پسران را همه بدخواه پدر مىبينم\r\nاسب تازى شده مجروح به زير پالان * طوق زرين همه در گردن خر مىبينم \r\nابن يمين ، كه به سال 749 درگذشته است ، از بىثباتى موقعيت طبقاتى خلق و دگرگونيهاى اجتماعى آن روزگار شكايت مىكند و مىگويد :\r\n\r\n\r\n","description":"","footnote":"\r\n( 1 ) . كليات عبيد زاكانى ، تصحيح عباس اقبال ، به اهتمام پرويز اتابكى ، ص 300 .\r\n( 2 ) . سيف بن محمد بن يعقوب الهروى ، تاريخ‌نامهء هرات ، تصحيح زير الصديقى ، چاپ كلكته ، ص 27 .\r\n","page_name":" 52 ","page_number":60},
  {"content":"\r\n\r\n چه گويم گردش گردون دون را * كه خس را بر سر اوج آسمان برد\r\nجوانمردان و آدم‌زادگان را * ز بهر نانشان آب از رخان برد\r\nكسان را داد مال و جاه و دنيا * كه ننگ آيد مرا خود نامشان برد \r\nمحمد بن هندوشاه نخجوانى نيز در كتاب دستور الكاتب از تغيير ناگهانى موقعيت طبقاتى نو رسيدگان شكايت مىكند و مىنويسد : « . . . جمعى كه پيش از اين خرسوارى نمىدانستند ، اكنون بر بادپايان رومى سوارى مىكنند و بر اسبان تازى چوگان‌بازى ، ناچار سواران را پياده و توانگران را بيسرمايه مىبايد . » « 1 »\r\nديگر از مداركى كه معرف طبقات مختلف اجتماعى است كتاب تزوكات تيمورى و شرحى است كه از امير عليشير نوايى به يادگار مانده است . از مراجعه به تزوكات تيمورى مىتوان به وضع طبقات و اصناف آن دوره كمابيش آشنا گرديد : 1 - سادات و علما و شيوخ و مشاورين نزديك سلطان ؛ 2 - اصحاب رأى و تدبير و اهل تجربه كه بواسطهء اين صفات از ميان مردمان انتخاب مىشوند ؛ 3 - زهاد و پرهيزكاران ؛ 4 - امرا و سران لشكر كه در امور نظامى مشاور سلطان بودند ؛ 5 - سپاه ؛ 6 - ندما و معتمدين سلطان ؛ 7 - وزرا و منشيان سلطان كه مسئول رفاه رعيت و تنظيم امور رعايا بودند ؛ 8 - اطباء ، منجمين و مهندسين ؛ 9 - مورخين و واقعه - نگاران ؛ 10 - متشرعين و متكلمين و اصحاب ديانت ؛ 11 - صنعتگران و كارگران ذىفن كه تيمور آنان را به كارهايى از قبيل ساختن قصور و اسلحه و تجهيزات مىگماشت ؛ 12 - سياحان و مسافران كه تيمور را از احوال ساير ممالك آگاه مىكردند .\r\nامير عليشير نوايى وزير دانشمند سلطان حسين بايقرا نيز فهرستى از اصناف مردم در نيمهء دوم قرن نهم ذكر نموده است كه نمودارى از انواع صنوف و مشاغل آن روزگار است :\r\n1 - سلطان ؛ 2 - امرا و بيگها ؛ كه شامل شاهزادگان هم مىشود ؛ 3 - نواب ؛ 4 - وزراء ؛ 5 - صدور و يساولان و چاوشها ؛ 6 - قره چريك ؛ 7 - قضات ؛ 8 - مفتيان ؛ 9 - مدرسين ؛ 10 - اطباء ؛ 11 - شعرا ؛ 12 - كتاب ؛ 13 - مكتب‌داران ؛ 14 - ائمهء مساجد ؛ 15 - مقربان ؛ 16 - حفاظ قرآن ؛ 17 - نقالها ؛ 18 - وعاظ ؛ 19 - خوانندگان و نوازندگان ؛ 20 - منجمين ؛ 21 - تجار ؛ 22 - پيشه‌وران و كسبهء خرد ؛ 23 - شحنگان يا رؤساى قواى تأمينيه ؛ 24 - داروغگان ؛ 25 - عسسها ؛ 26 - سارقين و قاتلين ؛ 27 - غريب‌زادگان ( منظور معركه‌گيران و شعبده‌بازان و كوليهاست ) ؛ 28 - سائلين ؛ 29 - قوشچيان و شكارچيان ؛ 30 - خدام ؛ 31 - شيوخ ؛ 32 - دراويش ؛ 33 - كدخدايان و كدبانوها ( ازواج و زوجات ) .\r\nاز مطالعه در اين طبقه‌بندى تا حدى به اصناف و طبقات و مأمورين انتظامى و مشاغل اجتماعى آن دوره مىتوان پىبرد . از حدود و حقوق اجتماعى زنان اطلاعى در دست نيست ، ولى بطوركلى ياساى چنگيز خان و تزوك تيمورى نه تنها از حقوق و اختيارات آنان چيزى نكاست بلكه براى آنان آزادى بيشترى در نظر گرفت . « 2 » از زنان نامدار اين دوره مهد عليا گوهر -\r\n\r\n\r\n","description":"","footnote":"\r\n( 1 ) . دستور الكاتب ، به تصحيح عبد الكريم على اوغلى ، بخش يكم ، ص 449 .\r\n( 2 ) . براى كسب اطلاعات بيشتر ، ر . ك : شيرين بيانى ، زن در ايران عصر مغول .\r\n","page_name":" 53 ","page_number":61},
  {"content":"\r\n\r\nشاد آغا ، زن شاهرخ است كه زنى متنفذ و كاردان بود ؛ همچنين سراى ملك خانم ، زن امير - تيمور ، و شاد ملك آغا از زنان مؤثر و كاردان اين دوره‌اند . كلاويخو نيز در سفرنامهء خود ، از شركت آنان در مجالس بزم و باده‌گسارى سخن مىگويد .\r\nاستاد مينورسكى در حواشى و تعليقاتى كه بر تذكرة الملوك نوشته راجع به طبقات حاكمه در عهد شاه طهماسب و شاه عباس اول و شاه صفى ، با توجه به مندرجات كتاب عالم‌آرا و خلد برين چنين مىنويسد :\r\nدر زمان شاه طهماسب ، امراء بر حسب ايل و قبيله‌اى كه بدان منتسب بودند ، مشخص مىگشتند . ايلات تركمن ، كه مقدم بر ديگران بودند ، عبارت بودند از : شاملو و استاجلو و تركمن و روملو و ذو القدر ، و افشار و قاجار و تكلو و حسنلو . بر اين نه ايل ، جغتاى را كه ظاهرا از قبايل ترك مغول يا خاندانى است از آسياى مركزى ( كه غالبا به خراسان اطلاق مىشود ) بايد افزود . سپس نوبت قبايل و كوه‌نشينان ايرانى مىرسد كه عبارت بودند از : طالش كردان : روزكى و سياه منصور و پازوكى و اردلان و چنگى ؛ لران : عباسى ( فيلى ) ؛ و امراى شيخوند ؛ و خاندان عرب به نام كمونه . جمعا 114 امير در دفاتر ديوان عالى ثبت بود ؛ و اين عده اشراف ايل يا عشيره بودند كه فرمانداران عالى نظامى و حكام و مصادر عالى امور از ميانشان برگزيده مىشد . و از اين 114 تن ، اسكندر بيك منشى در عالم‌آرا 72 تن را به عنوان معتبران و بزرگان هر طبقه و « اويماق » نام مىبرد . در اين فهرست ملخص ، قزلباش را 56 محل و جغتاى را سه محل ، و كردان را ده محل ، و شيخوند را دو محل ، و اعراب را يك محل است و جمعا 59 محل از آن تركان و 13 محل از آن غير تركان است . و از سيزده تن اخير ، ده تن در زمرهء اشراف ايل يا عشيره به شمارند . بلافاصله پس از اين امرا ، از لحاظ رتبت ، سپاهيان و ملازمان قرار داشتند . عالم‌آرا در حق آنان چنين مىگويد : يوزباشيان عظام و ارباب مناصب و قورچيان و ساير ملازمان درگاه زمان حضرت شاه جنت مكان ( مقصود شاه طهماسب است ) در حين ارتحال ، ششهزار نفرند ؛ از آن جمله چهار هزار نفر قورچى ، يكهزار و پانصد نفر ساير جماعت از قورچيان‌داش و يساولان و بوكاولان و غير ذلك . در ميانهء اين گروه ، يساولان و قورچيان معتبر و ايشيك آقاسيان و يساول پاشابان قور و ديوان ، و ميرشكاران و توپچىباشيان و جمعى كثير از هر طبقه و هر طايفه بودند كه به پايهء امارت رسيدند اگرچه به رتبهء امارت سرافراز نشده بودند اما در اعتبار كمتر از امراء نبودند و هريك فراخور حال ، نوكران كارآمدى داشتند از پنجنفر تا پنجاه نفر . چنان كه ششهزار كس ملازم خاصهء پادشاه بودند و ملازمان ايشان و نوكران به شمار صحيح درآمد ؛ حسب التخمين بيست هزار كس مىشدند بلكه زياده . و آواز جلادت و شجاعت گروه قورچى به مثابه‌اى بود كه در هر معركه كه يكصد نفر قورچيان شاهى بودند با يكهزار نفر از ساير طبقات حشم برابر بودند . « 1 »\r\nتاجيكان طبقهء اشرافى به كلى جداگانه و خاص بودند . . . اينان از خاندانهاى باستانى ايرانى بودند كه علم و ادب و هنر نويسندگى را به ارث داشتند . اعضاى دوائر و ادارات را اين\r\n\r\n\r\n","description":"","footnote":"\r\n( 1 ) . عالم‌آرا ، ص 106 .\r\n","page_name":" 54 ","page_number":62},
  {"content":"\r\n\r\nمردم تشكيل مىدادند و مشاغل و مناصب نظارت و منشيگرى و پزشكى و ستاره‌شناسى و كارهاى هنرى و صنعتگرى از آنان بود . و در زمرهء اين گروه اقليتى ناچيز از تركمانان وجود داشتند كه به روش و شيوهء همكاران خويش كاملا خو گرفته و مجذوب آن شده بودند .\r\nطبقهء بزرگ روحانيان نيز با اين تاجيكان اتحاد و بستگى نزديك داشتند . خون سامى و تازى برخى از سادات و مقدسين را تمايل و كشش سياسى نبود ، و بطور كلى روحانيان معرف سنن ايرانى بودند . تغيير ناگهانى مذهب از تسنن به تشيع در زمان شاه اسماعيل اول ، ضربهء سختى بود كه بر بسيارى از روحانيان فرود آمد و از آن جمله گروهى نيز گوشمال ديدند و تبعيد گشتند .\r\nروحانيان از لحاظ اقتصادى ( بخصوص در امور قضايى ) از يك‌سو با منشيان و كار - گزاران حكومت سروكار داشتند و از سوى ديگر با خرده مالكين ( در ادارهء اوقاف يا امور مربوط به مالكين ) راجع به مالكين اطلاعات ما بس اندك است . برخى از آنان در پايتخت مىزيسته‌اند و راه به دربار نيز يافته بودند ، صاحب عالم‌آرا مىگويد : جمعى ديگر از اكابر و اعيان طبقهء تاجيكيه در درگاه معلى بودند . بعضى راه خدمت داشتند اگر چه به مهمى از مهمات جهان اختصاص نيافته بودند اما در مجلس بهشت آئين مشير بودند . « 1 »\r\n. . . بطور كلى دورنماى جامعهء عهد شاه طهماسب با جوامع ايران زمان شاه اسمعيل اول يا اسلاف تركمان وى مشابه و يكسان است . در نتيجهء اصلاحات شاه عباس اول ، وضع بسيار متفاوتى حاصل آمد . شاردن در جلد پنجم سفرنامه ص 224 و 225 مىنويسد : شاه عباس براى اينكه قلمرو منقسم ميان حكام مختلف را يكى سازد و متحد گرداند ناگزير گشت چون كشور بيگانه‌اى آن را بگشايد و فتح كند . اين منظور را با درهم شكستن افراد سپاهى سابق و خاندانهاى قديم كشور ، جامهء عمل پوشانيد ، و از آن پس ، روحانيان حتى مردم كشور را با آميختن با اقوام و ملل و مذاهب ديگر سركوب كرد . نويسنده چنين به سخن پايان مىدهد : در ايران ديگر طبقهء اشراف وجود ندارد . همچنانكه در تمام مشرق‌زمين چنين طبقه‌اى نيست . شخص محترم محسوب نمىگردد مگر با نيل به درجات و مقامات مهم و عالى ، يا ابراز لياقت و شايستگى و بخصوص داشتن ثروت - ( ص 290 ) . اين معدوم ساختن و هموار گردانيدن طبقهء اشراف را شاه - صفى ، كه ايوان مخوف ايران به شمار است ، بطور بيرحمانه‌ترى ادامه داد . « 2 »\r\nبطورى كه از كتاب اسكندر بيك بر مىآيد افراد هيأت حاكمه يا از بين افراد محترم ايل قزلباش برگزيده مىشدند يا از گروه امرائى كه غلام درگاهند انتخاب مىشدند . اين غلامان .\r\nكه اكثر آنان قفقازيان و گرجيان مسلمان و تربيت‌يافتهء دربار صفوى بودند ، گاه به جاى امراى قزلباش و حكام ممالك ، به امارت ايل و حكومت تعيين مىشدند . « در فهرستى كه از اين قبيل غلامان داده مىشود نخست نام امامقليخان برده شده است ، و او كسى است كه به جانشينى پدر معروف خود اللّه وردى خان ( ارمنى جديد الاسلام ) بيگلربيگى فارس و توابع گرديد و اختيار\r\n\r\n\r\n","description":"","footnote":"\r\n( 1 ) . همان ، ص 122 .\r\n( 2 ) . سازمان ادارى حكومت صفوى ، ترجمهء مسعود رجب نيا ، ص 25 - 21 ( به اختصار ) .\r\n","page_name":" 55 ","page_number":63},
  {"content":"\r\n\r\nانتخاب و تعيين حكام خرد را نيز داشت .\r\nپسر امامقلى خان ، صفى قلى خان به جاى خان لار ، كه حكومتى موروثى داشت ، منصوب گشت ، و برادر وى جانشين رئيس ايل قاجار ، كه در آن ايل مقامى مهم و حساس به شمار مىآمد ، گرديد .\r\nصفى قلى خان ديگرى كه به « گرجى » معروف بود بيگلربيگى بغداد ، حتى متولى بقاع متبركهء عراق گشت . استراباد تحت حكومت خسرو خان ، و مشهد تحت حكومت منوچهر خان كه هر دو گرجى بودند ، اداره مىشد . . . از مجموع 89 مير ، 74 تن از قزلباش ، و فقط 15 تن از غلامان بودند ؛ و لذا پنج يك كارها به دست عناصرى جديد افتاد كه ترقى و تعالى آنان مرهون لياقت شخصى بود ، نه وراثت و اصل و نسب . » « 1 »\r\n\r\nطبقات در عهد صفويه\r\n« اينك در ايران سى و دو قبيله يا خانواده‌ى اشرافى هست كه داراى حق امتياز و برترى هستند حكومت بطوركلى بدست اين خانواده‌ها سپرده شده است ، هر فرماندارى كه براى شهرهاى مختلف برگزيده و به زبان فارسى « حاكم » خوانده مىشود بلا استثنا يكى از اشراف است و از ميان افراد اين ايلات برخاسته است داروغگان با شهرداران نيز از همان طبقات هستند اما ، شاه هرگاه از آنان ناراضى شود . آنانرا بميل خود تغيير مىدهد . » « 2 »\r\nبطورى كه از تاريخ آراكل ارمنى برمىآيد ، از عهد شاه عباس دوم تا پايان حكومت آقا محمد خان ، در ايران سه طبقه با قدرت تمام فرمانروايى مىكردند : اول نظاميان و همكاران شاه ، دوم ايلاتى كه مورد حمايت و آلت اجراى مقاصد شاه بودند ؛ سوم روحانيان ابن الوقتى كه به نام دين ، ثروت كلانى به دست آورده بودند .\r\nبه نظر مؤلف رستم التواريخ « . . . از جانب پادشاه بايد زىّ هر صنفى از اصناف ناس از مرد و زن و بزرگ و كوچك معين و مقرر باشد كه هركس در زى خود ، داخل و از زى خود نتواند بيرون رفت تا آنكه شريف و وضيع و مخدوم و خادم و خاص و عام و سپاه و رعيت و هر صنفى از صنف ديگر ممتاز و معروف باشد . . . مواجب چاكر را بايد به قدر خدمت و شأنش قرار داد و او را بايد قدغن نمود كه به قدر مواجب خود نفقه و كسوه صرف نمايد و بيشتر ننمايد ، كه اگر بيشتر نمايد و مقروض گردد « 2 » ، خيانت و دزدى پيشه كند . . . » « 3 »\r\n\r\nوضع اقتصادى طبقات مختلف در عهد قاجاريه\r\nدروويل كه در عهد فتحعلى شاه به ايران آمده است در سفرنامهء خود مىنويسد : « در ايران نيز مانند تمام كشورهايى كه اصول فئوداليته در آن حكمفرماست ، افراد جامعه به دو طبقهء ثروتمند و مالك بزرگ و مردمان ميانه‌حال تقسيم مىشود . البته پيشه‌وران و دهقانان جزو هيچ‌يك از اين دو طبقه به حساب نيامده است ، زيرا وضع آنها به حدى فلاكت‌بار است كه حتى غالبا آنها را\r\n\r\n\r\n","description":"","footnote":"\r\n( 1 ) . همان ، ص 26 - 25 ( به اختصار ) .\r\n( 2 ) . دون ژوان ايرانى ، ترجمهء مسعود رجب‌نيا ، ص 67 .\r\n( 3 ) . رستم الحكما ، رستم التواريخ ، به اهتمام محمد مشيرى ، ص 326 ( به اختصار ) .\r\n","page_name":" 56 ","page_number":64},
  {"content":"\r\n\r\nجزو افراد ملت نيز محسوب نمىدارند .\r\nمنبع دارايى ثروتمندان معمولا مالكيت روستاها و مزارع و رياست بر قبايل چادرنشينى است كه حقوق مخصوصى از آنان دريافت مىكنند . قبايل چادرنشين به هرجا كه خيمه برافرازند ناچار از پرداخت حقوق مخصوصى به دولت‌اند . عده‌اى از ثروتمندان نيز ثروت خود را از مقام مهم دولتى و يا دربارى به‌دست مىآورند . آنها حقوق ديوانى را پرداخته و به ميل خود از مردم خراج مىگيرند . . . و دهقانان را به بيگارى وا مىدارند . بندرت مىتوان دهكده‌اى يافت كه حقوق و باج آن ، تمام بطور نقدى پرداخت شود . غالبا بهرهء مالكانه و حقوق ديوانى ، جنسى و از محصول گندم و جو و پنبه پرداخت مىشود . اما كسانى كه به زراعت اجناس ديگر مشغولند ، بايد مبلغ معينى وجه نقد بپردازند .\r\nيكى از روستاهايى را كه داراى دويست خانوار بوده و سالانه به ميزان هزار و هشتصد خروار غله و پانصد تن پنبه محصول برمىدارد ، در نظر بگيريم . بنا به قراردادى ، كه يك نسخه از آن در دست رئيس دهكده است ، ميزان سهم مالكانه و باجى كه بايد به دولت پرداخت شود معلوم است . اگر از اين بابت ششصد خروار غله و دويست من پنبه مقرر شده باشد ، ماليات به نسبت محصول هر خانوار بين دهقانان سرشكن مىشود ، و هركه محصول بيشترى برداشت ، بايد كسرى مالياتى را جبران كند . در موارد غير عادى و كمبود محصول ، ميزان بهرهء مالكانه تقليل مىيابد . . . هر ده علاوه بر تحويل حقوق فئودالى ، بايد مرغ ، كره ، سرشير ، خربزه ، و چوب براى ساختن خانه‌ها و كاه براى عليق اسبان ، و افرادى براى بيگارى در فصول مختلف ( غير از هنگام درو ) در اختيار ارباب بگذارد . استفاده از بيگارى غالبا به بيعدالتيهاى بزرگى منجر مىشد . » « 1 »\r\nدر كتاب خاطرات حاج سياح ، كه در زمان ناصر الدين شاه نوشته شده ، وضع طبقات محروم چنين تصوير شده است « . . . كار معاش چنان بر اهل كرمان تنگ است كه اهل سيستان و قاين از ايشان بيشتر در رفاه بودند . . . اهل كرمان از شدت اضطرار اولاد خود را به شالبافى و فرشبافى مىفرستند كه اگر كامل و استاد شدند ، ده شاهى اجرت ، و الا سه يا چهار شاهى مىگيرند و اگر خطايى . . . ديده شود ، سوزن به دست آنها مىزنند . . . خياطى و لباس‌دوزى با زنان است به قيمت خيلى نازل . از صد خانه يكى قدرت ندارد شب چراغ روشن كند ، بسيارى هستند كه چند روز نان نيافته با شلغم يا چغندر ( اگر پيدا شود ) مىگذرانند . انسان به ميدان مىرود و مىبيند مردم بيچاره هريك پاره‌نمدى پوشيده كه به تنش فرو رفته ، پشته‌اى از هيزم در پشت از صحرا آورده و به جزئى وجه مىفروشد ؛ و براى اين پشته ، كه بيش از دهشاهى نمىفروشد ، دو روز كار كرده با وجه آن بايد امرار معاش كند و ماليات ديوان را بپردازد . . . از شدت پريشانى ، زن و دختران را كه به 9 سالگى رسيده يا نرسيده به مقاطعه مىدهند يا به اسم صيغه و متعه يا فروش ، هرچه بگويى سزاست . در مدرسهء نمدمالان و ساير مدارس ، طلبه‌ها كارشان صيغه دادن زن و دختر است كه به خود زنها يا كسان ايشان وجهى داده ، زنها را براى اين كار اجاره مىكنند ، و به مردم صيغه و مقاطعه مىدهند و وجه اجاره را داده ، بقيه دخل ايشان است . . . در مدرسهء نمدمالان ،\r\n\r\n\r\n","description":"","footnote":"\r\n( 1 ) . سفرنامهء دروويل ، ص 15 - 113 .\r\n","page_name":" 57 ","page_number":65},
  {"content":"\r\n\r\nهركس كه وارد مىشد قليان مىدادند ، بعد مىپرسيدند زن مىخواهى يا دختر جوان ؟ قيمت را طى كرده ، آخوند خود صيغه مىخواند ، بعد يا آن شخص به منزل زن مىرفت يا زن را به منزل خود مىبرد ، و گاه شبها به حجرات طلاب براى آنها يا آشنايان ايشان هم مىآوردند . و از اين وجوه ، ماليات ديوان و خدمتانه مأمورين داده مىشود . اين زن بيوه به مدارس آمدن و شبانه متعهء طلاب شدن و پول گرفتن ، اختصاص به كرمان ندارد ، در تمام شهرهاى ايران ، طلاب عزب در مدارس . . . غالبا زن مىآورند و متعه مىكنند يكشبه يا چند ساعته . حتى در كربلا و نجف هم متداول است لكن به ديگران دادن و اجرت گرفتن مختص به كرمان است . غالبا توپچيها در آنجا پولدار هستند . . . و پول قرض مىدهند . . . » « 1 »\r\nحاج سياح در ص 173 كتاب خود ، مىنويسد : « . . . همه‌جا مردم ايران در فشار جهل و ظلم هستند ، ابدا ملتفت نيستند كه انسان هستند و انسان حقوقى دارد .\r\nملاها و امراء خواسته‌اند اينان نادان و مركب مطيع آنان باشند و انصافا هم خوب به مقصود رسيده‌اند . » بطور كلى ، در دورهء قاجاريه ، ركود ، عدم تحرك ، و انحطاط شديدى در تمام شؤون مدنى ، اجتماعى ، و اقتصادى مشهود بود . فرريچارد در سفرنامهء خود مىنويسد :\r\n« . . . طرز زندگى در مشرق زمين ، از ديرباز تاكنون تغييرى نيافته ، به عبارت ديگر ، به همان اندازه كه كرهء ماه از زمان حاجى بابا و يا هارون الرشيد با ماه امروزى تفاوت پيدا كرده ، زندگى كنونى مشرق زمين نيز با سابق تفاوت يافته است . » « 2 »\r\n\r\nوضع طبقات ممتاز\r\nنبايد تصور كرد كه تمام افراد طبقات ممتاز در ناز و نعمت به سر مىبردند ، بلكه گاه در بين اشراف و روحانيان و شاهزاده‌ها نيز افرادى بودند كه در شرايط رقت‌بارى زندگى مىكردند ؛ اعتماد السلطنه مىنويسد :\r\n« در حينى كه بندگان همايون به سلام سردر تشريف مىبردند يكى از شاهزاده‌ها در سر راه ايستاد و فرياد كشيد پادشاها همه‌اش به خود جواهر مىبندى . از حال ما صلهء ارحام خود كه نان شب نداريم بيخبرى . شاهزاده را گرفتند ، چوبش زدند و حبسش نمودند . اما عطوفت همايونى سبب شد كه ده تومان به مادر او و اولادش انعام دادند . . . » « 3 »\r\nحكيم الملك فقر عمومى را چنين بيان مىكند : ابراهيم حكيم الملك در شرح حال خود مىگويد :\r\nمن وقتى تحصيلاتم در فرانسه تمام شد و ديپلم دكتراى خود را در طب گرفتم ، به ايران آمدم ، يك مطب باز كردم . مريضهايى كه پيش من مىآمدند من مىديدم كه همه‌شان بيچيز و بينوايند ، نه تنها حق ويزيت نمىگرفتم بلكه بهشون پول هم مىدادم كه بروند دوا بخرند و خودشان را معالجه كنند . يكى دو سال اينطورى گذشت ، ديدم اينطورى كه نمىشود زندگى كرد ؛ من بايد از جيب خودم هم پول به مريضها بدهم ناچار مطبّم را جمع كردم . « 4 »\r\n\r\n\r\n","description":"","footnote":"\r\n( 1 ) . خاطرات حاج سياح ، ص 65 ( به اختصار ) .\r\n( 2 ) . سفرنامه فرريچارد ، ترجمهء مهين دخت صبا ، ص 43 .\r\n( 3 ) . روزنامهء خاطرات اعتماد السلطنه ، به اهتمام ايرج افشار ، ص 1000 .\r\n( 4 ) . نقل از : راهنماى كتاب ، سال پانزدهم ، شماره‌هاى 5 و 6 ، ص 482 .\r\n","page_name":" 58 ","page_number":66},
  {"content":"\r\n\r\nعبد الحسين مسعود انصارى مىنويسد : تا پايان سلسلهء قاجاريه كمابيش اصل و نسب مورد توجه بود :\r\n. . . پدرم از طرف مادربزرگ خود ، مرحومه ضياء السلطنه دختر ارشد فتحعليشاه كه زوجهء ميرزا مسعود وزير دول خارجه شد ، نتيجهء فتحعليشاه مىشد ، خديجه سلطان خانم ، دختر شاهزاده امان اللّه ميرزا نوهء فتحعليشاه بود ، - نتيجهء خاقان مغفور بودن حال به درد كسى نمىخورد ؛ متاعى است كه امروز خريدار ندارد ، ولى در آن روزگار اصل و نسب خيلى اهميت داشت و مشاغل مهم مملكتى بيشتر به كسانى داده مىشد كه اصل و نسب داشته باشند . « 1 »\r\nناصر الدين شاه علىرغم ميل مادرش ، خواهر خود عزت الدوله را به عقد نكاح امير درآورد ( 22 ربيع الاول 1265 ) فرانت مىنويسد : با اين زناشويى مهدعليا سخت مخالفت ورزيد ، از آنكه مىترسيد بر نفوذ امير نظام بيفزايد ، و اين امرى طبيعى بود . اما شاه به حرف مادرش گوش نداد و در اين كار اصرار داشت ، و مىگفت سعادت سلطنتش بسته به وجود امير - نظام است . افراد خاندان سلطنتى در اندرون ، سخنان طعنه‌آميز مىگويند كه پسر نوكر قائم مقام را با خواهر شاه تازه و دختر شاه سابق دست‌به‌دست داده‌اند . « 2 »\r\nحاج مخبر السلطنه هدايت در كتاب خاطرات و خطرات ، به امكان تغيير موقعيت اجتماعى افراد طبقات مختلف اشاره مىكند ، از جمله مىنويسد :\r\n« در دورهء اخير ، حاج محمد ابراهيم خان اعتماد الدوله ، كه جدش از جديد الاسلامهاى قزوين بوده ؛ ميرزا شفيع صدر اعظم ؛ يا حاج محمد حسين خان اصفهانى . . . يا ميرزا تقى خان اتابك ؛ و يا ميرزا آقا خان ؛ يا ميرزا حسين خان سپهسالار ؛ يا ميرزا على اصغر خان اتابك هيچ كدام اميرزاده نبودند و ايل و طايفه نداشتند ، به كفايت مقام يافتند و چه بسيار :\r\n پسران وزير ناقص عقل * به گدائى به روستا رفتند\r\nروستا زادگان دانشمند * به وزيرى پادشا رفتند \r\nنادر يا خود پهلوى كى بودند و به كجا رسيدند . شاهزاده‌ها و خان‌زاده‌ها چه شدند . » « 3 »\r\nدر جريان نهضت مشروطيت ، محمد على شاه ، كه علمدار مستبدين بود ، مىگفت : من راضيم خدمتگزار روسها باشم و راضى نمىشوم مشهدى باقر بقال براى من مقررى سلطنتى معين كند . « 4 » ( مشهدى باقر بقال از وكلاى مجلس بود ) .\r\n\r\nانواع خلايق در اصفهان\r\nدر دورهء ناصر الدين شاه قاجار ، ميرزا حسين خان ، پسر محمد ابراهيم - خان تحويلدار اصفهان ، در كتابى كه به عنوان جغرافياى اصفهان به رشتهء تحرير كشيده است ، از جغرافياى طبيعى و انسانى و آمار اصناف شهر ، بتفصيل سخن گفته است ؛ و ما براى اطلاع خوانندگان ، قسمتى از تتبعات او را دربارهء انواع خلايق ، كه بسيار ارزنده و دقيق است ، در اينجا نقل مىكنيم :\r\n\r\n\r\n","description":"","footnote":"\r\n( 1 ) . عبد الحسين مسعود انصارى ، زندگانى من و نگاهى به تاريخ معاصر ايران و جهان ، ج 1 ص 10 .\r\n( 2 ) . فريدون آدميت ، امير كبير و ايران ، ص 659 .\r\n( 3 ) . خاطرات و خطرات ، ص 24 ( به اختصار ) .\r\n( 4 ) . خاطرات حاج سياح ، پيشين ، ص 593 .\r\n","page_name":" 59 ","page_number":67},
  {"content":"\r\n\r\nدر وصف انواع خلايق ، و اين نمره مشتمل بر يكصد و نود و نه نوع است ؛ نوع يك :\r\nنوع مجتهدين و فضلا - در اصفهان بسيارند و به شماره در نمىآيد . هيچ ولايت در روى زمين مانند اين بلد فقيه و عالم ندارد ، زيرا كه جمعيت خواص و اسباب سهولت معاش ، از حيث آسايش هوايى و مكانى و مأكولى و مشروبى و غيره ، من جميع جهات ، در اين ولايت جمع است .\r\n. . . محصلين علوم از بلاد در اينجا اجتماع مىكنند و فارغ التحصيل كه مىشوند ، براى رياست بلدان به اوطان معاودت مىكنند ، و برخى جهت فراغت و استراحت اقامت را ترجيح مىدهند . قريب الاجتهاد فراوان ، و مجتهد مجاز از صد نفر متجاوز ، مفتى جايز الفتوى و جامع الشرايع متعدد . سپس از عده‌اى از فضلا و علماى صاحب مسند و متعصب عصر خود نام مىبرد .\r\nو بعد از طلاب و محصلين علوم در اصفهان سخن مىگويد و مىنويسد كه از بركت موقوفات ، مدارس در اين شهر فراوان است . بعد خانواده‌اى چند از علما را كه هركدام « سلسله » محسوب مىشوند ، نام مىبرد . سپس از حكماى الهى و سران اين گروه نام مىبرد ، و مخصوصا از ملا حسين نائينى به نيكى ياد مىكند ، مىنويسد كه وى مدت 60 سال با تقوى و پاكدامنى زندگى كرده و تحفه و نياز از احدى نپذيرفت . براى امرار معاش به دهات اطراف مىرفت ، و از راه خوشه‌چينى مقدارى جو دستگيرش مىشد و تمام سال با آن زندگى مىكرد ؛ يعنى شبانه‌روز دو سه سير آن را با سنگ و چوب نيم‌كوب مىكرد ، و با آب و نمك در ديزى گلى مىپخت و مىخورد و به طلاب علوم مختلف درس مىداد ، و فيضش به مردم بسيار مىرسيد . تمام دارايى او دو قران ارزش نداشت .\r\nسپس از سادات عالى درجات و مشايخ و سلاسل ايشان اسم مىبرد ، و با اين بيان ، به بحث در پيرامون طبقهء روحانيان پايان مىدهد ، و تحت عنوان نوع هفتم ، از اكابر و اعيان ولايت و خانواده‌هايى كه منسوب به صفويه ، نادرشاه ، و كريمخان زند هستند ، و ديگر خانواده هاى متعين آن دوران ، تحت عنوان « سلسلهء مرحوم . . . » اسم مىبرد . و از اقدامات آنها و اولاد و احفاد هر سلسله سخن مىگويد .\r\nدر نوع هشتم از ميرزايان استيفا و سلاسل ايشان ، كه از قديم در جزو ارباب قلم اصفهان ، صاحبان منصب و مسند بوده‌اند ، ياد مىكند ، و از خانواده‌هايى كه از ديرباز از « مستوفى » برخوردار بودند ، اسم مىبرد .\r\nدر نوع نهم ، از ارباب مناصب ، كه از قديم و زمان سلاطين صفوى تاكنون مشاغل آنها اسما موروث گرديده و رسما متروك شده ، نام مىبرد و سپس مىنويسد :\r\n« مواجب منصبها را همه سال محض رعايت ديوان اعلى ، به صيغهء مستمرى و وظيفه مرحمت مىفرمايند ، الا دو سه منصب كه كماكان در كار و برقرار است . نايب الصدر قديم ، وزير ماليات ، وكيل الرعاياى سابق ، ارباب قلم ، عمال و محررين ، وكيل ماليات ، وكلاى بلوكات و توابع ، وزراء بلوكات و توابع ، وزير صاحب توجيه ، وزير موقوفات ، وزير وظايف ، محتسب ، منجم‌باشى ، نقيب ، كلانتر ، نايب كلانتر ، مشاغلى كه از مناصب مسطوره تا به حال معمول است ، كلانترى است و نقابت . » « 1 »\r\n\r\n\r\n","description":"","footnote":"\r\n( 1 ) . جغرافياى اصفهان ، به كوشش دكتر منوچهر ستوده ، ص 80 .\r\n","page_name":" 60 ","page_number":68},
  {"content":"\r\n\r\nسپس نويسنده به بحث خود در پيرامون طبقات ممتاز و كارمندان ديوان پايان مىدهد ، و از گروههاى مختلف اجتماعى جداجدا مطالبى ذكر مىكند ؛ از جمله در مورد اطباء ، مىنويسد كه تا سى چهل سال قبل ، اطبا در اين شهر بسيار بودند ، ولى در حال حاضر ( در عهد ناصر الدين - شاه ) بيست و پنج ، شش نفر بيش نيستند . و سپس مىگويد ، روضه‌خوانها ، كه طبيبان روحانيند ، به عكس اطباى جسمانى ، در اين سالها ترقى كرده‌اند ؛ بطورى كه در عهد خاقان مغفور ، ده پانزده نفر بيش نبودند و حال ، از صد نفر متجاوز ، و در محرم و صفر ، نصف آنها متوقف و مابقى متفرق بلادند . بعد ، نويسنده تحت عنوان نوع 12 ، از علماى هيأت و نجوم و رمل و جفر و عدد و هندسه و جبر و مقابله و جراثقال و مناظر و مرايا و ساير فنون رياضى از علوم غريبه و غيره ، كه از عهد صفويه شيوع داشته ، سخن مىگويد و مىنويسد ، در عهد مزبور ، جمعى از دانشمندان به تصحيح و تنقيح كتب علمى پرداختند ، و آنها را به كمك خوشنويسان ، در چند نسخه آماده كردند ، قسمتى را در كتابخانهء حضرت رضا و قسمت ديگر را در كتابخانهء دولتى مدرسهء چهارباغ محفوظ مىداشتند ، و از اين كتب چند نسخه در كتابخانه‌هاى خصوصى نيز بود ؛ ولى در نتيجهء فتنهء افغانها و حوادث ناگوار ديگر ، بسيارى از آنها دستخوش غارت گرديد ، و قسمتى ديگر را بمرور دهور بيد و موريانه ضايع كرد ، ولى از عهد خاقان مغفور كه صنعت باسمه و چاپ در ايران معمول شد ، بار ديگر در راه پيشرفت علوم ، قدمهايى برداشته شد . سپس نويسنده علما و دانشمندان عصر خود را با ذكر رشتهء تخصصى آنها نام مىبرد .\r\nمؤلف در نوع 13 ، از گروه خوشنويسان نام مىبرد و مىنويسد : « بعد از استادان متقدمين و متأخرين و معاصرين ، چه در هفت‌گونه ابن مقله و چه در نسخ و نستعليق و تعليق و شكسته ، هم در تذكرهء خطاطين شرح حالشان را نوشته‌اند ، هم برأى العين ديده شده‌اند . . . » « 1 »\r\nبعد نام خداوندان اين هنر را از عهد صفويه به اين طرف ، ذكر مىكند .\r\nنويسندگان ، شعرا ، و ارباب ذوق را جزو گروه نوع 14 ذكر مىكند ، و مىنويسد :\r\nپيشرفت صنايع جديد و نفوذ تمدن غرب متاع اين جماعت را بىخريدار كرد : بطورى كه « سالها است مديحه بخرج نمىرود و خوش آمد پيشرفت نمىشود ، مشاعر با شعوران اين زمان اغلب به مصارف مكاسب مىرسد ، شعر و نظم را فرع كار قرار داده‌اند . » « 2 » سپس نويسنده به ذكر اسامى خوشنويسان مىپردازد .\r\nدر نوع 15 ، از دراويش و فقرا ، كه اهالى كسوتند ، سخن مىگويد ، و براى آنها هفت سلسله قائل است ، كه رسوم و آدابشان هنوز در اصفهان برقرار است . « هر سلسله كه دستورشان تكدى و استكلاش باشد ، خواه مجرد و خواه صاحب عيال ، در هرحال نشيمنگاهشان در اصفهان است و سياحتگاهشان اطراف بلاد عالم . » « 3 »\r\nدر نوع 16 ، از گروه و انواع لوطى سخن رفته است كه مىتوان گروهى از آنها را هنرپيشگان آن دوران به شمار آورد ، به قرار زير :\r\n« قسم اول لوطيهاى شيرى كه شير نگاه مىدارند و در ولايت مىگردانند . . . قسم دوم ، لوطيهاى تنبك بدوش ، كه بعضى از آنها خرس و ميمون مىرقصانند ، اينها سه چهار دسته -\r\n\r\n\r\n","description":"","footnote":"\r\n( 1 ) . همان ، ص 84 .\r\n( 2 ) . همان ، ص 85 .\r\n( 3 ) . همان ، ص 86 .\r\n","page_name":" 61 ","page_number":69},
  {"content":"\r\n\r\nاند . قسم ديگر لوطى حقه‌باز كه كارهاى خارج از عادت مىنمايند ؛ از قبيل چشم‌بندى و شعبده و لميات و امثالها . اينها سابق در اصفهان متعدد بودند و اين زمان ، به طهران و بلاد ديگر متفرق شده‌اند . . . قسم ديگر لوطيهاى بندباز و چوبينى پا ، اينها يك دسته‌اند گاهى در اصفهان مىآيند و اغلب به ولايات ديگرند . قسم ديگر لوطيهاى خيمه‌شب‌باز كه شبهاى عيش و عروسيها خيمه‌شب‌بازى بر پا مىكنند ، و صورتى از مقوا ساخته‌اند كه از پشت پرده متصل مىنمايند و مىربايند ، و اقسام رنگها و صداها و حرفها و آوازها از زير خيمه بروز مىدهند ؛ و اين بازى گويا در اين زمان در اصفهان متروك شده ، نشانى از اين الواط پيدا نيست . قسم ديگر ، لوطيهاى سر - خوانچهء استاد اقبال بقال ، حكماى قديم « بقال بازى » را بنا بر مصالح چند ، اختراع نموده‌اند .\r\nظاهرا اين بازى را در عيشها اسباب طرب و ضحك قرار داده‌اند ، و باطنا مفيد فوايد بسيارى است . در سياست مدن . . . مبناى بازى مزبور در آن بوده كه اعمال ناشايسته از هركس به ظهور رسد ، على وجه الاقبح ، به تمثال لغو و اقوال اشنع ، تقليد آنها نمايد كه قبايح را مجسم و در نظرها مشهود و محسوس كنند ، تا از راه دفع فاسد به افسد ، منحرفين را منفعل سازند ؛ در حقيقت ، اين گونه الواط آئينه مقبحات مردمند ، لغويات اينها اغلب با ثمر است . » « 1 » سپس مىگويد ، اين جماعت هنرمند يك‌بار در محضر سلطان « بىاعتداليهاى اتراك و مستحفظين و مستوفيان و مباشران را تمام ظاهر كردند . همان روز از خاصيت اين حكمت عملى ، موكلين ممنوع ، متهمين معاف ، بقايا بخشيده شد . . . » « 2 » سپس مىنويسد : همهء اين الواط مناسب‌دان و لطيفه‌پرداز و بديهه‌گو ، و ظريف و بامزه ، و هريك در مضاحك مشهور به نوعى كه عباراتشان نوشتنى بود . . . سابق زياد بودند و چندين دسته ؛ اكنون بسيار كمند و به طهران و ساير بلاد متفرق .\r\n« قسم ديگر لوطيهاى زبردست خونخوار و اشرار شارب الخمر غماز قمارباز و لاطى و زانى و دزد ؛ و هميشه از اين نوع اصفهان بسيار داشته ، بيشتر باعث خرابى ولايت هم همين الواط بودند . شرح كارهاى سخت و صعب و اعمال جاهلانهء آنها در اينجا گنجايش ندارد . الحمد للّه به نيروى عدالت اين دولت ابدآيت ، تمام قلع و قمع شدند كه نشانى از آنها باقى نيست . » « 3 »\r\nدر نوع 17 ، نويسندهء كتاب از عملجات مچه‌داران شتر قربانى . سخن مىگويد و با شگفتى مىپرسد كه معلوم نيست اين قواعد و رسوم و قانون ، كه تا به‌حال باقى است بنا و بنيادش از عهد صفوى است يا خير ؟ سپس ، موروثى بودن اين مشاغل و مناصب و كارد و تبر و ساطور و بيدق و طاووس و ديگر ابزار كار اين جماعت ، سخن مىگويد و از اختلافات فراوانى كه بين جماعت حيدرى و نعمتى در اجراى مراسم شتر قربانى روى مىداد ، با تأسف ياد مىكند و مىنويسد :\r\n« . . . هر دسته را كه راه مىاندازد ، علىرغم يكديگر ، اوضاع و اسباب زياد فراهم مىآورند ؛ از عمله و غيره فقره به فقره با ترتيب و نظام ؛ هركدام هزار نفر متجاوز جمعيت دارند .\r\nمقدمة الجيش اوباش چوب به دست ، بعد سواران مكمل و مسلح ، دنبال آنها شترسواران از نيزه - داران سپاه مخالف و شبيه‌خوانان سياهپوش و اسراء كربلا و هودجهاى زرى و اوضاع بازار\r\n\r\n\r\n","description":"","footnote":"\r\n( 1 ) . همان ، ص 87 - 86 .\r\n( 2 ) . همان ، ص 87 .\r\n( 3 ) . همان ، ص 88 - 87 .\r\n","page_name":" 62 ","page_number":70},
  {"content":"\r\n\r\nشام كه متأخرين الحاق نموده . . . دستجات دهات هم هركدام با سه چهار جمعيت و سازهاى كوس و سرنا و سنج و جريده‌هاى بزرگ و علمهاى بلند بسيار مىآيند و مىروند و به دستجات حيدرى و نعمتى شهرى ملحق مىشوند . روز عيد قربان ، در هر سال ، به همين منوال ، هر دسته از جاى خود حركت مىكند و از محلات و بازارهاى شهر عبور مىكنند تا وارد ميدان نقش جهان مىشوند . . . اين جماعت پس از عبور از مقابل حاكم به مصلى و نحرگاه شتر مىرسيدند بعد از قسمت‌كردن گوشت وارد ميدان نقش جهان مىشدند و از آنجا به محلات خود معاودت مىكردند ، و همه ساله در مراسم عيد قربان زدوخوردهايى رخ مىداد و سالى نبود كه سر و دست چهل پنجاه نفر نشكند و سه چهار نفر اقلا كشته نشوند . » « 1 »\r\nنويسندهء كتاب جغرافياى اصفهان در نوع 18 ، از مساكين و گدايان نام مىبرد و مىنويسد : « نوع مساكين ، و اين اشخاص دو قسم مخلوطند ؛ يك قسم گدايان سائل به كف .\r\nچون اهالى اين بلد غالب بىبضاعت ، و بعضى صاحبان مكنت با امساك و قناعتند ، چيز زياد به گدا نمىدهند . متمولين ، از قبيل تجار و غيره ، كه سهم امام و وجوه بر ذمه دارند ، غالب خيرات را به فقها مىدهند كه هم مقبول الشهاده شوند و هم انفاق و احقاق كرده باشند . فقها هم آن وجوه را به گداى سر راه و مردمان مستحق غير معروف نمىدهند ، اگر بدهند از شدت احتياط شرعى به طلاب طبعهء خود مىدهند كه هم شناسايى داشته باشند و هم تربيت نوع كرده باشند . ولايت هم عابرين خارج و وارد كم دارد . بدين جهات ، نوع گدايى سائل به كف نسبت به ساير بلد كم است . . . آنچه هستند اكثر بيمارند و عاجز ، نه بيكار و بيعار . قسم ديگر مردمان عزيز صاحب آبروى خانه‌نشين و كملين عيال‌بار بىقوه ، كه روى سؤال ندارند و رضا و تسليم در پيش دارند . اتفاق مىافتد دو روز و سه روز غذا به اينها نمىرسد و به برگ كاهو و امثال آن اكتفا مىنمايد .\r\n عشاق را مزاج قناعت بود لطيف * تا غايتى كه رنگ بپوشند و بو خورند \r\nميان اين جماعت ، معدودى اهل اللّه به هم مىرسند كه به اختيار ، خود را رياضت و مجاهدت مىدهند ، و اين طايفه نوعى عجبند ، غنى فى فقر ، عز فى ذل ، صبر فى بلاء ، نعيم فى - شفاء ، بقاء فى فناء . . . هميشه از اين رجال و ابدال ، اصفهان خالى نبود و نيست . . . » « 2 »\r\nنويسندهء كتاب در نوع 19 ، از ايلات كه شهرنشين مىباشند ، سخن مىگويد . به نظر او ، اين جماعت « ابتدا رهاين و گروگانان بوده‌اند ، آنها را به اصفهان آورده‌اند . پشت‌به‌پشت زاد و ولد نموده ، اجتماع زياد پيدا كرده ، حال از ايليت خارج شده ولى باز زبانهاى خود را از دست نداده‌اند . هم شهرى حرف مىزنند ، هم زبان اصلى خود ؛ و اين جماعت شش طايفه‌اند :\r\n1 ) طايفهء الوار بختيارى ، كه سه محلهء اصفهان را پر كرده‌اند ، و كار آنان پيله‌ورى ، كرايه‌كشى و كلك و قاپوسازى و زراعت و مزدورى . . . و كارهاى ديوانى دولتى هم انجام مىدهند ؛ 2 ) طايفهء جديد بختيارى ، كه در زمان منوچهر خان معتمد الدوله ، بعنوان گروگان ، به اصفهان آورده‌اند ؛ 3 ) طايفهء خلج ؛ 4 ) طايفهء زنگنه ؛ 5 ) طايفهء كلينائى ؛ 6 ) طايفهء اترك در كوشك ،\r\n\r\n\r\n","description":"","footnote":"\r\n( 1 ) . همان ، ص 89 - 88 .\r\n( 2 ) . همان ، ص 91 - 90 ( به اختصار ) .\r\n","page_name":" 63 ","page_number":71},
  {"content":"\r\n\r\nكه جماعتى متوسط الحالند . » « 1 »\r\nدر نوع 20 ، نويسندهء كتاب از مرابحه‌كاران نام مىبرد و مىگويد اين اقليت « نفع كثير مىخواهند و ربح زياد مىگيرند . . . به اين علت دايم مرافعه دارند . . . »\r\nدر نوع 21 ، مؤلف از تجار گفتگو مىكند و مىنويسد : « تجار در اين بلد ( اصفهان ) زيادند ، و اكنون ملكدارى هم مىكنند . » « 2 » شادروان دهخدا در شمارهء 25 « صور اسرافيل » ، مورخهء صفر 1326 ه . ق با بيانى طنزآميز و انتقادى ، طبقات و گروههاى مختلف جامعهء ايران را چنين توصيف مىكند :\r\n. . . اين را هيچكس نمىتواند انكار كند كه ملت ايران در ميان 20 كرور جمعيت ، پنج كرور و سيصد و پنجاه و هفت هزار نفر وزير ، امير ، سپهسالار ، سردار ، امير نويان ، امير تومان ، سرهنگ ، سرتيپ ، سلطان ، ياور ، ميرپنجه ، سفير كبير ، شارژ دافر ، كنسيه « 3 » يوزباشى ، ده‌باشى ، و پنجه‌باشى داريم ، و گذشته از اينها ، باز ما ملت ايران در ميان بيست كرور جمعيت ، شش كرور و چهارصد و پنجاه و دو هزار و ششصد و چهل و دو نفر آية اللّه ، حجة اللّه ، مجتهد مجاز ، امام جمعه ، شيخ الاسلام ، سيد سند ، شيخ ، ملا ، آخوند ، قطب ، مرشد ، خليفه ، پير ، دليل ، و پيشنماز داريم . علاوه بر اينها ، باز ما در ميان بيست كرور جمعيت ، چهار كرور شاهزاده ، آقازاده ، ارباب ، خان ، ايلخانى ، ايل بيگى ، و ابه‌باشى داريم . زياده بر اينها ، اگر خدا بگذارد ، اين آخريها هم قريب دو سه هزار نفر وكيل مجلس ، وكيل انجمن ، وكيل بلديه ، منشى و دفتردار و غيره داريم .\r\nهمهء اين طبقاتى كه عرض شد ، دو قسم بيشتر نيستند : يك دسته رؤساى ملت ، و يك دسته اولياى دولت ؛ ولى هر دو دسته يك مقصود بيشتر ندارند : مىگويند شما كار كنيد ، زحمت بكشيد ، آفتاب و سرما بخوريد ، لخت و عور بگرديد ، گرسنه و تشنه زندگى كنيد ، بدهيد ما بخوريم و شما را حفظ و حراست كنيم . ما چه حرفى داريم ! فيضشان قبول ، خدا بهشان توفيق بدهد ، راستىراستى هم اگر اينها نباشند سنگ روى سنگ بند نمىگيرد ، آدم آدم را مىخورد ، تمدن و تربيت ، بزرگى و كوچكى از ميان مىرود . . . « 4 »\r\n« . . . ادارهء همكارى فنى امريكاييان ( معروف به اصل چهار ) كه اخيرا در كاشان و آبادان و پاره‌اى نواحى ديگر ، با معاضدت ادارهء آمار كشور ، آمار بالنسبه دقيق تهيه كرد ، . . . و جمعيت شهر كاشان ، كه سابقا ادارهء آمار فى المثل 210 هزار نفر قلمداد كرده بود ، بعد از آمارگيرى دقيق ، تعداد واقعى جمعيت آن محل ، 165 هزار نفر درآمد . . . به هرحال ، آنچه مسلم به نظر مىرسد اين است كه تعداد نفوس كليهء كشور بيش از 18 ميليون نمىباشد كه مىتوان بطور تخمين آنان را به طبقات زيرين قسمت نمود :\r\n\r\n\r\n","description":"","footnote":"\r\n( 1 ) . همان ، ص 91 .\r\n( 2 ) . همان ، ص 92 .\r\n( 3 ) .  Conseiller  ( رايزن )\r\n( 4 ) . يحيى آرين‌پور ، از صبا تا نيما ، ج 2 ، ص 104 - 103 .\r\n","page_name":" 64 ","page_number":72},
  {"content":"\r\n\r\n1 ) ملاك عمده ، بازرگانان عمده ، كارخانه‌دار ، سرمايه‌دار ، زدوبندچيها 000 ، 200\r\n2 ) خرده مالك و زارع ، 000 ، 750\r\n3 ) كاسب ، سرمايه‌دار كوچك 000 ، 600\r\n4 ) صاحبان مشاغل آزاد 000 ، 200\r\n5 ) كارمندان ادارات دولتى و بنگاههاى بازرگانى 000 ، 700\r\n6 ) پيشه‌وران 000 ، 700\r\n7 ) برزگران ، كارگران ، بيكاران و سرگردانان 000 ، 800 ، 14\r\nجمع 000 ، 950 ، 17\r\nطبقهء اول ، كه در واقع همان طبقهء حاكمه را تشكيل مىدهند ، عبارتند از : وزيران ، سناتورها ، وكيلان ، افسران ارشد ، بازرگانان درجه اول ، كارخانه‌داران ، ملاكين عمده كه نود و نه درصد ثروت عمومى كشور به دست آنها افتاده ، و تمام چرخهاى ادارى كشور را به نفع خود مىچرخانند .\r\nطبقات دوم و سوم و چهارم و پنجم و ششم ، كه در نيم قرن اخير افزايش يافته‌اند ، در واقع ، طبقهء متوسط را تشكيل مىدهند ، و اغلب آنها باسواد هستند . گاهى بعضى از افراد اين طبقه به فساد طبقهء حاكمه آلوده گشته جزو طبقهء اول مىشوند ، و گاهى هم فرزندان طبقهء اول ثروتهاى پدرى را از دست مىدهند و به طبقهء متوسط مىپيوندند .\r\nو اما طبقهء هفتم ، يعنى همان 14 ميليون و هشتصد هزار ، اكثريت رنجبر زحمتكش و مولد حقيقى ثروت ، كه از وسايل اوليهء زندگى محروم مىباشند ، در صحراهاى سوزان خوزستان و بنادر جنوب و در سرما و يخبندان نواحى آذربايجان ، در باتلاقها و مردابهاى گيلان و مازندران و گرگان ، در كويرهاى مركزى و شرقى ، در مناطق بىآب و علف خراسان و بلوچستان و سيستان به معنى حقيقى جان مىكنند تا عيش و نوش طبقهء اول و زندگى بخور و نميرى براى طبقات ما فوق خود تهيه كنند . . . مشروطيت ايران . . . نتوانست اين درد اجتماعى را درمان كند . » « 1 »\r\n\r\nاختلاف طبقاتى در گذشته و حال\r\nدر قرون گذشته ، طبقهء اشراف در شرق و غرب ، از طريق توارث ، از حقوق و امتيازاتى برخوردار مىشدند ؛ به قول دوورژه « در فرانسهء قديم ، نجيبزاده به دنيا آمدن ، حق مىداد كه در ارتش افسر شوند ، از مزاياى مذهبى برخوردار شوند ، يا شغلى در دستگاه كليسا داشته باشند ، به دربار راه يابند ، از تيولها و عطاها و يا از مستمريها برخوردار گردند ، حقوق فئودالى وصول كنند و از اختيارات خان و سردار بهره‌مند باشند . . . در جوامع سرمايه‌دارى ، تا حدى از نابرابريها كاسته مىشود ، و به تودهء مردم بيش از پيش امكان ترقى و پيشرفت داده مىشود . با اين‌حال ، نبايد فراموش كرد كه نابرابرى شرايط اجتماعى و اقتصادى بدون عواقب ارثى نيست . پسر كارمند عاليمقام ، پزشك بزرگ ، وكيل دعاوى مشهور ، مدير حقوق‌بگير مؤسسه بزرگ ، يا مهندس درجهء اول از همان آغاز كار ، از پسر كارگر يا پسر دهقان يا پسر پيشه‌ور ، امكانات بيشترى دارد ؛ نخست آنكه\r\n\r\n\r\n","description":"","footnote":"\r\n( 1 ) . پنجاه سال نفت ايران ، ( مقدمه ) ص 24 به بعد ( به اختصار ) .\r\n","page_name":" 65 ","page_number":73},
  {"content":"\r\n\r\nامكانات بيشترى براى كسب دانش دارد . . . و بالاخره روابط نزديكانش در شروع زندگى به وى كمك مىكند . . . با پيدايش سرمايه‌دارى و ماشينيسم ، نابرابريها از بين نرفت ، اما از شدت و حدت آن كاسته شد . در دورهء قرون وسطى ، اقليتى ممتاز در فراوانى به‌سر مىبردند ، در حالىكه تودهء مردم محروميتهاى شديدى را تحمل مىكردند . در غالب اوقات ، هرچه فقر عمومى بيشتر باشد ، ثروت ارباب ، روز بروز افزونتر است . . . هنگامى كه عامهء مردم ژنده - پوشند ، صاحبان امتياز جامه‌هاى زربفت بر تن راست مىكنند ، و هنگامى كه مردم در زاغه - هاى محقر سكنى دارند يا در زير آسمان مىخوابند ، ثروتمندان براى خود ، كاخهاى مجلل مىسازند . . . رشد سرمايه‌دارى و ماشينيسم موجب توسعهء اقتصادى گرديد ؛ بطورى كه امروز « فاصلهء راكفلر با كارگر سادهء امريكايى كمتر از فاصلهء بارون قرون وسطايى با سرفش مىباشد . . .\r\nجوامع صنعتى به سوى ثروتهاى بزرگ و بدبختيهاى بسيار بزرگ تحول مىپذيرند . . . ازدياد رفاه مادى و وسايل راحتى ، توسعهء موجبات فراغت و تفنن ، كه نشان‌دهندهء فراوانى اقتصادى و نتيجهء پيشرفت فنى است ، از اهميتى كه به نابرابريها و تضادهاى حاصل از آن داده مىشود ، مىكاهد . وقتى كه در برابر كاخها ، قومى ژنده‌پوش ، گرسنه ، و آلونك‌نشين را اتومبيلهاى توانگران ، گل‌ولاى اندود مىكند ، ظلم به شدت احساس مىشود و حسرت عظيم است . تنها خشونت يا تسليم و رضاى ناشى از بدبختى و نادانى مىتواند اين وضع را حفظ كند . ولى هنگامى كه ماشين كاديلاك يكى از خداوندان سرمايه از ماشين سيتروئن كوچك كارگرى جلو بزند ، قطعا حسرت از نداشتن چنين وسايلى هست ولى به شكل سطحيتر و ثانويتر ، هيجانها كاهش مىيابد ، نوعى « توافق » به‌وجود مىآيد ، و مبارزهء سياسى ملايمتر مىشود . در اين‌كه پيشرفت فنى ، از اين راه ، موجب كاهش تضادهاى سياسى بطوركلى مىشود ، جاى بحثى نيست . مقايسهء ميان جوامع پرتوسعه و كم‌توسعهء كنونى در مجموع ، اين امر را تأييد مىكند . در جوامع پرتوسعه ، احساسات انقلابى فروكش مىكند ، ارادهء درهم شكستن كامل نظام مستقر محو مىشود . . . برعكس ، در جوامع كم‌توسعه ، مردم در وضع انفجارآميزى به سر مىبرند ، كه تضادهاى كاهش‌ناپذير ، خشونتها را به‌بار مىآورد . . . تشخيص جوامع ثابت از جوامعى كه دستخوش تحول سريع هستند ، احتمالا به همان اندازه مهم است كه تشخيص جوامع پرتوسعه از جوامع كم‌توسعه . در جوامع ثابت ، نظم موجود ، هرچه‌هم ظالمانه باشد ، عموما پذيرفته شده است ، و اين نظم طبيعى انگاشته مىشود . از نظر جامعه‌شناسى هرچيزى كه از مدتها پيش وجود داشته باشد ، به نحوى كه نسلهاى زندهء حاضر ، و نسلهاى گذشته چيزى ديگر وراى آن نديده باشند ، « طبيعى » است . هيچگاه تصور نمىرود كه ممكن است چنين نظم آبا و اجدادى به‌هم خورد ؛ همه ديگر به آن عادت كرده‌اند . . . بدين‌سان ، ظلم و نابرابرى ، خودسرى و تسلط ، در پايان كار ، با گذشت زمان ، قابل تحمل مىشود ؛ به طريقى كه براى حفظ آنها استفاده از خشونت لازم نيست . . . از سوى ديگر ، پيشرفت فنى بدون دشواريها ، برخوردها ، و تناقضات حاصل نمىشود . . . امروز بيشتر ملل دنياى سوم كه از خمودگى طولانى و ثبات تقريبا هزار ساله‌اى به در آمده و دستخوش تحول سريعى شده‌اند ، دچار آنند . از نظر مادى ، مساعى آنها جهت تغيير و دگرگونى ، وادارشان مىكند تا در سراسر دورهء بينابينى ساختمان زيربناى يك\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nجامعهء جديد ، فداكاريهاى تازه‌اى را به ساكنان كشور خود تحميل كنند . در حين اين تراكم ابتدايى سرمايه ، نايابى بجاى آنكه كاهش پذيرد ، روبه افزونى مىنهد . در همين زمان ، تنزل ميزان مرگ‌ومير و نه ميزان زاد و ولد ، فشار شديد جمعيت را باعث مىگردد كه بر شمارهء روزىخوران مىافزايد . بدين‌سان ، در همان زمان كه توده‌هاى مردم به بدبختى خود و امكان رهايى از آن آگاه مىشوند ، اندكى از گذشته نيز بدبخت‌ترند . . .\r\nتماس با فنون جديد ، به انحلال خشونت‌آميز تمدنهاى سنتى منجر مىشود . جوامعى كه بر نظامى از روابط انسانى متعادل تكيه دارند ، كه طى قرون متمادى استقرار يافته است ، با هجوم تمدن فنى ، به طرز خشونت‌بارى از هم پاشيده مىشوند . . . بعدها تعادل جديدى پيدا خواهد شد . . . ولى براى رسيدن به آن ، مهلت زيادى لازم است . زيرا گسترش اين تمدن فنى با مشكلات نوسازى ، كه در بالا بدان اشاره كرديم ، برخورد مىكند . پس دورهء بينابين ممكن است مدتها به طول انجامد . . . » « 1 »\r\n« يكصد سال قبل ، ابريشم با فان ليون ، كه طغيان كرده بودند ، بر شعارهاى خود چنين مىنوشتند : « يا نان يا مرگ » . مبارزهء سياسى در آن دوره ، واقعا مبارزه‌اى براى زندگى بود . امروزه در اروپاى غربى و در امريكاى شمالى ، اين مبارزه مبارزه‌اى شده است براى وسايل راحتى ، فراغت ، فرهنگ ؛ و اين امر خود از شدت مبارزه مىكاهد . . . مشاهدات ، ثابت مىكند كه همگونگى در خلال تاريخ ، به تناسب پيشرفت فنى ، به پيش مىرود . در جوامع باستانى ، با اقتصاد بسته ، خدماتى كه قدرت ، چه مظهر آن دولت مركزى باشد و چه فئودال محلى ، براى اجتماع انجام مىدهد ، بسيار كم است . با اين‌حال ، خدمتى چند انجام مىدهد : امنيت در برابر هجوم اربابان همسايه ، سركوبى جرايم مرتكبه نسبت به اشخاص و املاك ، استفاده از آسياب يا تنور مشترك ، نظارت بر پول و نظاير آن . ولى اين خدمات گران تمام مىشود . در آخر كار ، قدرت بسيار بيشتر از آنچه مىدهد مىگيرد . قدرتمندان زندگى خود را از كشور تأمين مىكنند ، و در تجمل و فراخدستى در ميان كشورى فقير به سر مىبرند . قدرت ، ايشان را بيشتر از جماعت ، مفيد مىافتد ؛ چه از امتيازها حمايت مىكند و نابرابرى را حفظ مىكند ؛ و لذا بايد برخشونت و سلاحهاى نظامى تكيه كند . قصرهاى با برج و بارو ، تنها به درد حفظ ساكنان حصارها در برابر هجومهاى خارجى نمىخورد بلكه بيشتر براى حفظ قصرنشينان از مردم بود .\r\nقصور پادشاهان در آغاز ، به صورت قلاعى بود مسلح و دفاع‌پذير ، تا آنكه سلطان از خصومت اتباع خويش در امان باشد .\r\nاين وضع در قسمت بزرگى از دنياى كنونى ، به حال خود باقى است ، در امريكاى لاتين ، در افريقا ، در آسيا ، اكثريت مردم هنوز در اقتصاد نيمه‌بسته‌اى زندگى مىكنند ، و امتيازات بسيار كمى از دولت دريافت مىدارند ، و بخاطر وجود دولت ، بسيارى از نابسامانيها را تحمل مىكنند . دولت اساسا براى حفظ تسلط اقليتى ممتاز است كه تودهء مردم را استثمار مىكند . در بعضى از جوامع كم توسعه ، خدمات عمومى توسعه مىيابد . قدرت جاده‌ها ، راه‌آهنها ،\r\n\r\n\r\n","description":"","footnote":"\r\n( 1 ) . اصول علم سياست ، پيشين ، ص 90 - 85 ( به اختصار ) .\r\n","page_name":" 67 ","page_number":75},
  {"content":"\r\n\r\nبنادر ، شهرها ، فرودگاهها ، خطوط تلفن و برق مىسازد ، و اعتبارات را تشويق و تنظيم مىكند ؛ سرمايه‌گذاريهاى اساسى ( طرحهاى بزرگ آبيارى ، استخراج معادن ، سدها ، ) را انجام مىدهد ، ولى اين كارهاى عام المنفعه خصوصا مفيد حال اقليت ممتاز مردم ، يعنى طبقات اشراف بورژوازى است . شاهراههاى ستايش‌انگيز برخى از كشورهاى كم‌توسعه فقط مورد استفادهء مالكان اتومبيل ، اين سواركاران عصر جديد است ، كه اقليتى كوچكند در ميان انبوه پيادگان .\r\nاين جوامع ، در قياس با جوامع باستانى ، همگونگى پيشرفت كرده است . تعداد كسانى كه از قدرت استفاده مىكنند بيشتر است ، و حلقهء آنها وسيعتر مىشود . استفاده‌كنندگان از قدرت و امكانات مالى ، كه در گذشته فقط مشتى اشراف بودند ، اكنون بورژوازى - كه به طبقهء متوسط هم مىرسد - و حتى عناصرى چند از دهقانان و طبقهء كارگر را نيز دربر مىگيرد ، كه از مدارس و مؤسسات تعاونى و بيمهء اجتماعى سود مىبرند . براى اين دستهء اخير ، مزيتهاى دولت از مضار آن بسيار ضعيفتر است . با وجود اين ، اين مزيتها محسوستر مىشود و فكر يكسانى و حس همگونگى را رشد مىبخشد . اين وضع بينابينى با نخستين مرحلهء سرمايه‌دارى مطابقت دارد . اروپاى قرن نوزدهم ، امريكاى لاتين امروزه ، افريقاى شمالى ، خاورميانه ، آسياى غير كمونيست را مىتوان در اين گروه جاى داد .\r\nدر جوامع پرتوسعهء غرب ، همگونگى سياسى بسيار پيشرفته‌تر از اين است . اعتلاى عمومى سطح زندگى ، تضادها را تقليل مىدهد و توافق اجتماعى را افزون مىكند . خدمات عام المنفعه ، كه توسط دولت اداره مىشود ، چندين برابر مىگردد . . . اين امر قبل از هرچيز از اعتلاى سطح زندگى نتيجه مىشود . شاهراههايى كه در امريكاى لاتين مربوط به اقليتى ممتاز است ، در ايالات متحده امريكا و اروپاى غربى ، مورد توجه تقريبا كليهء شهروندان است . اين تحولات ، از توسعهء بيمه اجتماعى و خدمات عمومى ، كه هدفشان تعديل نابرابريهاى ميان افراد از طريق كمك به ضعيفتران است ، ناشى مىشود . . . قدرت ، هرگز در دست دستهء اجتماعى مشخصى نيست بلكه هميشه به دست چندين دسته مىباشد . ديگر آنكه طبقات ، از بركت توسعهء انتخابات عمومى ، و احزاب سياسى و اتحاديه‌ها و ساير تشكيلات توده‌اى ، بيش‌ازپيش بر قدرت سنگينى مىكنند . ديگر ممكن نيست كه دولت كاملا تحت نظارت طبقات در اقليت باشد ، و اين طبقات دست‌كم بايد با طبقات در اكثريت تركيب شوند . . . فراوانى فراورده‌هاى مادى و محصولات مورد نياز بشرى فقط در اثر پيشرفت فنى ممكن است . صاحبنظران غرب آشكارا از اين امر سخن مىگويند ، و ماركسيستهاى صاحبنظر ، بطور ضمنى ، اعتراف مىكنند كه اصل « به هركس بر حسب نيازهايش » ، كه توزيع اموال را در « مرحلهء برترين كمونيسم » نظم مىدهد ، فقط با فراوانى كالاهاى مورد نياز قابل اجراست . » « 1 »\r\n« غربيان فكر مىكنند كه همگونگى از فراوانى نتيجه مىشود ؛ در حالىكه ماركسيستها بيشتر بر اين عقيده‌اند كه فراوانى از همگونگى ( مساوات و عدالت نسبى ) برمى - خيزد . به پندار دستهء اول ، تعارضهاى اجتماعى از رقابت ميان انسانهاى بيشمار بر اموال نادر\r\n\r\n\r\n","description":"","footnote":"\r\n( 1 ) . همان ، ص 248 به بعد ( به اختصار ) .\r\n","page_name":" 68 ","page_number":76},
  {"content":"\r\n\r\nيعنى از كميابى ، سرچشمه مىگيرد . اگر اين كميابى جاى خود را از بركت پيشرفت فنى ، به فراوانى سپارد ، اگر هركس بتواند تا حدى نيازهاى خود را نه‌تنها از باب خوراك ، پوشاك و مسكن بلكه از حيث وسايل راحتى ، فرهنگ ، و فراغت هم ارضا كند ، تضادهاى ميان آدميان از بين مىرود . به نظر ماركسيستها ، فراوانى واقعى در رژيم سرمايه‌دارى ممكن نيست . . . كار - فرما از به كاربستن پيشرفتهاى فنى جلوگيرى مىكند ؛ زيرا حفظ ماشينهاى قديمى مستهلك شده را تا استعمال كامل ، بر سرمايه‌گذارى جديد ، كه گرانقيمت و دير استهلاك است ، ترجيح مىدهد . كم نيستند اختراعات و روشهاى نوينى كه با موافقت مؤسسات اقتصادى كه به بازار تسلط دارند ، در بوتهء فراموشى باقى مىمانند .\r\n. . . سوسياليسم نشان داده كه دولت مىتواند بر خلاف دكترينهاى سرمايه‌دارى ، آزاديبخش باشد . « لاكورد » « 1 » پيش از اينها گفته بود « ميان ثروتمند و فقير ، ميان ضعيف و قوى ، آزادى است كه تعدى مىكند ، و قانون است كه آزاد مىسازد . »\r\nملل كم‌رشد و توسعه نيافته همه‌جا دردهاى يكسانى دارند : اهميت بيشتر كشاورزى و خصيصهء ابتدايى آن ، عدم كفايت مواد غذايى ، ضعف صنعت و مصرف نيروى مكانيك ، سطح پايين درآمد ملى ، نابرابرى فراوان ميان توده‌اى تهيدست و مشتى صاحب امتياز بسيار ثروتمند ، فاصلهء قابل ملاحظه‌اى ميان طرق زندگى شهرى و طرق زندگى روستايى ، بيسوادى ، زادوولد زياد و مرگ‌ومير فراوان ، و جز اينها . كليهء اين پديده‌ها به يكديگر بستگى دارد ، هرچند كه بر حسب كشورها ، گاهى برخى از آنها شديدتر و برخى ديگر ضعيفتر مىباشد . . . دو دنيا روبروى يكديگر قرار گرفته‌اند : يكى ثروتمند و آن ديگرى فقير ؛ در حالىكه دنياى اول در افق خود ، طلوع جامعهء همراه با فراوانى را مىبيند ، دنياى ديگر به قرون وسطى ، قحطيها ، بيماريهاى همه - گير ، و بدبختيهايش نزديكتر است . درآمد سرانه در اروپاى غربى و امريكاى شمالى ، ده تا بيست برابر از درآمد سرانه در آسيا و افريقا بالاتر است . مصرف نيروى مكانيك برحسب نفر ده تا سى برابر برتر است . برعكس ، مرگ‌ومير نوزادان ده برابر كمتر مىباشد . در ميان ملل صنعتى ، فقط سه تا چهار درصد جمعيت بيسواد است . اين ميزان در برخى از كشورهاى افريقايى و آسيايى نود درصد است . فاصلهء ميان ملل بورژوا و ملل منحط ، به همان اندازه است كه ميان بورژوازى و طبقهء كارگر يك كشور ، در اروپاى قرن نوزدهم .\r\nاين فاصله بجاى كاهش ، افزايش مىيابد . گفته مىشود كه ملل افريقا ، آسيا و امريكاى لاتين در حال توسعهء سريع مىباشند . در مقام قياس با تحول بسيار كند آنان در قرون گذشته ، اين گفته حقيقت دارد ، اما در قياس با ملل صنعتى ، كه بسيار سريعتر توسعه مىيابد ، غلط است .\r\nبطور كلى ضريب رشد سالانهء درآمد ملى در اروپا و امريكاى شمالى ، از دنياى سوم بالاتر است .\r\nثروتمندان به ثروتمند شدن و فقرا به فقيرتر شدن ادامه مىدهند . سهم ملل صنعتى از ثروتهاى جهانى افزايش مىيابد ، در حالى كه سهم كشورهاى كم‌توسعه كاهش مىپذيرد .\r\nاين وضع به دو گونه تضاد دامن مىزند : تضادهاى داخلى در ميان كشورهاى كم -\r\n\r\n\r\n","description":"","footnote":"\r\n( 1 ) .  Lacordois \r\n","page_name":" 69 ","page_number":77},
  {"content":"\r\n\r\nتوسعه ، تضادهاى خارجى ميان اين كشورها و كشورهاى پرتوسعه . . . اين تعارضها در نتيجهء افزايش تماسها و ارتباطات ، و همچنين در نتيجهء همان كوششى هم كه براى توسعه مىشود ، تشديد مىيابد . هنگامى كه سرخپوستان امريكاى لاتين ، دهقانان بيشه‌هاى افريقا يا دشتهاى آسيا در تنهايى خود زندانى بودند و كم‌وبيش جدا از دنيا به‌سر مىبردند ، تهيدستى و نابرابرى از امروز بر آنها كمتر سنگينى مىكرد ؛ چه امروز ، راديو ، سينما ، تلويزيون ، به آنان وجود تمدنهاى ديگرى را ، كه زحمت ايشان را كاهش مىدهد ، آموخته است . . . هنگامى كه انسان در جهان مرده و غير متحركى زندگى مىكند ، در آن ظلم و بدبختى قابل تحملتر است ؛ اما موقعى كه اين جهان شروع به حركت مىكند ، و اميد به عدالت بيشتر و بدبختى كمترى ممكن است ، بدبختى و ظلم كمتر قابل تحمل مىشود .\r\nدموكراسى به هيچ‌وجه نمىتواند در كشورهاى كم‌توسعه به علت بيسوادى و كمى فهم و دانش عمومى ، تحقق پذيرد . به همين جهت ، عوامفريبيها و دروغگوييها در تودهء مردم مؤثر مىافتد . احزاب و انتخابات آزاد در اين كشورها به معنى واقعى كلمه وجود ندارد ، حكومتها به سوى استبداد و فساد گرايش دارند . در چنين شرايطى ، ملل ثروتمند بيش‌ازپيش ثروتمند ، و ملل فقير بيش‌ازپيش تهيدست مىشوند . زيرا كه ملل ثروتمند ، همچون بورژوازى كه طبقهء كارگر را در سرمايه‌دارى استثمار مىكند ، ملل فقير را استثمار مىنمايد . كمكهاى فنى جز سراب چيز ديگرى نيست ، و تا حدودى به صدقه ، در انگلستان دوران ديكنس « 1 » شبيه است .\r\nبه علل سياسى ، پاره‌اى از ملل ثروتمند به بعضى از ملل فقير بيشتر و گاهى هم خيلى بيشتر از آنچه دريافت مىكند ، مىدهند ؛ مثل فرانسه در افريقا ، و امريكا در ويتنام . بطوركلى مجموع فداكاريهاى ملل ثروتمند براى كمك به كشورهاى كم‌توسعه ، كمتر از منافعى است كه در اثر قيمت ارزان مواد اوليه‌اى كه از اين كشورها مىخرند ، به دست مىآورند . جوامع صنعتى ، جوامع كشاورزى را با استفاده از ضعف اقتصادى آنها استثمار مىكند .\r\nحكومتهاى غربى با استفاده از موضوعاتى چون خيرخواهى مسيحى و طرد كمونيسم ، مىتوانند براى كمك به كشورهاى كم‌توسعه ، ماليات‌دهندگان خود را به فداكاريهاى بيشترى راضى كنند ، ولى هرگز نمىتوانند سازمانهاى عظيم سرمايه‌دارى را به تغيير ماهيت وادارند ؛ چه سرمايه‌دارى با يك همكارى بين المللى واقعى براى كمك به كشورها ، جهت رهايى از تناقضات مرحلهء بينابينى ، مخالف است . هيچ كشور كم‌توسعه‌اى نمىتواند با ملل صنعتى بزرگ مقابله كند ، زيرا كه دو رقيب زياده از اندازه نابرابرند .\r\n. . . شرق و غرب با گذشت زمان ، از لحاظ بينش سياسى به‌هم نزديك مىشوند ، غربيها اكنون كمابيش قبول دارند كه عوامل اقتصادى و اجتماعى نقش اساسى در توسعهء تضادهاى سياسى بازى مىكند . كمونيستها نيز از مدتها پيش اعلام كرده‌اند كه با وجود اختلاف رژيم سياسى و اقتصادى ، شرق و غرب مىتوانند در بسيارى از زمينه‌ها همكارى و همقدمى كنند ، و در پناه همزيستى مسالمت‌آميز ، فعاليتهاى فرهنگى و اقتصادى بين دو دنياى شرق و غرب آغاز\r\n\r\n\r\n","description":"","footnote":"\r\n( 1 ) .  Dickens \r\n","page_name":" 70 ","page_number":78},
  {"content":"\r\n\r\nشود و افزايش يابد .\r\nسوسياليستها ميل دارند بيش‌ازپيش ، از زندگى سود جويند و از زمانى كه مىگذرد متمتع شوند ، و ثمرات درختانى را كه انقلاب كاشته است بچشند ؛ و اين كارها را با فراغ بال و در غايت اطمينان و همانگونه كه در 1789 ( انقلاب كبير فرانسه ) گفته مىشد ، بدون يوغ اربابان و نظارت پليس انجام دهند . آزاديخواهى از رفاه‌طلبى جدايىپذير نيست . مردم مىخواهند از كشور خود خارج شوند ، مردم مىخواهند عقايد شخصى خود را بيان كنند ، و آنچه فكر مىكنند بگويند و دربارهء نظريات رسمى بحث كنند ، و از نظريات ديگران آگاه شوند .\r\nدر غرب بخصوص در امريكا ، ديگر مردم مانند سابق از كمونيسم بيمناك نيستند ، و باوجود تبليغات مغرضانهء مقامات رسمى و محافل مذهبى ، امروز مردم روشن امريكا دريافته‌اند كه سرمايه‌دارى برحسب طبيعت خود ضد اجتماعى است ، سرمايه‌دارى فعاليت خود را بر خود فرد متمركز مىكند ، و هر انسانى را در چهارچوب خودخواهى خود محبوس مىسازد . منفعت شخصى را عامل محرك اساسى زندگى جمعى قراردادن ، يعنى اصل هر جامعه را ، كه همبستگى اعضاى آن است ، خراب كردن . در نظام سرمايه‌دارى ، اين همبستگى چيزى جز يك بستگى متقابل مادى نيست . جامعه فقط ارضاى بهتر منافع فردى و شكوفايى كاملتر خودخواهيها را تأمين مىكند . نظريهء « خدمت اجتماعى » فقط يك پنهانكارى تبليغاتى است . توليدكننده در پى « خدمت‌كردن » به مصرف‌كننده نيست ، بلكه به دنبال حداكثر سود خويش است . . . هم‌اكنون برترى برنامه‌ريزى بر هرج‌ومرج و عدم امكان ساختن اجتماعى واقعى بر پايهء اصول سرمايه - دارى ، موجب بىارزشى اين اصول شده است . . . » « 1 »\r\nايولكست مىنويسد :\r\nيكى از ويژگيهاى جهان سوم ، كه بطور قطع اساسى و بنيادى است ، همانا اهميت قابل ملاحظهء تضادى است كه ميان ثروت يك اقليت كوچك و فقر اكثريت بزرگ جمعيت وجود دارد . اين نابرابرى شديد واقعيتى است متعلق به همهء كشورهاى كم‌رشد .\r\nتعداد بسيار اندكى از اين كشورها توانسته‌اند در پانزده سال اخير ، تناقض موجود ميان « نهايت تجمل » و « نهايت فقر » را ، كه طى زمان درازى با آن آشنا بوده‌اند ، از ميان بردارند . وجود يك اقليت برخوردار از نهايت امتياز و برترى ، يكى از ويژگيهاى مجموعهء جهان سوم است . « 2 »\r\nوى در جاى ديگر ، دربارهء علل دوام اختلافات طبقاتى ، مىنويسد : . . . قدرت توانگران بسبب پشتيبانى نمايندگان مذهبى و بسبب جهل عمومى بشدت افزايش يافته است . فرد بيسوادى كه دربارهء تسليم و رضا ، در برابر قضاوقدر ، مدام برايش موعظه مىكنند ، از حقوق خود به كلى بى خبر است . او تابع بيرحميهاى رباخواران و كسبهء دغل و نابكار و زير ضربهء عمال خائن و نادرست دولتها قرار دارد . از اين‌روست كه طبقهء ممتاز به هر وسيله متوسل مىشود\r\n\r\n\r\n","description":"","footnote":"\r\n( 1 ) . اصول علم سياست ، پيشين ، ص 85 - 255 ( به تناوب و اختصار ) .\r\n( 2 ) . جهان سوم و پديده كم‌رشدى ، پيشين ، ص 81 .\r\n","page_name":" 71 ","page_number":79},
  {"content":"\r\n\r\nتا مانع توسعهء آموزش و ايجاد امكان تحصيل گردد .\r\n. . . در اكثر كشورهاى كم‌رشد ، گروه حاكمهء متنفذى مركب از مالكين بزرگ و بازرگانان ، قدرت سياسى را در همهء مدارج و مراتب تحت نظر دارد ، و اين قدرت را به سود خود به كار مىبرد . در درون جهان سوم ، وجود يك رژيم دموكراسى امر استثنايى است و حكومتها يا در دست يك گروه متنفذ است ، يا در دست روحانيان ، و يا عبارت از ديكتاتوريهايى است كم‌وبيش سوسياليست و با نوعى دموكراسى دروغين ، كه در حال حاضر ، از هر نوع حكومت ديگر رايجتر است . « 1 »\r\n. . . از مختصات عصر ما ، بيكارى مزمن است . كم‌رشدى ، و كم‌اشتغالى همزاد يكديگرند . « از ميان رفتن نيروهاى سنتى توليد كشاورزى ، محدوديت تعداد افرادى كه بخش اقتصاد نوين مىتواند به خدمت بگيرد ، و رشد سريع جمعيت ، عواملى هستند كه از ميان نخستين برخورد علل اصلى پديدهء كم‌اشتغالى ، به نظر مىرسند ؛ پديده‌هايى كه نتيجهء آن پيدايش بىتعادليهاى اساسى است كه از ويژگيهاى جهان سوم است . » « 2 »\r\nيكى از مشكلات اجتماعى و اقتصادى جهان سوم ، عدم توازنى است كه بين رشد اقتصادى و افزايش روزافزون جمعيت وجود دارد . انقلاب پزشكى سبب شده كه با وجود ضعف درآمد ملى ، جمعيت بسرعت افزايش يابد . با اين‌حال ، مردم جهان سوم ، اندك‌اندك به مشكلات كار خود پى مىبرند . به نظر ايولكست ، « آن حالت تسليم و عدم فعاليت كه زمان درازى خصيصهء آنها به‌شمار مىرفت ، اكنون در حدود 20 سالى است كه جاى خود را به يك دگرگونى روانى قابل ملاحظه‌اى داده است . آنها فقر و بينوايى خويش را كشف كرده‌اند ، پى برده‌اند كه اين امر حالت غير عادى دارد و در جهان نوين غيرقابل پذيرش است . . . در شهرها « طبقات متوسطى » رشد مىيابند كه منافعشان هرچه بيشتر از منافع اقليت ممتاز فاصله مىگيرد .\r\nميليونها انسان مقايسه مىكنند ، آرزو مىكنند ، اميد مىيابند ، مىخواهند ، عصيان مىكنند ، فكر مىكنند ، و اين همان است كه « بيدارى بزرگ » ناميده مىشود . . . اين طلب توسعه كه به مثابهء يك برنامهء سياسى براى ارتقاء سطح زندگى توده‌هاست ، يك واقعيت تاريخى عظيم و كاملا نوين است .\r\n. . . « ديدرو » نوشته است : « آنچه غيرقابل اغماض است ، برده داشتن نيست بلكه داشتن برده‌هايى است كه آنها را افراد آزاد مىنامند . » اين گفته ، كه اكنون دو قرن از آن گذشته است ، مىتواند امروز نمايش‌دهندهء سيماى اساسى اين « بيدارى بزرگ » باشد . . . « گ . ميردال » خاطرنشان مىكند : « بطوركلى مردانى كه قدرت را در دست دارند ، با سياست توسعهء اقتصادى نظر مساعد دارند ؛ به شرط آنكه اين سياست در نظام اجتماعى كه در درون خود ، آنها را از يك موقعيت ممتاز بهره‌مند مىسازد ، تغييراتى پديد نياورد . . . و حال آنكه ميان عناصر آگاه مردم و رجالى از اقليت كه در رأس دولتها قرار دارند تضاد و تصادم ، غير قابل احتراز است . »\r\nاكثريت بزرگى از جهان سوم با مشكلات زير دست به گريبانند .\r\n\r\n\r\n","description":"","footnote":"\r\n( 1 ) . همان ، ص 89 - 88 .\r\n( 2 ) . همان ، ص 104 .\r\n","page_name":" 72 ","page_number":80},
  {"content":"\r\n\r\n1 ) نارسايى تغذيه ، 2 ) منابعى كه پرورش نمىيابند و يا به هدر مىروند ، 3 ) تعداد زياد كشاورز با بارآورى كم ، 4 ) صنعتىشدن محدود و ناقص ، 5 ) رشد ناموزون و انگل بودن بخش سوم ( بخش خدمات ) ، 6 ) وضعيت وابستگى اقتصادى ، 7 ) نابرابريهاى شديد اجتماعى ، 8 ) متلاشىشدن نظامهاى سنتى و باستانى ، 9 ) گسترش دامنهء سيماهاى كم‌اشتغالى ، و كار كودكان ، 10 ) ضعف هماهنگى ملى ، 11 ) نارساييهاى وخيم جسمى و روانى مردم ، 12 ) گسترش دامنهء رشد جمعيت ، 13 ) رشد كند منابعى كه در واقع مورد استفادهء مردم است .\r\nاز نظر « ش . بتهلم » : « عبارت كشورهاى كم‌رشد عبارتى نارسا و غيركافى است . از نظر علمى ، لازم است بجاى عبارت كشورهاى كم‌رشد ، عبارت درست كشورهاى استثمار شده تحت حاكميت بيگانه و دارندهء اقتصاد ناقص و غلط را به كار برد . » به نظر عده‌اى ديگر از صاحبنظران ، كم‌رشدى عبارت است از عقب‌ماندگى و ناتوانى از استفاده از امكانات .\r\nبه نظر « ف . پرو » : كم‌رشدى عبارت است از « اقتصادى كه در آن ، از ارج و ارزش انسانى حمايت نمىشود ؛ حمايتى كه مانع مرگ او شود ، حمايتى كه حداقل نياز زندگى جسمى و روانى را برايش فراهم آورد . »\r\nگرسنگى ، فقر ، و بيچارگى از نظر تاريخى ، ويژهء كم‌رشدى نيست ؛ چه در طول ادوار بسيار طولانى ، ويژهء گذشتهء همهء كشورها بوده است . در طول هزاران سال ، رشد جمعيت بسيار ضعيف و وابسته به رشد اقتصادى بوده است . به نظر مىرسد همهء مراحل رشد بالنسبه سريع جمعيت ، خواه در عصر سنگ صيقلى و خواه در اواسط قرون وسطى ، از بهبود وسايل توليد و افزايش منابع برخوردار بوده‌اند . باوجود ميزان قابل توجه مرگ‌ومير ، كه مهارى بر رشد جمعيت بوده است ، تعداد جمعيت متناوبا از سطح متعادل با حجم توليد پيشى مىگرفت . اما اين ناميزانى كم‌دوام بود ، زيرا به زودى يك دورهء قحطى و يا بخصوص يك دورهء بيمارى همه‌گير پديدار مىشد و در نهايت خشونت ، اين ناميزانى را تنظيم مىكرد . . . اين وضعيت در طى هزاران سال ، و تا گذشته‌اى بالنسبه نزديك با تكامل بشريت همراه بوده است . . . پس از انقلاب صنعتى ، منحنى افزايش توليدات به معناى واقعى اوج گرفت ، و با وجود رشد جمعيت ، درآمدهاى ملى ، زودتر از سطح زندگى مردم افزايش مىيافت . . . بطور كلى افزايش جمعيت فاجعه‌انگيز نيست ، مگر در آنجا كه همراه با افزايش منابع نباشد .\r\nنكته‌اى كه نبايد از نظر دور داشت ، اينكه كم‌رشدى يك پديدهء ابدى نيست . برترى و تفوق اروپاى غربى بر ديگر كشورهاى جهان ، از سدهء هجدهم به بعد آغاز شده . در طول هزاران سال ، خاورميانه ، هند و چين از نظر فنى ، علمى ، و فرهنگى به صورتى غيرقابل انكار بر اروپاى غربى ، كه در آن زمان نوعى « خاور دور » امروزى بوده ، برترى داشتند . . . بنابراين ، كشورهاى كم‌رشد سرزمين عقب‌ماندگيهاى ابدى نيستند ، بلكه كشورهايى هستند كه در گذشته و حتى گاه تا زمانهاى اخير ، با دوره‌هاى درخشندگى و رونق اقتصادى و اجتماعى و فرهنگى آشنا بوده‌اند . . . استعمار يكى از علل مهم كم‌رشدى به‌شمار مىآيد براى خيليها تقريبا براى همگى مردم جهان سوم ، استعمار يگانه دليل كم‌رشديست . . .\r\nغير از دسايس استعمار ، عوامل گوناگون ، مانع رونق اقتصادى كشورهاى كم‌رشد مى -\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nگردد كه از آن جمله : گرسنگى ، عدم كارآيى جمعيت ، بيسوادى و كم‌اشتغالى ، عدم هماهنگى ملى ، وابستگى به بازارهاى خارجى ، نابه‌هم‌پيوستگى بخشهاى خصوصى ، موانع و محظورات طبيعى ، ضعف تجهيزات و سرمايه ، و قدرت اقليت ممتاز . . . البته قدرت همهء آنها يكسان نيست ، و ممكن است برخى را بسرعت زياد از ميان برد ؛ به شرط آنكه مردم بخواهند ، و كوشش ضرور را انجام دهند ؛ برخى ديگر از ميان نمىروند مگر به بهاى كوششهاى طولانى ، و پس از تحقق بعضى پيشرفتها ، از جمله فقر و جهل بايد بتدريج عقب رانده شوند . . . « 1 »\r\n\r\n\r\n","description":"","footnote":"\r\n( 1 ) . همان ، ص 265 - 167 ( به تناوب و اختصار ) .\r\n","page_name":" 74 ","page_number":82},
  {"content":"\r\n\r\n\r\n3 . كشاورزى و كشاورزان در ايران\r\n\r\n","description":"","footnote":"","page_name":" 75 ","page_number":83},
  {"content":"\r\n\r\n\r\nاطلاعاتى در پيرامون كشاورزى و كشاورزان در ايران\r\n\r\nقسمت اول : كليات\r\n\r\nزمين و كشاورزى\r\n« هفتاد درصد زمين ، كه قرنهاى متمادى از عمر آن مىگذرد ، از آب و سى درصد بقيه از خاك تشكيل مىشود . تقريبا چهل درصد از سطح خاكى زمين ، به استثناى مناطق قطبى ، قابل كشت و زرع است . » « 1 »\r\n« زمين منبع اصلى محصولات كشاورزى ، گياهان و حيوانات است . . . معهذا زمينهاى موجود محدود است . . . تخمين زده‌اند كه بيست و يك ميليون ميل مربع زمين قابل كشت است ، ولى در حال حاضر تمامى اراضى مناسب براى زراعت ، عملا زير كشت نمىباشد . كارشناسان اقتصادى معتقدند كه در صورت رفع موانع اقتصادى و سياسى ، اراضى موجود براى فعاليتهاى كشاورزى را مىتوان به دو برابر افزايش داد . در عين‌حال بشر آموخته است كه از خاكهايى كه قبلا زير كشت بوده‌اند استفادهء بهترى به عمل آورد . در سال 1800 ، اروپاى شمال غربى در هر آكر ( معادل 4047 متر مربع ) زمين ، حدود ده بوشل گندم ( هر بوشل 36 ليتر ) محصول به دست مىآورد . در سال 1936 ، اين تعداد به سى بوشل و در حال حاضر ، نزديك به 45 بوشل افزايش يافته است . ظرفيت تحمل زمين يعنى ظرفيت آن براى تحمل زندگى بشر ، زيادتر شده و با توسعهء علوم و روشهاى كشاورزى همچنان افزايش مىيابد . . .\r\nخاك عنصرى است حساس و نه‌تنها از سيل ، تودهء سنگهاى روان ، و فرسايش مواد آلى ، آسيب مىبيند بلكه استفادهء نادرست انسان نيز موجب فساد و تباهى آن مىگردد . شرايط فيزيكى خاك ، طريق استفاده از زمين ، و تأثير تكنولوژى مىبايد مورد توجه قرار گيرد . هيچ زمينى با استفادهء نادرست از آن براى مدتى طولانى دوام نخواهد آورد . » « 2 »\r\n\r\nارزش اقتصادى خاك و آب\r\n« انسان يك مخلوق زمينى است كه در هزار سال گذشته به خود جرأت داده به اقيانوس دست يافته و آن را به عنوان شاهراه مورد استفاده قرار داده است . انسان از طريق دريا عبورومرور و صيد ماهى مىكند ولى اغلب زندگى خود را روى خشكى از زراعت ، گله‌دارى ، استخراج معادن ، دادو ستد ، و ساختن مصنوعات مىگذراند . . . اوضاع جوى و آب و هواى اكثر نقاط عالم به ميزان قابل\r\n\r\n\r\n","description":"","footnote":"\r\n( 1 ) . لودويگ ، اچ . ماى ، آشنايى با علم اقتصاد ، ترجمهء على اصغر هدايتى ، ص 3 .\r\n( 2 ) . همان ، ص 37 به بعد ( به اختصار ) .\r\n","page_name":" 76 ","page_number":84},
  {"content":"\r\n\r\nملاحظه‌اى مربوط به درياها بوده و درياها مهمترين وسيلهء ارتباط و مواصلات و منبع پرارزش غذا ، كودهاى صنعتى ، و مواد معدنى هستند .\r\nقاره‌هاى زمين 29 درصد سطح كره را فراگرفته‌اند ؛ بعلاوه درياهاى داخلى خشكى مانند بحر خزر ، درياچه‌هاى بزرگ و بركه‌هاى كوچكتر ، رودخانه‌ها و باتلاقها ، سطح اصلى زمين را به بيست درصد تقليل مىدهند . . . اقيانوسها براى بسيارى از فعاليتهاى اقتصادى ضرورت داشته و عامل مؤثر بازرگانى بين‌المللى به شمار مىرود ؛ بعلاوه بسيارى از خشكيها از نظر قرابت با اقيانوسها حاصلخيز هستند ، زيرا بخاراتى كه از دريا متصاعد مىگردد ، ابرهاى بارانى فراوانى بر روى آن اراضى پراكنده مىسازد و آنها را آبيارى مىكند . زمينهايى كه از بادهاى مرطوب دريايى بيبهره‌اند ، بيابانهاى لم يزرع مىباشند . اقيانوس درجهء حرارت هوا را نسبتا ثابت نگه مىدارد ، چون آب كندتر از زمين گرم يا سرد مىشود . . . همين آثار مفيد اقيانوس در آب و هوا ، نه‌تنها نواحى ساحلى را براى زندگى مناسبتر مىكند بلكه مزارع كنار دريا از سرما و گرماى ناگهانى در امان مىباشند . » « 1 »\r\nامروز مردم به خوبى به ارزش اقتصادى دريا ، پىبرده‌اند . « منابع غذايى دريا دائما مورد استفاده قرار مىگيرد . در صورتى كه استعداد زمين از لحاظ تهيهء خوراك براى انسان كم مىشود ، احتمالا مردم براى تهيهء غذا ، بيشتر به دريا متكى خواهند شد .\r\n. . . حال ماهى بيش از گوشت اهميت پيدا كرده است و در خوراك مردم ، به اهميت يك هفتم سيب‌زمينى رسيده است . شايد براى تمام دنيا ، ماهى نصف خوراكى را كه گوشت فراهم مىسازد ، تهيه مىكند . » « 2 »\r\n« . . . علاوه بر اين ساختن يك كشتى ، كه بتواند 20 هزار تن بار را حمل كند ، ارزانتر از هر وسيلهء زمينى : كاميون يا ترن است . هزينهء نگهدارى كشتى ، كارگر و كارمند و سوخت آن ، ارزانتر از وسايل زمينى براى حمل همان مقادير كالا مىباشد . . . » « 3 »\r\n\r\nارزش اقتصادى املاح و مواد تركيبى خاك\r\n« خاك يك منبع اصلى است ، زيرا نباتات كه خوراك عمدهء انسان و حيوان را فراهم مىسازند از خاك به عمل مىآيند . گرچه سلولهاى نباتى سهم عمدهء مواد خوراكى را از عناصر ديگرى ، مانند آب و هوا مىگيرند ، و مىسازند ، هرگز نباتات نمىتوانند بدون وجود مقدار كمى مواد و املاح معدنى مانند كلسيمها ، پتاسيمها ، فسفاتها ، نيتراتها ، سولفاتها ، منگنزها ، و غيره رشد كنند .\r\nخاك تكيه‌گاه نباتات روى زمين است . . . هر قسم نبات و گياه احتياج به مواد مخصوصى دارد كه بايد از خاك بگيرد ؛ چه بعضى از نباتات در خاكهاى سنگين و پر از رطوبت روييده در حالىكه بعضى در اراضى سبك و حتى در خاكهاى شنى نمو مىكنند . . . برزگران معمولا وضع فيزيكى و شيميايى خاك را به شكلى تغيير مىدهند كه براى نبات مورد كشت و كار مناسب باشد . زيرا بندرت مىتوان خاكى را يافت كه عينا همان موادى را كه انسان مىخواهد ، دارا\r\n\r\n\r\n","description":"","footnote":"\r\n( 1 ) . لستر كليم و ديگران ، جغرافياى اقتصادى ، ترجمهء فتح الله حكيمى ، ص 24 ( به اختصار ) .\r\n( 2 ) . همان ، ص 31 ( به اختصار ) .\r\n( 3 ) . همان ، ص 33 ( به اختصار ) .\r\n","page_name":" 77 ","page_number":85},
  {"content":"\r\n\r\nباشد . مقدار هزينه‌اى كه برزگر مىتواند از حيث صرف پول و كارگر براى مناسب كردن خاك خود متحمل شود ، به خودى خود يك مسألهء اقتصادى است ؛ و آن اين است كه برزگر بايد بفهمد آيا درآمد محصول ، ارزش صرف آن هزينه را دارد يا نه ؟ . . . خاكى مىتواند گياه بروياند كه شامل آب و هوا و مواد ارگانيكى مرده و زنده باشد . . .\r\nاگر ساختمان خاك درست باشد ، مىتوان آن را مناسب كرد ؛ مثلا در سرزمينى كه داراى رس سنگين است مىتوان ماسه ، خاكستر ، و غيره ريخت . با شخم‌زدن هوا داخل خاك مىشود . كود از سفت‌شدن خاك رس و از رفتن رطوبت در خاك‌شن جلوگيرى مىكند . با اضافه كردن آهك و مواد شيميايى ديگر ، از چسبندگى خاك رس كاسته مىشود . كرمهاى زمينى و جانورهاى خاكى ، مانند موش و غيره ، ساختمان زمين را سست مىكنند . بهتر كردن ساختمان خاك ، مستلزم صرف سرمايه ، كار ، و وقت است . . . مقصود عمده از شخم‌زدن زمين ، رسانيدن آب و هوا به ريشهء نباتات است . آب وسيلهء تغذيهء نبات از طريق ريشه است . . . يك جريب زمين ، كه درختهاى بلوط در آن كاشته باشند ، روزانه دو هزار گالن آب جذب مىكند و از دست مىدهد .\r\nبراى تهيهء يك پوند ( يك پوند معادل 450 گرم است ) يونجه 375 پوند آب لازم است . . .\r\nمردم در اراضى خشك و زراعتى دائما در تلاشند كه از تبخير زياد آب جلوگيرى كنند .\r\nمواد شيميايى موجود در جسم خاك در رشد نبات تأثير فراوان دارد . براى نمو ريشهء نباتات اقلا 40 درجه فارنهايت حرارت در خاك لازم است . حيوانات و نباتات مرده يا زنده در تركيب فعلى خاك مؤثرند . ريشه‌هاى گياه به خاك هجوم مىآورند و آن را به قطعات ريزترى تقسيم مىنمايند . باكتريها در دهليزهايى كه ريشه به‌وجود مىآورد ، وارد فعاليت مىشوند و در آب داخل خاك تأثير دارند . برگ و ريشهء نباتات و اجساد و استخوان حيوانات براى زمين كود فراهم مىكند . » « 1 »\r\nبطور كلى هواى خيلى سرد و خيلى گرم براى كشاورزى و فعاليتهاى باكتريها و عمل كودسازى مناسب نيست . مناسبترين هوا براى تقويت زمين ، هواى مناطق معتدل است . نباتات ضمن تغذيه از خاك ، در عوض ، مقدارى برگ ، ريشهء گياه خشك ، و مواد ارگانيك به خاك پس مىدهند . حيواناتى كه از گياه تغذيه مىكنند نيز فضولات ، و سرانجام جسد خود را به خاك پس مىدهند .\r\n\r\nنگهدارى نيروى زمين\r\n« وقتى كه انسان بين خاك و طبيعت به كشت‌وكار دست مىزند ، گياه و نبات زمين را از بين مىبرد ؛ زمين را شخم مىزند ، ساختمان خاك را برهم مىزند ، آنوقت انواع تخمها را در زمين مىكارد كه هركدام از خاك تغذيه مىكنند . در كشاورزى امروزى ، پس از اينكه انسان گياه يا حاصل آن را از زمين كند ، ممكن است آن را به آن طرف دنيا حمل كند . لذا كود نباتى يا حيوانى آن به خاكى كه در آن گياه به عمل آمده است برنمىگردد . و بتدريج زمين كم‌قوت و بيقدرت مىشود . اگر رعيت ، زمين خوب و فراوان داشته باشد مىتواند چندسالى كشت‌وكار را تعطيل كند تا زمين قوت خود را بازيابد ،\r\n\r\n\r\n","description":"","footnote":"\r\n( 1 ) . همان ، ص 60 - 58 ( به اختصار ) .\r\n","page_name":" 78 ","page_number":86},
  {"content":"\r\n\r\nولى اگر زمين ، فراوان و زياد نباشد او مجبور مىشود يك برنامهء دقيق براى نگهدارى آن درست كند ، بطورىكه بتواند بهترين محصول را بتدريج تحصيل نمايد . . . هرگاه بنوبت در زمين كشت‌وكار شود ( يك سال گندم ، يك سال پنبه ، و سال بعد ترياك كاشته شود ) زمين ممكن است بتواند قوتى را كه از دست مىدهد دوباره به‌دست آورد . علاوه براين بوسيلهء كود حيوانى و كود سبز ، مثل شبدر و لوبيا و غيره ، مىتوان به عمليات « باكتريايى » در خاك كمك كرد ، و نيتروژن خاك را زياد نمود . . . « 1 » چنان كه گفتيم درجهء حرارت در رشد نبات تأثير فراوان دارد . « معمولا وقتى كه حرارت خاك به 42 تا 43 درجه فارنهايت مىرسد ، نمو نبات آغاز مىشود . . . گندم بهاره در 37 درجه فارنهايت شروع به نمو مىكند ، جو در 45 درجه ، سيب زمينى در 45 درجه ، غلات در 55 درجه ، و پنبه در 62 درجه فارنهايت نمو مىنمايد . ولى اگر درجهء حرارت از 90 بالا رود ، به آنها آسيب مىرسد . خربوزه ، خيار ، و ذرت و صيفيها در 90 تا نزديك صد درجه خوب نمو مىكنند . » « 2 »\r\n\r\nارزش اقتصادى آب\r\n« اغلب ما در زندگى آب را به حساب نمىآوريم ، در صورتى كه از قديم الايام فعاليتهاى اقتصادى هميشه از روى مقدار آب هر محيط مشخص گرديده است . محصولات بر حسب ميزان باران و رطوبت حاصله در فصل ، كشت و كار مىشود . هميشه سكنهء نقاطى كه داراى آب فراوان نيست ، در زحمت مىباشند . اهميت آب براى انسان فقط در محلهاى خشك و جاهايى كه گاهى در ميزان تدريجى بارشش وقفه حاصل مىشود ، معلوم مىگردد .\r\nافزايش موارد استعمال آب در شستشو و نظافت و خنك‌كردن هوا و غيره - كه البته مربوط به بالارفتن سطح زندگى انسان است - در بعضى نقاط ، كه سابقا پرآب محسوب مىشد ، كسرى آب را فراهم آورده است .\r\nيقينا قسمت عمدهء فعاليت اقتصادى انسان عبارت است از ميزان‌كردن مقدار رطوبت در تركيب ساير عوامل محيط . احتياج كشاورز به آب براى كشت محصول به خوبى واضح است ، ولى كمتر اشخاص به اين فكر مىافتند كه هرچه تمدن پيشرفت نموده و مردم شهرى شده‌اند ، مصرف آب براى هر فرد نيز زيادتر شده و مرتفع نمودن احتياج به آب مشكلتر گرديده است .\r\nفردى كه در نيويورك زندگى مىكند ، بطور متوسط 75 گالن آب در حمام و آشپزخانه مصرف دارد و بالنتيجه هرگونه كم‌آبى يا خشكسالى در منابع آب نيويورك خطر بزرگى را متوجه سلامتى ساكنين آن شهر عظيم مىسازد . البته اين مقدار آب ، قابل مقايسه با قديم نيست كه شايد هر نفر 5 گالن آب روزانه مصرف داشت . مصرف آب كارخانجات نيز شايان توجه است .\r\nچنان كه امروزه مسأله‌اى در استقرار صنايع به‌شمار مىآيد . . .\r\nبا مقايسهء نقشه‌هاى تراكم باران و جمعيت ، به خوبى مىتوان ديد كه نفوس بيشتر در مناطقى گرد آمده كه رطوبت به حد متوسط است . . . رقم 20 اينچ باران در سال ، حد فاصل بين زمينهاى مرطوب و خشك به‌شمار مىرود . . . اراضيى كه از ده اينچ باران در سال كمتر دارد\r\n\r\n\r\n","description":"","footnote":"\r\n( 1 ) . همان ، ص 62 ( به اختصار ) .\r\n( 2 ) . همان ، ص 71 .\r\n","page_name":" 79 ","page_number":87},
  {"content":"\r\n\r\nبيابان خشك محسوب مىگردد . » « 1 »\r\n\r\nكشاورزى جديد\r\nدر دورهء قرون وسطى ، وسايل و افزار كشاورزى سخت ابتدايى و ناتوان بود . انسانها چنان كه بايد بر طبيعت مسلط نبودند . نيامدن باران و خشك شدن قنوات ، غالبا فعاليتهاى كشاورزى را متوقف مىكرد . اين ناتوانى و نقص فنى در آسيا و اروپا كمابيش تا قرن هجدهم وجود داشت ؛ تا جايى كه مالتوس ( 1798 م . ) در رساله‌اى كه به نام « جمعيت » منتشر ساخت ، گفت : « اگر افزايش جمعيت با ذخيرهء مواد غذايى هماهنگى نداشته باشد ، قحطى ، بيماريهاى همه‌گير ، و جنگ آنقدر از نفوس بشرى خواهد كاست تا بين جمعيت و مواد غذايى تعادلى پديد آيد . » امروز پيشرفتهاى كشاورزى و ترقى تكنولوژى و كشف وسايل ضد آبستنى ، بطلان انديشه‌هاى مالتوس را به ثبوت رسانده .\r\nبطورى كه امروز مىبينيم در بيشتر كشورهاى مترقى نظير امريكا ، شوروى ، انگلستان و آلمان با افزايش روزافزون جمعيت ، مواد غذايى نيز فزونى مىيابد و اثرى از قحطيها و بيماريهاى قرون وسطى به چشم نمىخورد . امريكا و كانادا با استفاده از فنون و روشهاى جديد ، نه‌تنها احتياجات داخلى خود را تأمين مىكنند بلكه ميليونها خروار گندم به كشورهاى نيازمند صادر مىكنند . صاحبنظران بر اين عقيده‌اند كه اگر وسايل علمى جديد به همهء كشورها راه يابد ، دنياى ما مىتواند دو برابر جمعيت فعلى را سير كند .\r\n\r\nخشكى نجد ايران\r\nقسمتهاى مركزى نجد ايران از آغاز تاريخ ، خشك و بىآب و علف نبوده در حدود ده هزار سال قبل از ظهور مسيح « هنگامىكه اروپاى شمالى هنوز از يخ پوشيده بود و جبال آلپ و پيرنه همچنان سرپوشى از توده‌هاى يخ داشت ، شرق نزديك مىبايست از هوايى مساعدتر از اروپا - بهره‌مند شده و در تمام مدت سال ، از بارانى فراوان و فياض سود جسته باشد . . . درختان و گياهان در مناطقى كه امروز به صورت بيابان خشك درآمده است ، مىروئيد . . . خشك‌شدن اراضى همراه بود با عقب رفتن نهايى سرپوش يخ در حوزهء اوراسيا . « 2 » غير از اين عامل طبيعى ، خرابى امور آبيارى ، حمله و هجوم اقوام و بيقيدى مردم در انداختن درختان و كندن گياهان ، سبب گرديد كه فرسايش و برهنگى دامنه‌ها بر اثر بادها و جريان آب باران ، با سرعت بيشترى عملى گردد . پديده‌هايى نظير چشمه‌هاى خشك شده ، مساكن ويران ، دهكده‌هاى متروك ، و جاده‌هاى فراموش شدهء كاروان رو در فلات ايران ، مؤيد اين نظريه است . » « 3 »\r\nدر دايرة المعارف فارسى ، تحت مادهء « ايران : كشاورزان . » چنين مىخوانيم :\r\n\r\nكشاورزى در ايران\r\nاگرچه شغل اكثريت مردم ايران كشاورزى است فقط قريب يك دهم خاك ايران تحت كشت است و فقط يك سوم از اين پهنه آبيارى مىشود . بعلاوه از 15 % خاك ايران بعنوان مرتع استفاده مىشود . محصولات زراعتى\r\n\r\n\r\n","description":"","footnote":"\r\n( 1 ) . همان ، ص 74 ( به اختصار ) .\r\n( 2 ) .  Eurazia \r\n( 3 ) . فيليپ . ك . حتى ، شرق نزديك در تاريخ ، ترجمهء دكتر قمر آريان ، ص 14 ( به اختصار ) .\r\n","page_name":" 80 ","page_number":88},
  {"content":"\r\n\r\nعمده بيشتر گندم ، جو ، و برنج است . بسيارى از رستنيها و ميوه‌ها در ايران به عمل مىآيد ، و بعضى از آنها بومى اين سرزمين است . خشكبار از صادرات مهم كشور است . مركبات در كرانهء بحر خزر و فارس و كرمان ، خرما در خوزستان و ساير نواحى ساحلى گرم خليج فارس و درياى عمان ، و نيشكر نيز در خوزستان ، و چغندر قند در اغلب نواحى به عمل مىآيد . زراعت پنبه توسعه دارد ( گرگان و مازندران ) . محصول چاى گيلان مهم است . توتون و تنباكو ( كردستان ، گيلان ، آذربايجان ، اصفهان ، شيراز ) در انحصار دولت مىباشد و تجارت ترياك تا مهرماه 1334 ه . ش . ، كه كشت ترياك و استعمال آن ممنوع شد ، نيز در انحصار دولت بود . آبيارى از مشكلات كشاورزى ايران است ، و در اغلب نواحى متوسل به حفر قنات مى - شوند ، و اين روش كه در فلات ايران منحصر به كشور ايران است از ادوار پيش از تاريخ سابقه دارد . در سنوات اخير طرحهاى سدسازى و حفر چاههاى عميق به موقع اجرا گذاشته شده است . تا پيش از جنگ جهانى دوم ، طرق كشاورزى ابتدايى بود و از آن به بعد اقدامات اصلاحى بكندى آغاز شد ، و در سنوات اخير شدت يافته و طرحهاى مخصوص براى استفاده از وسايل مكانيكى اجرا شده و مىشود . « 1 »\r\nدام‌پرورى ( گوسفند ، بز ، گاو ، الاغ ، شتر و اسب ) در نزد قبايل رايج است ، و در نواحى خراسان و آذربايجان نيز اهميت دارد .\r\n\r\nوضع طبيعى ايران\r\nمساحت ايران تقريبا 628 هزار ميل مربع است كه مساوى يك پنجم مساحت خاك ايالات متحدهء امريكا و يا بزرگتر از مجموع مساحت جزاير بريتانيا ، فرانسه ، سوئيس ، بلژيك ، هلند و آلمان مىباشد . طول و عرض كشور عبارت است از 1400 ميل از شمال غربى تا جنوب شرقى ، و 875 ميل از شمال به جنوب ، از نظر زمين‌شناسى ، ايران در حلقهء آلپ بزرگ قرار دارد . در دشتهاى ايران سنگ آهك و سنگ سياه گچ متعلق به عصر سوم و گچ به صورت افقى و تا شده زياد است .\r\n« ابتهاج در كتاب راهنماى ايران ( ص 22 - 21 ) مىنويسد : ايران را مىتوان از نظر جغرافيايى به مناطق زير تقسيم كرد :\r\n1 . فلات بزرگ كه از سمت شمال به سلسله جبال البرز ، و از سمت مغرب و جنوب به كوهستان زاگرس ، و از سمت مشرق به افغانستان و بلوچستان محدود است و بزرگترين و مهمترين منطقهء كشور را تشكيل مىدهد . اين منطقه بخصوص در قسمت شرق ، داراى نواحى دشت و صحراهاى شوره‌زار است . حد متوسط ارتفاع فلات نعلبكىشكل ايران چهار هزار پا از سطح درياست .\r\n2 . قسمت ساحلى درياى خزر ، سرزمين حاصلخيز و پربارانى وجود دارد و در سال در اين ناحيه بين 50 تا 180 اينچ باران مىبارد .\r\n3 . ناحيهء ساحلى خليج فارس كه در بعضى از فصول سال هواى مرطوب دارد ، به علت قلت باران نسبتا ناحيهء خشك محسوب مىشود .\r\n\r\n\r\n","description":"","footnote":"\r\n( 1 ) . همان ، ص 327 .\r\n","page_name":" 81 ","page_number":89},
  {"content":"\r\n\r\nاستامپ خاطر نشان مىكند كه قلب مملكت ، ناحيهء مرتفعى است كه بين سه هزار تا پنجهزار پا ارتفاع دارد . به استثناى سمت مشرق ، كه فلات ايران به ناحيهء افغانستان و بلوچستان ملحق است ، دورتادور اين ناحيهء ايران را كوهستان ، مانند ديوار ، احاطه كرده است . . . رودخانه‌ها و مجارى آب ايران بيش از يك سوم به خليج فارس ، درياى خزر ، درياچهء رضائيه و يا به سوى باتلاقها جارى مىشد ولى امروز در نتيجهء سدبندى تا حدى از اتلاف آبها جلوگيرى شده است . » « 1 »\r\n\r\nغلات\r\n« برنج و گندم مهمترين مواد غذايى و نانى دنيا بوده ، و انسان فقط موقعى ساير غلات را مورد استفاده قرار مىدهد كه نتواند به ارزانى برنج يا گندم به دست بياورد . گندم و برنج به خوراك انسان پروتئين و نشاسته اضافه مىكنند ؛ گرچه برنج از گندم كمتر پروتئين دارد . برنج در دشتهاى جنوب خاورى آسيا مهمترين غذاى مردم به‌شمار مىرود ؛ در صورتى كه در كشورهاى اروپايى و ممالكى كه مردم آن اكثرا از اروپا مىباشند ، گندم را بعنوان غذاى اول مورد استفاده قرار مىدهند . . . گندم يك قلم عمدهء تجارت محسوب مىشود و پنج برابر تمام خوراكهاى ديگر در تجارت بين‌المللى نقل و انتقال مىيابد . . .\r\nگندم انواع مختلف دارد ؛ از آن جمله گندم نان معمولى ، گندم ماكارونى ، گندم شيرينىپزى ، و گندمى كه براى تغذيهء حشم به‌كار مىبرند . انواع گندم در دو فصل زمستان يا بهار به‌عمل مىآيد . . . « 2 » « قبل از پيدايش و اشاعهء آسيابهاى بزرگ جديد » در اغلب نقاط آسيا ، افريقا ، و پاره‌اى از مناطق امريكاى لاتين هنوز گندم را با آسياى دستى آرد مىكنند . در مراكز اروپا و خاورميانه هنوز تقاضا براى به راه انداختن آسيابهاى كوچك آبى يا دستى موجود است . . . با پيدا شدن آسيابهاى بزرگ ، صنايع پختن نان بطور تجارتى پيشرفت نمود ؛ بطورى كه كم‌كم پختن نان در خانه متروك گرديد . » « 3 »\r\nبر خلاف اغلب حبوبات و گندم ، قسمت عمدهء ذرت كه در دنيا توليد مىشود بوسيلهء انسان مصرف نمىگردد بلكه مقادير زيادى از آن براى ازدياد حيوانات و تغذيه حشم به‌كار مىرود . مخصوصا خوك و طيور و گاو مقدار زيادى ذرت مصرف مىكنند . استعمال ذرت براى توليد گوشت مخصوصا در جاهايى كه سطح زندگى بالاست عملى مىگردد . در جايى كه سطح زندگى پايين است ، مردم ذرت را با ساير محصولات مستقيما مصرف مىكنند و احشام خود را بوسيلهء علف ، ريشهء نباتات ، حتى كثافات و خاشاك تغذيه مىنمايند . البته اين روش تعداد حشم را محدود مىنمايد ، گوشت را كم ، و در ضمن گران كرده و گاهى كار به جايى مىرسد كه اغلب گوشت را براى مزه دادن به غذا مصرف مىكنند نه بعنوان يك غذا .\r\nدر شرق ، مقادير ناچيزى از گوشت را به غذا و سبزى ، كه خوراك آبا و اجدادى آنهاست ، مىافزايند . فقط در نقاطى كه سطح زندگى بالاست و يا در جايى كه حيوانات و ماهى\r\n\r\n\r\n","description":"","footnote":"\r\n( 1 ) . مردم‌شناسى ايران ، پيشين ، ص 14 - 13 ( به اختصار ) .\r\n( 2 ) . جغرافياى اقتصادى جهان ، پيشين ، ص 165 ( به اختصار ) .\r\n( 3 ) . همان ، ص 173 ( به اختصار ) .\r\n","page_name":" 82 ","page_number":90},
  {"content":"\r\n\r\nكيل بر حسب ميليون\r\n[ نقل از . جغرافياى اقتصادى جهان ، ص 170 
  ]\r\nخوراك عمده محسوب مىشوند . . . گوشت منبع عمدهء نيرو و كالرى محسوب مىشود .\r\n\r\nجانوران و گياهان ايران\r\nآب و هواى هر كشور بر مردم و دولت و تاريخ آن تأثير خود را باقى مىگذارد . بنابراين ، اين مطلب كه آيا در طى تاريخ بشرى تغييراتى در آب و هواى ايران رخ داده يا نه ، جالب توجه و مطالعه است . سايكس و هانتينگتون معتقدند كه از اطلاعات موجود مىتوان چنين نتيجه گرفت كه در زمان قديم ، ايران حاصلخيزتر از زمان فعلى بوده است . بنابراين در اثر قطع جنگلها و لشكركشيها و عوامل طبيعى ، سرزمين ايران خشكتر و كم‌حاصلتر شده است .\r\nنمونه‌هاى اين تغييرات در آب و هوا در ناحيهء بين آسياى مركزى و مديترانه به خوبى مشهود است ( رجوع شود به كتاب ساكنين قديم و جديد عربستان ، به قلم فيلد ، مورخ 1932 ، ص 52 - 848 ) . « 1 »\r\n« بطور كلى رويش نباتات و سبزه و درخت محدود است . . . در مازندران و گيلان و استرآباد از كنارهء خزر تا ارتفاعات سه هزار فيت گل و گياه شبيه ناحيهء مديترانه است . در جنگلهاى وسيع اين ناحيه درختان مختلف از قبيل توسه و زبان گنجشك و آلش و شمشاد و نارون . . . و افرا و بلوط و گردو و تبريزى و بيد وجود دارد . درختان ديگرى كه در ايران پيدا مىشود عبارتند از قراب ، توت جنگلى ( طرفه ) و بيد و درخت گز و سوسن .\r\nطبق گفتهء براون ، در جنوب شيراز دو رشته جنگل وجود دارد كه در كوه گلو به هم ملحق و متصل مىشوند . يك رشته از دهدشت و كازرون و فيروزآباد مىگذرد ، و رشتهء ديگر به موازات رشتهء اول از سيوند عبور مىكند . فاصلهء بين دو رشته جنگل در حدود 24 ميل\r\n\r\n\r\n","description":"","footnote":"\r\n( 1 ) . مردم‌شناسى ايران ، پيشين ، ص 19 .\r\n","page_name":" 83 ","page_number":91},
  {"content":"\r\n\r\nاست . درختان عمدهء اين دو جنگل عبارتند از درخت كتيرا كه از آن صمغ كتيرا گرفته مىشود ، و چند نوع چنار و انواع مختلف بلوط و چلر ، در رشتهء جنوبى بلوط ديده نمىشود ، ولى در ناحيهء كوه گلو اغلب درختان از فاميل بلوط هستند . » « 1 »\r\n« محصولات كشاورزى ايران شامل گندم و جو و برنج است كه در تمام نواحى به - دست مىآيد ، و ذرت و بزرك و عدس و پنبه و ارزن و كنجد و خشخاش و ترياك و توتون و نيل است . حاصل عمده زمستانى ، كه در ماه دسامبر ( آذر ) كاشته و در ماه آوريل ( فروردين و ارديبهشت ) برداشته مىشود ، عبارتند از گندم و جو و خشخاش ، و حاصل تابستانى عبارتند از برنج و ذرت و بزرك و نخود و ارزن و پنبه . گندم در ماه ژوئيه و اوت ، تيرماه 10 مرداد ، شهريور در ارتفاعات و در ماه مارس ، فروردين در نواحى ساحلى و بين اين ماه در ساير نواحى طبق ارتفاع از سطح دريا برداشت مىشود .\r\nجو كه از جو هندى درشت‌تر است به عنوان غذاى حيوانات به‌كار برده مىشود ، و معمولا نه خرد و نه خيس مىشود . فصل درو بر حسب ارتفاع از سطح دريا فرق دارد . در نواحى ساحلى در حدود مارس و آوريل ( از فروردين ببعد ) و در شيراز در ماه ژوئيه است .\r\nذرت ( بلال ) به مصرف غذاى انسانى مىرسد ، و فصل درو آن ژوئيه و اوت است . دو نوع ارزن وجود دارد كه ذرت « كلك » و « الم » ناميده مىشود : اولى كه شبيه جوارى ولى ريزتر است ، با گندم مخلوط و بعنوان غذاى مرغ به‌كار مىرود ، و دومى تيره و ريز است و شبيه بجرى مىباشد .\r\nمهمترين محصول غذايى ايران بعد از گندم برنج است . در شيراز دو نوع برنج وجود دارد كه عبارتند از « شهرى » و « چمپا » كه هر دو از لحاظ جنس خوب و معمولا سفيدتر از برنج هندوستان هستند . بذر برنج را در ماه مه در قلمستان مىكارند و پس از يك‌ماه وقتى قلمه‌ها به بلندى 15 اينچ برسد ، آنها را با دست در زمين قرار مىدهند . دو هفته پس از اين كار وجين آغاز مىشود . در اين وجين‌كارى علفها را در نمىآورند بلكه با پالگد مىكنند ، و اين عمل پرزحمت از لحاظ بهداشت خطرناك است و معمولا بوسيلهء زنها انجام مىشود . . . مزرعه برنج بايد براى مدت دو تا سه ماه كاملا زير آب باشد تا ساقه‌هاى برنج به بلندى پنج اينچ برسد . در موقع درو با داس بريده مىشود . بعد از خرمن‌كوبى دانهء برنج ممكن است زير آفتاب خشك شود ، ولى معمولا آتش ملايمى زير آن در انبار روشن مىكنند و چهار تا پنج روز طول مىكشد تا خشك شود . سپس برنج براى آسيا آماده مىشود . . . قبل از آسياكردن ، برنج ، « شالى » يا « جو » ناميده مىشود ، و بعد از آنكه از پوست جدا شد ، برنج خوانده مىشود . در نواحى حاصلخيز ، كه زمين غنى است ، ممكن است برنج هر سال در همان قطعه زمين كاشته شود ، ولى معمولا در يك قطعه زمين دو يا سه سال پشت سر هم برنج كاشته مىشود ، و براى همان مدت بعنوان آيش نگاهداشته مىشود . . . كشت برنج كار پرزحمتى است ولى چون قيمت و حاصل آن زياد است ، يعنى هر تخم بين 25 تا 300 تخم مىدهد ، از گندم و جو پرمنفعت‌تر\r\n\r\n\r\n","description":"","footnote":"\r\n( 1 ) . همان ، ص 20 - 19 ( به اختصار ) .\r\n","page_name":" 84 ","page_number":92},
  {"content":"\r\n\r\nاست و به همين‌جهت در نقاطى كه گندم و برنج هر دو قابل كشت است برنج محصول متداولترى است . . . عدس ، ماش ، و نخود نيز مورد توجه كشاورزان است .\r\nسبزيجات كه محصول زمستانى و تابستانى است ، معمولا در حوالى شهرها كاشته مىشود . عمده‌ترين آنها عبارتند از : باقلا ، لوبيا ، چغندر ، بادنجان ، كلم ، هويج ، بالنگ ، خيار ، كدو ، اسفناج ، گوجه‌فرنگى ، شلغم ، سيب‌زمينى ( كه توسط سرجان ملكم به ايران آورده شد ) .\r\nميوه‌هاى ايران عبارتند از : خرما ، ليموترش ، ليموشيرين ، پرتقال ، انار ، زردآلو ، انگور ، خربزه ، آلو ، سيب ، انجير ، به ، گلابى ، بادام ، كشمش ، و تا حد كمترى زردآلو و هلو خشك .\r\nنيل در ناحيهء دزفول ، و پنبه در نقاط مختلف ايران به‌عمل مىآيد . ولى اين محصول اغلب بوسيله ملخ از بين مىرود .\r\nسه نوع علف عمدهء ايران عبارتند از : شوريب ، و فلويه و يونجه كه هم تازه و هم خشك آن مصرف مىشود . . .\r\nروغن از شير گوسفند و بز و گاو تهيه مىشود و از حيث جنس ، روغن ايران اعلاست .\r\nشكر ، چاى ، زنجبيل ، زردچوبه و ادويه قسمتى در ايران تهيه مىشود و قسمتى را از هندوستان وارد مىكنند . زمينهاى ايران يا بوسيلهء باران آبيارى مىشود كه « ديمى » خوانده مىشود ، و يا بوسيلهء قنات و جوى آبيارى مىشود . بعضى زمينها بوسيله آب مشك كه در مجارى كوچك ريخته مىشود ، سيرآب مىشود . قسمت عمدهء چهارپايان و حيوانات اهلى ايران متعلق به قبايل است كه غالبا در حركتند و به ييلاق و قشلاق مىروند و گله و رمهء خود را همراه مىبرند . مىگويند بهترين گوسفند ايران در استان خوزستان و رامهرمز مىباشد .\r\nبهترين گاوها در فلاحيه و بهترين گاوميشها در هويزه پيدا مىشود . الاغ از زوبير وارد مىشود . قاطر دزفول مشهور است و بهترين قاطرها در قبيلهء سگوند به‌دست مىآيد . تاكنون بررسى كاملى از حيوانات و جانوران ايران به عمل نيامده است . عده‌اى ايران را به پنج ناحيهء حيوانشناسى تقسيم مىكنند كه عبارتند از : فلات ايران ، استانهاى جنوب و جنوب غربى درياى خزر ، مغرب شيراز ، خوزستان و ناحيه ساحلى خليج فارس . . . در نواحى كوهستانى قوچ كوهى و بز كوهى پيدا مىشود ، و گرگ و پلنگ فراوان است . ببر هنوز در مازندران ديده مىشود . خر وحشى در صحراى نمك پيدا مىشود . در جبال البرز و زاگرس هنوز خرس وجود دارد . حيوانات ديگر عبارتند از : گراز و روباه و شغال و گوركن و خرگوش . پرندگان شكارى در تمام كشور فراوان است و متجاوز از 400 نوع پرنده از ايران نام برده‌اند . داشتن قوش هنوز در ايران معمول است .\r\nدر شمال البرز پرندگانى از قبيل نوك‌دراز ، آبيار ، قرقاول و اردك فراوان است . . .\r\nذوحياتين ايران محدود است به چند نوع قورباغه كه به اسامى مختلف از قبيل غوك و وزغ و قورباغه خوانده مىشود .\r\nخزندگان عبارتند از : كاسه‌پشت ، سنگ‌پشت ، لاك‌پشت ، و انواع مختلف سوسمار و يا مارمولك ، بزدوش ، بزمچه ، چلپاسه ، ململى و چند نوع مار كه بين آنها مار بىزهر و افعى را\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nمىتوان نام برد . . . به نظر ويلسون ايران بهشت شكارچيان و ورزشدوستان نيست . شير كه پنجاه سال پيش فراوان بود اكنون از بين رفته ، و پلنگ و خرس كمياب است . بزكوهى و گوسفند كوهى زيادتر است . دراج در جنوب غربى ايران نسبتا فراوان است ، ولى براى شكار مناسب نيست . شكارچيان ، نر و ماده و بچه‌هاى هر جانورى را شكار مىكنند و حدودى از نظر اخلاقى و عرفى براى اين كار قائل نيستند . » « 1 »\r\n\r\nچرانيدن حشم\r\n« چرانيدن حشم ، در اراضى علف‌خيز وسيعى انجام مىشود كه علفهاى آن را انسان نمىتواند بخورد و با خورانيدن به حيوان آنها را به منابع غذايى انسان تبديل مىكند .\r\nعمل تبديل از اين‌رو ميسر مىشود كه گوسفند ، گاو ، اسب ، شتر و ساير حشم مىتوانند با خوردن خوراكهاى پرحجم ، كه داراى مواد غذايى كم است ، زندگى كنند . يك گوساله ششصد پوندى روزانه 67 پوند علف تر مىخورد ( هر پوند 450 گرم است ) و روزى 4 / 1 پوند به وزنش اضافه مىشود . اگر از روى زمين حساب كنيم 5 / 4 تا 7 جريب زمين علفزار در ناحيهء كانزاس امريكا يك گوسالهء 2 ساله را براى مدت يك‌ماه غذا مىدهد اگر علف بلند باشد نيم جريب و اگر كوتاه باشد 8 % جريب زمين براى تغذيهء يك گوسفند در همين مدت كافى است . . .\r\nچند نكته دربارهء چراگاهها :\r\n1 . چراگاهها در زمينهايى هستند كه فوق العاده خشك بوده و ما فوق حاشيهء اقتصادى مزرعهء غلات مىباشند ، و گاهى نيز از حدود فيزيكى خارجند .\r\n2 . در داخل زمينهاى مرطوب و در زمينهايى كه فوق العاده ذو عارضه است و يا براى محصول مناسب نيست چرانيدن حشم متداول مىباشد .\r\n3 . در جايى كه كشت و كار گوناگون پيگير انجام مىگردد ؛ مانند نواحى تهيهء لبنيات و يا محلهاى چاق‌كردن حشم ، حيوانات هم كود تهيه مىنمايند و هم موجب مىشوند كه علف ، غله ، حبوبات ، گوشت و فراورده‌هاى لبنياتى بازار فروش پيدا كند .\r\n4 . در بعضى از كشورها ، مانند هندوستان و افريقاى خاورى ، چراى حيوانات در وضع مشكل انجام مىشود . . .\r\n5 . در نواحى كه هنوز تراكتور به كار نيفتاده حيوانات و حشم براى كشيدن گاوآهن و حمل بار به‌كار مىروند . . . حشم و گلهء نواحى آسياى مركزى ، زمستان را در چمنزارهاى كم‌علف چرانيده ، آنها را به كوهها مىبرند و گاهى خوراك آنها را با علوفهء دهات تأمين مىكنند .\r\n\r\nحيوانات باربر\r\nدر مزارع قرون وسطى ، گاو حيوان عمدهء كشاورزى محسوب مىگرديد ، ولى بعدها در اروپا و امريكا اسب ، كه پركارتر است ، جايگزين آن گرديده است . در طى هزارها سال ، اسب براى سوارى ، كشيدن ارابه‌ها ، شكار ، مسابقه ، و همچنين براى استفاده از پوست آن ، مورد بهره‌بردارى قرار گرفته است . در بيابانهاى وسيع\r\n\r\n\r\n","description":"","footnote":"\r\n( 1 ) . همان ، ص 27 - 19 ( به اختصار ) .\r\n","page_name":" 86 ","page_number":94},
  {"content":"\r\n\r\nآسياى مركزى ، شير و گوشت اسب خوراك مهمى به شمار مىرود . . . امروز تراكتور و ماشين - آلات ديگر ، جايگزين اسب و ديگر حيوانات باربر گرديده است . . . در مناطق استوايى و نواحى كم‌خوراك ، گاوميش آبى ، گاونر ، قاطر ، و الاغ جاى اسب را گرفته است . . . قاطر در نقاط گرم در مناطق كوهستانى بسيار مورد استفاده قرار مىگيرد . اين حيوان از الاغ و يابو تخمگيرى شده است . . . در بيابانهاى بين آسيا ، اروپا ، و افريقاى شمالى ، شتر براى باربرى ، شيردادن ، و گوشت و پشم مورد استفاده قرار مىگيرد . . . اين حيوان علفهاى پرخار را مىخورد و چندين روز بدون خوراك و آب ، بين واحه‌ها مسافرت مىكند . . . در هندوستان و جنوب خاورى آسيا فيلها را اهلى نموده‌اند .\r\nگوسفند در نقاط مرطوب جهان ، مانند گاو براى پشم و گوشت و پوست ، پرورش و نگهدارى مىشود . البته شير محصول جداگانهء حشم به‌شمار مىرود ، و با رشد شهرنشينى و بالا رفتن سطح زندگى ، تقاضاى گوشت و شير زياد شده ، و امروز از بركت حمل‌ونقل سريع و تعميم وسايل سردكننده ، به آسانى مىتوان از استراليا و زلاند جديد و آرژانتين كالاهاى گوشتى را به بازارهاى اروپا و آسيا آورد . در زمينهاى ناهموار دنياى قديم نيز گوسفند براى پشم و شير و گوشت آن پرورش يافته و منبع ثروت مهمى بوده است .\r\nگوسفند بيش از گاو براى زمينهاى ناهموار مساعد است . گوسفند انواع مختلف دارد :\r\nگوسفند مرينوس پشم فراوان دارد ولى گوشت آن چندان مطلوب نيست ؛ گوسفند پروار از لحاظ گوشت جالب است ؛ و گوسفندهاى مخلوط هم گوشت و هم پشمشان خوب است .\r\n\r\nگله گاو :\r\nگاو بيش از گوسفند به حال انسانها سودمند است و انواع مختلف دارد : از گاو نر قوى براى شخم‌زدن استفاده مىكنند ؛ از گاو ماده بيشتر براى شير استفاده مىشود ؛ بعضى از گاوها را براى استفاده از گوشت آنها پرورش مىدهند . گاوهاى گوشتى از گاوهاى شيرده ، از لحاظ اندازه ، شكل ، خوراك ، تعداد و نوع ، توجه و مراقبت ، متفاوت مىباشند . گاوهاى شيرده را بايستى در طويلهء گرم نگاهدارى كرد و به آنها مقدار كافى آب و علف داد ، ولى گاو گوشتى با نواله و علف خشك نيز چاق مىشود .\r\nبراى احشام عموما و گاو خصوصا هواى معتدل و منطقهء پرآب و علف ، كمال مطلوب است . در اين چراگاهها كه علف بسرعت مىرويد گاو مىتواند بدون راه‌پيمايى و مصرف نيرو براحتى بچرد .\r\nبا اينكه با پيدايش قطارها و ماشينهاى سريع السير ، مسافت ، اهميت خود را از دست داده است معذلك اگر مزارع و مراتع نزديك شهرها باشد بهتر است .\r\nامروز پنير و كرهء اروپا ، از آنطرف كرهء زمين ؛ يعنى از زلاند جديد ، شرق استراليا ، آرژانتين و افريقاى جنوبى حمل مىشود .\r\n\r\nبهره‌بردارى از گوشت :\r\nوقتى كه حيوان كشته مىشود ، در درجهء اول گوشت آن موردنظر است ولى غير از گوشت ، پشم ، پوست و رودهء گاو مورد استفاده قرار مىگيرد و از استخوان و خون اين حيوان نيز مواد دارويى به دست مىآيد . علاوه براين ، خود گوشت فراوردهء واحدى نيست و هر قسمت آن بهايى دارد و براى تهيهء خوراك معينى به‌كار مىرود . صنعت بسته‌بندى گوشت\r\n\r\n","description":"","footnote":"","page_name":" 87 ","page_number":95},
  {"content":"\r\n\r\nنيز در ممالك پيشرفته قابل توجه است .\r\nهمين كه حيوان را به داخل نرده‌ها مىبرند و يكىيكى را به زمين كشتارگاه هدايت مىكنند ، پس از خونريزى لاشهء آن را سرازير مىآويزند و از كنار چندين قصاب مىگذرانند كه هركدام از آنها يك قسمت معينى از حيوان را مىبرد . لاشهء حيوان سپس به سردخانه و يا دودخانه مىرود . . . هيچيك از استخوانها و يا ساير محصولات حيوان دور ريخته نمىشود ؛ زيرا تمام آنها خريدار دارد .\r\nتوزيع فرآورده‌هاى گوشتى مستلزم سرمايه‌گذارى زياد ، تهيهء سردخانه ، كارخانه و وسايل نقليه مىباشد . . . در حدود يك چهارم وزن گوشت حيوان شامل مواد غيرگوشتى است ؛ يعنى موادى كه اگر مورد استفاده قرار نگيرد در دهات دور ريخته مىشود . در صنايع بسته‌بندى گوشت ، شاخ و سم حيوان نيز براى درست كردن شانه و دسته به كار مىرود . استخوان حيوان را براى ساختن دستهء كارد و چاقو و غيره مصرف مىكنند ، و از روده‌ها براى پركردن نوعى كالباس ، و در جراحى براى دوختن زخم استفاده مىكنند . دواهايى مانند انسولين از غدد مختلف تهيه مىشود ، و از مازاد بعنوان كود بهره‌بردارى مىشود . » « 1 »\r\n\r\nتاريخ الياف\r\nشايد اولين اليافى كه تمدن اروپا بدان پىبرده كتان و پشم بوده است . پنبه و پشم قبل از ميلاد مسيح شناخته شده و بعدا به اروپا معرفى گرديده ، ولى تا ساليان دراز ، جزو تجملات به‌شمار مىرفته است . پس از اختراع ماشين ريسندگى پنبه در سال 1793 ، جداكردن پنبه از دانه و رشتن آن آسان گرديد ، و بدين ترتيب از اجناس تجملى خارج گرديد . پس از اين اختراع ، پنبه از مواد حياتى نساجى جهان به‌شمار رفت ؛ چنان كه اين موقعيت را تا به امروز نيز حفظ كرده است . . . الياف شاهدانه و كنف و الياف خشن ديگر هميشه براى درست‌كردن كيسهء طناب و كالاهاى مشابه آن به‌كار رفته است . . .\r\nدر دنياى امروز ، سه نوع الياف عمده مورد استفاده قرار مىگيرد . الياف علفى ، مانند پنبه و كتان و كنف ؛ الياف حيوانى ، مانند پشم و ابريشم و موى بز و شتر ؛ و الياف مصنوعى كه نه‌تنها از مواد حيوانى و نباتى بلكه از مواد معدنى نيز ساخته و پرداخته مىشود . البسه و ساير فراورده‌هايى كه از الياف به‌وجود مىآيند از ضرورىترين وسايل زندگى انسان به‌شمار مىروند ، و لذا تقاضاى الياف پس از تقاضاى خوراك يعنى در درجهء دوم اهميت قرار دارد . . .\r\nمتجاوز از نصف توليدات پشمى در بيابانهاى نيم‌خشك و سرد نيمكرهء غربى به‌عمل مىآيد در صورتى كه اغلب مصرف‌كنندگان فراورده‌هاى پشمى ، در قسمتهاى سرد نيمكرهء شمالى به‌سر مىبرند . بنابراين ، 80 درصد توليدات پشم دنيا وارد تجارت بين المللى مىشود . پنبه بقدرى داراى تنوع است كه كشورهاى توليدكنندهء بزرگ جهان ، مانند امريكا و هند ، هر دو ، آن را صادر و وارد مىكنند . « 2 »\r\n\r\nصنعت نساجى و خياطى\r\n« نساجى و پارچه‌بافى اولين صنايعى هستند كه قومى را صنعتى مى - كنند . در كشورهاى غيرصنعتى ، ريسندگى و بافندگى الياف و بريدن\r\n\r\n\r\n","description":"","footnote":"\r\n( 1 ) . از « چرانيدن حشم » تا اينجا تلخيصى است از : جغرافياى اقتصادى جهان ، ص 84 - 175 .\r\n( 2 ) . همان ، ص 244 ( به اختصار ) .\r\n","page_name":" 88 ","page_number":96},
  {"content":"\r\n\r\nو دوختن لباس معمولا يك صنعت خانگى و دهقانى است ، و هنر و مهارت زيادى براى اين كار لازم نيست و تقاضا براى فراورده‌هاى آن تقريبا همگانى است . بنابراين دو امر ضرورى براى تهيهء كارخانجات البسه در نواحى جديد وجود دارد ؛ يعنى در آنجا بازار و كارگر با تجربه موجود است ، آموزش كاركردن با ماشين‌آلات نساجى و پارچه‌بافى مخصوصا دشوار است .\r\nفقدان مواد خام محلى چندان اشكالى ندارد ؛ براى اينكه حمل الياف نسبت به حجم آنها گران نمىشود . بدين‌ترتيب ، لباسهاى معمولى و لباسهاى يكجور و يك‌شكل براى مرد و زن در اغلب كشورها توليد مىگردد . به همان نسبت كه منسوجات داراى اشكال مختلفى مىشود و الياف شيميايى به الياف طبيعى آميخته مىگردد ، طرز دوخت لباس از نظر مشترى كسب اهميت مىكند ، و به همان نسبت ماشين‌آلات و سازمانهاى مربوط به آن بغرنجتر مىشود . . . » « 1 »\r\nدر دورهء قرون وسطى ، مهمترين فعاليت اقتصادى ، كشاورزى بود . طبقهء وسيع كشاورزان در باغ و مزرعهء خود با وسايلى ابتدايى كار مىكردند . در ساعات فراغت و مخصوصا در زمستان ، با نخ‌ريسى و دايركردن كارگاه دستى قسمتى از نيازمنديهاى خود را تأمين مىكردند .\r\nدر چنين محيطى ، مردم به وقت‌شناسى و استفادهء كامل از ساعات و ايام عمر معتقد نيستند ، افكار آنها بسيار محدود است ، ذوق و ابتكار و انديشهء مبارزه با آفات گوناگون در آنها بسيار ضعيف است . نيامدن باران ، جريان سيل ، ظهور آفات ، و بيماريهاى نباتى يكباره بنيان زندگى اجتماعى و اقتصادى آنها را درهم مىريزد . و اصولا فعاليتهاى كشاورزى سخت محدود است ، و ملل مختلف بر حسب آب و هوا و شرايط اقليمى ، ناچارند نيروى خود را در راه تحصيل نوع معينى از محصول مصرف نمايند . فى المثل مردم مناطق شمالى ايران ( حدود بحر خزر ) تنها در راه تهيهء برنج كوشش و تلاش مىكنند ؛ كشاورزان آذربايجان اغلب گندم مىكارند ؛ مصريان در تهيهء پنبه تخصص دارند .\r\nدر دورهء قرون وسطى ، شايد 80 درصد از مجموع درآمد ملى از طريق كشاورزى تأمين مىشد . از ديرباز فاصلهء طبقاتى و اختلاف شرايط اقتصادى بين كشاورزان و فئودالها و ساير طبقات ممتاز بسيار بود . ناگفته نماند كه اين اختلاف عظيم در حال حاضر ، يعنى در عصر تسخير فضا ، نيز همچنان در جهان باقى است . طبق مدارك و اسنادى كه از طرف سازمان ملل و بانك جهانى منتشر شده است در دوران ما ، بزرگترين مسألهء بين المللى فاصلهء عظيمى است كه بين كشورهاى عقب‌مانده و كشورهاى پيشرفته وجود دارد . « و تا زمانى كه فقر و جهل قسمت عظيمى از جهان را فرا گرفته ، اميدى به رفع اين بحرانها نيست .\r\nدر حدود دو سوم جمعيت جهان در كشورهاى در حال توسعه زندگى مىكنند . درآمد آنها يك ششم درآمد جهانى است در صورتى كه يك سوم ديگر جمعيت ، كه در كشورهاى پيشرفته هستند ، پنج ششم درآمد جهانى را جذب مىكنند .\r\nدر حدود 100 ، 2 ميليون از جمعيت جهان درآمدشان بسيار كم است . نيمى از اين افراد درآمد سرانه‌اى كمتر از صد دلار ، و نيمى ديگر درآمد سرانه‌اى بين 100 تا 250\r\n\r\n\r\n","description":"","footnote":"\r\n( 1 ) . همان ، ص 258 ( به اختصار ) .\r\n","page_name":" 89 ","page_number":97},
  {"content":"\r\n\r\nدلار در سال دارند . در حدود 990 ميليون نيز درآمد سرانه‌اى بين 250 تا 750 دلار دارند ؛ و مىتوان گفت كه اين عده نه فقيرند . نه غنى . و هشتصد ميليون بقيهء جمعيت جهان درآمد سرانه‌اى بيش از 750 دلار دارند و جزو ثروتمندان جهان محسوب مىشوند . . . براى كشورهاى فقير ، رساندن درآمد سرانه 100 تا 250 دلار به 1400 ، تا 000 ، 3 دلار كار آسانى نيست بلكه مستلزم يك قرن فداكارى در راه تحولات اجتماعى و اقتصادى است . به قول « جرج ودز » رئيس بانك بين المللى ، « كشورهاى در حال توسعه مىكوشند كه خود را به قرن بيستم برسانند ، ولى بسيارى از آنها حتى به قرن نوزدهم هم نرسيده‌اند . قيمت ورود به جامعهء صنعتى امروز بمراتب بيش از يك قرن پيش است ، و رسيدن به جامعهء مرفه كار آسانى نيست . »\r\nماشين‌آلات صنعتى در نتيجهء اكتشافات و اختراعات فراهم گشته ، ولى پولى كه بايد با آن ماشين‌آلات مزبور را خريد ، مردمى كه بايد اين ماشينها را به‌كار اندازند ، و جامعه‌اى كه بايد انضباط صنعتى و تفاهمى با زندگى نوين داشته باشد در اين ممالك هنوز آماده نيست . » « 1 »\r\nنكتهء ديگرى كه بايد به آن توجه كرد اين است كه در ممالك عقب‌مانده‌اى كه در شرايط اقتصادى قرون وسطايى زيست مىكنند اكثريت قريب به اتفاق ، به حداقل زندگى ؛ يعنى خوراك و پوشاك و مسكن قناعت مىكنند . با اين حال ، از خوراك كافى پوشاك و مسكن مناسب بىنصيبند . در حالىكه در كشورهاى پيشرفتهء جهان ، مردم قسمت اعظم از درآمد خود را در راه تحصيل نيازمنديهاى درجه دوم ؛ يعنى وسايل رفاه ، مانند اتومبيل ، يخچال ، تلويزيون ، و وسايل تفريحى ديگر ، مانند خريد كتاب ، رفتن به سينما ، و شركت در مجامع ورزشى و غيره صرف مىكنند . در عقب‌افتاده‌ترين كشورهاى آسيايى ، 90 درصد اضافه درآمد در سال 1960 به مصرف خريد مواد غذايى رسيده در حالىكه در امريكا فقط 16 درصد اضافه درآمد صرف تهيهء خواروبار شده است .\r\nجامعه‌شناسان معتقدند كه فعاليت اقتصادى مردم يا در طريق كشاورزى ، يا در امور صنعتى ، و يا در امور و خدمات ديگرى ؛ نظير معلمى و پزشكى و وكالت به منصهء ظهور مىرسد .\r\nو با توجه به آمار و ارقام ، مىگويند هرقدر رشد اقتصادى در كشورى فزونى گيرد از تعداد كشاورزان كاسته مىشود ؛ چنان كه در عقب‌مانده‌ترين كشورها طبق آمار ، 80 درصد جمعيت به كشاورزى مشغولند در حالىكه در ممالك پيشرفته ، اين تناسب بين 10 تا 15 درصد مىباشد ، و افرادى كه به كارهاى صنعتى سرگرمند چهل تا پنجاه درصد جمعيت فعال كشور را تشكيل مىدهند .\r\n\r\nتأثير عوامل جغرافيايى و وضع آب و هوا\r\nدوورژه دانشمند فرانسوى مىنويسد : « سياست دولتها در جغرافياى آنان است . » اين جملهء ناپلئون نظر كهنى را بيان مىكند كه نهال آن را از قرن پنجم پيش از ميلاد در رساله‌اى در باب آب و هوا و مكانهاى بقراط مىتوان يافت و هرودت در تاريخ خود ، آن را به كار بسته است . ارسطو در كتاب هفتم سياست خود ، نظريه‌اى در خصوص روابط ميان اقليم و آزادى ابراز مىكند . پس از او\r\n\r\n\r\n","description":"","footnote":"\r\n( 1 ) . مأخوذ از : مصطفى علم ، « مقاله » ، مجلهء اطاق صنايع ، سال سوم ، شمارهء 18 .\r\n","page_name":" 90 ","page_number":98},
  {"content":"\r\n\r\nدر طى قرون ، كسان ديگرى و خاصه ژان بودن « 1 » هم اين فكر را دوباره بيان مىدارند .\r\nمونتسكيو اين نظر را در كتابهاى چهاردهم تا هفدهم روح القوانين تجزيه و تحليل مىكند .\r\nدر پايان قرن نوزدهم و در آغاز قرن بيستم ، مكتبى از جغرافيدانان دربارهء اين افكار به تعمق پرداخت . در سال 1897 ، يك آلمانى به نام « فردريك راتسل » « 2 » كتابى در جغرافياى سياسى منتشر كرد . بعدها شاگردانش اين رشتهء جديد را ژئوپولىتيك « 3 » يا جغرافياى سياسى ناميدند .\r\nبينش مكتب فرانسوى « جغرافياى انسانى » ، كه توسط « ويدال دولابلاش » و « ژان برون » پايه‌گذارى شد ، جنبهء جبرى و تفننى كمترى دارد .\r\nنه محافظه‌كاران ، نه فاشيستها ، نه آزاديخواهان ، و نه ماركسيستها هيچكدام با اينكه سياست با جغرافيا بستگى دارد مخالفتى ندارند ، ولى در باب درجهء اين بستگى باهم موافق نيستند . محافظه‌كاران دربارهء عوامل جغرافيايى راه اغراق مىروند ؛ نوآوران بيشتر برآنند كه اين تأثير را كوچك جلوه دهند . به گمان بارس « 4 » سياست بر « زمين و مردگان » يعنى بر جغرافيا و تاريخ پايه‌گذارى شده است ، و اين دومى بستگى زيادى بر اولى دارد . . . اينكه آدمى در جبر زمين و محيط زندانى باشد و نتواند از چنگ طبيعت رهايى يابد مبناى اصلى فلسفهء دست راستى است . در ميان دست‌چپيها برعكس ، انديشه اين است كه آدمى آزاد است و مىتواند از محدوديتهاى طبيعى بگريزد و در اين راه هم مىكوشد . تأثير جغرافيا از تأثير فنون ، كه غلبه بر اشكالات محيط طبيعى را ممكن مىسازند ، جدايىپذير نيست . بدين - سان ، عوامل جغرافيايى به همان اندازه كه جغرافيايى مىباشند جنبهء جامعه‌شناسى دارند . . .\r\nامروزه اثرات اقليمى - گياهى در قياس با تأثير توسعهء فنى ، اهميت ثانوى دارند ، ولى در طول قرون متمادى نقش اساسى ايفا كرده‌اند . بدين‌سان ، كشورهاى مناطق منجمد استوايى و حاره به سبب نقص جغرافيايى ، چنان عقب مانده‌اند كه بدشوارى مىتوانند آن را رفع كنند .\r\nتكنيك به ملتهايى كه واجد آن شده‌اند امكان مىدهد كه به طرز قابل توجهى آهنگ توسعهء خود را تسريع كنند ؛ به‌گونه‌اى كه فاصلهء بين آنان و كشورهاى رشدنيافته با سرعت بيشترى افزايش مىيابد . . . « 5 »\r\n\r\nمشخصات اقليمى ايران\r\nوضع نواحى مختلف مملكت ايران هنوز از لحاظ آب و هوا ؛ يعنى ميزان گرما و سرما ، باران و مقدار رطوبت ، فشار هوا ، و جريان بادها مورد مطالعه و اندازه‌گيرى قرار نگرفته است . اين كار يعنى مطالعه در عوامل سابق الذكر بايد مدت چند سال ادامه يابد تا حد متوسط رطوبت و باران هر ناحيه مشخص و معين گردد . بااين‌حال گاه تحت تأثير عوامل خارق العاده ، ميزان باران در يك منطقه از حد متوسط به حداقل مىرسد ، و همين وضع استثنايى موجب بروز خشكسالى ، قحطى ، و دربدرى مردم مىشود ؛ چنان كه چنين وضع نامطلوبى بارها در يزد ، قائنات ، و بعضى از نواحى كرمان و ديگر استانها ديده شده است .\r\n\r\n\r\n","description":"","footnote":"\r\n( 1 ) .  Jean Bodin \r\n( 2 ) .  F . Ratgel \r\n( 3 ) .  Geopolitique \r\n( 4 ) .  Basres \r\n( 5 ) . اصول علم سياست ، پيشين ، ص 60 به بعد ( به اختصار ) .\r\n","page_name":" 91 ","page_number":99},
  {"content":"\r\n\r\n« در باب اقليم ايران هنوز مطالعات كافى به عمل نيامده است . اقليم كشور بطور كلى برى است . ارتفاع كوههاى شمالى و غربى و جنوبى بقدرى زياد است كه از تأثير كلى بادهاى مرطوب بحر خزر و مديترانه و خليج فارس در نواحى داخلى ايران جلوگيرى مىكند ؛ و به اين ترتيب ، دامنه‌هاى خارجى اين كوهها مرطوب و دامنه‌هاى داخلى خشك است . بارش در ايران نتيجهء فروبارهاى مديترانه‌اى و رطوبت بحر خزر است . . .\r\nاقليم سواحل شمالى و جنوبى به كلى متفاوت است . اقليم سواحل درياى خزر بارانى و مرطوب و داراى تابستانهاى ملايم مىباشد . . . بارش سالانه از 500 ، 1 ميليمتر ممكن است تجاوز كند . . . دامنه‌هاى شمالى البرز مستور از جنگل مىباشد . ارسباران ، دشت مغان ، و نواحى معتدل لرستان و فارس و بختيارى اقليم مشابهى دارند . سواحل خليج فارس بسيار گرم و از بندر لنگه تا بندر ديلم مرطوب است . . . سراسر فلات مركزى ايران و دشت خوزستان اقليم خشك دارد ، و از اين ناحيهء وسيع ، دشت كوير و كوير لوت و دشت سيستان كم آب است . در اين ناحيهء پهناور فقط سيستان و خوزستان و حواشى كوير و نواحى نسبتا مرتفع قابل سكونتند ( مانند بم ، نرماشير ، طبس ، شهداد ) ، و بقيه ، بيابانهاى خشك و بىآب و علف و سنگلاخ يا ريگزارند كه فرورفتگيهاى آنها را نمكزارها فرا گرفته است .\r\nاقليمى كه مىتوان آن را سراسرى ناميد در منطقهء وسيعى ممتد از آذربايجان تا فارس و كرمان ديده مىشود ، و قسمتى از خراسان شمالى نيز همين اقليم را دارد . . . البته اقليم بعضى نواحى در قسمتهاى مذكور با اقليم عمومى آن قسمت تفاوت اساسى دارد . . . » « 1 »\r\n\r\nآب و هواى ايران\r\nبانو ويكتوريا همسر هارولد نيكسون ، ضمن بحث در پيرامون باغهاى ايران ، از وضع طبيعى ايران سخن مىگويد و مىنويسد : « ايران بطور كلى به حدى خشك و آفتابى و پرباد است كه در تابستان از گرما جوش مىزند و در زمستان خيلى سرد مىشود . آبش خيلى كم است و معمولا بسته به مقدار برفى است كه بر قلل بلند كوهها مىبارد و بعد آب مىشود . از اين منبع بوسيله دستگاهى بسيار هوشمندانه و بسيار قديمى كه قنات مىنامند آب را به دهكده‌ها و شهرها مىآورند . . . مساحت ايران قريب يك ميليون ميل مربع است ولى بيش از نصف آن بيابان است كه در بيشتر ايام سال ، آفتاب سوزان بر آن مى - تابد ، و ستونهاى گردباد بالاى دشتها به حركت مىآيند . . . مقدار نزول باران ، به استثناى ايالات ساحلى بحر خزر . . . ، بسيار ناچيز است ؛ مثلا در اصفهان مقدار باران سالانه چهار اينچ و نيم ، و در سيستان در خاور ايران ، يك اينچ و نه دهم ، و در تهران نه اينچ و نيم است ، و با مقايسه با انگلستان ، كه در منطقهء درياچه‌هايش ميزان باران چهل تا 60 اينچ در سال است ، اين كم‌بارانى بهتر معلوم مىشود . در جزاير انگليس وقتى مدت دو هفته باران نيايد رسما ما آن‌را خشكسالى اعلام مىداريم و شيون داريم . . . ولى در ايران بطور قطع و يقين ، مىدانيم كه لا اقل مدت 6 ماه باران نخواهد آمد . . . بديهى است كه خشكسالى ، كم‌آبى ، و باد و خاك بيابان ، عوامل مساعدى نيستند ؛ بعلاوه شهرهاى مهم ايران در ارتفاعاتى قرار دارند كه از\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، « ايران : اقليم » .\r\n","page_name":" 92 ","page_number":100},
  {"content":"\r\n\r\nقله‌هاى بلندترين كوههاى بريتانيا بلندتر است . ارتفاع تهران از سطح دريا 1270 متر ، و اصفهان تقريبا 1500 متر ، شيراز 1450 متر ، و مشهد 1000 متر مىباشد ؛ در حالىكه ارتفاع اسنودن « 1 » بلندترين قلهء كوههاى انگلستان 1000 متر است . بدين طريق ، حرارت هوا فوق العاده بيشتر است . . . » « 2 »\r\n\r\nآثار كمى آب در ايران\r\nيكى از مهمترين موانع و مشكلات امر كشاورزى در ايران كمى باران است . « . . . اگر متوسط بارندگى سالانهء كرهء ارض 86 سانتيمتر باشد ، متوسط بارندگى سالانهء اين فلات فقط حدود 28 سانتيمتر است ، و تازه با اين بارندگى كم ، در اثر تابش آفتاب و حرارت فراوان ، تبخير هم زياد است ؛ چنان كه در تهران اندازهء آن 13 برابر بارندگى است و در بيابانك ، كه پاى كوير است ، به حدود 62 برابر ميزان بارندگى مىرسد . . . اين مقدار باران به عدالت در سراسر نجد تقسيم نشده است . . . بيست و هفت درصد از كل باران فقط بر حدود 4 درصد از سطح كل فلات مىبارد كه ارتفاع باران در اين مناطق بيش از 500 ميليمتر در سال است ، و بقيهء 73 درصد باران بر 96 درصد از سطح فلات مىبارد كه مقدار آن از 200 ميليمتر در سال تجاوز نمىكند . و بسا جاها كه اندازهء باران آن در سال به 5 ميليمتر هم نمىرسد . . . اگر براى بسيارى از كشورهاى عالم مسأله‌اى به نام « آب » وجود ندارد و مانند هوا و آفتاب ، رايگان و بيدريغ است در برخى ديگر از كشورها و منجمله در ايران . . . رفع كمبود آب و ايجاد آبيارى مصنوعى از بزرگترين نتايج كار با عظمت و با اهميت انسان اين سرزمين است . . . » « 3 » پطروشفسكى در كتاب آبيارى در تركستان ، با استفاده از مطالعاتى كه به عمل آمده است ، مىنويسد : « اگر مجموع كارى را كه مردم « تورفان » براى حفر شبكهء مجارى زيرزمينى ، كه زندگى صدها خانواده را تأمين مىكند ، حساب كنيم و كار و وقتى را هم كه براى نگاهدارى و ترميم دايم آن صرف مىكنند به حساب آوريم ، دچار شگفتى خواهيم شد ؛ زيرا براى آبيارى زمينى به مساحت 160 « مو » ( يعنى 7 / 8 هكتار ) در منطقهء « خاندوآب » ، حفر قناتى كه طول آن در حدود 3 كيلومتر است ضرورت دارد .\r\nيك‌چنين قناتى داراى مادرچاهى به عمق 90 متر است ، و با توجه به اينكه در هر كيلومتر از 100 تا 120 چاه بايد حفر شود و در سرتاسر طول قنات حدود 300 تا 360 چاه ضرورت دارد كه متوسط عمق آنها حدود 45 متر است و داراى مقطعى به وسعت 50 / 0 متر مربع است .\r\nدر اين صورت ، براى حفر چاهها احتياج به 57 هزار متر مكعب خاكبردارى و بيرون آوردن سنگهاست كه اگر خاك و سنگ مجراى زيرزمينى يا دهليز قنات را هم به آن اضافه كنيم در اين صورت ، جمع رقم خاك و سنگبردارى به 85 هزار متر مكعب بالغ خواهد شد ، كه هزاران متر مكعب اين مقدار را بناچار از عمق 4 تا 7 متر يا بيشتر بالا آورده‌اند . . . يكى از قناتهاى گناباد داراى مادرچاهى به عمق 140 متر و طول 70 كيلومتر است . قنات ديگرى در يزد\r\n\r\n\r\n","description":"","footnote":"\r\n( 1 ) .  Snowdon \r\n( 2 ) . سيزده تن از خاورشناسان ، ميراث ايران ، ترجمهء دكتر محمد معين و ديگران ، ص 406 - 404 ( به اختصار ) .\r\n( 3 ) . هوشنگ ساعدلو « آب در تمدن ايران و اسلام » ، مجلهء راهنماى كتاب ، فروردين 53 ، ص 30 به بعد ( به اختصار ) .\r\n","page_name":" 93 ","page_number":101},
  {"content":"\r\n\r\nوجود دارد كه عمق مادرچاه آن 116 متر است و طول آن 120 كيلومتر مىباشد . از عميقترين مادرچاهى كه صحبت مىكنند مادرچاه يكى از قنوات گناباد به بجستان است كه 400 متر عمق دارد و به آن قنات كيخسرو مىگويند . » « 1 »\r\n\r\nطبقهء كشاورزان\r\nبه علت نبودن احصائيه و آمار ، براى ما روشن نيست كه در دوران بعد از اسلام ، چند درصد جمعيت ايران را كشاورزان تشكيل مىدادند . آنچه مسلم است عظيمترين طبقات جامعهء ايران را از ديرباز تاكنون همين طبقه تشكيل مىدهند و مهمترين و مؤثرترين فعاليتهاى اقتصادى را هميشه كشاورزان به عهده داشتند و تأمين خوراك مردم و پرداخت ماليات و ساير عوارض به حكومتها از وظايف قطعى و مسلم اين طبقه بوده است .\r\nنهضت اسلامى در زمينهء اقتصادى بيشتر متوجه كسب و تجارت بود و پس از آنكه اعراب حوزهء قدرت خود را به خارج از شبه جزيرهء عربستان بسط دادند كمترين عشق و علاقه‌اى به كشت زمين و ديگر فعاليتهاى توليدى نشان ندادند . آنها به‌عنوان يك قوم متجاوز ، جنگجوى و فاتح از حاصل كار و ثمرهء كوشش ملل تابع ، زندگى مىكردند و با گرفتن باج‌وخراج ، شيرهء جان و حاصل كار مردم را مىمكيدند .\r\nبه عقيدهء پروفسور . لئوى :\r\nاعراب به كشاورزى با نظر تحقير مىنگريستند و آن را لايق شأن مردان نمىدانستند ، و كسانى را كه به كشاورزى مىپرداختند دلقك مىخواندند . به‌همين جهت ، علاقه‌اى به تملك زمين نداشتند و زمين را قابل توجه نمىپنداشتند ، بطور كلى به هيچ‌وجه با تنعمات و پيچيدگيها و علائق زندگى پايدار و شهرنشينى سروكار نداشتند . « 2 »\r\nاسلام بر خلاف آيين زرتشت با زندگى ثابت و مستقر كشاورزى و دلبستن به كارهاى توليدى موافق نبود ؛ در حالىكه در مذهب زرتشت و در كتاب اوستا مكرر مردم را به پيشهء كشاورزى و آباد كردن زمين تبليغ كرده‌اند . « كسى كه تخم زراعت مىپاشد اشويى مىكارد و در ترويج آيين مردم مىكوشد . پاداش چنين كسى با صد دعا و عبادت يكسان و از هزار بار اداء مراسم مذهبى و صد هزار قربانى نيكوتر خواهد بود . » « 3 »\r\nبطور كلى بايد گفت عقايد زرتشت يك عامل ترقى براى آن زمان بود و مردم را به زندگى كشاورزى و شهرنشينى و محبت به حيوانات اهلى و گوسفند و سگ و گاو ، و احترام به آب و درخت و زراعت دعوت مىكرده است . . . اهورمزدا مىگويد : « . . . كسى كه گندم مىكارد به اين\r\n\r\n\r\n","description":"","footnote":"\r\n( 1 ) . آبيارى در تركستان ، ترجمهء كريم كشاورز ، ج 1 ، ص 210 ( به اختصار ) .\r\n( 2 ) . ميراث ايران ، پيشين ، ص 117 .\r\n( 3 ) . ونديداد ، فرگرد 3 ، فقرهء 3 .\r\n","page_name":" 94 ","page_number":102},
  {"content":"\r\n\r\nمىماند كه راستى مىافشاند و دين مزديسنا را از پيش مىبرد . . . » « 1 » در آيين مزديسنا به مردم اصرار شده است كه با خشكى و بيحاصلى زمين بجنگند ، باتلاقها را خشك كنند ، و در هرحال فعال و كوشا باشند . در دورهء ساسانيان ، مادام كه سلاطين عاقل و مال‌انديش زمام امور را در دست داشتند نه تنها كشاورزى و كشاورزان را تشويق مىكردند بلكه در سالهايى كه بر اثر نيامدن باران و برف يا حملهء آفات نباتى ، كشاورزان با بحران و مشكل مالى روبرو مىشدند نه‌تنها مالياتى نمىگرفتند بلكه از صندوق دولت به آنان كمك مىشد .\r\nاگر مطالبى را كه فردوسى به اردشير نسبت مىدهد مقرون به حقيقت بدانيم بايد معتقد شويم كه سياست اقتصادى اين پادشاه ، در مورد كشاورزان ، بمراتب از روش انوشيروان به عدل و انصاف نزديكتر بود :\r\n فرستاده بودى به گرد جهان * خردمند بيدار كارآگهان\r\nبه جايى كه بودى زمين خراب * وگر تنگ بودى به رود اندر آب\r\nخراج اندر آن بوم برداشتى * زمين كسان خوار نگذاشتى\r\nگر ايدون كه دهقان بُدى تنگدست * سوى نيستى گشته كارش ز هست\r\nبدادى ز گنج آلت و چارپاى * نماندى كه پايش برفتى ز جاى \r\nانوشيروان ، در دوران زمامدارى ، در روش اخذ ماليات تغييراتى داد و به مأمورين دستور داد كه براى هر منطقه مالياتى مقطوع تعيين كنند . بطورى كه از شاهنامه برمىآيد انوشيروان نيز بعدا به ظالمانه بودن ماليات مقطوع پىبرد و مناطق آفت‌زده را از پرداخت باج معاف كرد :\r\n به جايى كه باشد زيان ملخ * وگر تف خورشيد تابد به شخ\r\nوگر برف و باد از سپهر بلند * بدان كشتمندان رساند گزند\r\nهمان گر نيايد به نوروز نم * ز خشكى شود دشت خرم ، دژم\r\nمخواهيد باژ ، اندر آن بوم و رست * كه ابر بهاران و باران نشست\r\nنبايد كه آن بوم ويران شود * كه در سايهء شاه ايران بود \r\nاز اسناد و مدارك تاريخى و اشعار فردوسى به خوبى پيداست كه در ايران ، مسألهء خشكسالى يك پديدهء جديد نيست بلكه از عهد هخامنشيان ، گاه در اثر تأثير عوامل طبيعى ، مناطقى از ايران دستخوش قحط و خشكسالى مىشده است . زمامدارانى كه عاقل و مال‌انديش بودند در اين قبيل موارد ، مصالح عمومى را بر منافع فردى و آنى خود ترجيح مىدادند . ولى اعراب پس از تسلط بر خاورميانه از چنين سياستى پيروى نكردند .\r\nچنان كه در جلد دوم ديديم سياست كلى خلفا از عهد عمر به بعد ، تنها تبليغ اسلام نبود بلكه هدف اقتصادى اعراب ، تمتع از لذايذ مادى و چپاول كشورهاى مفتوحه بود . عمر خليفهء دوم مىگفت :\r\nمسلمانان آنها يعنى ( مغلوبان ) را تا زنده‌اند مىخورند و وقتى كه ما و آنها مرديم ،\r\n\r\n\r\n","description":"","footnote":"\r\n( 1 ) . يشت‌ها ، گزارش پورداود ، ج 2 ، ص 306 ، نيز ر . ك : مرتضى راوندى ، تاريخ اجتماعى ايران ، چاپ 1353 ، ج 1 ، ص 59 - 453 .\r\n","page_name":" 95 ","page_number":103},
  {"content":"\r\n\r\nكودكان ما ، كودكان آنان را تا زنده‌اند مىخورند . اين سخنان تفسير لازم ندارد .\r\nهدف فتوحات اين بود كه سران عرب در دولت خلفا بتوانند به حساب ملل مغلوب : قبطيان و سوريان و ايرانيان و سغديان و خوارزميان و ارمنيان و گرجيان و ديگران زندگى كنند و از لذايذ دنيوى بهره‌ور گردند . ايران كشورى بود ثروتمند و مىبايست تا بتوانند ثروتهاى مادى آن را تصاحب كنند . « 1 »\r\nبعد از عمر ، در دوران حكومت عثمان نيز سياست عاقلانه‌اى در مورد كشاورزان اتخاذ نشد .\r\nظاهرا حضرت على ( ع ) بيش از ديگران به تأمين آسايش كشاورزان دلبستگى داشت .\r\nامير المؤمنين در سال 38 هجرى ضمن نامه‌اى به مالك اشتر مىنويسد : « و ليكن نظرك فى - عمارة الارض ابلغ من نظرك فى استجلاب الخراج ، لان ذلك لا يدرك الا بالعماره و من طلب - الخراج به غير عمارة اخرب البلاد و اهلك العباد و لم يستقم امره الا قليلا . . .\r\nدر اين نامه ، حضرت به مالك اشتر اندرز مىدهد كه تنها در فكر گرفتن خراج نباشد ؛ چه آنان كه بدون توجه به وضع رعيت و آبادانى كشور ، فقط در انديشهء گرفتن خراج هستند دير يا زود رعيت را به فنا و نيستى سوق مىدهند . و دوران حكومت آنان پس از مدتى كوتاه سپرى خواهد شد . . . » « 2 »\r\nمنابع تاريخى نشان مىدهد كه تلاش و حسن‌نيت حضرت امير چندان مؤثر نيفتاد ، و سنن و نظامات ظالمانه‌اى كه از عهد خليفهء دوم بنيان گذاشته شده بود ، همچنان ادامه يافت و در دوران بنى اميه مخصوصا در عصر حجاج بن يوسف ثقفى ، كار ظلم و ستم به كشاورزان بالا گرفت ، و چنان كه ضمن تاريخ سياسى آن دوران گفتيم ، منتهى به جنبشهاى استقلال‌طلبانهء مردم شد .\r\nزمامداران عرب در دورهء بنى اميه ، بدون اينكه به عاقبت كار بينديشند منظما بر ميزان خراج مىافزودند ؛ فى المثل در عهد انوشيروان ، از هر جريب گندمزار يا جوزار يك درهم ماليات گرفته مىشد ولى اعراب از هر جريب گندمزار 4 درهم و از هر جريب جوزار 2 درهم ماليات مىگرفتند . در نتيجهء اعمال اين سياست خشن ، رغبت مردم به كشاورزى و فعاليتهاى مثمر كم شد ؛ بطورى كه در عهد خلافت على ، ماليات حاصله به 120 ميليون درهم ، و در زمان معاويه ، به صد ميليون درهم ، و در عهد آخرين خلفاى اموى ، تا 70 ميليون تنزل كرد .\r\nيعنى نسبت به زمان انوشيروان به ثلث تقليل يافت .\r\n« بلاذرى نقل مىكند كه خليفه على ( ع ) ماهوى ، حاكم مرو ، را به كوفه نزد خويش خواند و دربارهء وصول ماليات با وى به مذاكره پرداخت . قرار بر اين شد كه خليفه فرمانى صادر كند كه دهقانان و كدخدايان روستاها جزيه را گردآورده به ماهوى بپردازند ، وى آن را به خليفه ارسال دارد . بدين طريق ، دهقانان در بهره‌كشى از مردم مغلوب ، شريك اعراب مىشدند . اختيار روستاييان بالكل به ايشان داده شده بود . . . در عهد ساسانيان ، ملاكين بزرگ اراضى و دولت از روستاييان بهره‌كشى مىكردند ، و در عهد حكومت اعراب نيز\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، پيشين ، ص 179 .\r\n( 2 ) . نهج البلاغه ، چاپ بيروت ، ج 2 ، ص 45 .\r\n","page_name":" 96 ","page_number":104},
  {"content":"\r\n\r\nكماكان اين وضع ادامه داشت . ولى ميزان خراج و جزيه فوق العاده بيش از زمان ساسانيان بود . گذشته از اين ، تفويض حق وصول ماليات به دهقانان و كدخدايان ، كشاورزان را بيش از پيش ، تابع و وابستهء طبقهء حاكمه مىساخت . وضع روستاييان از جهت ديگرى نيز بدتر شده بود ، زيرا اعراب بيش از زمان گذشته از مردم روستا ، كار اجبارى طلب مىكردند ؛ مانند حفر و تنقيهء مجارى آبيارى ، احداث و تعمير جاده‌ها ، ساختمان حصارها و قلعه‌ها و مسجدها و كاخها براى حكام عرب و غيره .\r\nهمين كه خلفا موضوع مهر كردن افراد روستا را معمول داشتند ، وضع كشاورزان تحمل - ناپذير شد . اين عمل چنين بود كه به گردن هر روستايى ، كه خراج و جزيه مىپرداخت ، صفحه‌اى سربى مىآويختند و روى آن مشخص مىكردند كه اين مرد اهل كدام رستاق ( بخش ) و دهكده است . اگر مرد روستايى به ناحيهء ديگرى مىرفت ، او را بازداشت مىكردند . » « 1 »\r\n\r\nوضع كشاورزان در عهد بنى اميه\r\n« بنى اميه براى دريافت خراج از اهل ذمه ، زمين را مساحى مىكردند و بدون توجه به اينكه در آن زمين كار و كشت شده يا نشده از كشاورز مطالبهء باج مىكردند . همين بيدادگريها عده‌اى از زمينداران و روستاييان را برآن داشت كه براى رهايى از ستم مأمورين ديوانى ، اسلام آورند .\r\nولى اين تدبير مؤثر نيفتاد . ناچار عده‌اى راه فرار پيش گرفته به شهرها آمدند ، ولى حجاج آنان را راحت نگذاشت و دستور داد كه آنان را به روستا باز آورند و از آنان خراج بستانند . مسلمانان كه اين را شنيدند با آه و ناله فرياد يا محمدا برآوردند و نمىدانستند به كجا رو آورند و ناچار به ابن اشعث پيوسته بر حجاج شوريدند . » « 2 »\r\nتنها حجاج به اين بيدادگريها دست نمىزد بلكه والى افريقا ، و جراح والى خراسان ، و ديگران فرمانروايان در ماوراء النهر به ستمگريهاى بدتر از آن دست مىزدند . مردم سمرقند براى نجات از جزيه ، اسلام آوردند ، و چون ديدند دست از سر آنها برنمىدارند ، به دين پيشين بازگشتند . تنها مسلمانان رنج نمىبردند بلكه مسيحيان و پيروان اديان ديگر نيز از پرداخت جزيه و ستم مأمورين رنج مىبردند . عمال بنى اميه به ميل خود بر ميزان ماليات مىافزودند و خلفاى ستمگر بنى اميه اعمال نارواى آنان را تنفيذ مىكردند .\r\n« مأمورين بنى اميه در فارس ، ميوهء باغها را به بهاى زيادتر از معمول تخمين مىزدند و مطابق ارزيابى ظالمانهء خود ، از آنان ماليات مىگرفتند . . . بر زمينهاى باير نيز ماليات وضع مى - كردند ، و از ايرانيان هر سال در عيد نوروز مالياتى به نام « عيدى » مىگرفتند و در زمان معاويه ، اين عيدى در حدود ده ميليون درهم مىشد . هر كس زن مىگرفت يا مىخواست عرضحال بنويسد بايد ماليات فوق العاده بپردازد . پيمانهء آنان در موقع تحويل گرفتن جنس ، غير از پيمانه‌اى بود كه براى تحويل دادن به كار مىبردند . . . » « 3 »\r\nخلاصه آنكه « همين كه خلفاى بنى اميه دست به يغما و غارت اموال مردم زدند ، عمال\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، پيشين ، ص 190 ( به اختصار ) .\r\n( 2 ) . تاريخ تمدن اسلام ، پيشين ، ج 2 ، ص 24 ( به اختصار ) .\r\n( 3 ) . همان ، ص 26 .\r\n","page_name":" 97 ","page_number":105},
  {"content":"\r\n\r\nو مأمورين آنها نيز بدتر از خود آنان به جان مردم افتاده و هرچه خواستند گرفتند . حتى مأمورين جزء ، مانند نويسندگان و تحصيلداران و امثال آنان ، به قدر توانايى خود بر مردم ستم مىكردند . » « 1 » بالاخره زمينداران از عاملان خواستند كه مباشرين و عمال جزء را از بين موالى و دهقانان ايرانى برگزينند . اين ستمگريها تا روىكار آمدن عمر بن عبد العزيز ادامه يافت . اين خليفهء عدالتخواه تا آنجايى كه مىتوانست با ستمگران به مبارزه برخاست . بستگان خليفه ، كه منافع نامحدود خود را در خطر ديدند ، به فاطمه ، عمهء خليفه ، متوسل شدند . وى شكايت بنى اميه را براى عمر بازگفت . عمر در پاسخ به وى گفت : خداوند محمد را براى آسايش مردم نه براى آزار آنان به پيغمبرى فرستاده . در زمان اين خليفه ، اخذ جزيهء تازه مسلمانان ممنوع شد . وقتى جراح ديد از ميزان عوايد او كاسته شده ، مسألهء ختنه را پيش كشيد و گفت :\r\nبهتر اين است كه مسلمانان را معاينه كنيم ، ببينيم ختنه شده‌اند يا خير ، عمر با اين عمل نيز مخالفت كرد و گفت « خدا محمد ( ص ) را براى هدايت خلق فرستاد ، نه براى ختنه‌كردن آنها . » اقدامات بشر دوستانهء عمر بن عبد العزيز ، عمال دولتى و خويشاوندان و كسان خليفه را سخت عليه او برانگيخت ، و سرانجام اين يگانه افتخار دودمان بنى اميه را مسموم و هلاك كردند . با مرگ عمر ، ستمگرى عمال بنى اميه فزونى گرفت تا حدى كه بعضى از مالكين مجبور به الجاء شدند . الجاء يعنى پناه آوردن به يكى از عمال و خويشاوندان خليفه ؛ به اين ترتيب كه املاك خود را به يكى از خويشاوندان خليفه واگذار مىكردند تا از شر تحصيلداران محفوظ بمانند .\r\nپولهايى كه بانهايت قساوت و بيرحمى ، از مردم گردآورى مىشد صرف عيش‌ونوش خليفه و عمال او مىشد ؛ از جمله يزيد بن عبد الملك بيش از ديگران در راه ميگسارى و شهوترانى افراط كرد . داستان عشقبازيهاى او با دو كنيزك ماهروى ، « سلامه » و « حبابه » ؛ و ديگر كنيزكان مشهور است . در تعيين مأمورين عاليرتبه ، لياقت و كاردانى و شرافتمندى مطلقا مطرح نبود . چه‌بسا كه به خواهش كنيزى و يا در نتيجهء اخذ رشوه‌اى ، ايالت بزرگى را به مرد طماع و نالايقى مىسپردند . هشام فرمانروايى سراسر خراسان را در مقابل دو گردنبند جواهر نشان ، به جنيد واگذار كرد . « عاملان كه اين وضع آشفته را مىديدند تمام مساعى خود را در راه تحصيل مال و جمع‌آورى غلام بچه و كنيز صرف مىكردند ، و مردم درستكار از قبول مشاغل مهم ، خوددارى مىكردند . » « 2 » زيرا اجراى منويات خلفا جز از طريق ظلم و ستمگرى امكان‌پذير نبود . گاه مؤديان مالياتى را در گرماى سوزان آفتاب نگاه مىداشتند و به سختى كتك مىزدند و خمره‌هاى سنگينى بر آنان مىآويختند و دست و پاى آنها را با كند و زنجير مىبستند ؛ بطورىكه قادر به اداى نماز نبودند .\r\nجرجى زيدان در جاى ديگر مىنويسد : « ده‌نشينان همينقدر خوش بودند كه مىتوانستند با كشت و كار زندگى بخور و نميرى داشته باشند ؛ گرچه بيشتر آنها در منتهاى بينوايى مىزيستند و چه بسيار از روستاييان كه در همهء دورهء زندگى خويش ، پول زر نمىديدند ؛ و دولتيان در شهرها نشسته از دسترنج آنان هزاران دينار بيهوده مىبخشيدند . » « 3 »\r\n\r\n\r\n","description":"","footnote":"\r\n( 1 ) . همان ، ص 27 .\r\n( 2 ) . همان ، ص 23 .\r\n( 3 ) . همان ، ص 214 .\r\n","page_name":" 98 ","page_number":106},
  {"content":"\r\n\r\nمنابع تاريخى نشان مىدهد كه مظالم بنى اميه و سختگيرى سران عرب ، ايرانيان و ديگر ملل خاورميانه را از عرب و اسلام بيزار كرد . به قول نرشخى ، عده‌اى « كفر آوردند » و عليه رهبران عرب شوريدند . در اين هنگام ، عباسيان از موقع استفاده كردند و به كمك داعيان و مبلغين خود ، مردم را عليه بنى اميه برانگيختند .\r\nداعيان وعده مىدادند كه چنانچه عباسيان پيروز گردند ، ايرانيان و ساير اقوام را در ادارهء امور كشور و حكومت دخيل و شريك خواهند ساخت . داعيان محمد بن على به روستاييان و قشرهاى فقير شهرنشينان و عدهء تقليل ميزان خراج و كاهش بيغار را مىدادند ، ولى عباسيان كه مىكوشيدند پشتيبانى عامهء مردم را جلب كنند از يك نكته غافل بودند كه مردم ممكن است مستقلا شعارهايى علم كنند و دعاوى خويش را پيش بكشند . حتى يكى از داعيان امر عباسيان ، در خراسان ، به نام خداش ، اميدواريهاى محمد بن على و ماهان را مبدل به يأس كرد . وى تحت لفافهء دعوت به نفع عباسيان ، به تبليغ عقايد مزدكى ، كه تا آن زمان در ايران وجود داشته پرداخت . « 1 »\r\nاين پيشامد ، موجب نگرانى عباسيان گرديد و با سبعيت به قلع‌وقمع آنان پرداختند . بالاخره در سال 745 ميلادى [ 124 ه . ق . 
  ] ابو مسلم به دستور امام ابراهيم ( امام وقت عباسيان ) راه خراسان پيش گرفت تا مقدمات قيام عليه بنى اميه را ، زير علم سياه عباسيان ، فراهم كند ، چنان كه در تاريخ سياسى آن دوران ديديم ، سرانجام عباسيان پيروز شدند ، ولى اين پيروزى به نفع تودهء مردم ، بخصوص كشاورزان ، نبود . عباسيان به مواعيد خود عمل نكردند ، و در راه تخفيف مالياتها و تقليل بيگاريها و تأمين آسايش اكثريت قدمى برنداشتند . تنها در اين جريان ، اشراف و مالكين بزرگ ايرانى و كسانى كه با سران عرب در راه سرنگون كردن خلافت بنى اميه همكارى و همقدمى كرده بودند ، سود جستند و به حكومت و فرمانروايى رسيدند .\r\nسفاح و منصور ، نخستين خلفاى عباسى ، دريافتند كه براى تثبيت موقعيت خود ، بهتر اين است كه اشراف ايرانى را در كار حكومت مداخله دهند و مردانى چون خالد بن برمك را ، كه قدرت و نفوذ محلى نيز دارند ، در دستگاه حكومتى به كار گمارند . با اين‌حال ، خلفاى عباسى نسبت به رجال ايرانى حسن ظن نداشتند ؛ چنان كه ابو مسلم ، خدمتگزار عباسيان ، مورد سوء ظن ايشان قرار گرفت . به نظر محققان شوروى ، يكى از موارد اختلاف بين ابو مسلم و عباسيان اين بود كه :\r\nوى علىرغم خلفا و اطرافيان نزديك ايشان ، معتقد بود به مواعيدى كه مبلغين عباسى ضمن دعوت مردم به قيام عليه امويان داده بودند بايد وفا شود . بيشتر گفتگو برسر تقليل خراج و بيغار بود ، ولى با وجود شدت اختلاف نظر با عباسيان ، هنوز در قطع رابطه با ايشان ترديد داشت ، و گويى تغييرى را در روش ايشان انتظار مىداشت .\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، ص 191 .\r\n","page_name":" 99 ","page_number":107},
  {"content":"\r\n\r\nولى توده‌هاى مردم مصممانه‌تر عمل كردند . مردم همه‌جا از رفتار نخستين خلفاى عباسى اظهار يأس مىكردند . روستاييان آشكارا مىگفتند كه خون خود را براى آن نريخته‌اند تا سر به اطاعت عباسيان ، كه كارى براى ايشان نكرده‌اند ، فرود آورند . « 1 » چون مردم ديدند كه عباسيان در مواعيد خود صادق نيستند ، سر به عصيان برداشتند .\r\nشريك بن شيخ المهرى با جلب موافقت پيشه‌وران ، كسبه ، و روستاييان حومهء بخارا ، به‌پا خاست و پيروزيهايى كسب كرد . متأسفانه ابو مسلم براى جلب اطمينان دستگاه خلافت ، حاميان واقعى خود ؛ يعنى پيروان شريك را ، از پاى درآورد . پس از چندى ، منصور خليفهء عباسى ، ابو مسلم ، خدمتگزار صديق عباسيان ، را به حكم سوء ظن مكارانه كشت و به ايرانيان نشان داد كه خاندان عباسى نيز ، مانند بنى اميه ، قابل اعتماد نيستند . خبر قتل ابو مسلم در سراسر ايران پراكنده شد .\r\nكشاورزان و توده‌هاى محروم و پيشه‌وران معتقد بودند كه سبب قتل اين سردار نامى اين بود كه او به نفع طبقات محروم خواهان تقليل ميزان خراج و بيگارى بود .\r\nشرح قيامها و اعتراضات دسته‌جمعى مردم را عليه مظالم ديوانيان و مأمورين مالياتى ضمن تاريخ سياسى ( جلد دوم ) اجمالا بيان كرديم . بطورى كه از مطالعات بانولمتون برمىآيد ، بزرگترين مشكل كشاورزان پرداخت ماليات بود .\r\n« معمولا خراج به درهم تعيين مىشد ، و براى آنكه بدهى هريك از مؤديان ماليات را معلوم كنند ، مبلغى را كه او مىبايست بپردازد با ضريب ثابتى به دينار طلا تسعير مىكردند ، و دوباره اين مقدار به دينار رايج تسعير مىشد . اين عمل تسعير ، كارى بسيار پيچيده و دشوار بود و با حساب‌سازى و حقه‌بازى ممكن بود نرخ ماليات را تغيير دهند و بدهى مالياتى مؤديان را كه مىبايست به دينار رايج پرداخته شود ، كم و زياد كنند . اين كار به دست واسطه‌ها و دلالهايى صورت مىگرفت كه به « جهبذ » معروف بودند و براى تأمين مزد آنان ، بر ميزان خراج به نسبت معينى مىافزودند . . . مسئوليت پرداخت خراج يك ناحيه ، دسته‌جمعى بود . هرچند مقدار خراج را در مورد هر فردى جداگانه تعيين مىكردند ؛ مثلا اگر كسى به علت بدى محصول ، قادر نبود كه همهء مبلغ مورد تعهد ضمان خود را بپردازد ، كسر بدهى او را ميان ساير مؤديان خراج سرشكن مى - كردند ، و براى جبران كسر مبلغ بر ضريبهء خراج مىافزودند . » « 2 » ولى اين رسم را صاحب بن عباد برانداخت . پرداخت خراج معمولا قسطى بود و اغلب به جنس پرداخته مىشد . در كار اخذ خراج ، ضوابط ثابتى وجود نداشت و مأمورين در اخذ ماليات ، ظلم و تبعيض فراوان قائل مى - شدند . مأمورين دولتى از اخذ ماليات از متنفذين عاجز بودند و ناچار بودند حصهء آنان را از مردم بيچاره و بىپناهى كه به هيچيك از جناحهاى هيأت حاكمه بستگى ندارند ، دريافت دارند . در اثر اين مظالم ، رعايا اعتراض و گاه شورش مىكردند ؛ چنان كه تنها در قم ، در عهد مأمون ، معتصم ، مستعين ، و معتمد بارها مردم به‌پا خاستند . متأسفانه ايرانيانى كه به زمامدارى مىرسيدند نيز به رعايت حال كشاورزان توجه نمىكردند ، « مثلا مازيار كه پس از اسلام‌آوردن به حكومت كوهستان مأمور شده بود ، و برآن بود كه از زير يوغ خليفه خود را رها كند ، به جاى آنكه به\r\n\r\n\r\n","description":"","footnote":"\r\n( 1 ) . همان ، ص 199 .\r\n( 2 ) . مالك و زارع در ايران ، ص 103 - 102 ( به اختصار ) .\r\n","page_name":" 100 ","page_number":108},
  {"content":"\r\n\r\nمردم تكيه كند براى ساختن استحكامات ، مردم را از كشاورزى باز داشت و « تعدى و ظلم را به جايى رسانيد كه پيش از او و بعد از او مثل آن‌كس نكرد . » ( اولياء الله آملى ، ص 55 ) . همچنين گفته‌اند كه يعقوب ليث هنگام لشكركشى به رويان ، درختان مردم را بريد و خانه‌هايشان را سوخت . ( همان كتاب ، ص 70 ) چنين برمىآيد كه در زمان سادات ( علويان ) تغييرات بسيارى در موضوع مالكيت زمينهاى طبرستان پديد آمده باشد ، هنگامى كه اسماعيل بن احمد سامانى در 288 هجرى به طبرستان آمد ، املاك اشراف طبرستان را به صاحبان قديم آنها بازگردانيد ، و در آن هنگام ، پنجاه سال بود كه آن املاك را سادات علوى و ديگران غصب كرده بودند علاوه براين ، وى املاك زراعتى و اموال غيرمنقول رعايا و ضعفا را به ايشان بازگردانيد و خود به گرفتن خراج ساليانه قناعت كرد ( ابن اسفنديار ، ص 259 ) . در ولايات جنوبى بحر خزر و نواحى مجاور آن ، دسته‌هاى راهزنان ديلمى پيوسته مايهء زحمت و ناامنى بودند ( اولياء الله آملى ، ص 71 ) . . . در زمان خلافت هارون الرشيد ، محمد بن يحيى بن خالد برمكى و برادرش ، موسى ، كه در طبرستان حكومت مىكردند ، به زور املاك مالكان را خريدند ( ابن اسفنديار ، ص 190 ) . ليث بن - فضل ، كه در حدود 199 از طرف مأمون به حكومت سيستان منصوب شده بود ، در همهء نقاط قلمرو خود املاك خريد . . . » « 1 » همچنين مأمورين ساير نقاط از اين قبيل تجاوزات نسبت به مردم محلى روا مىداشتند . . .\r\nمثلا در زمان احمد بن محمد بن اوس ، كه پدرش او را حاكم چالوس كوچك و كلار كرده بود و او نيز بنوبهء خود از سوى سليمان بن عبد اللّه بن طاهر به حكومت آمل و رويان و چالوس منصوب شده بود ، هر سال سه خراج مىستاندند : يكى براى محمد بن اوس ، يكى براى پسر او ، و ديگرى براى مجوسى كه وزير ايشان بود . ظلم احمد و پدرش به جايى رسيد كه مردم املاك خود را فروختند و كسانى كه مىتوانستند جلاى وطن كردند ( ابن اسفنديار ، ص 24 - 223 ) .\r\nهنگامى كه يعقوب ليث در دوران سلطنتش ( 67 - 254 ) در سال 260 به طبرستان حمله كرد و كوشيد كه آن ايالت را از چنگ داعى به درآورد ، خراج دوساله از مردم رويان بستاند . از اين‌رو براى خوردن مردم چيزى باقى نماند . وى خراج دوسالهء دشت گردآباد را نيز از مردم گرفت ( اولياء الله آملى ، ص 7 ) « 2 »\r\nبه نظر دكتر لمتون :\r\nخراج بيش از اندازه گرفتن و اخاذى كردن و ناامنى در همه‌جا قاعدهء كلى بود و البته استثنائاتى هم وجود داشته است و گروهى از حكام براى آبادكردن قلمرو خود ، كوششهايى مىكرده‌اند ؛ مثلا گرديزى ادعا مىكند كه عبد اللّه بن ظاهر ( در دوران حكومتش 30 - 213 ) به همهء مأموران خود نوشت و به آنان سفارش كرد كه با كشاورزان ولايت به خوبى رفتار كنند و برزگرانى را كه ضعيف شده بودند تقويت كنند و در جاى خود مستقر دارند « كه خداى عز و جل ما را از دستهاى ايشان طعام كرده\r\n\r\n\r\n","description":"","footnote":"\r\n( 1 ) . همان ، ص 113 پانويس ( به تصرف ) .\r\n( 2 ) . همان ، ص 112 پانويس .\r\n","page_name":" 101 ","page_number":109},
  {"content":"\r\n\r\nاست . . . و بيداد كردن بر ايشان حرام است . » ( زين الاخبار گرديزى ، چاپ محمد ناظم برلين ، ايرانشهر 1928 ، ص 8 ) . « 1 »\r\nدر نامهء مشروحى كه طاهر به پسرش نوشت به وى تأكيد كرد كه « . . . حسن ظن به ياران و همراهان و مهربانى به رعيت نبايد ترا از جستجو و كنجكاوى در كارها باز دارد و منافى آن نيست كه در طرز كار خدمتگزاران و همراهانت بتن خويش مراقبت كنى و رعيت را از مصائب مصون دارى و دربارهء آنچه مايهء اصلاح حال وى مىشود ، بينديشى ، بلكه بايد رسيدگى به امور خدمتگزاران و بر طرف كردن نيازمنديهاى رعيت و زدودن رنج ، و شفقت به ايشان را بر هر كارى ترجيح دهى و شخصا بدين امور همت گمارى . . . آزمندى را از خود دور كنى ؛ چه بايد گنجينه‌ها و اندوخته‌هاى تو نيكى و پرهيزكارى و اصلاح حال رعيت و آبادان ساختن شهرها و رسيدگى به امور مردم و حفظ جان خلق و دادرسى ستمديدگان باشد . و بدان كه هرگاه ثروت را در گنجينه‌ها بيندوزيد ، بهره و سود نمىبخشد ؛ ولى اگر آن را در راه اصلاح حال رعيت و اعطاى حقوق آنان به كار برند و بوسيلهء آن ، بار رنج و مشقت را از دوش خلق بردارند ، فزونى مىيابد . . . بهرهء رعيت را بطور وافى و بقدرى كه امور زندگى و معاش آنان را اصلاح كند ، در نظر گير . . . به‌هيچ‌رو روا نيست بيش از توانايى و طاقت مردم ، از آنان خراج گرفت و ايشان را به كارى مكلف ساخت كه مايهء تجاوز به حق ايشان گردد . . . بدان كه اين فرمانروايى ، ترا بمنزلهء گنجور و نگهبان و پاسبان رعيت قرار داده است . و از اين‌رو ، زير دستانت را « رعيت » مىنامند كه تو همچون شبان و قيم آنان هستى . پس بايد خراج را از آن قسمت ثروت ايشان بگيرى كه زايد بر مخارج آنان باشد ، در پرداخت آن ، دچار دشوارى و سختى نشوند . و بايد آن خراج را در راه استوارى و بهبود زندگى و اصلاح نابسامانيها و ناهمواريهاى امور مردم صرف كنى . . . » « 2 »\r\nروش نخستين سلاطين سامانى ، نيز نسبت به كشاورزان چندان نامساعد نبود ، ولى بطور كلى بايد گفت پس از تجزيهء خلافت عباسى و استقرار حكومتهاى ايرانى ، زمامداران دولتها در انديشهء اصلاح اوضاع اقتصادى و اجتماعى مردم نبودند . غالب حكومتهايى كه از قرن سوم به بعد ، در ايران روى كار آمدند به سپاهيان متكى بودند ، و سلاطين براى جلب حمايت و راضى كردن آنها ، ناچار بودند املاكى را به نام اقطاع ، در اختيار آنها بگذارند .\r\nگاه گردآورى مال الاجارهء زمين ، به سپاهيان واگذار مىشد ، و از اين راه ، خللهايى در امر كشاورزى روى مىداد .\r\n« معز الدوله ( دوران سلطنتش 56 - 320 ) سپاهيان خود را در خانه‌هاى مردم مسكن داد ، و اين رسمى بود كه او آورد و حاصل اين كار اختلالى عظيم بود كه در كار كشاورزى پديد آمد . اين اقدامات تا حدى ، براى اين بود كه مىخواستند مشكل دائمى پرداخت حقوق سپاهيان را حل كنند . . . در واقع آل بويه تغييرات بسيارى در مسألهء مالكيت زمين پديد آوردند .\r\nبنا به گفتهء مقدسى ، آنان خانه و زمين مردم را از چنگشان به‌در آوردند و بسيارى از مردم ، بر\r\n\r\n\r\n","description":"","footnote":"\r\n( 1 ) . همان ، ص 114 .\r\n( 2 ) . عبد الرحمن بن خلدون ، مقدمهء ابن خلدون ، ترجمهء محمد پروين گنابادى ، ص 595 به بعد ( به اختصار ) .\r\n","page_name":" 102 ","page_number":110},
  {"content":"\r\n\r\nخلاف ميل خود ، ناگزير به مهاجرت شدند . همچنين احمد بن ابى الخير زركوب در شيراز - نامه مىنويسد : « و در عهد ديالمه قانون مملكت از نظم خود بگرديد ، از بس فتنه كه متعاقب پديد آمد ، ملكها را بازگذاشتند و ترك املاك بگفتند ، از آن عهد اقطاع پديد آمد و اكثر زمينها ديوانى شد و پيش از آن ، اكثر و اغلب زمينها ملك بود . ( ص 26 ) . همچنين در تاريخ قم مذكور است كه پس از آنكه گيلها و ديلمها قم را تسخير كردند \" ديوانيات \" را منسوخ و به جاى آن ، اقطاعات را برقرار كردند . مصادرهء اموال مردم از روى هوىوهوس نه تنها در ولاياتى كه آل بويه حكومت مىكردند معمول بود بلكه در ساير ولايات ايران نيز متداول بود .\r\nنه‌تنها حكام بلكه هركس كه صاحب قدرت بود ، از قدرت خود بهره گرفت ، و اين قاعده‌اى كلى به شمار مىرفت نه استثنايى . در مدارك موجود ، مكرر به مسألهء غصب اموال اشاره شده است . » « 1 »\r\n« در كتاب محاسن اصفهان ، به خرابى اوضاع كشاورزان در زمان مؤيد الدولهء ديلمى ، پس از آنكه اصفهان را تسخير كرد ، اشاره شده است . « عضد الدوله در ميان سلاطين آل بويه از اين قاعده مستثنى بود . وى به ترويج كشاورزى و عمران و تنقيهء قنوات و ساختن آسياها و تعمير سدها كوشيد و تازيان باديه‌نشين را در زمينهاى موات فارس و كرمان مستقر كرد ( ابن مسكويه ، تجارب الامم ؛ ج 6 ، ص 509 به بعد ) . » « 2 »\r\nبند امير : بطورىكه ابن بلخى در فارسنامه نوشته است ، بند عضدى يا بند امير « همان است كه در جهان مانند آن نيست . اين سد را عضد الدوله بر روى كر ، بست تا بلوك كربال را مشروب نمايد . از بركت اين سد ، هر سال هفتصد هزار خروار غله از بلوك كربال برداشت مى - شد . اين سد ، كه در سال 365 بسته شده ، از سنگ و ساروج ساخته شده و به قول حمد الله مستوفى ، اين سد از سدى كه شاپور ، قيصر روم را ملزم كرد در شوشتر بسازد عظيمتر است . » « 3 »\r\n\r\nسدسازى در ايران\r\nبارتولد مىنويسد : « هيچيك از سدهاى ماوراء النهر كه جغرافيون قرن دهم وصف كرده‌اند ، قابل قياس با سد عظيم بند امير فارس ، كه عضد الدولهء ديلمى بوئى ( 373 - 338 ) بنا كرده بوده و مقدسى وصف كرده ، نبوده‌اند . از ميان تأسيسات آبيارى قلمرو دولت سامانيان ، تأسيسات رود مرغاب از همه كاملتر بوده است .\r\nدر فرهنگ جالب توجه « اصطلاحات فنى » ، كه در خراسان به همت ابو عبد الله خوارزمى تحت عنوان مفاتيح العلوم تدوين گشته ، بيشتر اصطلاحات . . . مربوط به آبيارى . . . راجع به مرو و سدهاى مرغاب مىباشد . . . » « 4 »\r\n« ابن جوزى مىنويسد : عضد الدوله هنگامى وارد بغداد شد كه ويرانى بر آن شهر و اطرافش راه‌يافته بود ؛ زيرا سدها شكسته شده بود و آب به مزارع نمىرسيد ، راههاى بغداد ناامن بود . عضد الدوله دزدان را سرجاى خود نشاند ، سدهاى شكسته را از نو بست ، به نيرومندان\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 18 - 116 ( به اختصار ) .\r\n( 2 ) . همان ، ص 118 پانويس .\r\n( 3 ) . ص 123 .\r\n( 4 ) . آبيارى در تركستان ، پيشين ، ص 17 ( به اختصار ) .\r\n","page_name":" 103 ","page_number":111},
  {"content":"\r\n\r\nدستور داد در هر زمين بيحاصل و خرابى كه صاحبى ندارد درخت بكارند . و چند سراى بزرگ را ، كه به صورت ويرانه‌اى درآمده بود ، تبديل به باغ كرد . نهرهايى كه پرشده بود فرمان داد از نو كندند ، و در سر راه آنها آسيا ايجاد كردند . براى آنكه زمينهاى باير را داير كنند ، جمعى از باديه‌نشينان را ميان فارس و كرمان سكونت داد تا صحراها را آباد كنند ( منتظم ، ج 7 ، ص 224 ) . مسكويه نيز در تجارب الامم از فعاليتهاى عمرانى عضد الدوله سخن مىگويد : وى كسى است كه صاحبان املاك و اراضى مزروع را وادار كرد در آبادانى ملك و باغ خود بكوشند ، و هركس از آنان ، كه استطاعت نداشت فرمان داد از خزانه و بيت المال به او قرض بدهند . » « 1 »\r\nمتأسفانه همهء زمامداران از سياست عاقلانهء عضد الدوله پيروى نمىكردند و چنان كه اشاره كرديم ، هر صاحب قدرتى بدون توجه به مبانى اقتصادى ، اخلاقى ، و انسانى به زيردستان خود زور مىگفت ؛ چنان كه در دورهء غزنويان ، قاضى صاعد در مجلس با رعام مسعود بن محمود ، كه در نيشابور به سال 421 برپا شده بود . . . ادعا كرد كه در حق ميكائيليان ، كه خاندانى قديمند و خود صاعد از آن خاندان برخاسته است ، ستمهاى بزرگ از حسنك ، وزير غزنويان ، و ديگران رفته و از اين‌رو ، ايشان از املاك خود محروم شده و اوقاف آباء و اجدادشان باطل و منسوخ گشته و از مصرف ، موقوف عليه آن بىبهره مانده‌اند . از اين‌رو ، از مسعود تمنا كرده كه فرمان دهد تا آن اوقاف زنده شود و نفع آن به كسانى كه استحقاق دارند برسد . مسعود همچنانكه او خواسته بود فرمان داد ، اما دربارهء املاك شخصى ايشان تصميمى نگرفت و گفت : دليل اين امر اين است كه نمىداند كه حكم امير ماضى ، پدر او در اين‌باره چه بوده است و فرمان داد اين موضوع براى تحقيق به ديوان ارجاع شود . از اين‌رو ميكائيليان بديوان رفتند و خبر دادند كه :\r\n« كشاورزان و وكلا ( وكلاى ميكائيليان ) و برزيگران توانگر را و هركرا باز مىخواندند ، بگرفتند و مالى عظيم از ايشان بستدند و عزيزان قوم ذليل گشتند و بو سهل حقيقت به امير ماضى ، رضى الله عنه ، بازگفت و املاك ايشان باز دادند . » « 2 »\r\nفعاليتهاى كشاورزى در ايران ، از ديرباز ، بستگى تمام به مساعدت طبيعت داشت ؛ نيامدن باران و برف ، و تقليل ذخاير آبى غالبا به بحرانهاى اقتصادى منجر مىشد . ريچارد ن . فراى مىنويسد : « از اواخر قرن چهارم به گفتهء مقدسى ، جغرافيانويس مشهور ، ساكنين مرو ، كه شهرت البسه ، خوراكى ، و گرمابه‌هاى آن را هيچ شهر ديگرى نداشت ، با وضع رقت‌بارى روبرو شدند .\r\nشايد وضع مردم در اثر تحميل مالياتها ، يا گرانى نرخ حقابه ، پايين رفتن سطح آبهاى زيرزمينى به وخامت گراييده است . در سرزمين بخارا ، قسمت عمدهء آب رودخانه به سوى اراضى دولتى مى - رفت . شايد همين عامل نيز به خرابى وضع كشاورزان عادى كمك كرد . علاوه براين ، در آغاز قرن پنجم ، حملهء تركان غز و عياران و راهزنان ، و از بين رفتن باغات و مزارع ، به آشفتگى اوضاع اقتصادى مردم كمك كرده است . » « 3 » فراى مىنويسد : در اثر تغيير اوضاع سياسى ، طبقهء دهگانان\r\n\r\n\r\n","description":"","footnote":"\r\n( 1 ) . على اصغر فقيهى ، شاهنشاهى عضد الدوله ، ص 144 ( به اختصار ) .\r\n( 2 ) . تاريخ بيهقى ، ص 41 - 40 و مالك و زارع در ايران ، ص 118 .\r\n( 3 ) . بخارا ، ترجمهء محمود محمودى ، ص 15 - 214 ( به اختصار ) .\r\n","page_name":" 104 ","page_number":112},
  {"content":"\r\n\r\nدر سراسر ايران و نيز در ماوراء النهر ، رو به انحطاط رفتند . « به سهولت مىتوان خط سير افول اين طبقه را در طى چندين قرن ترسيم كرد ، و اختلاف بارز وضعيت اوايل قرن چهارم را با اواخر قرن هشتم هجرى به خوبى نشان داد .\r\nدر اواخر قرن سوم هجرى ، خاندانهاى اشرافى دهگانان ، در ماوراء النهر ، در دژهايى كه در املاك خود داشتند مىزيستند ، و ادارهء اين املاك مقيد به قيد و شرطى نبود . تغيير اين وضع و تملك املاك و اراضى ، تحت قيود و شرايط خاص رسم اقطاع موجب زوال طبقهء دهگانان گرديد ، و بالاخره به انقراض اين طبقه انجاميد . در قرن هشتم هجرى ، طبقهء اشراف نظامى مغول ترك ، به هنگام تابستان ، همچون بيابانگردان ، در گله‌چرانيهاى تابستانى با قبايل يا زيردستان خود به سر مىبردند ، و زمستان را در دربار فرمانروايان ، مىگذرانيدند . اما طبقهء اشراف ايرانى ، بر عكس ، چون سابق در شهرها زندگى مىكردند و بعضى از اين خاندانهاى اشرافى از نظر آل و تبار خود به دهگان معروف بودند . لفظ \" دهگان \" نيز خود مدتى عنوان افتخارآميزى بود تا اينكه بتدريج ، اين مفهوم را از دست داد و معنى حاليه را به خود گرفت ، و به قلعه‌دار روستايى و كشاورزان ساده اطلاق گرديد . بسيارى از دهگانان ايرانى ، به سهولت ، اربابان جديدى پيدا كردند و به خدمت فرمانروايان ترك پيوستند ، و حتى برخى از آنان ، در دورهء قراخانيان اقطاعاتى به دست آوردند . . . بايد مؤكدا يادآورى كنيم كه تسخير ماوراء النهر به دست قراخانيان ، تنها پيروزى نظامى نبود ، بلكه سرزمين آسياى مركزى را به روى مهاجرين ترك گشود . . . جريان ترك - نشين شدن ماوراء النهر بعد از انقراض سامانيان ، چندين قرن طول كشيد . مردم باهم درآميختند ، و زندگى اجتماعى صورت ديگر گرفت .\r\nاز انقراض سامانيان تا هجوم مغول ، دست‌كم با شش نوع تملك و زميندارى برخورد مىكنيم : اول زمينهايى كه به دست ملاكين بزرگ و يا كوچك بطور خصوصى اداره مىشد ؛ اينها خراج زمين را به دولت مىدادند و در زمين خود ، صاحب اختيار كامل بودند . « املاك خصوصى » فرمانروا ، مانند املاك خصوصى ، قابل هر نوع نقل و انتقالى بود . نوع ديگر ، « املاك ديوانى » بود ؛ اين قبيل املاك را ممكن بود تحت شرايط خاصى ، كه همواره يكسان نبود ، فروخت ، يا به صورت اقطاع به اشخاص واگذار كرد ، يا وقف كرد ؛ تمام درآمد املاك به خزانهء دولت مىرفت . عوايد املاك موقوفه معمولا براى نگهدارى مسجدى ، مدرسه‌اى ، يا بيمارستانى به مصرف مىرسيد . فقط در ادوار متأخر ، وقف‌كردن ملك براى افراد يا خاندانها افزايش يافت .\r\n« اراضى فئودالى » يا اقطاع قانونا قابل خريدوفروش نبود . اقطاع پس از مرگ اقطاعدار يا به فرد ديگرى واگذار مىشد ، يا جزء املاك ديوانى در مىآمد . بالاخره نوع ديگر از املاك وجود داشت كه آن را « املاك جماعت » مىگفتند كه مراتع و باغات ميوهء اطراف دهات را شامل مىشد . . . » « 1 »\r\nريچارد ن . فراى ، ضمن توصيف وضع عمومى بخارا در عهد سامانيان ، مىنويسد : « در\r\n\r\n\r\n","description":"","footnote":"\r\n( 1 ) . همان ، ص 19 - 217 ( به اختصار ) .\r\n","page_name":" 105 ","page_number":113},
  {"content":"\r\n\r\nبعضى از امور عملى مردم قلمرو سامانيان نسبت به زمان خود ، مترقيتر بودند . يكى از اين موارد ، آبيارى و توزيع آب بود ، زيرا مسألهء آب براى مردم اين منطقه ، مسألهء حيات و ممات بود . شهر مجاور بخارا ، يعنى سمرقند ، بخاطر شبكهء لوله‌هاى توزيع آب ، زبانزد بود و مىتوان تصور كرد كه بخارا نيز از اين لحاظ ، خيلى عقب‌مانده نبود . شبكهء آبيارى در واحهء بخارا ، توأم با مشكل مسألهء حقوق كشاورزان در نحوهء استفاده از آب بود . در اين دوره ، از كاريز استفاده فراوان مىشد . برنج ، گندم ، غلات ، و انواع پنبه ، از محصولات مهم كشاورزى بود .\r\nكشاورزى تا حدى متمايل به مركزيت بود . اين تمايل به مركزيت براى ادامهء مبارزهء عمومى با ريگهاى بيابان لازم بود . در متون و مآخذ ، از گروههاى عظيم كشاورزانى صحبت به ميان آمده است كه در مورد آبيارى و بناى ديوار ، بطور دسته‌جمعى به كار اجبارى مىپرداختند . در اين دوره ، به نام مالكينى برمىخوريم كه خود درمنطقهء ملكى زندگى نمىكنند ؛ همچنانكه بعضى از اشراف قلمرو سامانيان ، در بغداد يا عراق ، خانه‌هايى داشتند ، ولى خود در بخارا مىزيستند . » « 1 »\r\nبارتولد ، دانشمند روسى ، ضمن بحث در پيرامون آبيارى در تركستان ، از پيشرفت فن آبيارى و سدسازى در عهد ساسانيان سخن مىگويد ؛ به نظر او ، در آن دوره ، « فنون رومى به حد كمال رسيده بود ، و اين اعتلاء چنان كه دانسته است ، در زمينهء آبيارى نيز تجلى كرده بود ، و آبيارى براى برخى از نقاط ايتاليا همان اهميتى را داشته كه در آسياى مقدم حايز بوده . . . شكى نيست كه ساسانيان در تأسيسات آبيارى خويش ، از روميان اهل فن استفاده مىكرده‌اند . كافى است در اين مورد ، از « بند قيصر » بر كارون ياد كنيم .\r\nفن آبيارى در عهد ساسانيان ، نه‌تنها در بخشهاى غربى قلمرو آن دولت بلكه در نواحى شرقى آن ؛ يعنى حوزهء مرغاب و هيلمند نيز به حد كمال رسيد . تأسيسات آبيارى مرغاب ، آنچنان تأثيرى در اعراب كرد كه يكى از نهرهاى حفر شده در بصره را در قرن هشتم ميلادى به نام « مرغاب » خواندند . آب‌شناسانى كه فاتحان عرب در قرن هفتم ميلادى از سيستان به مكه برده بودند در اطراف آن شهر ، به كارهاى آبيارى پرداختند . » « 2 »\r\nبطور كلى گفتيم ، در دوران بعد از اسلام ، طاهر و فرزندش عبد اللّه ( از خاندان طاهريان ) و نخستين شهرياران سامانى ، و از بين ديالمه ، عضد الدوله در مورد كشاورزى و كشاورزان ، از سياست عاقلانه‌اى پيروى مىكردند . به قول بارتولد : « سامانيان حافظ قدرت قانون و نظم بودند ، و چنين مىنمايد كه كشاورزى در روزگار آنان پيشرفت كرده باشد » « 3 » ، نرشخى مىنويسد :\r\n« در زمان سامانيان » ، قيمت « يك جفت » زمين در حوالى بخارا چهار هزار درهم بوده است ، و در قرن ششم ارزش آن از ميان رفته بوده و به علت غلبهء هرج‌ومرج و . . . « بسبب ظلم و بىشفقتى بر رعيت » كسى زمين را به رايگان نمىخريده است . « 4 »\r\n\r\n\r\n","description":"","footnote":"\r\n( 1 ) . همان ، ص 102 - 101 ( به اختصار ) .\r\n( 2 ) . آبيارى در تركستان ، ترجمهء كريم كشاورز ، ص 12 ( به اختصار ) .\r\n( 3 ) . تركستان تا حملهء مغول ، ص 226 ( به نقل از : حواشى مالك و زارع در ايران ، ص 119 ) .\r\n( 4 ) . نرشخى ، تاريخ بخارا ، چاپ مدرس رضوى ، ص 37 به بعد ( نقل از : همان مأخذ ، همان ص ) .\r\n","page_name":" 106 ","page_number":114},
  {"content":"\r\n\r\nسياست بعضى از سلاطين آل بويه نسبت به كشاورزان به حدى خشونت‌آميز و دور از عدل و انصاف بود كه به قول ابو الفضل بيهقى هنگامى كه مسعود غزنوى در سال 421 به قصد خراسان از رى مىگذشت ، مردم گفتند : « اكنون خوش مىخوريم و خوش مىخسبيم و بر جان و مال مردم و حرم و ضياع و املاك ايمنيم كه به روزگار ديلمان نبوديم . » « 1 »\r\nبه نظر دكتر لمبتون : در نخستين سالهاى قرن پنجم هجرى ، تغييرات عمده‌اى در تركيب اجتماعى و سياسى سرزمينهاى خلافت شرقى پديد آمد . بطور كلى ، سپاهيان بر اثر شكستى كه در اركان اقتصاد مالى مملكت افتاده بود قدرت را به دست گرفته بودند و بعنوان « مقطع » ، مالياتى را كه مىبايست عايد خزانهء مملكت شود مىخوردند . آنان علاقهء دائمى به زمين نداشتند ؛ آنچه بيشتر مورد توجه آنان بود اين بود كه در كوتاهترين زمان ممكن ، از زمينى كه موقتا در تصرف داشتند حداكثر فايده را برگيرند . و اين باعث ايجاد مسائل بالنسبه مهم سياسى و اقتصادى شده بود ، و حاصل اين امر ، چيزى جز هرج‌ومرج نبود . پيداست كه اگر حكومتى مىخواست قوام و ثبات يابد مىبايست به حكم ضرورت ، راه حلى براى اين مسائل بينديشد .\r\nدر دورهء سلجوقى ، كوشيدند كه اين مشكلات را حل كنند ؛ اما نه با اتخاذ يك روش اصولا تازه بلكه بوسيلهء تعديل وضع « مقطع » ها ، بوسيلهء ايجاد نظام و ترتيب در روش اقطاع دادن - كه تا سالهاى متمادى ، بارزترين جنبهء زميندارى و ادارهء امور مالياتى به‌شمار مىرفت . كار سلجوقيان در اين مورد ، از آن سبب مهم است كه آنان مسير ترقى و تكامل روش اقطاع را مشخص كردند و اين همان روشى است كه در سراسر قرون وسطى معمول بود و تا قرن بيستم ميلادى همچنان دوام يافت . بخشيدن زمين بعنوان اقطاع ، فى حد ذاته بدعت و آيين تازه‌اى نبود ؛ اين كار در صدر اسلام معمول بود ، و فقها مىخواستند ثابت كنند كه روشهاى اخير تيولدارى مولود سوابقى است كه از قديم در اسلام وجود داشته است . . . از روش اقطاع گاهى بعنوان « فئوداليزم » ياد شده و حال آنكه مقتضياتى كه مايهء ايجاد و پيشرفت روش اقطاع‌دارى گشته با آنچه هنگام توسعه و تكامل فئوداليزم در مغرب اروپا وجود داشته متفاوت بوده است . . . نكته جالب توجه اين است كه تعهد دو جانبه‌اى كه در اصول فئوداليزم اروپايى ( ميان ارباب و رعيت ) وجود داشته در روش اقطاع ايران نبوده و چنين رابطه‌اى وجود نداشته است .\r\nبه عقيدهء بكر ، مقطعها ، اساسا وظايف نظامى به عهده نداشتند و تنها هنگامى كه حكومت متكى به قدرت نظامى « ميليتاريزم » روى كار آمد ، نظاميان با بهره‌جويى از قدرت خود ، در روش اقطاع ، كه سابقا به‌وجود آمده بود ، اعمال نفوذ كردند ( تحقيقات اسلامى . ص 24 به بعد ) .\r\nبه نظر او ، روش اقطاع ابتدا بعنوان يكى از روشهاى ادارى و « بوروكراسى » نضج يافت و سپس مبدل به يك روش « سيستم » نظامى شد . و سبب اين امر آن بود كه پس از آنكه اقتصاد طلا دچار شكست شد ، نتوانستند حقوق سپاهيان را منظما بپردازند و براى اين مشكل نظامى ،\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 20 .\r\n","page_name":" 107 ","page_number":115},
  {"content":"\r\n\r\nناچار متوسل به روش اقطاع شدند . . .\r\nاز اين گذشته چون حكومت مركزى قادر به انجام دادن وظايف عمومى خود نبود ، حقوق عامه را به دست افراد متنفذ سپرد و ناگزير توأم با اين اعطاى امتيازات ، تغييرات اجتماعى نسبتا فراوانى پديد آمد . نخستين وهله ، چنان كه پيش از اين بيان كرديم ، قدرت مركزى حق وصول ماليات را به افراد متنفذ سپرد ، سپس بتدريج كه ضعف قدرت مركزى آشكار شد ، مردم ناچار شدند كه براى حفظ اموال خود ، بيش‌ازپيش دست به‌دامن حمايت متنفذان بزنند ، و چون اين كار به نوبهء خود باعث ازدياد قدرت متنفذان مىشد ، اين تمايل بر حكومتها غالب مىآمد كه نه‌تنها به مقطعها حق وصول خراج را بدهند بلكه خود زمينها را نيز ببخشند ؛ و بدينگونه مقطعها فرصت مىيافتند كه بازهم دامنهء حمايت خود را نسبت به ديگران وسيعتر كنند . سرانجام ، بتدريج كه قدرت سياسى و اجتماعى مقطعها بيشتر مىشد ، از يك‌سو ، حكومت مركزى ناچار بيش‌ازپيش به آنان اختيار مىداد و از سوىديگر ، روابط آنان با مردم محلى ، كه در اصل ، براساس توافق دوجانبه و آزادانه قرار گرفته بود ، دگرگون مىگشت و بار خدمت مردم سنگين‌تر مىشد . در نتيجه بتدريج وابستگى سكنهء اقطاع نسبت به مقطعها بيشتر و تبعيت آنان از اينان در امور سياسى و اقتصادى افزونتر ، و اختلاف ميان افراد نظامى و غيرنظامى عظيمتر مىشد . با اينهمه ، بيشك ، در هر محلى اين اوضاع و احوال تا حد معتنابهى فرق مىكرده است . دهقانان ، بجز در مواردى كه به زور و ستم از آنان مال مىگرفتند و مجبور به مهاجرت مىشدند ، همچنان به زراعت مىپرداختند - كه در غالب موارد اصولا بدان وابسته بودند .\r\n. . . نقطهء اتكاى سلجوقيان سپاهيان بودند كه از تركمانان نبودند بلكه از بندگان و آزادگانى بودند كه بعنوان مهمترين طبقات اجتماعى ، امتيازات طبقهء حاكم سابق را به خود اختصاص داده بودند ؛ و يكى از اين امتيازات ، گردآورى خراج بود . به اين ترتيب ، اين عناصر به امور ديوانى نيز آشنا مىشدند و هنگامى كه قدرتشان فزونى مىگرفت خراجى را كه متعلق به خزانهء دولت مركزى بود به كيسهء خود مىريختند . در آن روزگار ، مردم به دو گروه عظيم عشاير و شهرنشين تقسيم مىشدند ، و اين امر شامل حال ترك و تاجيك مىشد . مهمترين عناصر ايلى ، عبارت بود از تركمانان . . . علاوه بر نواحى ايل‌نشين حدود خراسان ، بسيارى از عشاير « شبانكاره » بودند كه غالبا مايهء آزار سلاجقه و حكام آنان مىشدند .\r\nاز تركيب طبقهء شهرنشين چندان اطلاعى در دست نداريم ؛ خرده‌مالكان معروف به « دهقانان » همچنان وجود داشتند و در عتبة الكتبه ( اثر منتخب الدين بديع اتابك جوينى ) به آنان ، بعنوان طبقه‌اى خاص ، اشاره شده است . از روستاييان يعنى برزگران ، بندرت ياد كرده‌اند .\r\nدر منشورى كه بعنوان محصل خراج مرو صادر شده به روستاييان املاك سلطان ( برزگران اسباب خاص ) اشاره شده است . در نامه‌اى كه خطاب به يكى از ولات نوشته‌اند از برزگران و صنعتگران بعنوان مردم طبقهء سوم ياد شده است . طبقهء اول را كسانى دانسته‌اند كه به شاه وفادار بوده و در دربار مىزيسته‌اند ، و طبقهء دوم را مردم سركش و آشوبگر خوانده‌اند . « 1 »\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 31 - 120 ( به اختصار ) .\r\n","page_name":" 108 ","page_number":116},
  {"content":"\r\n\r\nدر كتاب التوسل الى الترسل ، ضمن تعاليم گوناگون به حاكم جند ، در مورد كشاورزان چنين آمده است :\r\n« . . . مزارعان و دهاقين را كه سبب آبادى عالم و محصل ارزاق بنىآدمند ( از مصرف ظلم متجنده و سپاه شاه و بيگار متغلبه ) مصون دارد ، و آمال ايشان در مصالح زراعت به حصول مقرون گرداند . . . تا هركس به اطمينان دل ، به زراعت و عمارت پردازد . . . » « 1 » همچنين در قرن ششم هجرى ، علاء الدين تكش خوارزمشاه ، ضمن منشورى كه به نام عماد الدين والى « نسا » صادر كرده است ، مأمورين آن خطه را به رعايت حال كشاورزان دعوت مىكند و از جمله مىنويسد : « . . . و رعاياى آن موضع را كه بندگان آفريدگار و دعاگويان و بازكشيدگان دولت اويند . . . به سبكبارى . . . مشمول گرداند ؛ چه رعايت در حق درويشان و رعايت جانب ايشان در فطرت عقل مجبول است . . . و خويشتن را به سوزدل بيچارگان و آه سحرگاه مظلومان ، هدف تير بلا نسازد . . . و نواب را بگويد تا با رعايا به استخراج مالى خارج معاملت ، رجوع نسازند و بارى كه طاقت تحمل مشاق آن ندارند ، كه و لا يكلف اللّه نفسا الا وسعها ، بر ايشان نيندازند . . . مال ديوان به آهستگى حاصل آرند و بىآنكه رعيت از پاى بيفتد . . . » « 2 »\r\nسياست كلى نظام الملك اين بود كه در كارهاى ديوانى و اقطاع و بهره‌كشى از كشاورزان و ساير امور اجتماعى ضوابطى به‌وجود آورد و از افراط و تفريط و غارت‌كردن طبقات محروم جلوگيرى كند . در سياستنامه ( ص 119 ) مىنويسد كه اگر در جايى نشان از ويرانى و پراكندگى رعيت مشاهده شد ، بايد بيدرنگ در مقام كشف علت برآييم ، و اگر علت و عامل سيه‌روزى كشاورزان ، روش ظالمانهء مقطع يا عامل است ، او را بر كنار كنيم . « تا جهان ويران نشود و كشاورزان پريشان نشوند . در نظر نظام الملك ، عقيدهء قديم ، مبنى بر ترويج كشاورزى اساس اعطاى اقطاع التمليك به معنى اصلى بوده است . . . بتدريج كه قدرت اميران فزونى مى - گرفت اين تمايل در آنان پيدا مىشد كه اقطاع را موروثى كنند . . . شايد بطور كلى رابطهء مقطع با حكومت مركزى يك رابطهء مالى بوده است ، اما بتدريج كه دستگاه ادارى تابع سياست و قدرت نظامى شد ، اين تعهد مالى جاى خود را به تعهد نظامى داد . احتمالا در آن دوره ، حدود تعهدات نظامى نسبت به نواحى مختلف امپراتورى فرق مىكرده است . . . چنين مىنمايد كه در ديوان اقطاعات ، صورتى از عدهء سپاهيانى كه مقطعان مىبايست آماده كنند ضبط مىشده است . از فحواى تاريخى برمىآيد كه اقطاع ، انواع مختلف داشته ؛ گاه سلاطين ، ناحيه‌اى را بعنوان ملك شخصى و عطيه به اين‌وآن مىبخشيدند تا ممر معاشى داشته باشند - در اين موارد ، مقطع هيچ تعهد و التزامى جز دعاگويى ندارد ؛ « گفته‌اند هنگامى كه علاء الدولهء كالنجار اصفهان را به ملكشاه تسليم كرد ، گفت : مرا داعيهء سلطنتى نيست ، اما از وطن ناگزير است . ولايت مختصر مرا كافيست كه اقطاع من باشد و من در آنجا به عبادت مشغول باشم . » « 3 »\r\n\r\n\r\n","description":"","footnote":"\r\n( 1 ) . التوسل ، ص 19 به بعد .\r\n( 2 ) . همان ، ص 99 - 98 ( به اختصار ) .\r\n( 3 ) . احمد كاتب طاهرى يزدى ، تاريخ جديد يزد ، به كوشش ايرج افشار ، ص 64 .\r\n","page_name":" 109 ","page_number":117},
  {"content":"\r\n\r\nشايد كسانى كه اقطاع شخصى داشتند در پاره‌اى از موارد ، از پرداخت خراج معاف بودند ؛ مثلا املاك ضياء الدين ، كه سنجر او را قاضى استراباد كرده بود ، از پرداخت خراج معاف شده بود .\r\nبر خلاف اقطاعات ديوانى كه تنها از طريق غصب ، موروثى مىشد و برحسب وراثت يا وصيت به شخصى مىرسيد كه يا وارث اقطاع‌دار بود و يا اينكه از طرف او بعنوان وارث تعيين شده بود ، اقطاع شخصى پس از مرگ صاحبش ، مطابق احكام ارث در شريعت تجزيه و تقسيم مىشد . پس از مرگ اقطاع‌دار ، ملك او يا به سهمهاى جداگانه قسمت مىشد يا وارث آن را مشتركا تصاحب مىكردند .\r\nهرچند قسمت اعظم امپراتوارى سلجوقى از نظارت مستقيم سلطان خارج و بعنوان اقطاع به ديگران واگذار شده بود ، با اينهمه در جاهاى مختلف ، املاك را در بعضى موارد ، اميران و ديگران اجاره مىكردند . در كتب قدما ذكرى از اين گونه املاك ، كه در بسطام و رى و مرو و كوفه بود ، به‌ميان آمده است . بنا به نظريهء ( تئورى ) نظام الملك ، حقى كه مقطع بر گردن مردم ساكن اقطاع خود دارد ، فقط حق مالى است و ديگر نسبت به زمين و برزگر حق ندارد ؛ زيرا سلطان مملكت ، بعضى از حقوق مالى را به او تفويض كرده است . نظام الملك مىنويسد :\r\nمقطعان كه اقطاع دارند بايد كه بدانند كه ايشان را بر رعايا جز آن فرمان نيست كه مال حق كه بديشان حوالت كرده‌اند از ايشان بستانند بوجهى نيكو ، و چون آن بستدند رعايا به تن و مال و فرزندان و اسباب و ضياع از ايشان ايمن بمانند و مقطعان را بر ايشان سبيلى نبود . و رعايا اگر خواهند كه به درگاه آيند و حال خويش باز نمايند ، ايشان را از آن باز ندارند . و هر مقطع كه جز اين كند ، دستش كوتاه كنند و اقطاع او باز ستانند و با او عتاب فرمايند تا ديگران عبرت گيرند . و در جمله ، احوال ايشان را ببايد دانستن كه ملك و رعيت همه سلطان راست ، و مقطعان و واليان چون شحنه‌اند بر سر ايشان . با رعيت همچنان باشند كه پادشاه با ديگران ، تا رعايا خشنود و از عقوبت و عذاب آخرت ايمن باشند . « 1 »\r\nاينكه نظام الملك مىنويسد كه مقطعان نبايد كشاورزان را از تظلّم به درگاه سلطان باز دارند ، به خوبى نشان مىدهد كه اكثر مقطعها رعيت را از دادخواهى و رفتن به درگاه سلطان باز مى - داشتند . پاره‌اى از اقطاعات ، كه در ازاى حقوق و مواجب و يا به نام ملك شخصى به اين و آن مىبخشيدند ، ظاهرا از مداخلهء مأمورين ديوانى در امان بود . در منشورى كه از طرف ديوان طغرل بن محمد صادر شده است ، نوشته‌اند كه مأموران ديوانى حق ندارند كه وارد اقطاع او ( دادبيگ ) شوند ، يا نسبت به آن اقطاع ادعايى داشته باشند . قراينى در دست است كه رعاياى املاك اقطاعى ، عملا از آزادى سيروسفر محروم بودند و غالبا به آنان بيگارى و كار اجبارى را تحميل مىكردند .\r\nزنگى در يك مورد خاص ، از حسام الدين تقاضا كرد كه عده‌اى از رعاياى او را ،\r\n\r\n\r\n","description":"","footnote":"\r\n( 1 ) . سياستنامه ، به تصحيح عباس اقبال ، ص 35 ( به نقل از : مالك و زارع در ايران ، ص 143 ) .\r\n","page_name":" 110 ","page_number":118},
  {"content":"\r\n\r\nكه از شهر موصل به ماردين رفته بودند ، باز گرداند . حسام الدين در جواب او پيغام داد ما با رعيت بنيكى رفتار مىكنيم و از آنان بعنوان سهم غلات ، عشر مىستانيم ، و اگر تو نيز چون ما با ايشان رفتار كرده بودى از نزد تو نمىرفتند .\r\nزنگى دوباره پيغام داد كه به خواجهء خود بگوى كه اگر تو يك صدم برگيرى ، بسيار است تو در ماردين سرگرم لهو و لعبى . اما ما اگر دو ثلث برگيريم ، در مقابل آنچه در طريق جهاد عهده‌دار شده‌ايم ، اندك است از بركت وجود من ، روزگارى دراز است كه خواجهء تو در ماردين به خوشى و كامرانى به سر مىبرد ؛ و گرنه تا كنون فرنگان آن شهر را تسخير كرده بودند . اگر رعايا را باز نگردانى ، هر رعيتى كه در ماردين است به موصل خواهم آورد . - پس حسام الدين رعاياى زنگى را به موصل بازگردانيد . « 1 »\r\nنه‌تنها در سياستنامه با لحنى قاطع و جدى ، از مظالم مقطعان نسبت به كشاورزان سخن رفته بلكه غالبا در منشورها و فرامينى كه سلاطين سلجوقى به استانداران نوشته‌اند ، از آنان خواسته‌اند كه جانب حق و عدالت را در مورد محرومترين قشرهاى اجتماعى ، يعنى كشاورزان ، مرعى دارند مثلا در منشورى كه در مورد حكومت گرگان و طبرستان و دهستان و بسطام و دامغان ، از طرف سنجر به ملك مسعود صادر شده ، محصول دشت و كوه و بر و بحر را به او بخشيده و اختيارات كامل به وى تفويض كرده و به او فرمان داده و توصيه كرده‌اند كه : « ركن بزرگتر در ضبط ولايت . . . تأليف و استمالت دلها ( دلهاى رعيت ) شناسد » ، در اين منشور به او گفته‌اند كه :\r\n« حكام و مقطعان و ديوانيان را تنبيه كند تا بر رعايا حيف نكنند و خراج و اعشار و رسوم ديوانى ، چنان كه معين و مقنن باشد ، به‌وقت خويش ، به مجامله طلب مىكنند و به زوايد خطاب نرانند . »\r\nدر منشورى كه آن نيز از طرف « ديوان سنجر » بعنوان « رئيس » مازندران صادر شده ، به مقطع يعنى تاج الدين دستور داده شده كه ميان حكومت و مردم به عدل و انصاف حكميت و وساطت كند و نگذارد كه « متصرفان » و عمال حكومت ( گماشتگان ) بر رعايا ، و رعايا به يكديگر تطاول كنند و تا آنجا كه ممكن است مانع از تحصيل مطالبات و عوارض زايد شود . اگر به حكم ضرورت ناچار به وضع عوارض شد بنا را بر عدل و انصاف بگذارد و در وضع عوارض ، تساوى ميان مردم و صاحبان املاك شخصى و « ارباب اسباب » نگاه دارد . وى نبايد بار قوى را بر دوش ضعيف بگذارد و نبايد توانگر را بر درويش برترى نهد بلكه بايد با همه يكسان رفتار كند .\r\nبعلاوه بايد در ترفيه رعايا بكوشد . « رؤسا و زعماى » هر ناحيه و روستا بايد « منشور از ديوان او خواهند » و بدهى خود ( مرسوم رياست ) را به او بدهند . . . برزگران و كسانى كه در املاك زراعتى « مستغلات » به سر مىبرند از بلايا و حوادث ( يا پرداخت عوارض زائد ) مصون و معاف دارند . . . در فرمانى كه بعنوان رئيس بسطام صادر شده است از او خواسته‌اند كه در ترفيه رعايا بكوشد ، و چون حفظ مصالح آنان به وى سپرده شده است بايد « رميدگان را استمالت دهد و به تلطف و مراعات بجاى باز آرد . . . و رسوم ناپسنديده براندازد ( منتخب الدين بديع\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 144 .\r\n","page_name":" 111 ","page_number":119},
  {"content":"\r\n\r\nاتابك جوينى ، عتبة الكتبه ، ورق 109 ) . . . » از آنچه گفتيم چنين برمىآيد كه مردم تأمين نداشته‌اند ، و اين نكته از خواص بارز زندگى آنان بوده است . عبور و مرور دايمى قواى مسلح از دهات ، و زدوخوردهايى كه ميان اميران درمىگرفت ، و دسته‌هاى سپاهيان بيكار و راهزنانى كه در دهات سرمىكردند ، به پريشانى حال روستاييان كمك مىكردند . از اين گذشته ، ترقى مصنوعى قيمتها گه‌گاه اتفاق مىافتاد ، و احتكار كالا از لوازم اجتناب‌ناپذير چنين اوضاع و احوال بوده است .\r\nالبته گاه در سراسر امپراتورى يا لااقل در جاهاى مختلف ، به مدتى كوتاه ورق بر - مىگشته و در سايهء قدرت سلطان يا حاكم محل يا مقطع ، چند صباحى امنيتى حاصل مىشده است ، و مردم مىتوانسته‌اند كه از آرامش ، و كاميابى نسبى بهره‌مند شوند و به كسب و كار خود ادامه دهند . اوضاع و احوال كشاورزان تا حدى بستگى به شخصيت مأمور محلى داشته است .\r\nظاهرا روستاييان مىتوانستند كه اگر ستمى بر آنان رفته بود از حكومت مركزى دادخواهى كنند . ولى عملا دادخواه بايد راه درازى را بپيمايد و پس از وصول به مركز حكومت ، بايد از موانع و مشكلات بسيارى از قبيل حاجب و دربان و وابستگان حاكم ظالم بگذرد . اين گروه غالبا مانع از اين مىشدند كه نامهء دادخواه به سلطان ( كه در عدالتخواهى و دادگسترى خود او بايد ترديد كرد ) برسد . هنگامى كه برزگران دچار يأس كامل مىشدند آخرين چارهء آنها مهاجرت يا فرار بود .\r\nدر عتبة الكتبه به يك مورد استثنايى برمىخوريم كه حاكم يك ناحيه مردى وظيفه - شناس و غيرمتجاوز بوده است . چون سخن از تغيير محل مأموريت او به‌ميان مىآيد ، مردم دو سه بار نزد منتخب الدين ( نويسندهء عتبه ) مىروند و از او استمداد مىجويند كه در راه ابقاء حاكم عادل به آنان يارى كند ( ورق 86 - 182 ) .\r\nدر يك مورد ديگر ، ظاهرا حاكمى به سلطان مىنويسد كه از يك‌سوى مىخواهد رضايت گماشتگان ديوان را به‌دست آورد و از سوى ديگر آسايش رعايا را نگاه دارد ؛ زيرا مىداند كه تحصيل ماليات ديوان واجب است و همچنين صلاح حكومت در اين است كه به حال درويشان توجه كند ؛ و اميدوار است كه با جمع منافع طرفين ، متصرفان و محصلان خشنود شوند و ماليات بتدريج وصول گردد و رعايا روى آسايش ببينند و رميدگان به وطن خود بازگردند . در خاتمهء نامه مىنويسد كه احوال رعايا را عرض خواهد كرد به اميد آنكه عدالت و رأفت شامل حال آنان شود . ( ورق 52 - 250 . )\r\nنامهء ديگرى از عتبة الكتبه نشان‌دهندهء عدم ثبات ، بينظمى ، و ستمگرى هيأت حاكمه در آن دوران است . نويسندهء نامه به شاه يا يكى از عمال حكومت خطاب مىكند و مىنويسد كه دهقانان هميشه به « نيك رعيتى » مشهور و در گذشته به رنجها و زيانها مبقى بوده‌اند . . . و با نواب ولات و مقطعان مىسازند . اكنون كسى به نام سعد الدين . . . بعنوان مستوفى آمده است هنگام ورود او مردم شادمان شدند ، اما ديوان به او فرمان داده است كه به جمع خراج پس‌افتاده و « توفير » آن بپردازد ، و سعد الدين آن مبلغ را وصول كرده ، و به « اصحاب حوالات » داده است و رعايا متابعت فرمان كرده‌اند . و اكنون مىترسند كه حوالهء ديگرى به عهدهء آنان صادر شود ، و در اين صورت ، چون مال براى وصول باقى نمانده است ناچار شوند كه ترك آن ناحيت\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nگويند ؛ و نشايد كه چنين ناحيتى خراب گردد . كاتب مىنويسد كه مردم را تسكينى دادم و همينقدر خواستم به شاه بنويسم كه اگر استمالتى نباشد دهقانان همه از دهات فرار خواهند كرد .\r\nبا برافتادن دولت سلجوقيان و تركتازى دسته‌هاى تازه‌اى از غزان در خراسان و نواحى مجاور آن سامان ، وضع مردم شهرى و روستايى آن ديار نابسامانتر شد و مملكت ويران گرديد ؛ و مردم شهرنشين و ده‌نشين در معرض تاخت‌وتاز بيابانگردان واقع شدند . در يكى از نامه‌هاى مندرج در عتبة الكتبه كه شايد در اين هنگام نوشته شده است ، نويسنده اشاره به ناپايدارى اوضاع كرده . و از خرابى احوال مملكت ناليده و از اختلافات روزافزون ميان مردم شكوه كرده و گفته است كه آنان جلاى وطن مىكنند . مىنويسد كه جماعتى در صحبت او به نيشابور بودند و تخفيفى در مبلغ خراج - طلب مىكردند . اما تقاضايشان پذيرفته نشد ، و از آن‌گاه تاكنون بلاهاى ديگرى مانند تگرگ و سرماى بيموقع و گذركردن لشكرهاى گوناگون و خرابى كاريزها آنان را دچار محنت كرده است . از اين‌رو ، وى تمناى تخفيف در مقدار خراج آنان دارد ( ورق 40 - 235 ) .\r\nحاصل آنكه ، دوره سلجوقيان بزرگ ، هم از جهت جنبهء عملى و هم از لحاظ جنبهء نظرى مسألهء زميندارى در ايران ، يكى از ادوار مهم تاريخ ايران به‌شمار مىرود ، در اين دوره شريعت اسلامى را به مقياس وسيع با اوضاع و احوال جديد وفق دادند و هرجا كه ديدند جمع ميان اين دو ميسور نيست ، شريعت را به عقب راندند . پس از غلبهء اسلام يك طبقهء ممتاز از ايرانيان ساكن ممالك مغلوب ، مفهوم حكومت مطلقهء سلطنتى را ، كه در ايران قبل از اسلام رواج داشت ، زنده نگاه داشتند . ( قطعا بر اثر نفوذ شريعت اسلام اندك تغييرى در آن راه يافت . ) پس از ظهور سلجوقيان ، اين مفهوم حكومت مطلقهء پادشاهى با مفهوم حكومت « خان » فرمانروا يعنى خانى كه به سلطنت رسيده بود ، درهم آميخت ، چنين خانى نه‌تنها نظرا « فرمانرواى مردم به‌شمار مىرفت ، بلكه از حقوق مالكيت سرزمينى كه بر آن حكومت داشت برخوردار بود . اين حق و حقوقى كه مقام سلطنت براى خود قائل بوده گاه با روش و اصول انسانيترى اعمال مىشده و گاهى عمال سلطان به مردم ستم مىكردند . يكى از كانونهاى ظلم و ستمگرى منطقهء نفوذ سلاجقهء كرمان است . » « 1 »\r\nبقول نويسندهء كتاب سلجوقيان و غزنويان در كرمان ، در هر سال رعيت بيچاره وام مى - كردند يا خان‌ومان مىفروختند و تخم غله از طبس و ديگر جانب مىخريدند و مىكاشتند ، و ديگرى مىدرود و ديگرى مىخورد . « 2 »\r\nافضل الدين كرمانى از دوام جنگهاى فئودالى در سرزمين كرمان و زيانهاى فراوانى كه از اين رهگذر به مردم وارد آمده است شكايت مىكند ، و ضمن قصيده‌اى مىگويد :\r\n لشكر ضحاك تا در شهر كرمان خيمه زد * چتر افريدون عدل از خاك كرمان برگذشت\r\nاز دوام بيم شد بام قصورش جاى بوم * تا هماى عافيت پريد و زين در درگذشت\r\nروز راحت را در اين تاريخ شد ، خوش گفته‌ايم * بس كه غارت را به ما ، هر روز و شب لشكر گذشت \r\nنويسندهء عقد العلى ، وضع اجتماعى مردم كرمان را در عهد سلاجقه چنين توصيف مىكند :\r\n\r\n\r\n","description":"","footnote":"\r\n( 1 ) . همان ، ص 162 - 150 ( به اختصار ) .\r\n( 2 ) . محمد بن ابراهيم آصفى هروى ، به كوشش دكتر باستانى پاريزى ، ص 57 .\r\n","page_name":" 113 ","page_number":121},
  {"content":"\r\n\r\n« در اين بيست سال ، روايح راحت به مشام رعيت نرسيد . . . هر سالى محاصره و قحطى كه در آن خلقى بسيار هلاك مىشدند . . . در اين مدت ، به كرمان رسم تأديب به چوب و حبس قلاع در باقى نهادند ( يعنى فراموش شد ) و زلت قدم را به اراقت دم مقابل داشتند و به كمتر جرمى مسلمانى را هلاك كردند . . . زمام امور به‌دست نااهلان مىدادند . . . ترتيب اسباب جهاندارى از دست ملوك بيرون شد ، و هر تركى قبايى نو مىيافت تمناى اتابكى و خيال دادبگى مىكرد و هر تركى بقال بچه و قصاب بچه را وكيل خويش كرد و به ديوان پادشاه فرستاد . . . و از آن ، وهن ملك و ضعف كار زيادت مىشد . . . عرضهء ولايت تنگتر مىگشت . دست تعدى در رعيت دراز مىكردند . » « 1 »\r\nپس از حملهء مغول ظلم و بيعدالتى فزونى گرفت . « حتى در زمان اتابك ابو بكر زنگى ( 71 - 755 ) ، كه خطهء فارس نسبتا آباد بود ، خراج اعم از « خمس » و « سود » « عشر » بنا - بر مساحت و تقويم زمين و محصولات و درخت آن وضع مىشد . با اينهمه چنين به‌نظر مىرسيد كه عمال حكومت كوشيده‌اند تا بر وسعت زمينهاى ديوانى بيفزايند ، اگرچه بر روى هم منكر مالكيت خصوصى نبوده‌اند . وزير ابو بكر زنگى يعنى عماد الدين ميراثى ترتيب جديدى مقرر كرد كه معروف به قانون ميراثى است و در نتيجه املاك ( املاك نفيسه و ضياع و عقار ) اعيان و سادات و علما و قضات را در تصرف عمال ديوانى درآورد ، وى قضات « شريعت » را مأمور كرد تا به قباله‌هاى املاك بنگرند و تنها مالكيت املاكى را تأييد كنند كه پنجاه سال در تصرف صاحبانشان بوده و هر ملكى را كه كمتر از 50 سال در تصرف كسى بوده است به ضبط ديوان درآوردند . » « 2 »\r\nدر دوره‌هاى بحرانى و پرجنگ و جدال ، كشاورزان با مصائب و مشكلات بيشترى روبرو بودند . در تاريخ سلاجقهء كرمان ، دوران حكومت بهرامشاه بدترين دوره‌هاست . « . . . در اين بيست سال ، به كرمان ، روايح راحت به مشام رعيت نرسيده و هر سالى محاصره و قحطى بود كه در آن خلقى بسيار هلاك مىشدند . در كرمان مردى ظريف بود او را سيف الجيوش گفتندى ، روزى گفت : در عهد ما هر خوشهء گندم كه مىآيد پرچمى با خود مىآورد . » « 3 » به قول عقد العلى ، « در اين ايام ، ديگر تأديب با چوب و حبس در قلاع كافى نبود بلكه « زلت قدم را به اراقت دم مقابل داشتند و به كمتر جرمى ، مسلمانى را هلاك مىكردند . زمام امور به دست نااهلان دادند . . . در اين عهد هركس كه ناخداى ترستر و بر ايذاء خلق دليرتر ، وزارت را معين مىشود . مشاورت علما مهمل گذاشته . . . اهل بصيرت ، دانستند كه نبض اين ملك ساقط است و نجم اين دولت هابط ( ص 15 ) » « 4 »\r\n« در دورهء قرون وسطى ، مخصوصا در جريان جنگهاى سلاطين و فئودالها با يكديگر ، اكثر اوقات مال و جان كشاورزان در معرض خطر قرار مىگرفت ؛ چنان كه يك‌بار در عهد سلطان طغرل بن ارسلان ، سپاهيان او در مزارع مردم « خوار » پراكنده و به خرابى و چرا مشغول شدند .\r\n\r\n\r\n","description":"","footnote":"\r\n( 1 ) . افضل كرمانى ، ص 11 ، ( به اختصار ) .\r\n( 2 ) . ميرزا حسن فسائى ، فارسنامه ناصرى ، ج 2 ، ص 21 ( به نقل از : مالك و زارع در ايران ، ص 162 پانويس ) .\r\n( 3 و 4 ) . به نقل از : سلجوقيان و غزنويان در كرمان ، ص 203 به بعد .\r\n","page_name":" 114 ","page_number":122},
  {"content":"\r\n\r\nكشاورزان براى جلوگيرى از اين وضع دست توسل به دامان جلال خوارى ، كه شاعر و واعظى محبوب و محلى بود ، دراز كردند و از وى كمك خواستند ، و سرانجام به حضور سلطان راه يافتند .\r\nجلال كه شاعرى خوش قريحه نيز بود فى البديهه شعرى سرود و از جمله خطاب به سلطان چنين گفت :\r\n گَردِ ستور تو كه چو مورند و چون ملخ * بر خوشه‌ها و دانهء دهقان نشسته است\r\nباران عدل‌بار كه اين خاك سالهاست * تا بر اميد وعدهء باران نشسته است \r\nسلطان را خوش آمد و دستور داد تا دست تعرض لشكريان از مزارع كوتاه شود . اين داستان با اندك اختلافى در لباب الالباب ، ج 1 ، ص 277 نيز آمده ، ولى آنجا به‌جاى طغرل سوم سلجوقى ، سلطان علاء الدين تكش خوارزمشاه را نام برده‌اند ، و ظاهرا همين هم بايد صحيح باشد . . . » « 1 »\r\n\r\nعقيدهء متفكرين و صاحبنظران نسبت به كشاورزان\r\nبا اينكه طبق نظريات مذهبى و اخلاقى ، كشاورزان و عامهء مردم امانت خدا هستند ، و سلاطين و خداوندان قدرت بايد در حفظ حقوق آنها كوشا باشند ، عملا در تمام دوران بعد از اسلام ، جز تنى چند از سلاطين و زورمندان ، هيچ‌يك از مسئولين امور كماهوحقه ، به رعايت حال اين طبقهء وسيع توجه و عنايت شايانى نكرده و هميشه مال و جان و حقوق انسانى آنان مورد تجاوز و دستبرد قرار گرفته است .\r\nدر ترجمهء تاريخ طبرى در ذكر خطبهء منوچهر ، پس از مقدمه‌اى از خصال « كمال مطلوب » يك پادشاه سخن مىگويد از جمله مىنويسد : « يك پادشاه دادگستر واقعى بايد نعمتهاى جهانى را فقط براى خود نخواهد بلكه با حسن‌نيت و سعهءصدر همهء افراد اجتماع را در خوشيها و خوراكها و پوشاكها شريك و سهيم خود گرداند . . . بايد هر چيزى كه ملك را بود از نعمت و خواسته و فراخى ، رعيت را همچنان بدهد . . . مگر آنچه كه ملك را باشد خاص و رعيت را آن به كار نيايد . . . اما آن چيز كه همه خلق را به كار آيد نبايد خاص خويش دارد و خلق را از آن بازدارد چنان كه گويد فلان طعام را مخوريد تا من خورم . . . اگر كسى از رعيت پيش ملك تظلم كند ملك آن ستم از وى بازدارد ، و اگر چيزى ستده باشد بقهر بفرمايد تا باز دهد . اگر آن عمل - دار ، ندارد ملك از خاصهء خود بدهد و آن عامل را ادب كند تا چنان نكند . . . » « 2 » در جاى ديگر به كارداران و اولياى امور اندرزهاى عالى و عميق مىدهد و مىگويد « شما كار دارانيد ، برين رعيت داد كنيد و ستم نكنيد كه اين رعيت سبب خورش و طعام و شراب من است و شما هرگاه كه داد كنيد اين رعيت جهان را آبادان دارند و خراج من زودتر حاصل شود و روزيها بيشتر به سپاه برسد ، و هرگاه كه بيداد و ستم كنيد رعيت دست از آبادانى بدارد و جهان ويران شود و خراج من ناچيز مىشود . زينهار اين رعيت را نگاهداريد و هر آنجا كه اندر جهان آبادانى بايد كردن . . . نفقه از بيت المال زود بدهيد و آبادانى كنيد . . . اگر ندارند از بيت المال من ايشان را وام دهيد تا آن آبادانى كرده شود . به وقت غله آن وام از غله ستانيد و اگر آن وام يك سال نتواند داد به دو سال و سه سال بازستانيد ؛ هر سال چهار يكى يا سه يكى يا نيمى ، چندانكه برايشان پديد نيايد\r\n\r\n\r\n","description":"","footnote":"\r\n( 1 و 2 ) . تلخيص از : مجلهء يادگار ، سال چهارم ، شمارهء نهم و دهم ، ص 84 .\r\n","page_name":" 115 ","page_number":123},
  {"content":"\r\n\r\nو حال ايشان تباه نشود . » « 1 »\r\nهمين مطالب ، اندكى مشروحتر ، در تاريخ الرسل و الملوك ( يعنى در اصل كتاب طبرى ) موجود است . در اين كتاب گرانقدر پس از مقدمه‌اى از قول منوچهر مىخوانيم :\r\n« . . . حق رعيت بر پادشاه آن است كه دربارهء ايشان مهربانى كند و امور آنان را به عدالت تمشيت دهد ، و آنان را به كارى كه طاقت ندارند وادار نسازد ، و هرگاه دچار بلاى آسمانى يا زمينى شوند ، كه موجب نقصان غله و كمى حاصل گردد ، خراجى را كه از آنان مىگرفتند تخفيف يا تقليل بدهد يا به كلى ببخشد . و هر وقت گرفتار مصيبتى گردند . . . خسارتشان را جبران نمايد . . . » « 2 »\r\nدر كتاب غرر سير الملوك نيز به مطالبى كه مربوط به كشاورزان است برمىخوريم : « آنجا كه پادشاه ستم كند آبادى پديد نيايد . شهريار دادگر به از پربارانى است . شير درنده از شاه ستمگر بهتر است و شاه ستم‌پيشه از آشوبى كه دوام يابد بهتر . . . خراج ستون كشور است كه باداد افزايش گيرد و از ستم كاهش . » « 3 »\r\nمردم استخر از نيامدن باران شكايتى به دست اردشير دادند ، زير آن نوشت اگر آسمان از باريدن بخل ورزيده ابر ما خواهد باريد . فرمان داديم شكست شما را جبران و بينوايان را با برگ و نوا كنند . « 4 »\r\nدر كتاب مروج الذهب مسعودى در ضمن توصيف پادشاهى پسر بهرام به روش « اقطاع » و عواقب شوم آن اشاره شده كه قابل توجه و شايان نقل است : « . . . چون نوبت حكومت به پسر رسيد ، وضع مملكت رو به خرابى نهاده وى به خدمتگزاران و اطرافيان خود تيولها داد و در نتيجه املاك از آبادكنندگان تهى شد . روزى موبدى از سر خيرخواهى به شاه گفت : « اى پادشاه ، تو املاك را از صاحبان و آبادكنندگانش ، كه خراجگزار و ماليات بده بودند گرفتى و به اطرافيان و خدمه و مردم بيكار دادى كه به سود آنى چشم دوختند و منفعت زود خواستند و آبادى و مآل بينى را ، كه مايهء اصلاح املاك بود ، از نظر دور داشتند و بسبب تقرب پادشاه ، در كار وصول ماليات ايشان سهل‌انگارى شد ، و بار ديگر به ماليات‌دهندگان و آبادكنان املاك ستم روا داشتند تا جايى كه املاك را رها كردند و ازديار خويش برفتند و در املاك اهل نفوذ سكونت گزيدند ؛ و آبادى كم شد و املاك خرابى گرفت و ماليات كاهش يافت و سپاه و رعيت تباه شد . . . » چون شاه سخن موبدان بشنيد سه روز در همانجا كه بود مقام گرفت و وزيران و دبيران و ديوان‌داران را احضار كرد كه دفتر بياوردند ؛ و املاك را از خاصان بگرفتند و به صاحبانش پس دادند و رسوم سابق را معمول داشتند و آبادى آغاز كردند . . . زمين آباد شد ، ولايت حاصل فراوان داد ، مال بسيار به نزد خراجگيران فراهم آمد ، و سپاه قوت گرفت و ملك به نظام آمد . . . » « 5 »\r\nهمچنين در پندنامهء امير سبكتكين به فرزندش ، به مواردى برمىخوريم كه به رعايت احوال كشاورزان مربوط است ؛ از جمله مىگويد : « هركسى كه مال بىوجه از رعايا بستاند ، مال\r\n\r\n\r\n","description":"","footnote":"\r\n( 1 ) . ابو على بلعمى ، ترجمهء تاريخ طبرى ، به اهتمام دكتر محمد جواد مشكور ، ص 39 به بعد ( به اختصار ) .\r\n( 2 ) . تاريخ الرسل و الملوك ، پيشين ، ص 52 به بعد ( به اختصار ) .\r\n( 3 و 4 ) . ص 484 .\r\n( 5 ) . ج 1 ، 248 ( به اختصار ) .\r\n","page_name":" 116 ","page_number":124},
  {"content":"\r\n\r\nعنقريب و بال او باشد ؛ رعايا گنج پادشاهند ، چون گنج تهى باشد گنج به چه كار آيد ؟ و نيز نمىگويم كه چنان نرم‌شو كه مال حق از رعايا نستانى . . . هركه را حقى واجب باشد بلطف از وى بستانى . . . » « 1 » خيام در نوروزنامه ضمن توصيف آيين مملكتدارى شهرياران دادگستر ، مىگويد كه در عهد آنان « . . . دستهاى تطاول كوتاه بودى و عمال بر هيچكس ستم نيارستندى كردن و يك درم از كس بناحق نتوانستندى ستدن ، و غلامان بيرون از قانون قرار و قاعده هيچ از رعايا نيارستندى خواست ، و خواسته و زن فرزند مردمان در امن و حفظ بودى ، و هركس به كار و كسب خود مشغول بودند از بيم پادشاه . » « 2 »\r\nدر مرصاد العباد شيخ نجم الدين رازى ، دربارهء وظايف وزير چنين آمده است : « و ديگر براستى وزير با امرا و اعيان و رعيت و اجناد بدان وجه باشد كه بر اموال ايشان مشفق بود و پيوسته بر غمخوارگى و تيمار ايشان مشغول باشد ؛ چنان كه سازوبرگ و آلت و عدت رعيت فراهم آورد و احشام آنها را با برگ و نوا مرفه الحال نمايد و برايشان بارى گران ننهد ؛ و اين معنى براستى آنوقت دست دهد كه وزير در عمارت و زراعت ولايت كوشد ، و در نهاد او آفت حرص جمع مال پديد نيايد ، ظلم و بدعت نهادن آغاز نكند و جامه و وظيفهء لشكريان را در نقصان نيندازد ، كه هم رعيت خراب شود و هم اجناد بىبرگ مانند . خرابى رعيت خرابى ولايت خواهد بود . . . پس بايد وزير براستى در بند آبادانى ولايت و رعيت و اشراف و اجناد و احشام بوده باشد . » « 3 »\r\nدكتر لمتون مىنويسد :\r\nبا اينهمه انكار نمىتوان كرد كه اين نظر اخلاقى بمرور دهور بيش‌ازپيش به‌دست فراموشى سپرده مىشد و يگانه موقع يا مهمترين موقعى كه يك تن روستايى با دستگاه حكومت ارتباط پيدا مىكرد هنگامى بود كه سروكار او با مأمور خراج مىافتاد ، و ديوانيان بيشتر به چشم ماليات‌دهنده به دهقان مىنگريستند .\r\nدر فرمانهايى كه بعنوان مأموران حكومت يا ديگران صادر شده است پندهايى در بارهء نيكرفتارى با مردم ديده مىشود ، و در فرمانهاى قبل از مغول ، كرارا سخن از اين رفته است كه دهقانان ودايع الهىاند . اما گذشته از اين مواعظ زاهدانه جنبهء عملى مطلب نيز رها نشده و در آن واحد گفته‌اند كه وجود روستاييان فقير و بينوا موجب تنزل ميزان ماليات و سرانجام انحطاط مملكت خواهد شد . « 4 »\r\nدر مرصاد العباد در فصل مربوط به « سلوك رؤسا و دهاقين و مزارعان » در پيرامون وظايف مالكين و كشاورزان و طرز رفتار هريك مطالبى هست كه به ذكر جمله‌اى چند از آن قناعت مىكنيم :\r\n« رؤسا و دهاقينى كه مال و ملك دارند و محتاج مزارعان و شاگردان و مباشران و\r\n\r\n\r\n","description":"","footnote":"\r\n( 1 ) . سعيد نفيسى ، در پيرامون تاريخ بيهقى ، ج 1 ، ص 248 ( به اختصار ) .\r\n( 2 ) . نوروزنامه ، تصحيح مجتبى مينوى ، ص 17 به بعد .\r\n( 3 ) . چاپ تهران ، ص 268 ( به نقل از : مالك و زارع در ايران ، ص 17 پانويس ) .\r\n( 4 ) . مالك و زارع در ايران ، پيشين ، ص 18 .\r\n","page_name":" 117 ","page_number":125},
  {"content":"\r\n\r\nمزدوران باشند تا از بهر آنها به زراعت و عمارت مشغول باشند ، شرايط و آداب ايشان آن است كه اول به مال و ملك خويش مغرور نشوند و دل به آن ننهند و در دست خود رعايت و امانت شناسند . . . بايد كه بر مزارع و مباشر و شاگرد و مزدور هيچ حيف نكند و مزد و نصيب ايشان تمام رساند . . . بزرگان گفته‌اند بر يك لقمه نان ، تا پخته شود ، سيصد و شصت كس كار مىكنند از كارنده و درونده و درودگر و آهنگر و ديگر حرفتها . . .\r\nطايفهء دوم مباشران و كدخدايان و نمايندگان . بايد اينها ميان رعيت سويت نگاه دارند و جانب قوى بر ضعيف ترجيح ننهند و رشوت نستانند و يار حق باشند و تقويت دين و اهل دين كنند و رعايا را آسوده و مرفه دارند و در دفع ظلم از ايشان جد بليغ نمايند و از مال و ملك رعيت طمع بريده دارند و كوته‌دست و قانع باشند و زندگى به صلاح كنند . . . و مفسدان را ماليده دارند . . .\r\nو يقين شناسند كه هرچه امروز بر ايشان و بر رعيت مىرود جمله از ايشان پرسند : « كلكم راع و كلكم مسؤول عن رعيته » رعيت را به زبان خوش استمالت نمايند . . .\r\nطايفهء سوم مزارعان و مزدورانند كه در ملك ديگران برزيگرى دارند و بايد امانت و ديانت به‌جاى آرند و از خيانت و تصرفات فاسده اجتناب كنند و شفقت دريغ ندارند و در غيبت و حضور مالكان و مباشران و كدخدايان و دهقانان راستى و پاكى ورزند ، و در حفظ مال و ملك ايشان بكوشند و در عمارت و زراعت جد بليغ نمايند و بر چهارپايان ظلم نكنند و بار گران ننهند و كار بسيار نفرمايند و بسيار نزنند ؛ و هرچه بر ايشان رود زيادت از توسع ايشان ، حق تعالى فردا بازخواست كند و انصاف بستاند و انتقام بكشد . » « 1 »\r\nبه نظر دكتر لمتون :\r\nنظريهء شيخ نجم الدين مشتمل بر بسيارى از بهترين نظرياتى است كه در تمدن اسلام قرون وسطى وجود داشته و يك منظره از اجتماعى را نشان مىدهد كه مىتوان گاه‌گاه در روزگار قديم و دوران متأخر سراغ كرد . با اينهمه طرز فكر او نسبت به كشاورزى و كسانى كه به اين كار اشتغال دارند طرز فكر اكثريت مردم نبوده است . در آن ايام ، غالبا دو چيز مايهء اختناق اين فكر مىشد : يكى عقيدهء كسانى كه زمين را منبع عوايد مىپنداشتند و ديگر عقيدهء كسانى كه در مورد جامعه قائل به درجات و طبقات بودند و دهقان را فقط و فقط مولد خوراك ساير طبقات مىدانستند . كسانى كه قائل به نظر اول بودند مىپنداشتند كه فقط با صلاح‌انديشى مىتوان بهره كشيدن از زمين و زارع را محدود كرد ؛ زيرا استثمار اگر از حد معينى بگذرد موجب ويرانى زمين و پراكندگى دهقانان مىشود . اين فكر تا حدى موجب حمايت از كشاورزان مىشد اما رفته‌رفته كه واگذارى اراضى براى مدتى كوتاه به اين و آن ، و همچنين خريد مناصب و مقامات مرسوم شد ، اين نظر بطور كلى بىاثر ماند .\r\nو اما كسانى كه قائل به درجات و طبقات اجتماعى بودند منتهاى مراتب چنين\r\n\r\n\r\n","description":"","footnote":"\r\n( 1 ) . ص 294 به بعد ( به نقل از : مالك و زارع در ايران ، ص 27 - 26 ) .\r\n","page_name":" 118 ","page_number":126},
  {"content":"\r\n\r\nمىانديشيدند كه هر فرد بايد داراى كارى باشد كه بيش از ساير كارها استعداد آن‌را دارد . ولى همين افراد در عمل بيشتر متوجه اين نكته بودند كه دهقانان تنها وظايف خود را بايد انجام دهند و ديگر هيچ حقى براى آنان قائل نبودند :\r\nزيرا مىترسيدند كه مبادا در غير اين صورت ، سلسلهء درجات اجتماعى از هم گسيخته شود .\r\nاين نظر موجب تقويت افكار و تمايلات كسانى بود كه در ايران قبل از اسلام ، طالب بقاى وضع اجتماعى موجود بودند ، و اين تمايلات و افكار همان است كه تا امروز با اندك تغييرى باقىمانده است . « 1 »\r\nدر التوسل الى الترسل سندى هست كه اين نظر را با اندكى صراحت مطرح مىكند .\r\nسند مورد بحث ، فرمانى است كه به نام معمار خوارزم صادر شده است ، و متعلق به نيمهء دوم قرن ششم هجرى ( قرن دوازدهم ميلادى ) است . ديباچهء فرمان به شرح زير است :\r\n« جهاندارى را مبادى و مقدمات بسيار است و شهريارى را مصالح و مهمات بيشمار . . . اصل معظمتر و ركن محكمتر از اصول و اركان پادشاهى . . . عمارت و آبادانى و زراعت و دهقانى ولايت است كه : « التمسوا الرزق فى خبايا الارض » ؛ چه كه مصالح جهانبانى به عمارت و آبادانى مضبوط شود و شرايط مملكت به روابط دهقنت مربوط باشد : « لا ملك الا بالرجال و لا رجال الا بالمال و لا مال الا بالعماره » و اگر در عمارت و آبادانى اهمال و فتور رود ، در اموال ديوانى نقصانى و قصورى پيدا آيد . و چون عرصهء ديوان تنگى گرفت و وجوه دخل نقصان پذيرفت ، مصارف اخراجات روى در حجاب تعذر كشد و مواجب به واجب خدم و حشم نرسد و موجب اختلال آراء و انفاس اهوا شود ، و فتور به صدق نيت خدمتگاران ، و كدورت به صفا . . . راه يابد و انديشهء تفرق در دلها جاى گيرد . و اگر تدارك آن فرموده نشود . . . العياذ باللّه ، عقد پادشاهى واهى گردد و قاعدهء مملكت انهدام پذيرد . . . » « 2 »\r\nپس از يك نصيحت كلى به گيرنده فرمان مبنى بر اينكه بايد به شيوهء پدرش ( كه پيش از او داراى اين مقام بوده است ) رفتار كند و طريق صداقت بپيمايد ، نويسندهء فرمان ، به سخنان خود چنين ادامه مىدهد : « و ميان توفير ديوان و ترفيه رعايا جمع گرداند بلكه رعايت جانب رعيت اولى داند ، كه چون رعيت معمور باشد و رغبت ايشان در دهقنت موفور ، مال ديوانى بتمامى با ذخيرهء نيكونامى حاصل آيد . . . و با مردمان و رعايا على العموم ، و عمال و متصرفان و دهاقين و كاركنان ، بتخصيص ، طريق مجاملت و حسن معاملت برزد ؛ كه حرمت اين جهان با تبعهء بدنامى چيزى نيرزد . و همگنان را به حسن رعايت عنايت خويش مستظهر دارد و به زراعت و عمارت و امتثال حكم خود متوفر ؛ و هركه از اعمال اثر تخيّر در خدمت فرا نمايد و در عمارت و آبادانى بيفزايد او را به زيادت شفقت و برتبت و اهتمام و تقويت خويش مخصوص گرداند . . . تا او را به مزيد انعام و اكرام از ابناء جنس مميز گردانيم . . . و آنكه\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 30 - 29 .\r\n( 2 ) . ص 11 - 110 ( به نقل از : مالك و زارع در ايران ، ص 20 - 19 ) .\r\n","page_name":" 119 ","page_number":127},
  {"content":"\r\n\r\nشرايط عمارت و زراعت و جدوجهد فرو گذارد و بدبختى او را بر اهمال و اغفال دارد . . . آنچه شمس الدين از تنديب و تأديب او به خويشتن تواند بطريقى كه داند بتقديم رساند . و اگر بملامت و تنبيه از ضلالت و تقصير منزجر نشود . . . به ديوان اعلى باز نمايد . . . تا ديگرى را كه بر خلاف او رود . . نصب فرماييم . . . » « 1 »\r\nدر سياستنامه خواجه نظام الملك به مطلبى برمىخوريم كه اندكى شبيه به اين طرز فكر است . خواجه اصرار دارد كه بايد در انتخاب عمال خراج دقت كرد . و سفارش مىكند كه ايشان بايد با رعيت مدارا كنند .\r\nعمال را كه عملى دهند ايشان را وصيت كردن بايد تا با خلق خداى نيكو زيند ، و از ايشان جز مال حق نستانند ؛ و آن نيز به مدارا و مجاملت طلب كنند . و تا ايشان را دست به ارتفاعى نرسد آن مال را نخواهند ؛ كه چون پيش از وقت خواهند ، رعايا را رنج رسد و درم‌گانهء ارتفاعى كه خواهد رسيدن ، به نيم‌درم بفروشند از ضرورت ، و در آن ، مستأصل و آواره شوند . و اگر كسى از رعيت درماند و به گاو و تخم حاجتمند گردد ، او را وام دهند و سبكبار دارند تا بر جاى بماند و از خانهء خويش به غربت نيفتد . « 2 »\r\nنظام الملك در ص 119 كتاب خود ، مىگويد اگر خللى در كار كشاورزى و كشاورزان روى نمود بايد بيدرنگ به تحقيق پرداخت و ريشهء فساد و انحطاط را دريافت و در مقام جبران برآمد .\r\nو به نظر لمبتون : عامل اصلى و محرك واقعى نظام الملك در اين اندرزها اين است كه خللى در اركان سلطنت راه نيابد و بسط و تعميم كشاورزى در دهات ، موجب وصول مالياتها ، و آبادانى مملكت گردد . به‌نظر نظام الملك خداوندان پول و زور براى تأمين مصالح اينجهانى و آنجهانى بايد در فعاليتهاى عمرانى شركت جويند و از بذل مال در اين راهها دريغ نورزند .\r\n. . . و ديگر آنچه به عمارت جهانى پيوندد ؛ از بيرون آوردن كاريزها و كندن جويها و پلها كردن بر گذر آبهاى عظيم و آبادان كردن ديهها و مزارع و برآوردن حصارها و ساختن شهرها و پىافكندن بناهاى رفيع به‌جاى آرد ، و بر شاهراهها رباطها فرمايد و مدارس از جهت طلاب علمان ؛ تا از كردن آن ، نام نيك هميشه او را بماند و ثواب آن مصالح بدان جهان او را حاصل شود و دعوات بخير او را پيوسته شود . . . « 3 »\r\nدر ميان كتابهايى كه براى تعليم و تربيت طبقهء ممتاز نوشته شده است ، نظريات مؤلف قابوسنامه در مورد كشاورزان قابل نقل است :\r\n. . . سپاه را نگاه‌دار و بر رعيت مسلط مكن . همچنانك مصلحت لشكر نگاه‌دارى ، مصلحت رعيت نيز نگاه‌دار ؛ از بهر آنكه پادشاه چون آفتاب است ، نشايد كه بر يكى تابد و بر يكى نتابد . و نيز رعيت به عدل توان داشت ، و رعيت از عدل آبادان\r\n\r\n\r\n","description":"","footnote":"\r\n( 1 ) . ص 11 - 110 ( به نقل از : مالك و زارع در ايران ، ص 20 - 19 ) .\r\n( 2 ) . چاپ شفر ، ص 18 ( به نقل از : همان مأخذ ، ص 20 ) .\r\n( 3 ) . همان . ص 119 .\r\n","page_name":" 120 ","page_number":128},
  {"content":"\r\n\r\nباشد ؛ كه دخل از رعيت حاصل مىشود . پس بيداد را در مملكت راه مده ، كه خانهء ملكان از داد بر جاى باشد و قديم گردد ، و خانهء بيدادگران زود نيست شود ؛ از بهر آنكه داد آبادانى بود و بيداد ويرانى . « 1 »\r\nمؤلف قابوسنامه در موارد ديگر به فرزند خود اندرز مىدهد كه پيوسته كوشا باشد و از « عمارت كردن ضياع و عقار » نياسايد .\r\nنظام الملك در فصل دهم سياستنامه مىگويد : « واجب است پادشاه را از احوال رعيت و لشكر و دور و نزديك خويش پرسيدن و اندك و بسيار آنچ رود ، دانستن . و اگر نه چنين كند ، عيب باشد و بر غفلت و ستمكارى حمل كنند و گويند فساد و دست‌درازى كه در مملكت مىرود يا پادشاه مىداند يا نمىداند . اگر مىداند و آن را تدارك و منع نمىكند آن است كه همچو ايشان ظالم است و به ظلم رضا داده است ؛ و اگر نمىداند بس غافل است و كم‌دان . . . »\r\nغزالى در كتاب نصيحة الملوك براى آنكه تاحدى از مظالم حكام و فرمانروايان جلوگيرى شود پيشنهاد مىكند كه سلطان « آسان حجاب » باشد ؛ يعنى ارباب رجوع و متظلمان را به حضور خود بپذيرد . هرگاه رعيت دانست كه پادشاه آسان حجاب است ( يعنى به حرف مردم رسيدگى مىكند ) عمال ستم نتوانند كرد به رعيت ، و نه رعيت بر يكديگر ؛ و به آسانى حجاب از همه كارها آگاه بود . غزالى از شهرياران دادگر قبل از اسلام به نيكى ياد مىكند ، مىگويد :\r\n« كوشش اين پادشاهان به آبادانى جهان بود ؛ از بهر آنك دانستند كه هرچند آبادانى بيشتر ، ولايت ايشان بيشتر ، و رعيت به انبوه‌تر . و نيز دانستند كه حكيمان راست گفتند كه دين به پادشاهى ، و پادشاهى با سپاه و سپاه به خواسته ، و خواسته به آبادانى و آبادانى به عدل استوار است . » « 2 »\r\nبه نظر غزالى ، ويرانى و زوال ملك از يك طرف به علت ضعف ملوك و از طرف ديگر ، به سبب ظلم آنان پديد مىآيد ؛ و در هر حال ، اين امر موجب بينوايى و تنگدستى كشاورزان مىشود وى همچنين پادشاهان را از تحميل هرگونه - ماليات غيرمنصفانه بر مردم بر حذر مىدارد و مىگويد كه اين كار بدان ماند كه « كسى بنيان ديوار بكند ، تر و هنوز خشك ناشده سر ديوار برنهد ؛ نه سر ماند و نه بن ؛ شاهان و وزيران و كدخدايان بايد ماليات را در موقع مناسب و از طريق مناسب و بمقتضاى مصالح مملكت ، مطالبه كنند و از بينوايان چيزى نستانند ، و شاهان و وزيران و كدخدايان . . . مكلف به حفظ منافع رعايا شوند و سود آنان را سود خود بدانند تا بدينگونه در دنيا نام نيكو و در آخرت ، آمرزش و خشنودى پروردگار را به دست آورند . » غزالى در كيمياى سعادت خطاب به ارباب قدرت و سلاطين مىگويد : « در هر واقعه و پيشامد چنين انگارد كه او رعيت و ديگرى والى است . هرچه خود را نپسندد هيچ مسلمان را نپسندد ، ارباب حاجات را بر درگاه خود منتظر نگذارد . . . هر ظلم كه از عامل سلطان برود و خاموش باشد اين ظلم وى كرده باشد . » « 3 »\r\n\r\n\r\n","description":"","footnote":"\r\n( 1 ) . چاپ سعيد نفيسى ، ص 171 ( به نقل از : همان مأخذ ، ص 22 - 21 ) .\r\n( 2 ) . نصيحة الملوك ، چاپ جلال همايى ، ص 48 .\r\n( 3 ) . متون ، ص 23 به بعد .\r\n","page_name":" 121 ","page_number":129},
  {"content":"\r\n\r\nعنصر المعالى كيكاوس بن اسكندر در باب « چهل و سيم در آيين دهقانى » مىنويسد :\r\n« اگر دهقان باشى وقت كار دهقانى شناسنده باش ؛ هرچيزى كه بكارى مگذار كه از وقت خويش بگذرد ، كه اگر ده روز پيش از وقت كارى ، به كه ده روز پس ، و آلت كار و جفت ساخته و بسيجيده‌دار ؛ گاوان نيك‌خر ، و به علف نيكودار ؛ چنان كن كه هميشه جفتى يا تايى گاو فضله و آسوده‌دارى در رمه ، تا اگر گاوى را از آن كار علتى اوفتد ، اندر وقت از كارها باز نمانى و وقت كشت از تو در نگذرد . و چون وقت كشت و درودن نباشد پيوسته از شكافتن زمين غافل مباش و تدبير كشت سال ديگر امسال همىكن . . . چنان‌كن كه دايم به عمارت كردن مشغول باشى تا از دهقانى برخوردار باشى . . . » « 1 »\r\n\r\nحق رعيت :\r\nنويسندهء بحر الفوايد در بيان حق رعيت مىنويسد :\r\nبدانكه رعيت عيال خدايند ، و هركه رعيت را برنجاند خداى را آزرده است . روز قيامت ندا آيد : اى پادشاهان بدسيرت ، توانگران را درويش كرديد و درويشان را ضايع كرديد ؛ امروز حق مظلومان از شما بخواهيم . پيغامبر ( ص ) گفت ، هركه كارى از كارهاى پادشاهان تقليد كند و در حجاب بنشيند و خداوندان حاجت را راه ندهد ، خداى عز و جل رحمت خود را از روى محجوب كند . . . « 2 »\r\nدر كتاب داستانى داراب‌نامه كه به قول استاد پروين گنابادى ، « گزارندهء داستانهاى كتاب گويى مىخواهد شيوهء جهاندارى كورش كبير را تجسم دهد و در حادثه‌ها قهرمانيها و دليريهاى حيرت‌انگيز ايرانيان را در همه‌جا با مهربانيها و صلحجوييها و كردارهاى شرافتمندانه نسبت به مغلوب توأم مىكند . » ملك داراب در طى نبرد ، امراى ايرانى را فرا مىخواند و به آنان مىگويد : « اين ديار يمن است و ملك ياغى است . در ميان ما حرب است ، اما ما را با رعيت كارى نيست ؛ بايد كه در لشكر جار اندازيد و حكم كنيد رعيت يمن را كسى زحمتى ندهد و در ولايت يمن كسى خرابى نكند ؛ يك من جو و كاه به زور نستانند و هرچه لشكرى را احتياج باشد به زر بخرند تا رعيت از ما به زحمت نباشد ، و نام در يمن به ظالمى برنيايد كه پادشاهان را هيچ طاعتى وراى عدل نيست . » « 3 »\r\n\r\nارزش كشاورزى\r\n« زمانى مىگفتند كه « تمدن طفيلى مرد بيل به دست است . » اما ديگر مرد بيل به دست وجود ندارد . بيل به دست سابق ، امروز كارگرى است كه فرمان تراكتور را در دست دارد . كشاورزى نيز صنعت مىشود و ديرى نخواهد كشيد كه كشاورزان ناگزير شوند ميان مستخدمى سرمايه‌داران يا مستخدمى دولت ، يكى را برگزينند . » « 4 » به نظر ويل دورانت ، « مسألهء خوراك انسان و تهيه‌اش بنيان تمدن را تشكيل مىدهد . و كليسا و موزهء هنر و تالار موسيقى و كتابخانه و دانشگاه همه روبناى تمدن هستند و بايد در پشت اين تأسيسات ظاهرى ، باطن كشتارگاه را ديد . . . » « 5 » پيشينيان و اجداد ما نيز\r\n\r\n\r\n","description":"","footnote":"\r\n( 1 ) . قابوسنامه ، پيشين ، ص 240 .\r\n( 2 ) . بحر الفوائد ، به اهتمام محمد تقى دانش‌پژوه ص 173 .\r\n( 3 ) . مولانا محمد بيغمى ، دارابنامه ، به اهتمام دكتر ذبيح الله صفا .\r\n( 4 ) . ويل دورانت ، ارىيل دورانت ، درسهاى تاريخى ، ترجمهء احمد بطحائى ، ص 74 .\r\n( 5 ) . ويل دورانت ، تاريخ تمدن ، ( مشرق زمين گاهوارهء تمدن ) ، كتاب اول ، بخش اول ، ترجمهء احمد آرام ، ص 13 .\r\n","page_name":" 122 ","page_number":130},
  {"content":"\r\n\r\nاز ديرباز قوام و دوام زندگى را فرع تحصيل خوراك و پوشاك و اطفاى شهوت مىدانستند و زندگى مادى را تركيبى از حلق و دلق و جلق مىشمردند ، و براى دوام حيات مادى ، مردم را به فعاليتهاى كشاورزى تشويق مىكردند :\r\n . . . ديگران نشاندند ما خورديم ، * ما بنشانيم ديگران بخورند \r\n« مرزبان‌نامه »\r\n بكاشتند و بخورديم و كاشتيم و خورند * چو بنگرى همه برزيگران يكديگرند\r\nز باغى كه پيشنيان كاشتند * پس آيندگان ميوه برداشتند\r\nچو كشته شد از بهر ما چند چيز * ز بهر كسان ما بكاريم نيز \r\n- نظامى\r\n شهريارا آن شنيدستى كه در روز شكار * شاه كسرى كرد سوى پير دهقانى گذر\r\nپير دهقان جوزبن مىكشت ، با وى گفت شاه * نيستى گويى بتحقيق از فلاحت با خبر\r\nجوزبن آخر نيارد كمتر از سى سال بار * تو كجا يا بى از او بر ، روزگار خود مبر\r\nگفت ما خورديم بر ، از كشته‌هاى رفتگان * هركه آيد گو برى او هم ز كشت ما بخور \r\n- ابن يمين\r\nسخن صاحبنظران در پيرامون طبقهء عظيم كشاورزان بسيار است از جمله اوحدى گويد :\r\n به تو معمور داده‌اند اين ملك * ز خرابى مهل كه گيرد كلك\r\n. . . تا رُخ اين زمين نخارى تو * بجز از خاك و خس چه دارى تو\r\nهمه اندر تراش چون تيشه * كى بماند درخت در بيشه\r\nگوشت دهقان به هر دو ماه خورد * مرغ بريان چريك شاه خورد\r\nدست دهقان چو چرم گشته ز كار * دهخدا دست نرم برده كه آر\r\nچه خورى تو ز دستوارهء او * نظرى كن به دستپارهء او\r\nدو سه درويش رفته در دره * پى گوساله و بز و بره\r\nشب فغانى كه گرگ ميش ببرد * روز آهى كه دزد خيش ببرد\r\nتو پر از باد كرده پشم بروت * كه كى آرد شبان پنير و قوروت\r\nچند در قهر ديگران كوشى * بهر خود شير ديگران دوشى \r\n- اوحدى\r\nبه نظر پطروشفسكى : « در آغاز قرن سيزدهم ميلادى ( قرن هفتم هجرى ) ، جامعهء فئودالى ايران برروى هم طريق اعتلا را مىپيموده و جريان پيدايش مالكيت فئودالى زمين بسيار پيشرفت كرده بوده ولى بعد موقتا بر اثر هجوم لشكريان چنگيز خان و شكست و ادبار حاصل از آن ، متوقف گشت . . . در آغاز قرن سيزدهم ، انشعابات وسيع شبكهء آبيارى روىزمينى و زيرزمينى ؛ چيره‌دستى و آزمودگى زارعان ، كه برغم آلات و ادوات كوچك زراعتى قادر بودند حاصل فراوان به دست آورند ؛ وجود شهرهاى بزرگ فئودالى پررونق ، كه جمعيت آن فشرده\r\n\r\n","description":"","footnote":"","page_name":" 123 ","page_number":131},
  {"content":"\r\n\r\nبود و صنعتها و پيشه‌ها ( بخصوص صنايع هنرى ) در آنها شكوفان و سرمايهء بازرگانى كلان بوده و تجارت بسط داشته است ( اعم از تجارت صادراتى و داخلى ، از طريق شاهراههاى كاروانرو ) جملهء اين عوامل ، گواه بر وجود گرايشهاى ترقيخواهانه در جامعهء فئودالى ايران در آغاز قرن سيزدهم ميلادى است .\r\nافزايش تضادهاى طبقاتى نيز در قرن دوازدهم و آغاز قرن سيزدهم ، خود نمودارى بطور كلى از جنبهء ترقيخواهانه و تكامل جامعه بود . . . در جامعهء فئودالى ايران آن روز ، دو گرايش متوازى سياسى وجود داشت ؛ يكى گرايش به طرف تفرقه و پاشيدگى فئودالى و سازمان نظامى اقطاعى ، و ديگر تمايل به تمركز دولت فئودالى و بسط شعب دستگاه بوروكراسى مركزى .\r\nگروههاى ياد شدهء طبقات فئودال كشورى هم در گيرودار بودند ، و بخاطر كسب قدرت و زمامدارى ، مبارزه مىكردند . در واقع ، هريك مبين يكى از گرايشهاى فوق شمرده مىشد . . . امپراتورى چنگيز خان با شركت فعال سران جامعهء مغول ، كه به صورت فئودال در آمده بودند ، تأسيس شد . و بالضروره دولت جديد مىبايست مبين منافع سران مزبور باشد ؛ و در نظر بزرگان صحرانشين جنگ دائم - جنگى كه ثمرهء آن فتح اراضى جديد و كسب غنايم به صورت اسبان جنگى و دام و اسلحه و منسوجات و طلا و نقره و استران و بردگان ، از زن و مرد باشد - تا حدى بخشى از فعاليت توليدى ايشان به‌شمار مىرفته است .\r\n. . . بطور كلى هجوم صحرانشينان فاتح به جامعه‌هاى متمدن و اسكان يافتهء قرون وسطايى ، على الرسم ، با ويرانى و غارت سرزمينهاى مفتوح همراه بود . . . يكى از نتايج سوء تسخير ايران و ممالك مجاور آن توسط لشكريان چنگيز خان ، همانا انحطاط و سقوط شبكهء آبيارى بود . ايران كشورى بود داراى زراعت واحه‌اى و آبيارى مصنوعى ، و شبكهء وسيع آبيارى روىزمينى ( جويها ، نهرها ، و جويبارهاى كوهستانى ، و زيرزمينى ) چاه و كاريز يا قنات . . .\r\nدر بعضى از نواحى ايران ، قريب سه ماه از وقت روستاييان در سال ، مصروف كار پرزحمت تنقيه و احياء و تعمير قنوات مىگشته است . بدين‌سبب ، تنها تخريب مستقيم سدها و ديگر تأسيسات آبيارى در امر آبيارى در وضع عمومى كشاورزان كشور تأثير مرگبارى نداشته بلكه ويرانى كشور و خالى از سكنه‌شدن بخشهاى آن ، و تقليل جمعيت ، و عدم تكافوى كارگر نيز در اين رهگذر مؤثر بوده است .\r\nلازم به اثبات نيست كه اين دو عامل تقليل شديد جمعيت و بالملازمه عدم كفايت عدهء كاركنان در روستا ، و همچنين خرابى و ويرانى تأسيسات آبيارى ، به خودى خود ، موجب سقوط شديد زراعت گشته بود . به اين دو عامل بايد عدم تكافوى دامهاى كارى ( براى امور زراعى ) و بذر را اضافه كنيم . پس از احياى هرات ، معلوم شد كه در آن واحه دام‌كارى به هيچ وجه يافت نمىشود ، و اهالى بالضروره خود را به گاوآهن بستند و ناچار عده‌اى را براى به دست آوردن دام كارى به افغانستان گسيل داشتند .\r\nيك عامل مهمتر ديگر كه موجب وقفه و انحطاط كشاورزى گشت ، همانا سياست مالياتى بود كه نخست بوسيله اولين جانشينان خان بزرگ و بعد از ايشان ، توسط ايلخانان اولوس هلاكوئى اعمال مىشد . اين سياست يكى از بيرحمانه‌ترين شكلهاى بهره‌كشى فئودالى\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nبود كه روستاييان را مرتبا فقير و فقيرتر مىكرد ، و اسكان و احياى كشاورزى را از ميان مىبرد كشاورزى ايران گرچه اندكى بعد ، اعتلايى نسبى را حايز گشت ولى به سطح قبل از غلبهء مغول نرسيد ، و هرگز اثرات ضربه‌اى كه از حملهء مغول بدان وارد آمده بود جبران نشد .\r\nيك نتيجهء ديگر فتح و غلبهء مغول ، تقويت دامدارى صحرانشينان در ايران و آسياى ميانه بود . فلات ايران از دوران باستان ، بسبب وجود مراتع عالى - زمستان در جلگه و تابستان در مرغزارهاى كوهستانى مرتفع - توجه صحرانشينان را جلب مىكرد . دامدارى صحرا - نشينان از ديرزمانى در ايران وجود داشت . يعنى در زمان هخامنشيان و اشكانيان و ساسانيان معمول بود ، و در آن زمان قبايل صحرانشين ايرانى به اين‌گونه دامدارى اشتغال داشتند .\r\nبخش صحرانشينى كشاورزى ايران در قرن هفتم ، بسبب نفوذ قبايل صحرانشين عرب - بدويان - و در قرنهاى يازدهم و دوازدهم ، قبايل صحرانشين ترك : يعنى غزان و خلجان و قپچاقيان ، تقويت شد . . . على الرسم صحرانشينان مغول و ترك ايران در قرون وسطى از انتقال به زندگى ثابت و اشتغال به زراعت احتراز مىجستند ، و بطورى كه مىدانيم ، ياساى چنگيزى نيز انتقال به زندگى ثابت و سكونت در يك مكان را براى صحرانشينان منع كرده بود . . . افزايش دامدارى صحرانشينى و توسعهء سطح مراتع در ايران قرن سيزدهم ، يكى از علل عقب‌ماندن اقتصاد كشور بوده است . كشاورزى قديم و پربركت ايران ، كه به چيره - دستى و آزمودگى روستاييان در امور زراعت و باغدارى متكى بود ، در بسيارى از نواحى آن سرزمين ، جاى خود را به دامدارى صحرانشينى يا نيمه‌صحرانشينى داد . ولى صحبت تنها بر سر اين نبود ، مهاجرت و نقل مكان صحرانشينان جريان تكامل جامعهء فئودالى را براى مدتى مديد متوقف ساخت . . . علاوه براين ، هرقدر موفقيت ايلخانان در جنگها كمتر مىشده و دايرهء فتوحات و كشورگشايى تنگتر مىگشته ، درآمد از راه غنايم جنگى نيز تقليل مىيافته ، و اين تقليل حتى در زمان اباقا خان محسوس گشته بود . تقليل مقدار غنايم ، باعث و محرك تشديد بهره‌كشى فئودالى از روستاييان گشت .\r\nرئيس ايل و قبيلهء صحرانشين - اعم از مغول و ترك و كرد و يا عرب - پيشوا و رئيس گروه جنگى قبيله نيز بود ، و در مقابل رعاياى كشاورز و ثابت و مقيد به زمين - زمينى كه به ملكيت رئيس مزبور داده شده بود - نقش بهره‌كش فئودال را ايفا مىكرد ، و بهره‌كشى اين خان صحرانشين ، از استثمار فئودال عادى بيرحمانه‌تر بود ، زيرا او مردى كوچ‌نشين و خانه - بدوش بود و اهتمامى براى حفظ زراعت در يك سطح معينى نداشت و اقدامى براى جلوگيرى از انحطاط آن به عمل نمىآورد . بويژه در نخستين دهه‌هاى حكومت مغولان - در دهه‌هاى فتوحات بزرگ - فقر روزافزون و از هستى ساقطشدن روستاييان ، در نظر مالك فئودالى و نظامى مغول و ترك در ايران ، بيم‌آور و هراس‌انگيز نبود ، زيرا فتوحات جديد ، غنايم و زمينهاى تازه در اختيار وى مىگذاشت . و اگر درون قبيلهء صحرانشين ، بهره‌كشى فئودالى از صحرانشينان عادى ، توسط بزرگان ، در تحت لفافهء رسوم عهد پدرشاهى و به صورتى ملايم ، اعمال مىشد ، در عوض ، همان بزرگان صحرانشين ، در مقام استثمار از روستاييان ثابت و اسكان‌يافتهء سرزمينهاى مفتوح ، به هيچ‌وجه مقيد به رسوم پدرشاهى نبوده و هيچگونه ملايمت و محدوديتى را رعايت\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nنمىكردند . . . مالك فئودال مغول . . . با زندگى صحرانشينى ، ترك علاقه نمىكرد . وى از روستاهاى خود فقط بهرهء فئودالى را وصول مىكرد كه غالبا جنسى بود ؛ از قبيل غله ، آرد ، ميوه ، شراب ، ابريشم خام . اين اجناس را در قرارگاه وى تحويل مىدادند . مالك فئودال و نظامى از خود زراعت نداشت و درآمدهاى خويش را بالتمام صرف خويشتن مىكرد و براى حرم خود ، اطرافيان و ارضاى هوسها و لذات خود صرف مىنمود . و اين در صورتى بود كه سرمايهء خويش را در بازرگانى كاروانى و يا رباخوارى به كار نمىانداخت . در منابع موجود ، هيچ خبرى حاكى از اينكه مالك فئودال و نظامى ، كه از بزرگان صحرانشين بود ، در كشاورزى پولى خرج كرده و يا در صدد توسعهء آن برآمده باشد ، ديده نمىشود . جنبهء عقب‌ماندگى روابط توليدى فئودالى در ايران آن عهد ، در اين پديده تجلى مىكند . . .\r\nدر جامعهء فئودالى عصر هلاكو خان بين طبقهء فئودالها ، چهار گروه عمده ديده مىشود :\r\n1 . اشراف نظامى صحرانشين كه بيشتر مغول و ترك و كرد بودند .\r\n2 . بزرگان غير صحرانشين و زميندار شهرستانها كه اكثرا ايرانى بودند .\r\n3 . مستوفيان و منشيان و خلاصه بوروكراسى كشورى كه اينان نيز ايرانى بودند .\r\n4 . روحانيان مسلمان .\r\nدو گروه نخستين ، گرايشهاى گريز از مركز داشتند و به ديگر سخن ، هواخواه پاشيدگى تجزيهء فئودالى بودند ، ولى دو گروه اخير الذكر متمايل به مركزيت بوده و به عبارت ديگر ، از فئوداليسم متمركز هواخواهى مىكردند . بنابه اظهار غازان خان ، اميران ، يعنى سران و بزرگان نظامى و صحرانشين مغول و ترك ، علنا خواهان غارت رعايا بودند . رشيد الدين مىنويسد كه سران لشكرى مغول ، روستايى ايرانى را از خاك زير پاى خود كمتر مىدانستند . بموجب يكى از فرامين غازان خان ، رعاياى سراسر مملكت به حدى آزرده و مرعوب شده بودند كه « اگر مگسى قادر مىبود چيزى از رعيت بگيرد ، او حتى در مقابل مگس نيز قدرت مقاومت نداشت . » « 1 »\r\nهمين طبقهء سودجو و غارتگر ، براى اجراى نقشه‌هاى خود ، از لاقيدترين نمايندگان كارمندان محلى ايرانى ، و همچنين از آنان كه مالياتهاى دولتى را به مقاطعه مىگرفتند ، براى چپاول طبقهء سوم ( يعنى رعايا ) استفاده مىكردند - علاوه براين ، در دولت هلاكو خان ، جريان ديگرى وجود داشت كه ظاهرا به عاقبت كار مىانديشيد و با چپاول نامحدود كشاورزان موافق نبود . اينان مىكوشيدند كه ميزان بهرهء فئودالى را تثبيت كنند ، و رفاه روستايى را ، كه بهره‌دهنده بود ، از گزند مصون دارند ، و در سطح معينى كه به نفع طبقهء فئودال باشد متوقف سازند ؛ و بارها ، خود را بمنزلهء دوستان روستاييان معرفى مىكردند . » « 2 »\r\n\r\n\r\n","description":"","footnote":"\r\n( 1 ) . جامع التواريخ ، نسخهء استانبول ، ورق 629 ( به نقل از : كشاورزى و مناسبات ارضى در ايران عهد مغول ، ج 1 ، ص 83 ) .\r\n( 2 ) . از « به نظر پطروشفسكى » تا اينجا خلاصه‌ايست از : كشاورزى و مناسبات ارضى در ايران عهد مغول ، ترجمهء كريم كشاورز ، ص 82 - 42 ( به تناوب و اختصار ) .\r\n","page_name":" 126 ","page_number":134},
  {"content":"\r\n\r\n\r\nتأثير حملهء مغول در كشاورزى ايران\r\nدر نتيجهء حملهء مصيبت‌بار مغول ، زندگى اقتصادى ايران و ديگر كشورهايى كه مورد اين هجوم قرار گرفتند ، دچار عواقب شومى گرديد . به حكايت منابع موجود ، شبكه‌هاى آبيارى به كلى خراب شدند ، عدهء نفوس سخت تقليل يافت ، و دامهاى كارى از ميان رفتند ، و قحطى و امراض سارى بروز كرد ؛ و اين عوامل در وضع كشاورزى ايران منعكس گرديد . خراسان بيشتر و زودتر از ديگر نواحى زيان ديد .\r\nبه گفتهء نسوى پس از نخستين هجوم ( 620 - 617 ه . ) همهء شهرها و قلاع خراسان بجز دژ « خرندر » ، كه متعلق به نسوى بود ، ويران شد . ولى تقريبا همهء فراريانى كه به آن قلعه پناه برده بودند ، بر اثر ابتلاء به بيمارى سارى ، جان سپردند . فاتحان ، روستاييان را از روستاها گرد آورده به سوى شهر عمدهء ناحيه مىراندند و در آنجا ايشان را به قتل رسانيده يا به اسيرى مى بردند ، و جوانان نرينه را مجبور مىكردند در كارهاى محاصرهء بلاد شركت كنند و خندق بكنند و براى دستگاههاى سنگ‌انداز ، سنگ بياورند و غيره .\r\nبسيارى از ساكنان ، كه براى نجات خويشتن به كاريزها پناه برده بودند ، در آن مجارى زيرزمينى درگذشتند . همه‌جا صحنه‌هاى متشابهى تكرار مىشده ؛ بطورى كه ، به گفتهء نسوى ، اگر به شرح وقايع پردازيم ، بالاجبار ، داستانهاى همانندى را نقل خواهيم كرد ، و فقط نامهاى سردارانى كه به محاصره پرداخته بودند و اسامى نقاط محصور ، تغيير خواهد كرد . طبق نوشتهء نسوى ، فاتحان حتى ذيروحى را كه در نقاط مختلف مىزيستند راحت نگذاشتند و به‌هيچ - كس از ساكنان ، رحم نكردند . و چنان وحشتى نفوس را فرا گرفته بود كه اسيران بيش از كسانى كه در خانه‌هاى خود نشسته و چشم به راه حوادث بودند ، آرامش داشتند . « 1 » به گفتهء جوينى ، تولوى خان در ظرف دو سه ماه ، نواحى و اطراف و اكناف خراسان را ويران و از سكنه خالى و مانند كف دست صاف كرد . « 2 »\r\nسيفى الهروى در كتاب خويش . خاطرات سالخوردگان را دربارهء ويرانى وحشت‌انگيزى كه در سراسر خراسان پس از هجوم مغول در ( 619 - 617 ه . ) به‌بار آمده بود ، نقل مىكند :\r\nسالخوردگان ، سخنان شهود عينى را باز گفته به مؤلف اظهار داشته بودند كه در ناحيهء هرات نه مردم باقى مانده نه گندم و نه آذوقه و نه پوشاك . « 3 »\r\nشهود عينى مذكور مىگفتند كه : « خراسان خراب است و از اينجا ( هرات ) تا مازندران كسى را امكان سكونت و مجال توطن نيست . در اقليمى كه نيمى ازو جاى شيران و گرگان است و باقى خراب و ويران . » « 4 »\r\nمؤلف باز همانجا چنين مىگويد : « از مولانا مرحوم خواجه ناصر الملة والدين جشتى طيب اللّه رمسه چنين - شنودم كه او گفت ، از حدود بلخ تا حدود مغان يك سال پيوسته خلق\r\n\r\n\r\n","description":"","footnote":"\r\n( 1 ) . نسوى ، ص 54 - 52 ( به نقل از : كشاورزى و مناسبات ارضى . . . ، ص 114 ) .\r\n( 2 ) . جوينى ، مجلد اول ، ص 119 ( به نقل از همان مأخذ ، ص 114 ) .\r\n( 3 ) . تاريخ سيفى ، ص 83 ( به نقل از همان مأخذ ، ص 114 ) .\r\n( 4 ) . همان ، ص 84 ( به نقل از همان مأخذ ، 114 ) .\r\n","page_name":" 127 ","page_number":135},
  {"content":"\r\n\r\nگوشت آدمى و سگ و گربه مىخوردند ؛ چه چنگيزيان جملهء انبارها را سوخته بودند . » « 1 »\r\nاز اين داستان چنين برمىآيد كه در آن سال ، گندم نكاشته بودند . مؤلف مزبور از قول سالخوردگان نقل مىكند كه شيخ احمد بن محمد قواس با هفت تن فرارى ديگر ، چهار ماه در كوههاى غور پنهان شده بودند . هر روز يك تن از آنان در پى طعمه مىرفت و هرچه به دستش مىآمد ، اعم از آدمى و خر و سگ و شغال و موش و يا پرندهء زنده يا لاشه ، براى رفيقان مىبرد . روزى پيرمردى كه بر خرى سوار بود رسيد . او از پيرمرد خواست كه خر را بدهد و الا كشته خواهد شد . پيرمرد در عوض ، كيسه‌اى زر به او عرضه داشت ، ولى مورد قبول واقع نشد ؛ زيرا كه با پول هيچ خوراكى به‌دست نمىآمد . « 2 »\r\n« مؤلف باز همانجا خبر مىدهد كه پس از كشتار عمومى سال ( 619 ه . ) فقط مشتى از كسان ، كه اتفاقا جان به‌در بردند ، باقىمانده بودند - 40 مرد از طبقات مختلف كه در ويرانهء مسجدى سكنى گزيدند . « 3 » و در روستاى حومهء هرات هم عدهء نجات‌يافتگان بيش از صد نفر « 4 » نبود - مگر در « حايطى » كه يكى از امراى مغول قريب هزار نفر از اسيران را ، كه مورد عفو قرار گفته بودند ، گردآورده شرط كرده بود كه ايشان را آسوده گذارد و رعاياى او باشند . » « 5 »\r\nسيفى به اتكاى خاطرات سالخوردگان ، داستان عجيبى دربارهء شرايط زندگى آن چهل نفر جان به‌در برده ، كه در ويرانه‌هاى هرات مىزيستند ، نقل مىكند : اينان در طى سال اول ، از لاشه‌هاى آدميان و حيوانات مرده تغذيه مىكردند و بعد ، از حدود ويرانه‌ها در پى آذوقه بيرون مىآمدند و از راهزنى نيز مضايقه نداشتند ، ولى بااين‌حال ، يافتن خوراكى در آن حوالى بسيار دشوار بود . بدين‌سبب ، در سال دوم ، به چهار گروه تقسيم شدند : گروهى در هرات باقى ماندند ، و سه گروه ديگر ، كه هريك مركب از ده نفر بود ، براى دزدى به نواحى دوردست غرچستان ( در بخش علياى رود مرغاب ) و خواف و مرو رفتند . در غرچستان شبانه ، پنجاه اسب از مغولان ربودند و به هرات آوردند . گروه ديگرى نزديك مرو به كاروانى حمله كرده و ده خروار غله به‌دست آورد . هراتيان سال دوم را با اين آذوقه گذرانيدند . . . اين داستان نشان مىدهد كه شرق خراسان تا چه‌حد ويران و خراب شده بود ؛ زيرا كه مشتى هراتيان فقط با دزدى و راهزنى قادر بودند قوت يوميهء خود را به‌دست آورند و حتى براى دزدى ناچار بودند از 150 تا 800 كيلومتر از هرات دور شوند و نزديكتر ، چيزى يافت نمىشده . « 6 »\r\nو چون بعد از چهارده سال ، در سنهء 634 ه . خان بزرگ ، اوكتاىقاآن ، فرمود تا هرات را احياء كنند و عده‌اى از اسيران ( هزار نفر پيشه‌ور و نساج ) را ، كه بعد از تسخير هرات از آن شهر كوچانده بودند ، بازگردانيدند ، ديدند كه در پيرامون ويرانه‌هاى شهر ، تقريبا نه - روستايى باقىمانده و نه‌دام كارى و « جويها انباشته است . » « 7 » و بدين‌سبب ، نخستين ساكنان هرات احياء شده بناچار ، بجاى گاو ، گاوآهن مىكشيدند . قرار براين شده بود كه هر مرد ساكن هرات سه من گندم در 50 « كوتك » ( واحد طول ، ) بكارد و از بر كه آبش دهد و به امر قوستاى ،\r\n\r\n\r\n","description":"","footnote":"\r\n( 1 ) . همان ، ص 87 ( به نقل از همان مأخذ ، ص 115 ) .\r\n( 2 ) . همان ، ص 85 ( از همان مأخذ ص 115 ) .\r\n( 3 ) . همان ، ص 83 ( از همان مأخذ ، ص 115 ) .\r\n( 4 و 5 ) . همان ، ص 183 و 182 ( از همان مأخذ ، ص 115 ) .\r\n( 6 ) . همان ، ص 90 - 89 ( به نقل از همان مأخذ ، ص 116 ) .\r\n( 7 ) . همان ، ص 110 ( از همان مأخذ ، ص 116 ) .\r\n","page_name":" 128 ","page_number":136},
  {"content":"\r\n\r\nشحنهء مغول : هنگام زرع از وضيع و شريف ، دو دو جوغ مىكشيدند و ديگرى ميعاد راست مىداشت و بدين نوع ، زمين را شيار مىكردند و تخم مىپاشيدند و پنبه مىكاشتند . و چون ارتفاع انتفاع گرفتند و پنبه برداشتند ، بيست مرد تناور راه‌رو را ، كه در سرعت سيران بر طيران طيور مبادرت گرفتندى ، هريك را با پشتوارهء بيست من پنبه به افغانستان فرستادند تا از آنجا . . .\r\nادوات دهقنت آورند .\r\nاز اين گفته‌ها برمىآيد كه اسب و خر وجود نداشته و بارها را به دوش مىكشيدند .\r\nهمهء ساكنان هرات در ظرف دوماه و نيم به اين كار اجبارى ( حشر ) اشتغال داشتند . . .\r\nويرانى هرات ، كه يكى از نواحى پرجمعيت و حاصلخيز خراسان بود و تخريب سراسر آن ايالت ، يك عمل استثنايى نبود . جوينى تقريبا همين مطالب را ، بدون ذكر جزئياتى كه سيفى ذكر كرده ، دربارهء واحهء مرو نقل مىكند . بنابه گفتهء جوينى ، پس‌از آنكه مغولان سه‌بار ( 619 - 618 ) به مرو هجوم كردند ، زراعت و سدها و آب‌بندهاى رود مرغاب خراب شد ، و غلات و دامها را بردند . « و در شهر و روستا صدكس نمانده بود و چندان مأكول كه آن چند معدود معلول را وافى باشد ، نمانده . . . » « 2 » ياقوت كه بيدرنگ پس از نخستين هجوم مغول ( 620 - 617 ه . ) به تحرير كتاب خويش پرداخته ، دربارهء شهر نيشابور و حومهء آن چنين مىگويد :\r\nدر سنهء 617 هجرى تاتار ، لعنهم اللّه ، خرابش كردند و هيچ ديوارى برپا نگذاشتند .\r\nو اكنون به من گفته‌اند كه جز تپه‌هاى لخت ، كه از ديدن آنها حتى چشمانى كه هرگز نگريسته‌اند مىگريند ، و آتشهايى كه در قلبها خاموش شده بودند ، برافروخته مىشوند « 3 » ، چيزى باقى نمانده . و بعد مىگويد :\r\nهركه در آنجا بود ، كشتند ( تاتارها ) از خرد و كلان و زن و كودك . چنان خراب كردند كه با خاك يكسان شود ، و روستاها را هم ويران ساختند . « 4 »\r\nبه گفتهء جوينى ، در شهر طوس حتى پنجاه خانهء مسكون باقى نمانده بود و ساكنان آن خانه‌ها هم به بيغوله‌ها پناهنده شده بودند .\r\nبه گفتهء نويسندهء ذيل تاريخ سيستان ، در سال 632 و هنگامى كه مغولها براى بار سوم به سيستان هجوم كردند ، ويرانى و قحطى چندان عظيم بود كه آذوقه به مبالغ باورنكردنى فروخته مىشد ؛ بدين قرار : شكر منى پانزده دينار ، فانيد ( حلوا - قند سفيد ) ده دينار ، عسل دوازده دينار ، روغن حيوانى پنج دينار ، گوشت گوسفند چهار دينار ، گوشت گاو دو دينار ، پنير چهار دينار ، سركه شانزده دينار ، سير خشك بيست و پنج دينار ، حنا ( كه براى درد پا و در بروز امراض ساريه همچون دارو به كار مىرفته ) سيرى هفت دينار . بر اثر قحطى ، بيمارى همه‌گيرى ( درد پا و دهان و دندان ) بروز كرد كه قريب يكصد هزار نفر از آن مردند . محتملا اين بيمارى اسقربوط يا فساد الدم بوده . « 5 »\r\n( 1 ) . همان ، ص 111 ( از همان مأخذ ، ص 117 ) .\r\n\r\n\r\n","description":"","footnote":"\r\n( 2 ) . جوينى ، مجلد اول ص 32 - 125 ( از همان مأخذ ، ص 118 ) .\r\n( 3 ) . ياقوت ، مجلد سوم ، ص 230 ( از همان مأخذ ، ص 118 ) .\r\n( 4 ) . همان ، مجلد چهارم ، ص 859 ( از همان مأخذ ، ص 118 ) .\r\n( 5 ) . تاريخ سيستان ، ص 396 ( از همان مأخذ ، ص 119 ) .\r\n","page_name":" 129 ","page_number":137},
  {"content":"\r\n\r\nغلبهء مغول براى مازندران ( طبرستان ) نيز همينگونه عواقب و نتايج سخت را دربر داشته . به گفتهء ابن اسفنديار ، طبرستان پيش از حملهء مغول ، خطه‌اى بوده پرجمعيت و آبادان . . .\r\nمورخ مزبور مىگويد ، در آن ناحيه ، حاصل چندان فراوان بوده كه در تمام فصول سال ، سبزى تازه و نان گندم و برنج و ارزن و گوشت و پرندگان موجود بوده و باغستانهاى وسيع ديده مىشده ؛ بطورى كه به هرجا نظر مىكردى ، سبز بود . و در اين ولايت ، « درويشان وجود نداشتند . » « 1 » همين مورخ خبر مىدهد كه پس از غلبهء مغول ، سراسر طبرستان ويران و از هستى ساقط شد و خالى از سكنه گرديد ، و خراسان پر از اسيران طبرستانى گشت . « 2 »\r\nظهير الدين مرعشى مختصرا مىنويسد كه لشكر مغول به ولايات استرآباد ( گرگان ) و مازندران و رستمدار روى آوردند و آنجا را سخت ويران ساختند ، و قتل عامى به حد وفور كردند ؛ به طورى كه در سارى و آمل و كجور همهء ابنيه را خراب كردند ، و هنوز تلهاى خاك از آن ويرانيها باقى است . « 3 » و « 4 » .\r\nغير از پطروشفسكى كه از نظريات او دربارهء آثار سلطهء سياسى مغولان قبلا سخن گفتم ، ديگر مورخان شوروى راجع به تأثير ايلغار مغول در احوال كشاورزان ، مىنويسند « با سلطهء » مغولان ، بهره‌كشى فئودالى از روستاييان به مراتب شديدتر از پيش شد ؛ روستاييان مىبايست قريب سى گونه ماليات و بيغار را بپردازند و انجام دهند .\r\nيكى از مالياتهاى اصلى ، مال يا خراج يا ماليات ارضى بود كه به جنس ، يعنى به صورت سهمى از حاصل زمين ، و يا در نواحى مجاور شهرها نقدا مأخوذ مىگرديد . ميزان خراج در نواحى مختلف يكسان نبود ، و گاهى اضافه‌اى به نام « فرع » به ميزان ده درصد خراج به آن افزوده مى - گرديد . فاتحان ، مالياتى به نام « قپچور » وضع كردند كه نخست فقط از چادرنشينان - به ميزان يك درصد از تعداد دامها - مأخوذ مىشد ، و بعدها به شكل ماليات نقدى و سرانه از روستاييان و شهريان گرفته مىشد .\r\nميزان اين ماليات نيز در نقاط مختلف يكسان نبود ، ماليات سرانه يا جزيه كه علىرغم شريعت اسلامى نه تنها از نظر مسيحيان ، زرتشتيان و يهوديان بلكه از مسلمانان نيز گرفته مىشد ، براى پيروان اسلام بىاندازه توهين‌آميز بود .\r\nگذشته از مالياتهاى ياد شده ، عوارض گوناگون ديگرى جنسا و نقدا از روستاييان گرفته مىشد كه « اخراجات » ناميده مىشد و صرف دستگاه اميران و لشكريان و مأمورين عاليمقام و ايلچيان و غيره مىگشت . روستاييان مىبايست براى اسبان ، جو و علف ، و براى لشكريان ، آذوقه تهيه و تسليم كنند ( كه علفه و علوفه ناميده مىشد ) و غله و مشروب ( به اصطلاح تغار ) جمع كنند . . .\r\nمأمورين و كسانى كه وصول خراج را به مقاطعه گرفته بودند ، بدون اينكه هيچگونه نظارتى در\r\n\r\n\r\n","description":"","footnote":"\r\n( 1 ) . ابن اسفنديار ، تاريخ طبرستان ، چاپ عباس اقبال ، مجلد اول ، ص 74 ( از همان مأخذ ، ص 119 ) .\r\n( 2 ) . تاريخ طبرستان ، ( ترجمهء انگليسى ) ، ص 151 ( از همان مأخذ ، ص 120 ) .\r\n( 3 ) . ظهير الدين مرعشى ، ص 264 ( از همان مأخذ ) .\r\n( 4 ) . از « تأثير حملهء مغول در كشاورزى ايران » تا اينجا ، تلخيصى است از : كشاورزى و مناسبات ارضى در ايران عهد مغول ، ص 20 - 111 ( به اختصار ) .\r\n","page_name":" 130 ","page_number":138},
  {"content":"\r\n\r\nاعمال ايشان به عمل آيد ، اقدام به وصول مالياتها مىكردند و مبالغ وصولى را تصاحب كرده يا تبذير مىنمودند ، و وقتى كه خزانه پرداخت آن مبلغ را از آنها مطالبه مىكرد ايشان براى بار دوم و حتى سوم از رعايا ماليات مىگرفتند . وصول ماليات غالبا با شكنجه و آزار روستاييان توأم بود ، و روستاييان مبالغ روزافزونى بابت مالياتهاى عقب‌افتاده مقروض بودند . « 1 »\r\n\r\nاقدامات اصلاحى غازان به نفع كشاورزان\r\nچنان كه قبلا گفتيم جامعهء ايرانى عموما ، و طبقهء وسيع كشاورزان ، خصوصا در اثر ايلغار مغول با سقوط و شكست مواجه گرديد .\r\nرشيد الدين فضل اللّه در تاريخ مبارك غازانى ، مناظرى چند از فقر و بينوايى و بيرحمى مأمورين مالياتى و سقوط اقتصادى ايران را در قرن هفتم هجرى توصيف و بيان كرده است : « . . . عواقب و نتايج تخريب و ويرانى و خساراتى كه در طى غلبهء مغولان به كشور وارد شده بود ( 657 - 617 ه . ) و تقليل عمومى و شديد عدهء نفوس زحمتكش يا به ديگر سخن ، ماليات‌دهندگان و تقليل مساحت اراضى مزروع ، كه در بعضى نقاط به نه دهم بالغ گشته بود ، « 2 » و دزدى و غارت قبايل و از آن بيشتر و بدتر ، سياست مالياتى حكومت ايلخانان ، و همچنين متوقف‌شدن فتوحات ( در سوريه و غيره ) - مجموع اين عوامل موجب شد كه در حدود سال ( 679 ه . ) درآمدهاى دستگاه مركزى ايلخانيان و بزرگان فئودال ، سخت كاسته شد . و اين خود باعث افزايش سنگينى بار خراج و عوارض و بالملازمه تشديد بهره‌كشى فئودالها از روستائيان در سراسر قرن سيزدهم و بخصوص در حدود سال 679 ه . گشت . در آن زمان تودهء روستاييان در لبهء پرتگاه فقر و نيستى قرار گرفته ، وضع ايشان تحمل‌ناپذير بود . در روستاها دستجات كشاورزان عاصى و شورشى در آمدوشد بودند . « 3 »\r\nمرحلهء دوم با اصلاحات غازان خان گشايش يافت . اين وضع ، ايلخان هفتم ، غازان خان ، را كه در جستجوى راه علاج بود ، برآن داشت كه با بزرگان مسلمان ، اعم از اهل قلم و روحانيان ( ايرانى و تاجيك و غيره و غيره ) ، روابط نزديكترى برقرار كند ، و اسلام ( مذهب تسنن ) را بپذيرد ، و پس از هفتاد سال ، دين مزبور را كيش رسمى و دولتى اعلام كند و رضايت خاطر دستجات فئودالى را ، كه استظهار ايشان را طلب مىكرد ، به‌دست آورد . وى اصلاحات مزبور را به يارى رشيد الدين ، كه رهبر و مبتكر و الهام‌دهندهء اصلاحات غازانى بود ، عملى ساخت . از مكاتبات رشيد الدين ، چنين برمىآيد كه عقايد سياسى مورخ مزبور ، كه خردمندترين متفكر « جريان دوم » بود ، مبناى اصلاحات غازان خان را تشكيل مىداده است ؛ به اين شرح : خوانين مغول بايد با سران فئودال مسلمان ايرانى و تاجيك و غيره و غيره نزديك شوند و سنن دولتمدارى ايرانى را بپذيرند . بايد اساس پيشين ماليات و خراج بر كشاورزى ، احياء شود و به اين‌ترتيب بار ماليات روستاييان سبك گردد ، و از ايشان در برابر فشار و ستم بزرگان نظامى و صحرانشين مغول ترك دفاع شود ، و در ادارهء ماليات ، عناصر صالح به كار گمارده شوند . رشيد الدين مىنويسد كه عاملان را بايد از بيان اشخاص سير و ثروتمند برگزيد تا چشم طمع به مال رعايا نداشته باشند . چون\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، پيشين ، ص 391 به بعد ( به اختصار ) .\r\n( 2 و 3 ) . جامع التواريخ ، ورق 673 و 44 - 639 ( به نقل از : كشاورزى و مناسبات ارضى . . . ص 93 ) .\r\n","page_name":" 131 ","page_number":139},
  {"content":"\r\n\r\nعامل سير باشد ، از مال رعيت دست كوتاه دارد و بهر چيزى حقير طمع نكند .\r\nدر جاى ديگر مىنويسد : عاملان را در معنى ميخهاى مملكت گرفته‌اند و نشايد كه ميخها ، ضعيف باشند تا خيمهء دولت و سايه‌بان حشمت حكام را استحكامى باشد .\r\nرشيد الدين ، عاملان حريص و سودپرست را مذمت كرده چنين مىگويد : و ديگر خدمتكاران را امر كنى تا حد خود نگه دارند ، كه چون از حد تجاوز كنند ، با تو گستاخ شوند ، و در مال و جاه مردم طمع كنند و آزار بر دل آزادان رسانند و گرد فتنه برانگيزند ، و در كار ملك و ملكدارى وهنى عظيم پديد آرند و خلايق را بر تو بشورانند .\r\n اگر ز باغ رعيت ملك خورد سيبى * برآورند غلامان او درخت از بيخ\r\nبه پنج بيضه كه سلطان ستم روا دارد * زنند لشكريانش هزار مرغ به سيخ \r\n. . . به رشيد الدين نمىتوان گمان « مردم دوستى » برد . او هواخواه همان سياستى است كه بطور مشروط « جريان دوم » ناميده‌ايم - او متفكر دورانديش و خردمند و طرفدار دولتى نيرومند فئودالى و سياست مركزيت است . رشيد الدين در نامهء سابق الذكر ، خطاب به فرزند خويش ، شهاب الدين ، چنين مىنويسد :\r\nو بايد حكام را سه خزينه باشد : اول خزينهء مال ، دويم خزينهء سلاح ، سيم خزينهء مأكولات و ملبوسات ؛ و اين خزاين را خزاين خرج گويند و خزينهء دخل رعيت است كه اين خزاين مذكور از حسن سعى و كفايت ايشان پر شود ، و چون احوال ايشان خراب شود ، ملوك را هيچ كامى به حصول نپيوندد ، و چون در عاقبت امور نظر كنى ، اصل مملكتدارى عدل است .\r\n. . . اين انديشهء رشيد الدين كه بايد وضع معيشت و رفاه روستايى را ، كه ماليات‌دهندهء عمده مىباشد ، در سطح معينى به كار داشت ، تا حدى در نطق غازان خان ، كه مختصرا در جامع التواريخ نقل شده ، منعكس است . غازان خان در برابر اميران ، يعنى بزرگان نظامى و صحرانشين مغول و ترك ثابت مىكند كه رعايا را بايد با رعايت اعتدال و خردمندانه غارت كرد و نگذاشت به سرحد يأس و عصيان برسند .\r\nبه گفتهء رشيد الدين ، غازان خان اميران خود را به خاطر ستم بر رعايا چوب مىزد و اميران كلان را توبيخ مىنمود ، وى روزى نطقى به مضمون زير ، خطاب به اميران ايراد كرد :\r\nمن جانب رعيت تازيك [ تاجيك : ايرانى 
  ] نمىدارم . اگر مصلحت است تا همه را غارت كنم ، براين كار از من قادرتر كسى نيست ، به اتفاق بغارتيم . ليكن اگر از من بعد تغار و آش توقع داريد و التماس نماييد ، با شما خطاب عنيف كنم . و بايد كه شما انديشه كنيد كه چون بر رعايا زيادتى كنيد ، و گاو و تخم ايشان و غله‌ها بخورانيد ، من‌بعد چه خواهيد كرد . و آنچه شما ايشان را زن و بچه مىزنيد و مىرنجانيد ، انديشه بايد كرد ، كه زنان و فرزندان ما نزد ما چگونه عزيزند و جگرگوشه ، از آن ايشان همچنين باشد و ايشان نيز آدميانند چون ما ، و حق تعالى ايشان را به ما سپرده و نيك و بد ايشان از ما خواهد پرسيد . جواب چگونه گوييم . . . من همواره شما را اين نصيحت مىكنم و شما متنبه نمىشويد .\r\nبه احتمال قوى ، نطق غازان خان خطاب به اميران ، توسط رشيد الدين به وى تلقين شده\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nبوده ، و يا آن وزير نطق را در كتاب آورده و به سلطان خويش منتسب كرده است . اين نطق ، با اندك تغييرى ، در مجموعهء اسناد رسمى جلايريان - يعنى كتاب دستور الكاتب - نيز منقول است . و باز همين نطق ، با كمى تفاوت عبارات ، در رسالهء ارشاد الزراعه نيز آمده است . ولى به برادر و جانشين غازان خان يعنى اولجايتو خان خدابنده ، نسبت داده شده است . . .\r\nيكى از اصلاحات غازان خان ، كه بيش از ديگر اقدامات وى براى روستاييان اهميت داشته ، همانا نظم جديدى بود كه در وصول خراج و مال اراضى و ديگر مالياتهاى ديوانى برقرار كرد و ميزان آن را براى هر محل دقيقا تثبيت كرد ، و معلوم نمود كه چه مبلغ نقد و چه مقدار جنس بايد بپردازند ، و يا نصف نقد و نصف جنس ، سالى دوبار در بهار و پاييز ، و هربار در مدت 20 روز كارسازى دارند . ارقام دقيق و ميزان ماليات و خراج مىبايست براى هر ناحيه و يا بلوك ، و حتى دهكده بر صفحه‌اى مسين كنده شود . در دهكده‌هاى مسلمان‌نشين ، صفحه‌هاى مزبور را بر ديوار مساجد و در قراء مسيحيان ، بر ديوار كليسيا يا بر ستونى بر مدخل ده نصب مىكردند .\r\nاين اقدامات گرچه امكان سوء استفاده مأمورين را كاملا سلب نمىكرد ولى دشوار مىساخت .\r\nديگر از اصلاحات اين دوران ، عبارت بود از : لغو حوالهء تعهدات نقدى دولت ( در مورد دريافت‌كنندگان مستمريات و طلبكاران ديوان ) و برات آن به عهدهء خزانه‌داريهاى محلى بود كه على الرسم آنها نيز پرداخت براتهاى مزبور را ميان روستاييان سرشكن مىكردند - و بدين طريق بار ماليات ديگرى بر دوش ايشان گذاشته مىشد ؛ لغو « قنلغه » يا حق اقامت لشكريان و كارمندان در خانه‌هاى رعايا . « قنلغه » تقريبا هميشه با اخاذى به عنف و زياده‌رويهاى مهمانان ناخوانده و گاهى تجاوز به رعايا و ناموس زنان و دختران ايشان همراه بود و يكى از تحميلات سنگينى بود كه بر رعايا روا مىداشتند ؛ محدود كردن خدمت يام و چاپار ، كه براى روستاييان قراء واقع به سر جاده‌هاى بزرگ ، بارى بسيار سنگين بود ؛ صدور فرمانى كه اجازه مىداد اراضى باير و متروك را اشغال و زراعت كنند و تسهيلاتى نيز از لحاظ ماليات و خراج اين‌گونه اراضى قايل شده بود ؛ تقليل ميزان ماليات بازرگانى و صنعت ( تمغا ) در بعضى نقاط مجاور شهرها ؛ و لغو موقتى مالياتهاى مزبور در برخى نقاط ديگر ، كه نه‌تنها از لحاظ شهرنشينان بلكه براى روستاييان حومهء شهرها ، كه محصولات خود را در بازارهاى بلاد به فروش مىرساندند ، نيز واجد اهميت بود ؛ احياى گردش صحيح پول و استقرار نرخ ثابت براى نقره ، برقرارى اساس واحد اوزان و مقادير براى سراسر كشور .\r\nمجموع اين اصلاحات و فرامين ، و همچنين اقدامات بالنسبه وسيعى ، كه براى احياى شبكهء آبيارى ، به عمل آمد بىاثر نبوده است . . . البته اصلاحات غازانى ، كه مبناى آن اصل تثبيت دقيق ميزان بهره - ماليات و موقوف داشتن تحميلات فوق العاده و « ما فوق بودجه » بوده ، به نفع طبقهء فئودال و دولت ايشان به عمل آمده بود ، نه به سود روستاييان . ولى با اين حال ، ترتيب جديد ، در مقام مقايسه با وضع پيشين و زمانى كه دزدى و بىبندوبارى و خودسرى در تعيين ميزان بهره - ماليات متداول و معمول بوده ، در واقع بار روستاييان را سبك مىساخت .\r\nاصلاحات غازان خان ، و افتادن رهبرى سياسى كشور به دست بزرگان محلى ثابت مكان و غير صحرانشين و طرفداران « جريان دوم » ، تا حدى موجب احياى شبكهء آبيارى و\r\n\r\n","description":"","footnote":"","page_name":" 133 ","page_number":141},
  {"content":"\r\n\r\nاعتلاى كشاورزى گشت . ولى بااين‌حال ، كشاورزى از سطح عالى پيش از هجوم چنگيز خان بسيار دور بود . . . سياست تمركز غازان خان و وزير وى ، رشيد الدين ، ممكن نبود مستمر و موفقيت‌آميز باشد ؛ زيرا مورد حمايت و پشتيبانى كامل فئودالها نبود ، و بخشى از بزرگان با سياست مزبور مخالفت مىكردند . رشيد الدين مىگويد كه در آن زمان ، يعنى اواخر قرن هشتم هجرى ، لشكريان مغول به تملك املاك « حريص » شدند . حرص ايشان را بايد نتيجهء متوقف‌شدن فتوحات و تقليل غنايم جنگى شمرد كه بر اثر آن ، بزرگان لشكر و اهل شمشير مىكوشيدند عوايد خويش را از زراعت و بهره‌كشى فئودالى از روستاييان ، افزايش بخشند . در اجراى فرامين غازان نه‌تنها بزرگان لشكرى مغول بلكه حتى فرزندان رشيد الدين فضل اللّه اخلال مىكردند . » « 1 »\r\nدر تاريخ مغول مىخوانيم :\r\n\r\nكمكهاى اقتصادى غازان خان به طبقه كشاورزان\r\nچون در نتيجهء استيلاى مغول و جنگهاى دورهء حكومت ايلخانان و ظلم و تعدى عمال ديوانى ، غالب قرا و قصبات ويران و مزارع باير شده بود ، غازان خان براى معمورى ويرانه‌ها و آبادانى اراضى باير ، حكمى صادر كرد تا كسانى كه به تجديد عمارت بنايى يا زراعت مزرعهء ويرانى مىپردازند اجزاء ديوان با ايشان چگونه معامله كنند ؛ به اين شكل كه اگر كسى زمينى را كه متصل به نهرى جارى است بىتحمل مشقتى مزروع و آبادان كند ، سال اول ، از پرداخت ماليات معاف باشد و در سال دوم ، چهار دانگ از ماليات مقرره را بپردازد و سال سوم ، تمام آن را ؛ و اگر استفاده از نهرها متضمن گرته طرح نهر اصلى منشعب از فرات كنار شهر ملاطيه ( از مكاتبات رشيدى )\r\nتحمل زحمت و مخارجى است ، آبادكننده ، سال اول ، از اداى ماليات معاف باشد ، سال دوم ، نصف آن را بپردازد و سال سوم ، تمام آن را ؛ و اگر اين كار مستلزم مشقت\r\n\r\n\r\n","description":"","footnote":"\r\n( 1 ) . كشاورزى و مناسبات ارضى در ايران عهد مغول ، پيشين ، ص 103 - 92 ( به تناوب و اختصار ) .\r\n","page_name":" 134 ","page_number":142},
  {"content":"\r\n\r\nو مصارف فراوان است ، سال اول ، از آبادكننده هيچ مطالبه نكنند ، سال دوم دو دانگ از ماليات را به ديوان بپردازد و نصف ديگر را بعنوان حق السعى بردارد و مزرعه و ملك شخص او باشد - چنان كه اگر بخواهد بفروشد كسى او را مانع نشود .\r\nقبل از غازان ، املاك خاصهء ايلخانى ، يعنى املاك اينجو ، به كلى ويران شده و حكام بذر آن را خورده بودند . غازان حكم داد كه از ماليات هر ولايت مبلغى را بعنوان قيمت بذر و مصارف زراعت به اختيار حكام بگذارند و سال بعد ، حاصل آن را از ايشان مطالبه كنند . سال اول ، بعضى از حكام خواستند به بهانهء آفت و نرسيدن محصول ، از اداى آن سرپيچى كنند ، به حكم غازان املاك آن جماعت را ديوان تصرف كرد و در نتيجه به اين ترتيب ، جميع آن اراضى باير رو به آبادانى گذاشت و حاصل آنها به مقدار كلى وصول شد . . . « 1 »\r\n\r\nفعاليتهاى عمرانى\r\nفعاليتهاى عمرانى در تمام ادوار تاريخى رابطه‌اى مستقيم با امنيت و حسن‌نيت زمامداران وقت داشته است . چنان كه در عهد تاريك مغولان پس از آنهمه قتل و غارت و سياهكارى ، همين كه در دورهء كوتاه زمامدارى غازان خان ، امنيتى نسبى پديد آمد و دست تعدى و تجاوز مأموران دولتى كوتاه شد ، در شهرها و روستاها فعاليتهاى گوناگون رونق گرفت . رشيد الدين فضل اللّه در توصيف اين دوران مىنويسد : « . . . و عمارات بىاندازه در اكثر ولايات ساخته و مىسازد و انهار و كهريزها جارى مىگرداند و اگر در تفصيل آن شروع رود ، به تطويل انجامد . . . در عهد مبارك او ، بواسطهء عدل شاملش ، هزاران هزار آدمى به مشاركت ايشان به عمارت مشغولند و آنچه جهت خود مىكنند صد چندان باشد ، و هر خانه و باغ كه پيش از اين به صد دينار بود اين زمان به هزار دينار است . . . » « 2 »\r\nرشيد الدين فضل اللّه ضمن بيان انواع ظلم و تطاولى كه بر رعايا مىرفت ، مىنويسد : « . . .\r\nكلوخ و خاشاك را در نظر حكام و غير هم اعتبار بوده و رعايا رانه ، و خاشاك شوارع آن كوفتگى نمىيافت كه رعيت . . . » « 3 »\r\nغازان خان به اين ستمگريها پايان داد و همين كه خبر مىيافت كه يكى از مقربان و لشكريان ، از كشاورزى چيزى گرفته به زخم چوب و چماق آن مال را پس مىگرفت . جالبتر از همه اينكه خود بيش از ديگران ، رعايت انصاف و عدالت را مىكرد . هروقت به شكار مى - رفت و در طى راه به گوسفند و مرغ و ديگر مواد نياز داشت پول آن را دو سه برابر به كشاورزان مىداد « . . . تا ديگران چون آن معنى ببينند حد خود را بشناسند و از زور و زيادتى بپرهيزند ، و اقتدا بدان طريقهء محمود كنند . . . » « 4 » غازان خان يا از بركت فهم و فراست شخصى يا در نتيجهء تعاليم عاقلانهء خواجه رشيد الدين فضل اللّه ، به خوبى دريافته بود كه كشاورزان عامل اصلى حيات طبقات مختلف جامعه هستند ، و اگر اين طبقهء وسيع در نتيجهء كوته‌بينى و ستمگرى زورمندان از پاى درآيند ، حيات اقتصادى و اجتماعى مردم به خطر مىافتد .\r\n\r\n\r\n","description":"","footnote":"\r\n( 1 ) . عباس اقبال ، ص 296 .\r\n( 2 و 3 ) . تاريخ مبارك غازانى ، ( قسمتى از جامع التواريخ ) ، به تصحيح كارل‌يان ، ص 40 .\r\n( 4 ) . همان ، ص 95 به بعد .\r\n","page_name":" 135 ","page_number":143},
  {"content":"\r\n\r\nرشيد الدين فضل اللّه ، از جمله فئودالها و زمامدارانى بود كه به وضع كشاورزان و طبقات محروم توجه داشت . وى در يكى از مكاتبات به فرزندش چنين مىگويد : « . . . و خود آن فرزند را معلوم است كه بر ذمت حكام اسلام و متقلدان اوامر و احكام . . . فرضى واجب و امرى لازم است كه همگى همت و تمامى نهمت خويش را . . به ترفيه رعايا ، كه ودايع حضرت رب البرايااند ، مصروف دارند و از ترتيب اسباب معدلت و تفتيح ابواب معيشت هيچ دقيقه‌اى مهمل ندارند . . . پس نبايد كه ولات بلاد و حماة عباد ، يك شمه از احوال خلايق كه ، بندگان خالقند ، تغافل ورزند ، و آتش گرسنه‌اى را بنشانند و برهنه‌اى را بپوشانند . » « 1 »\r\nرشيد الدين چون شنيد كه در كرمان قحطى روى داده و رعايا و كشاورزان بسبب « . . .\r\nتسعير اقوات و غلاى غلات چون موى ضعيف و چون ناى نحيف گشته‌اند . » به فرزند خود نوشت :\r\n« وظيفه آن‌كه در انبارهاى ما و مخازن دهاقين و اغنيا باز كند . . . و از روى اشفاق و كمال احسان ، شفقت از حال ايشان دريغ ندارد ، و از حاصل املاك ما كه در آن ولايت واقع است هزار هزار غله و دو هزار من خرما به متأهلان معيل و فقرا و مساكين و ابناء السبيل صدقه كند ، تا آثار خيرات و صيت مبرات ما جهان را مشهود و مسموع افتد . » « 2 »\r\n\r\nنامهء ديگرى از خواجه رشيد الدين فضل اللّه به فرزند خود در كرمان\r\nدر حدود سال 715 هجرى خواجه رشيد الدين فضل اللّه فرزند خود را به نيابت كرمان مىفرستد ، ولى فرزندش در دوران حكومت ، از راه حق و عدالت منحرف مىشود و به ظلم و بيدادگرى مىپردازد . ناچار خواجه ضمن نامه‌اى خطاب به او چنين مىنويسد : « فرزند قرة العين ، ثمرة الفؤاد محمود - ابقاه اللّه تعالى - . . . غرض از تسطير اين تحرير و تدوين اين تقرير آن بود كه منهيان اخبار به گوش ما رسانيدند كه بر اهالى و متوطنان بم ، آن فرزند دست تغلب دراز كرده است و ايشان را در بوتهء آز برآنش نياز مىگدازند ، و بسبب تفاوت تكليفات و تواتر حوالات سلطانى ، و واسطه قلان و قبچور و چريك و اخراجات متفرقه مستأصل شده‌اند و لشكر هموم بر ايشان هجوم آورده . . . عود مقصودشان شكسته و پاى گريزشان بسته ، بساط انبساطشان در نور ديده و پردهء ناموس و ننگشان دريده ، چون چنگ از چنگ بلاخميده و چون نى از سوز درون ناله بركشيده » بيت :\r\n آتش ظالم ، خانهء ما سوخت * سوزن جور ، ديدهء ما دوخت \r\nحق عليم و علام است كه ما را از اخبار اين اخبار ، نه‌چندان غصه بر دل طارى شد كه در حيز امكان گنجد . اكنون بر خلاف معهود ، نوعى كند كه آن مساكين از مساكن ذل و هوان و منازل محن و احزان بيرون آيند و در روضهء امن و امان و حديقهء لطف و احسان ، چون هزاردستان ، به هزاردستان گويان باشند كه :\r\n آفتاب مرحمت تابان شدست * در سپهر معدلت گردان شده است \r\nو جماعتى كه در بيابان غربت و قفار كربت سرگردان گشته‌اند ، به مساكن مألوف و اماكن معروف خود باز آيند ؛ و به علت قلان و قبچور و چريك و طيارات و تكليفات ديوانى كرمان ، و اردوى\r\n\r\n\r\n","description":"","footnote":"\r\n( 1 و 2 ) . مكاتبات رشيد الدين فضل اللّه همدانى ، ص 21 .\r\n","page_name":" 136 ","page_number":144},
  {"content":"\r\n\r\nاعظم ، تا مدت سه سال از ايشان چيزى نطلبند تا مواضع خراب و مزارع باير ايشان به حال عمارت و زراعت آيد . . . از حاصل املاك كه در كوره و ولايت بم واقع است ، از تخم و بهاى عوامل و تقاوى و مأكله بدهند ( يعنى به رعايا كمك مادى كنند ) تا ايشان از سر فراغت و ايمنى به آبادانى و زراعت مشغول گرديده ما را به دعاهاى صالحه و اثنيهء فايحه ياد كنند و السلام . « 1 »\r\nاطلاعاتى كه دربارهء سياست اجتماعى ايلخان ابو سعيد بهادر خان در دست است ضدونقيض مىباشد . اين تناقض ظاهرا ناشى از آن است كه اطلاعات مزبور به زمان واحد نيست . بدين معنى كه يا مربوط به آغاز سلطنت ايلخان مزبور است كه حكومت در دست امير چوبان ، كه مورد توجه بود ، قرار داشته و موقتا نفوذ بزرگان صحرانشين ( 728 - 718 هجرى ) بيشتر شده است ؛ و يا مربوط به پايان سلطنت ابو سعيد خان و زمان وزارت غياث الدين رشيدى ، فرزند رشيد الدين فضل اللّه ، بود كه مجددا سياست پدر را پيش گرفته بود . اخبار مندرج در تأليف ظهير الدين مرعشى مورخ ، و دولتشاه ، كه هردو از نويسندگان قرن نهم هجرى بوده‌اند ، حاكى از آن است كه خاطرهء ابو سعيد بهادر خان همچون سلطانى « رعيت دوست » ، كه سنن غازان - خان را تعقيب مىنموده ، در اذهان معاصران ايشان باقى مانده بود . و به ظن قوى ، اين خود ثمرهء اقدامات غياث الدين محمد رشيدى وزير وى ، بوده كه با بزرگان صحرانشين مخالفت مىورزيده و در مبارزهء ايشان نقد جان خود را باخته است .\r\nگذشته ازاين ، در شرح جغرافيايى حمد اللّه مستوفى قزوينى كه ، در حدود سال 741 هجرى نوشته شده ، به وضوح ، از اعتلاى اقتصادى بسيارى از نواحى ايران سخن رفته است : از قبيل حاصل خوب ، و ارزانى نان و آذوقه ، و ترقى كشت درختان بارور ، و فراوانى انواع ميوه‌ها و انگور ، و تأسيسات آبيارى احياء شده و داير .\r\nبنابه گفتهء محمد بن هندوشاه ، مصنف مجموعهء اسناد رسمى به نام دستور - الكاتب ، كه نيك از امور دستگاه دولتى زمان خود آگاه بود ، تأثير اصلاحات غازان خان حتى در آغاز سلطنت جلايريان ( در حدود سال 762 ه . ) نيز تا حدى محسوس بوده است . وى در ضمن سخن از اينكه غازان خان از تعديات اميران و كسان و سگبانان و شتربانان و خربندگان و امثال ايشان به رعايا جلوگيرى كرده بود ، مىافزايد كه : « عموم خلايق از قوم مفسدان و متعديان و عوانان و متغلبان خلاص يافتند . » و باز مىگويد : « اگرچه اكثر بدعتها مرفوع است ، اما بعضى از آن هنوز باقى است و عادت چهارپايان آراسته در اعياد و نوروزات در بازارها گردانيدن و از مردم چيزى خواستن ، همچنان موجود و خربندگان و پيكان و شتربانان و امثال ايشان نيز به قدر ، تعرضى مىرسانند ! » « 2 »\r\n\r\n\r\n","description":"","footnote":"\r\n( 1 ) . سيف الدين حاجى بن نظام عقيلى ، آثار الوزراء ، به تصحيح محدث ، ص 91 - 288 ( به اختصار ) .\r\n( 2 ) . دستور الكاتب ، ورق 35 از : كشاورزى و مناسبات ارضى . . . ، ص 104 - 102 .\r\n","page_name":" 137 ","page_number":145},
  {"content":"\r\n\r\nپطروشفسكى بار ديگر از اصلاحات غازانى سخن مىگويد و مىنويسد : « علت اصلاحات نسبيى را كه در عهد اين شهريار عاقل به وقوع پيوسته است بايد در عوامل زير جستجو كرد :\r\n1 . رهبرى سياسى كشور به دست آن گروه از فئودالها و اهل قلم و روحانيان افتاده بود كه هواخواه تعديل حيات اقتصادى كشاورزان و تقليل و تثبيت ميزان خراج و مالياتها بودند .\r\n2 . چنان كه گفتيم ، هدف اصلاحات غازانى بهبود نسبى وضع كشاورزان بود تا حدى كه كشاورزى مرده و از ميان رفتهء ايران ، بار ديگر احيا شود ، خراج افزايش يابد ، و از عصيان احتمالى كشاورزان جلوگيرى شود .\r\n3 . استثمار و بهره‌كشى از كشاورزان محدود گردد .\r\n4 . اصلاحاتى در كار آبيارى و توزيع آب به‌عمل آيد .\r\nاز ميان اقدامات سابق الذكر ، استقرار ميزان ثابت ماليات و لغو اقدامات خانه ويران‌كن افراد كشورى و لشكرى و كسان و ايلچيان ايشان در منازل رعايا ، و نسخ شيوهء پرداخت مواجب اشخاص بوسيلهء برات و حواله ، كه اين نيز بار روستاييان را سنگين‌تر مىكرد ، و در منابع آن روزگار به نام « خارجيات » و « شلتاقات » و « شناقص » ناميده شده ، اهميت بيشتر داشته است .\r\nاين اقدامات اصلاحى ، تنها به نفع كشاورزان نبود بلكه طبقهء ذينفوذ فئودالها و از جمله غازان و رشيد الدين فضل اللّه و ديگر متنفذين از نظم و نسق جديد بيش‌ازپيش بهره‌مند مىشدند . از جمله رشيد الدين به عمال و كارگزاران و گاه به فرزندان خود دستور مىدهد كه كشاورزان پراكنده و بىپناه را گرد آورند و « . . . همه را تخم و عوامل و تقاوى و مواكله بدهد تا از سر فراغ بال و رفاهيت احوال . . . به زراعت و عمارت مشغول گردند . . . » « 1 »\r\nرشيد الدين مبلغى در حدود هفتصد هزار دينار براى ترميم و احياى سد كارون ، كه ظاهرا همان بند قيصر بود ، در خوزستان صرف نموده و در اين راه خود بيش از ديگران منتفع مىشده است . به گفتهء وى : « قسمت اعظم ولايت بالاى سد ، املاك ما مىباشد . . . و آن املاك به ما بطريقهء شرعى منتقل شده است . » طبيعى است كه كشاورزان محروم و غارت شدهء آن روزگار ، خود قادر نبودند در راه عمران مناطق ويران شده ، سرمايه‌گذارى كنند ، و براى احياى شبكهء آبيارى و تعمير كاريزها و قنوات و خريد دامهاى كارى ( عوامل ) و بذر قدمى بردارند . اين قبيل اقدامات اساسى را يا بايد دولت انجام دهد يا فئودال بزرگى چون رشيد الدين با پول و زور خود تلاشى كند . به گفتهء رشيد الدين ، ديوان خاصى وجود داشته كه دربارهء اشغال و زرع اراضى باير با اشخاصى قرارداد منعقد مىكرد و نواب ديوان مزبور تا عهد رشيد الدين ، قراردادهاى بسيارى با اشخاص منعقد نموده بودند ، و آبادى و زرع اراضى به حد وفور و به نحو دايم التزايدى صورت مىگرفته .\r\nدولت و شخص غازان خان نيز بطور جدى از اين سياست عمرانى حمايت مىكرد . وى در جلسه‌اى در حضور اركان دولت گفت : « چون چنين باشد به اندك زمان ، اكثر خرابيها آبادان گردد و آبادانى چنان خرابيها ، به قوت و مال و انفاق همهء عالميان ميسر گردد و به غير از\r\n\r\n\r\n","description":"","footnote":"\r\n( 1 ) . مكاتبات رشيدى ، ص 245 ( از : كشاورزى و مناسبات ارضى . . . ص 148 ) .\r\n","page_name":" 138 ","page_number":146},
  {"content":"\r\n\r\nاين طريق ، محال است . و چون آن بائرات معمور شود غله ارزان گردد . . . مال خزانه نيز دست دهد و زيادت شود ، و ارباب و ملاك را از نو ارتفاع و استظهارى پديد آيد . رعايا مستظهر و متنعم شوند . . . » رشيد الدين مىگويد كه تماميت حاضران اين فكر صائب و سخنان وى را تصديق كرده آفرين گفتند كه : « مهمتر از اين انديشه و مفيدتر از اين فكر در عالم كس نكرده ، و پدران تو خرابى كردند و تو آبادانى كنى . از اين مرتبه تا آن مرتبه عقلا و عرفا و شرعا فرق معلوم و محقق است ، و مطلقا آنچه ديگران مرده گردانيده‌اند تو زنده مىكنى . اينقدر گفتن كفايت است زيادت چه گوييم . »\r\nفعاليتهاى عمرانى عهد غازان خان تنها در آثار رشيد الدين فضل اللّه منعكس نيست ، بلكه حمد اللّه مستوفى در نزهت القلوب از روستاهاى آباد اصفهان و قزوين و ابهر و آوه و ساوه و لر بزرگ و كوچك و همدان و يزد و ديگر نقاط سخن مىگويد . با اين‌حال ، و با وجود پيشرفت محسوسى كه در آغاز قرن چهاردهم ميلادى ( اوايل قرن هشتم هجرى ) در كشاورزى پديد آمده بود ، معهذا از سطحى كه در آغاز قرن سيزدهم ميلادى ( اوايل قرن هفتم هجرى ) واجد بود بسيار دور بود . اين حقيقت را حتى معاصران آن دوره نيز تصديق كرده‌اند . حمد اللّه مستوفى مىنويسد : « و شك نيست كه خرابى كه در ظهور دولت مغول اتفاق افتاد و قتل‌عامى كه در آن زمان رفت . اگر تا هزار سال ديگر هيچ حادثه‌اى واقع نشدى ، هنوز تدارك‌پذير نبودى و جهان با آن حال اول نرفتى كه پيش از آن وقعه بود . » « 1 » بنا به گفتهء حافظ ابرو ، قبل از هجوم مغول به بلوك بادغيس ( در خراسان ) در آن بخش چند شهر مهم كه از 20 تا 30 هزار نفوس داشته ، برپا بوده و آن مردم پس از قتل‌عامى كه مغولان كردند نابود شدند . « 2 »\r\nدر آغاز قرن سيزدهم ، در بلوك رى ( نزديك تهران ) گذشته از شهر معظم رى ، دهكده‌هاى بزرگى كه هريك به عظمت شهرى بوده وجود داشته . عدهء نفوس هريك از اين دهكده‌ها بيش از ده هزار نفر بوده . « 3 » حمد الله مستوفى در مورد جرجان ( گرگان ) چنين مىنويسد :\r\n« اهل آنجا . . . در اوايل عهد اسلام ، كثرت و غلبهء عظيم داشته‌اند . . . و در عهد مغول ، قتل‌عام رفت ، و اكنون خراب است و آنجا مردم‌اند كند . » « 4 » در نزهت القلوب حمد اللّه مستوفى غالبا برمىخوريم به اين‌كه « فلان نقطه در گذشته شهرى بوده و اكنون دهى شده است . . . » اقتصاد ايران و ديگر نواحى كشور هلاكوييان ، حتى پس از رونقى كه در عهد غازان خان نصيب آن شده بود ، به سطح پيش از غلبهء مغول نرسيد . . . حمد اللّه مستوفى يكى از مأموران برجسته و عاليرتبهء ديوان ماليات بود و به دفاتر ديوان مزبور دسترسى داشت و در بعضى جاهاى تأليف جغرافيائى خود ، مستقيما اشاره به دفاتر مزبور مىكند .\r\nبه نظر وى ، تقليل مبلغ ماليات وصولى نتيجهء انحطاط كشاورزى بود ، و اين انحطاط معلول آمد و رفت و تجارت لشكريان مغول بود در صفحهء 27 نزهت القلوب چنين آمده است :\r\n\r\n\r\n","description":"","footnote":"\r\n( 1 ) . نزهت القلوب ، ص 27 ( از همان مأخذ ، ص 161 ) .\r\n( 2 ) . حافظ ابرو ، ورق 228 ( از همان مأخذ ، ص 164 ) .\r\n( 3 ) . ياقوت ، مجلد دوم ، ص 894 به بعد ( از همان مأخذ ، ص 165 ) .\r\n( 4 ) . نزهت القلوب ، ص 159 ( از همان مأخذ ، ص 166 ) .\r\n","page_name":" 139 ","page_number":147},
  {"content":"\r\n\r\n« . . . اكثر ولايات از اين تحكمات و تردد لشكرها برافتاده است . دست از زرع بازداشتند . » به نظر حمد اللّه مستوفى بيعلاقگى حكام و مأمورين دولتى يكى از عوامل شكست اقتصادى بود .\r\nاو اميدوار است كه « . . . حق سبحانه و تعالى از فضل و كرم خود ، همهء مملكت ايران‌زمين و ديگر بلاد مسلمين را احكام عادل منصف نصيب گرداناد . » « 1 » ولى چنان كه تاريخ نشان مىدهد ، اين آرزو هنگامى تحقق‌پذير است كه مردم بيدار و آگاه باشند ، و زير بار زور نروند و در سايهء اتحاد و سازمانهاى سياسى با عمال ستمگر به مبارزه برخيزند .\r\nيكى از نقاطى كه در نيمهء اول قرن ششم هجرى ، از عمران و آبادى نسبى برخوردار بوده اصفهان و توابع آن است . به قول مستوفى ، در سال 736 ه . در اصفهان چهارصد « ديه » - غير از مزارع يا نقاط كوچك مسكونى - برپا بوده است . به حكايت محاسن اصفهان ، « در حدود سال 730 ه . در ناحيه اصفهان 800 ديه و مزرعه وجود داشته ، و هر ديه از لحاظ عدهء نفوس ، با شهرى بزرگ برابر بوده و جمعيت هر مزرعه بيش از ديه ديگر نواحى بوده است . » « 2 »\r\nمؤلف محاسن اصفهان ضمن توصيف خصوصيات اقتصادى و كشاورزى اصفهان مى - نويسد : « محصولات شتوى و صيفى و سبزيجات بهارى و پائيزى و ميوه‌هاى تازه و پرآب - از قبيل سيب و گلابى و به و غيره - و گندم و بقولات و هويج ( زردك ، گزر ) و جو و زردآلو و انگور فراوان بوده . بامداد هر روز از دهات اطراف قريب دوهزار رأس گوسفند و صد گاو و بز به شهر مىآوردند و هنگام غروب حتى يك رأس هم نفروخته و نخورده باقى نمانده بود . هر ساله خانه‌دارهاى اين شهر ، گوشت قريب صدهزار رأس گوسفند و هزار رأس گاو را قورمه و نمكسود مىكردند . » « 3 » مؤلف كتاب با ايقان تمام مىگويد كه - گويا در آن شهر ، هر خانه‌دارى حتى خانواده‌هاى بيچيز و فقير هم آذوقهء سال خود را اعم از شيرينىجات و خيار و بادنجان و سيب و اقسام گلابى و شراب و غيره قبلا تهيه و ذخيره مىكردند . . .\r\nابن بطوطه ، كه در حدود سال 729 ه . در اصفهان بوده ، نيز از دهكده‌هاى بزرگ و پرجمعيت حومه و اطراف آن شهر ، و باغدارى پررونق و فراوانى ميوه و بخصوص زردآلوى قمر الدينى ، كه براى صدور خشك مىكنند ، و به و انگور و خربوزهء آنجا سخن مىگويد . « 4 »\r\nافضل الدين ، مؤلف تاريخ كرمان ، مىگويد : « در بلوك بم ، زمين چنان حاصلخيز بوده كه زمينى بيحاصل ديده نمىشده ، و ابريشم خام از آنجا به خارج صادر مىشده ، و از كرمان خرما به اقصى نقاط جهان مىبردند ( ص 52 تا 54 ) . » به نظر پطروشفسكى ، اگر از مطالب سابق - الذكر نتيجه بگيريم كه كشاورزى ايران و كشورهاى مجاور آن ، كه جزو قلمرو هلاكوييان بوده‌اند ، جنبهء كالايى داشته سخت در اشتباه خواهيم بود . مىتوان به جرأت گفت كه توليد كالايى فقط در نواحى كشاورزى معدودى ، كه در مجاور شهرهاى بزرگ و نواحى واقع برسر شاهراههاى كاروانرو قرار داشته ، حكمفرما بوده ، و صرفنظر از اين مراتب ، شكى نيست كه\r\n\r\n\r\n","description":"","footnote":"\r\n( 1 ) . همان ، ص 30 - 28 ( از همان مأخذ ، ص 174 ) .\r\n( 2 ) . ترجمهء محاسن اصفهان ، ص 47 ( از همان مأخذ ، ص 176 ) .\r\n( 3 ) . همان ، ص 63 ( از همان مأخذ ، ص 80 - 179 ) .\r\n( 4 ) . ابن بطوطه ، مجلد دوم ، ص 44 - 43 ( از همان مأخذ ، ص 180 ) .\r\n","page_name":" 140 ","page_number":148},
  {"content":"\r\n\r\nپس از غلبهء مغول ، به موازات سقوط و انحطاط زندگى شهرى ، تأثير روابط كالايى در روستا هم تقليل يافته است .\r\nدر مقابل ارقام صادرات محصولات كشاورزى از نواحى مختلف ايران ، كه در تأليفات جغرافيون قرن چهارم هجرى ( دهم ميلادى ) منقول است ، اعداد متشابه مربوط به قرنهاى هفتم و هشتم هجرى ناچيز و محقر به نظر مىرسد . حمد اللّه مستوفى تقريبا از توليد منسوجات ابريشمى و نخى و كتانى و فرش و قالى در نواحى كشاورزى - كه طبق نوشتهء جغرافيون قرن چهارم ، صنايع مزبور در آنجا رونقى به سزا داشته - سخنى نمىگويد .\r\nبه نظر پطروشفسكى : « در طى قرنهاى بعد كه كشاورزى ايران مجددا ادوار خرابى و سقوط و انحطاط را از سر گذرانيده ، مراحل اعتلايى نيز داشته است . مثلا در نيمهء اول قرن پانزدهم ( نهم هجرى ) دهه‌هاى نخستين قرن شانزدهم ( دهم هجرى ) و سه ربع اول قرن هفدهم .\r\nولى ظاهرا تا قرن بيستم ( به استثناى پرورش كرم ابريشم و نوغاندارى كه در قرن هفدهم به اوج ترقى رسيده بود ) هرگز به درجهء رونقى كه از قرن دهم تا قرن سيزدهم داشته ، نايل نگشت .\r\nامحاى نيروهاى توليدى ، بخصوص انسانها ، مهمترين علت عقب‌ماندگى اقتصادى كشور از ممالك غربى در سراسر ادوار متأخر قرون وسطى بوده است . » « 1 » حمد اللّه مستوفى قزوينى تأييد مىكند كه آثار ويرانى ناشى از هجوم و كشتار مغول در گرگان حتى در زمان او هم باقىمانده بود .\r\n\r\nتشبثاتى براى احياى كشاورزى\r\nدورهء سقوط كشاورزى تا سال 689 ه . دوام يافت . يكى از امرايى كه در راه احياى كشاورزى قدمهايى برداشت و هواخواه « جريان دوم » يعنى احياى فعاليتهاى اقتصادى بود ، كوركوز حاكم و جانشين خان بزرگ ، اوكتاى قاآن بوده كه در خطهء خراسان شروع به كار كرد . وى ميزان ماليات و خراج را تثبيت كرد و كوشيد روستاييان را در مقابل تجاوزات و خودسريهاى مقامات لشكرى مغول حمايت كند . جوينى از سياست كوركوز به نحوى غلوآميزى سخن مىگويد :\r\n« كارها . . . چنان مضبوط گردانيد كه هيچ اميرى ( مغول ) كه پيشتر از آن سرها مى - انداخت و هيچ آفريده را مجال اعتراض نبود ، سر مرغى نمىتوانست بريد . رعايا چنان مستولى شدند كه اگر لشكرى بزرگ را مغول به مزرعه نزول مىكرد با برزيگرى سخن نمىتوانست گفت تا سر اسبى نگاه دارد تا به التماس علوفه و نزل چه رسد . . . تمامت صدور و ملوك و اكابر به سراى خريدن مشغول گشتند و به عمارت سوق و استخراج قنوات و تدارك صنايع ضايع شده ، مقبل گشتند . . . در عين‌حال قنوات و شهرها احياء و قراء واحهء هرات مسكون گشت . » « 2 »\r\nسيفى نيز از ارزانى بهاء اجناس در هرات سخن مىگويد : « صد من غله فقط نيم دينار ( محتملا دينار زر ) ، و يك گوسفند چهار دانگه ، و يك من شكر دو دانگه قيمت داشته . » « 3 » از اين قبيل تلاشها در راه عمران برخى نقاط از طرف هلاكو ، جورماغون ، و ديگر امراى محلى\r\n\r\n\r\n","description":"","footnote":"\r\n( 1 ) . از صفحهء 196 تا اينجا تلخيص است از : كشاورزى و مناسبات ارضى . . . ، ص 94 - 144 .\r\n( 2 ) . جوينى ، مجلد دوم ، ص 238 ( از : كشاورزى و مناسبات ارضى . . . ، ص 122 ) .\r\n( 3 ) . سيفى ، ص 130 ( از همان مأخذ ، ص 122 ) .\r\n","page_name":" 141 ","page_number":149},
  {"content":"\r\n\r\nمغول ، كه اندكى منطقى فكر مىكردند ، به عمل آمد . ولى چون حملات و هجومهاى ويران - كنندهء ايلخانان گاه‌وبيگاه ادامه داشت ، اين برنامه‌هاى موضعى چندان مثبت و مثمر نبود .\r\nدر سال 695 ه . دواخان جغتايى مدت 8 ماه سرگرم تخريب و سوزاندن بخش اعظم بلاد مازندران و خراسان بود و نواحى يزد و فسا و شهرستانه و مرو و ابيورد و سرخس را هم ويران و فقير كرد . به گفتهء سيفى : « دوا تمامت ممالك خراسان خراب كرد و قريب دويست‌هزار نفر مردم از عورات و اطفال مسلمانان اسير گرفت . » « 1 »\r\nسيفى اشعار ربيعى بوشنجى را ، كه بمناسبت اين واقعه گفته ، نقل مىكند . شاعر ضمنا چنين مىگويد :\r\n زن و كودكان را همه دستگير * بزارى و خوارى گرفته اسير\r\nكران تا كران را به درد جگر * همه درد بودند از يك دگر\r\nپدر كشته از زخم پيكان تيز * پسر بر در خيمه‌ها اشكريز \r\n\r\nدستگيرى از كشاورزان\r\nشايد در كمتر كشورى از جهان هيأت حاكمه به اندازهء ايران نسبت به سرنوشت و وضع اقتصادى كشاورزان بىاعتنايى و بيتوجهى نشان داده باشند . ماركوپولو ، كه در نيمهء دوم قرن سيزدهم در عهد قوبيلاى از ايران و بعضى از كشورهاى آسيايى ديدن كرده است ، مىنويسد :\r\nخان بزرگ هر سال بازرسانى به ولايات مىفرستد تا ببيند در جايى خشكسالى و يا آفتى براى زراعت وجود دارد يا نه . اگر قحطى و يا آفتى باشد ، نه فقط ماليات معموله را از زارعين نمىگيرد ، بلكه دستور مىدهد از سيلوها و انبارهاى مخصوص خود مقدار آذوقهء لازم را به آنها بدهند . به همين منظور ، دستور مىدهد مقدار زيادى غله و حبوبات تهيه نموده و در نقاط مختلف كشور انبار كنند ، و بعد طورى از آن مواظبت و محافظت مىكنند كه سه چهار سال بدون ضايعه باقى مىماند . در مواقع قحطى و كميابى ، قيمت جنسى كه از اين انبارها به مردم مىفروشند چهار برابر كمتر از قيمت آن در بازار آزاد است . به همين طريق ، وقتى در بخشى از كشور مرگ‌وميرى ميان احشام بيفتد ، خان از احشامى كه بعنوان عشريه گرفته بلاعوض به آنها مىدهد . تمام افكار و نيات او اين است كه به ملت كمك كند و نگذارد هيچوقت تنگدست گردند . « 2 »\r\n« استونتون « 3 » در سفرنامهء خود مىنويسد : در مواقع كميابى جنس ، امپراتور دستور مىدهد در انبارهايش به روى مردم محتاج بازگردد ، و كسانى را كه از راه آفات ارضى و سماوى متضرر شده‌اند از پرداخت ماليات معاف دارند . . . امپراتوران چين . . . طالب سعادت ملت بوده فرامينشان مملو از احساسات خيرخواهانه بوده است . » « 4 »\r\n\r\n\r\n","description":"","footnote":"\r\n( 1 ) . همان ، ص 408 ( از همان مأخذ ، ص 124 ) .\r\n( 2 ) . سفرنامهء ماركوپولو ، ترجمهء صحيحى ، ص 55 - 154 .\r\n( 3 ) .  Staunton \r\n( 4 ) . سفرنامهء ماركوپولو ، ص 155 ( حاشيه : توضيح مترجم ) .\r\n","page_name":" 142 ","page_number":150},
  {"content":"\r\n\r\nولى در ايران زورمندان در فكر مردم نبودند ( در آن عهد ، صحرانشينان سوار مغول و ترك دست اسيران را با طناب مىبستند و مجبورشان مىكردند با پاى برهنه به دنبال مركب آنان بدوند )\r\nخرابى و كشتارى كه « ياساور » شاهزادهء چغتايى در خراسان و مازندران كرد ، دهشت - انگيزتر بود . از عدهء كثيرى روستايى كه ياساور به عنف برده بود ، قريب صدهزار نفر در راه از سرماى زمستان و گرسنگى جان سپردند . ربيعى بوشنجى دربارهء اين تهاجم چنين گفته است :\r\n گشادند لشكر به بيداد دست * در داد ، گردون گردان ببست\r\nاگر كشت ديدند و گر باغ و كاخ * وگر رود و كاريز و هم بيخ و شاخ\r\nهمه سوختند و همى كند نيز * ز بيداد مانده نبود هيچ چيز \r\nبدين ترتيب ، تهاجمات و دستبردهاى كوچك و بزرگ و سيادت سياسى صحرانشينان كشورگشا و متجاوز مجال وافى براى رشد اقتصاديات و پيشرفت كشاورزى نمىداد . ماركوپولو در وصف ناحيهء كرمان از دستبرد « نيكودريان » نيز ياد مىكند و مىگويد : « . . . همين كه جلگه‌اى را ، كه مىخواهند غارت كنند ، گرفتند ديگر راه نجات نه براى آدميان باقى مىماند ، نه دامها و چارپايان ، هرچيزى را مىربايند . پس از آنكه مردم را اسير مىكردند ، پيرمردان را مىكشتند ، جوانان را با خود مىبرند و همچون بردگان مىفروشند . پادشاه ايشان نوگودار ( نيكودر ) نام دارد . »\r\nچنان كه قبلا يادآور شديم ، قوم جنگجو و متجاوز مغول ، مانند اعراب بيابانگرد ، به امور كشاورزى و اسكان و شهرنشينى و ديگر مظاهر گوناگون تمدن علاقه و دلبستگى نداشتند ، و دامدارى آنها با دامدارى كشورهاى متمدن فرق فراوان داشت . به قول پطروشفسكى : « دامدارى ، صحرانشينان از تهيه و ذخيره عليق و كشت و زرع علف و نگهدارى دامها در آغل ، جدا از هم ، خبرى نيست . و دامهاى ايشان عليق زيرپايى را مىچرند . بالنتيجه استفاده كامل از مرتع غير مقدور است ؛ زيرا دامها تنها علف را نمىچرند ، بلكه بخشى از آن را پايمال مىكنند . گذشته از اين ، صحرانشينان و دامهاى ايشان دائما در حركت مىباشند ، و سرعت و وسعت ميدان حركت آنان مربوط به وفور و يا قلت و جنس علوفه و وضع آبيارى مراتع است . . . صحرانشينان همواره مسلح بودند و از سازمان قبيله‌اى نيرو مىگرفتند ، و چنان كه فرصتى به دست مىآمد ، از غارت روستاييان فاقد سازمان و بىسلاح و بيدفاع نيز رويگردان نبودند . نيروى لشكرى ، بطور كلى ، از دستجات قبايل صحرانشين تشكيل شده بود و حركت و انتقال لشكر نيز طبق اسلوب كوچ ؛ يعنى به اتفاق گله و دام و خانواده‌ها و بردگان جنگاوران صحرانشين ، صورت مىگرفته ، و ضمنا لشكريان در هر نقطه ، تا وقتى كه علوفهء سبز زيرپايى براى اسبان ، گوسفندان و دامهاى ديگر وجود داشت ، توقف مىكردند . . . هنگام حركت قشون طبق معمول ، مزارع پايمال مىشده و رعايا مورد تجاوز قرار مىگرفتند . به اين ترتيب ، مى - بينيم ميان دامدارى وسيع صحرانشينان و كشاورزى تضاد اقتصادى وجود داشته . بزرگان نظامى مغول ، در مواردى كه جنگ و تعرض و دستبردى به سرزمين دشمن مقدور نمىبود ، به غارت و چپاول روستاييان داخل كشور مىپرداختند ، و هيچگونه وظيفهء سياسى و اخلاقى براى حفظ و حمايت ملل تابع ، در قاموس سياسى آنان وجود نداشت . از اين نوع تجاوزات در منابع\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nتاريخى آن دوران زياد ديده مىشود . در نوشته‌هاى ماركوپولو ، ابن بطوطه ، مخصوصا در آثار گرانقدر رشيد الدين فضل اللّه وضع رقت‌بار مردم به نيكوترين صورتى بيان شده است ؛ از جمله در مورد يزد مىنويسد : « . . . اگر كسى تمامت ديه‌هاى آنجا مىگرديد قطعا يك آفريده را نمىديد كه با وى سخن گويد ، يا حال راه بپرسد . و معدودى چند ، كه مانده بودند ، ديدبانى معين داشتند . چون از دور يكى را بديدى اعلام كردى جمله در كهريزها و ميان ريگ پنهان شدندى ، و هريك از اكابر ارباب ، كه در يزد ملكى داشت ، چون آنجا رفت و خواست كه آن ملكها را باز بيند به هر ديه كه مىرفت ، يكى از برزيگران خود نمىديد تا حال باغات خويش بپرسد كه در كدام موضع است . » « 1 » و « 2 »\r\nچنان كه قبلا گفتيم ، اقدامات اصلاحى غازان خان و ديگران عميق و دامنه‌دار نبود ، و پس از سپرى شدن دوران قدرت آنان ، بار ديگر تعدى و تجاوز آغاز گرديد .\r\nهندوشاه زمامداران را از عواقب اين كارها با خبر مىكند و مىنويسد : « اگر اين معانى را منع نفرمايند . . . تعدى زمان قديم ، كه پادشاه سعيد ، غازان خان ، دفع آن كرده باز مجدد گردد . » بنابراين بازگشت كامل نظامات قبل از غازان خان ، از نظر هندوشاه ، گرچه خطرى محتمل و واقع شمرده مىشد ، ولى هنوز تحقق نيافته بود . پس از مرگ ايلخان ابو سعيد - خان ، مقدمات تجزيه و پاشيدگى فئودالى فراهم گشته بود . جنگهاى خانگى ميان گروههاى فئودال جريان داشت . بعضى از نويسندگان ايرانى ، از جمله دولتشاه ، به آشفتگى اجتماعى اين دوران اشاره مىكنند . « . . . و بعد از فوت سلطان ابو سعيد ، انقلاب كلى واقع شد و امنيت رخت بربست ، فتنهء نايم ، بيدار شد . . . القصه از تاريخ سنهء ست و ثلاثين سبعمائه تا حدود سنهء احدى و ثمانين و سبعمائه . قريب 50 سال در ايران‌زمين ، ملوك اطراف يكديگر را گردن نمىنهادند . » « 3 »\r\n« در نتيجهء اين احوال ، اقتصاد عمومى كشور سقوط كرد و ، نفوذ بزرگان صحرانشين بار ديگر بنحو محسوسى افزايش يافت ، مالياتها اضافه شد . و فئودالها كوشيدند از ميزان بهرهء ثابت فئودالى امتناع ورزيده و به اوضاع و احوال دوران قبل از غازان خان بازگردند . بخصوص از چوپانيان امير حسن كوچك و برادر و جانشين او ، ملك اشرف ، ظلم و ستم را به حدى رسانيدند كه آوازهء بيرحميهايشان همه‌گير شد . براى اينكه ميزانى از اخاذيهاى ملك اشرف از رعايا به‌دست آيد ، كافى است بگوييم كه وى 17 خزينه داشت . چون در سال 758 ه . در مقابل لشكريان فاتح حيتىبك خان قزل اردويى مجبور به فرار گرديد ، ثروتهايى كه از زر و سيم و اجناس و كالاى پربهاى گوناگون اندوخته بود ، بار 400 قطار قاطر و هزار قطار شتر بود .\r\nگاهى فئودالها و متنفذين ايرانى در غارتگرى از اجانب عقب نمىماندند . ويژگى اين مرحله ، افزايش تناقضات طبقاتى و نهضتهاى مردم و قيامهاى خلق بود . » « 4 »\r\n\r\n\r\n","description":"","footnote":"\r\n( 1 ) . جامع التواريخ ، نسخهء استانبول ، ورق 623 ( از همان مأخذ ، ص 135 ) .\r\n( 2 ) . از « تشبثاتى براى احياى كشاورزى » تا اينجا تلخيص از : كشاورزى و مناسبات ارضى . . . ، ص 35 - 121 .\r\n( 3 ) . دولتشاه ، ص 29 - 228 ( از : كشاورزى و مناسبات ارضى . . . ، پانويس ص 105 ) .\r\n( 4 ) . كشاورزى و مناسبات ارضى در ايران عهد مغول ، ص 109 - 104 ( به تناوب و اختصار ) .\r\n","page_name":" 144 ","page_number":152},
  {"content":"\r\n\r\nمحمد بن هندوشاه نخجوانى در كتاب دستور الكاتب فى تعيين المراتب « در منع تعرض امرا و متغلبان به رعاياى ديه‌ها » از مظالم امرا و ساير عناصر زورگو و متجاوز به پادشاه وقت شكايت مىكند و مىنويسد كه آنان ، در هر وقت عزم سفر يا شكار مىكنند ، از رعايا گوسفند ، تغار ، و شراب و ساير احتياجات خود را بروز و عنف مطالبه مىكنند و آن بيچارگان از بيم جان و خوف چوب و شكنجه مىدهند . . . و رعايا عاجز و مسكين و درويش مىمانند و استعداد عمارت و زراعت نمىماند و پادشاه در دنيا به ظلم و بىوقوفى از احوال رعايا مشهور مىگردد و در آخرت عقوبت مىيابد . پادشاهان ديندار مىبايد كه در رعايت رعاياى ضعيف حال همچنان كوشند كه در رعايت نفس خود و فرزندان ، و از ايذا بر نفوس و اتلاف اموال رعايا همچنان محترز باشند كه از صحبت عقارب و حيّات . چه مضار ايشان به نسبت ، با انفس و ابدان يكسان است . . . چه با وجود خوف و شكستگى دل ، از رعيت و از هيچ آفريده هيچ كار نيايد و مملكت آبادان ناچار خراب شود . در اخبار سلطان سعيد غازان خان مسطور است كه روزى با امرا گفت ، من جانب رعيت را بعد از اين نگاه نخواهم داشت . اگر مصلحت است تا به اتفاق همه را غارت كنيم ؛ چه هيچ آفريده بر اين معنى از من قادرتر نيست . اما بايد بعد از اين ، شما تغار و آش و مرسوم خانگى از من توقع نداريد ؛ چه اگر بعد اليوم يكى از شما از من اين نوع التماسى كند ، او را به مخاطبات شديد عنيف مخاطب گردانم . جهت آنكه ترتيب مجموع مصالح سلطنت و مملكت و امرا و وزراء و ايناقان و لشكريان از سعى رعاياست در عمارت و زراعت . و چون ما ايشان را ، كه اصل اين قضايااند ، به اتفاق غارت كرده باشيم ، آنگاه چنين توقعات از كه مىتوان داشت و چگونه ميسر شود . شما باخود انديشه كنيد كه اگر گاو و تخم از رعايا بستانيد و بر ايشان زور و زيادتى روا داريد و غلات ايشان بخورانيد ، بعد از اين‌چه خواهيد كرد . شما ايشان را و زنان و فرزندان ايشان را مىزنيد و مىرنجانيد و نمى - انديشيد . كه اگر با شما و زنان و فرزندان شما نيز همين خطاب رود ، حال شما چگونه باشد .\r\nهمچنانكه زنان پيش شما عزيز ، و فرزندان جگرگوشگانند ، پيش ايشان نيز همين مراتب دارند ، و ايشان نيز چون ما آدميانند . . . چون ايشان مرفه الحال باشند . . . ما نيز به اتفاق مرفه - الحال باشيم و مطعوم و مشروب و ملبوس و مركوب به آسانى توانيم يافت . و اگر به خلاف اين معانى ، با رعايا زندگانى كنيم ، آن نيز به ما عايد گردد . و چه بزرگى و مردانگى باشد كه رعيت را رنجانيدن . . . من شما را اين نصيحت مىكنم تا تنبيه شويد . « 1 »\r\nمحمد نخجوانى در جاى ديگر . . . به تجاوزاتى كه از طرف زورمندان به املاك مردم مىشده است اشاره مىكند و تحت عنوان « در منع تصرف املاك مردم به غير حق » چنين مى - نويسد : « پيش از اين ملاك اين ملك را . . . قاعده چنان بود كه لايزال به استكشاف و احوال متمولان و مستظهران مشغول بودندى ، و به هر بهانه ايشان را گرفته محبوس كردندى ، و املاك و اسباب ايشان را خاص ديوان گردانيدى ، و آن بيچارگان را به صعبترين حوالتى از پيش برداشتندى ، و متملكات و متصرفات ايشان را به نوكران خود دادندى . . . چون ايام ظلم\r\n\r\n\r\n","description":"","footnote":"\r\n( 1 ) . جزء اول ، ص 196 به بعد .\r\n","page_name":" 145 ","page_number":153},
  {"content":"\r\n\r\nاو ، بسبب تواتر نفرينهاى مظلومان و بيچارگان ، سپرى شد و وخامت عاقبت ظلم به وضوح انجاميد . . . چون معلوم است كه ظلم را وخامت عاقبت از لوازم است ، اشارات مطاع به اركان دولت نفاذ يابد كه به‌هيچ بهانه مزاحم و متعرض ارباب اموال و اصحاب املاك نگردند ؛ چه آبادانى از ايشان است و بر موجب « لو لا الاغنيا لهلك الفقراء » وجود ايشان سبب حيوة فقرا و ضعفا . . . به نزديك حكما و عقلاء جهان مملكت چون درخت بارور و سايه گسترست كه چندانكه آن درخت را از مشارع معدلت و مشارب نصفت آب دهند و سيراب گردانند ، روزبروز از استيفاء ثمرات آن فوايد و منافع يابند . . . پادشاهان را لشكر بر دو نوع است : لشكر ظاهر ، و آن جمعى امرا و لشكريانند كه از پادشاه مرسوم و جامگى يا در عوض آن اقطاع مىستانند تا مملكت را از تعرض ياغيان صيانت كنند ؛ و جمعى ديگر لشكر باطنند . بنابرآنك از معدلت پادشاه مرفه الحال باشند . »\r\n\r\nوابستگى كشاورزان به زمين\r\nدر مورد وابستگى و تقيد كشاورزان به زمين ، بين محققان و صاحبنظران وحدت نظر وجود ندارد . ظاهرا در دورهء ساسانيان ، كشاورزان وابسته به زمين زراعتى نبودند ، ولى در دورهء بنى اميه و بنى عباس ، تشبثاتى براى مقيد ساختن كشاورزان به زمين زراعتى به‌عمل آمده است . چنان كه گفتيم در نواحى مختلف قلمرو خلافت ، هنگام گردآورى خراج ، طوقهاى سربى به گردن ايشان مىآويختند تا از پرداخت خراج سرباز نزنند ؛ و البته اين دليل وابستگى كشاورزان به زمين نبود .\r\nو اينكه نظام المك در سياستنامه مىگويد : « مقطعان كه اقطاع دارند بايد بدانند كه ايشان را بر رعايا جز آن فرمان نيست كه مال حق بستانند به‌وجه نيكو ، و چون آن بستدند رعايا به تن و مال و فرزندان و اسباب و ضياع از ايشان ايمن باشند » نشان مىدهد كه بطور رسمى كشاورزان وابسته به زمين نبودند ، ولى در عين حال بعيد نيست كه بعضى از فئودالها و مقطعان ، ضمن هزاران ظلم و ستمى كه به كشاورزان روا مىداشتند ، آنان را از تغيير محل سكونت نيز محروم كرده باشند . آنچه مسلم است ، غازان خان براى پيشرفت كشاورزى ، گرايش و علاقهء بيشترى در راه تقيد كشاورزان به زمينهاى زراعتى نشان داده است . وى در يرليغى دستور مىدهد : « رعاياى ديهاى آبادان و خراب ، كه بديشان داده شده است و از مدت سى سال باز متفرق شده و به شماره و قانون ديگر ولايات در نيامده ، پيش هركس كه باشد باز گردانند ؛ و اگر رعيت ديگر ولايت نيز پيش ايشان باشد نيز آن جماعت را باز گردانند . » « 1 »\r\nالبته اقدامات اصلاحى غازان خان به منظور بازگردانيدن كشاورزان ، باز دليل قطعى وابستگى كشاورزان به‌زمين نيست . رشيد الدين ، ضمن گفتگو از وضع رقت‌بار كشاورزان بم و كرمان كه بر اثر تعديات مأمورين مالياتى از هستى ساقط شده بودند ، مىگويد : « پاى گريزشان بسته ، بساط انبساطشان در نورديده ، و پردهء ناموس و ننگشان دريده . » « 2 »\r\nشرح زير ، كه رشيد الدين به فرزند خود غياث الدين محمد ( قايم مقام حاكم خراسان )\r\n\r\n\r\n","description":"","footnote":"\r\n( 1 ) . رشيد الدين فضل اللّه ، جامع التواريخ ، ص 656 .\r\n( 2 ) . مكاتبات رشيد الدين فضل اللّه همدانى ، پيشين ص 11 .\r\n","page_name":" 146 ","page_number":154},
  {"content":"\r\n\r\nنوشته ، نشان مىدهد كه اصولا ترك زمين مألوف ، منع سنتى و قانونى نداشته است :\r\n« . . . مرويان آواره و باورديان بيچاره را كه از جور كتاب و ظلم نوّاب ، از وطن مألوف و مقام معروف خود جلا كرده‌اند . . . بازگرداند . » « 1 » در عهد جلايريان نيز زمامداران سعى مى كردند كه كشاورزان متوارى و ستمكشيده را به مساكن اصلى خود باز گردانند . در دستور - الكاتب چنين مىخوانيم :\r\n« در اين وقت ، استماع افتاد كه رعاياى فلان موضع بواسطهء كثرت حوالات ديوانى و خرابى ، كه از تنوع فترات بديشان راه‌يافته ، جلاء وطن كرده به هر موضع متفرق شده‌اند . به استظهار استمالت ايشان را اين حكم نفاذ يافت تا به هرجا كه رفته باشند ، به دلخوشى تمام به وطن مألوف آيند و تفرقه و تردد به خود راه ندهند . . . چند كدخداى كاروان به ديوان آيند و احوال عجز و انكسار خود بازنمايند تا به تدارك اهتمام رود . حكام ولايت ايشان را به حمايت نگيرند و به زودى تمام به وطن مألوف روانه گردانند . » « 2 »\r\nظاهرا در قرن هفتم و هشتم هجرى كشاورزان در قلمرو هلاكوييان بيش‌ازپيش تحت فشار قرار مىگيرند ، و براى تغيير محل ، گذرنامه و موافقت كتبى رئيس محل ضرورى بوده است . در فرهنگ شمس فخرى در معنى كلمهء « گذرنامه » نوشته شده است : « گذرنامه مكتوب جواز كه در راهها بنمايند و بگذرند . » و اين مىرساند كه داشتن چنين مكتوبى براى سير و سياحت و آمدوشد در جاده‌ها ضرورى بوده . ظاهرا كسانى كه چنين مكتوبى را با خود نمىداشتند بازداشت مىشدند و براى مسافرت رعيتى به محل ديگر ، اجازه كتبى رئيس محل لازم بوده .\r\nبه نظر پطروشفسكى ، مثالهاى بالا حاكى از فرط بدگمانى مقامات دولتى و ميل ايشان به تحديد آزادى نقل مكان و سفر مىباشد ، و ظاهرا اين روش را بايد با سياست مقيد ساختن افراد به محل سكونت ، كه در آن زمان از طرف دولت فئودالى اعمال مىشده ، مربوط دانست . ظاهرا اين مشكلات كمابيش تا آغاز مشروطيت در نقاط مختلف ايران وجود داشته . جمالزاده مىنويسد :\r\n« رعاياى گروس و كردستان هنگام تغيير مكان ناگزير بودند از 34 قران تا 8 تومان ، بعنوان مطلق العنانى ، به پيشكار ماليه بدهند و اجازه‌نامه يا تعليقه ؛ دريافت دارند . » « 3 » و « 4 »\r\n\r\nوضع كشاورزان پس از پايان عهد ايلخانان مغول\r\nپس از تجزيهء امپراتورى مغولان ، عده‌اى از حكام ولايات و زعماى محلى دعوى استقلال كردند . تيمور ، چنان كه ضمن تاريخ سياسى ايران گفتيم ، به زور شمشير ، اقوام و ملل غير متجانس را تحت فرمان خود درآورد . جانشينان تيمور نتوانستند ممالك مفتوح او را حفظ كنند . با اين‌حال ، تا حدود يك قرن حكومت بازماندگان تيمور دوام يافت . پس از مرگ شاهرخ ، فرزند تيمور ، در 850 ، به قول نويسندهء تاريخ جديد يزد ، « امرا و شاهزادگان به هم برآمدند و هريك آنچه توانستند از گنج و لشكر برداشتند و متوجه ولايتى و سرحدى گشتند . . . و در\r\n\r\n\r\n","description":"","footnote":"\r\n( 1 ) . مكاتبات رشيدى ، پيشين ، ص 146 .\r\n( 2 ) . دستور الكاتب . . . ، پيشين ، 229 .\r\n( 3 ) . گنج شايگان ، ص 121 .\r\n( 4 ) . براى كسب اطلاع بيشتر ، ر ك : كشاورزى و مناسبات ارضى در ايران عهد مغول ، ص 154 به بعد .\r\n","page_name":" 147 ","page_number":155},
  {"content":"\r\n\r\nتصرف درآوردند . بنياد ظلم و تعدى نهادند و قتل‌عام شد ، و طمع در مال تاجران و رعايا و زارعان كردند . . . خرابى در ولايتها راه يافت و مردم پراكنده گشتند . . . در تمام بلاد ايران قحط و و با واقع شد . » « 1 »\r\nدكتر لمتون مىنويسد :\r\nبا مرگ شاهرخ ، بار ديگر ناامنى بر همه‌جا سايه افكند . لشكركشيهاى دايمى وقوع يافت ، و لشكرهايى كه در آمدوشد بودند طفيلى مردم دهات شدند ، و فاتحان به جهت اتباع خود ، حواله به روستاييان نوشتند . همين كه فاتحى جديد يا شاهى پيروز از راه مىرسيد ، مردم ، از ترس اينكه مبادا مالى از آنان مطالبه شود ، پراكنده مىشدند . هنگامى كه شاهرخ ، فرزند تيمور ، به اصفهان رسيد ، فرمان بخشودگى صادر كرد تا از دهقانان مطالبهء ماليات پس‌افتاده نكنند ، و ايشان به زراعت مشغول گردند . از طرف ديگر ، هنگامى كه محمد سلطان ( متوفى به سال 855 ه . ) پس از مرگ شاهرخ ، به اصفهان آمد ، وزير او شيخ الاسلام ، سعد الدين ابى الخير مقرر كرد كه در يزد و ولايات مجاور آن ، ماليات مخصوصى جهت لشكر بر هر خانوار بستند تا برات‌داران اصفهان آنها را وصول كنند . اين اخاذيها روزگار مردم را سياه كرد .\r\nهنگامى كه اين خبر به محمد سلطان رسيد ، فرمان داد كه به هيچ‌وجه فرع يك دينار ناواجب بر رعايا و زارعان قسمت نكنند . « 2 »\r\n« با اينهمه بطور كلى ، در دورهء ميان انقراض ايلخانان و ظهور صفويه ، تغييرات ناچيزى در زمينهء زميندارى و تشكيلات روستايى پديد آمده است . . . مالياتهايى كه از روستاييان مى - گرفتند مشتمل بود بر مالياتى كه بر هر « جفت » از زمين تعلق مىگرفت ؛ مالياتى كه بابت محصول مىگرفتند ، و ميزان آن از 14 تا 20 درصد فرق مىكرد ؛ و مالياتى كه بر تاكستانها تعلق مىگرفت . بعلاوه از روستاييان هر سال بابت حق مرتع ، بارهاى هيزم ، و علوفه و غيره چيزى مىستاندند . يك عده ماليات ديگر هم معمول بود : از قبيل يك درصدى كه به هنگام درو براى بعضى مأموران محلى وصول مىشد . و همچنين ماليات آسياها و عوارضى ديگرى كه در اعياد مىگرفتند . ايلات و عشاير نيز مانند كشاورزان مىبايست مالياتى بابت مواشى بپردازند .\r\nتغييراتى كه در ماليات داده مىشد بيشتر عبارت بود از تغييرات كمّى نه تغييرات كيفى و براستى نظر مينورسكى دربارهء « ادامهء سنت مملكت‌دارى » از قرن چهاردهم تا هفدهم ميلادى درست است . به عقيدهء وى ، زمينها به دو دستهء ممتاز تقسيم مىشده است : زمينهاى اعطايى موروثى به نام « سيورغال » كه مشمول بعضى معافيتهاى مالياتى بود ، و « تيول » يعنى زمينى كه دارندهء آن مىتوانست ماليات آنجا را موقتا براى خود وصول كند . مىتوان گفت كه اصل و منشأ اين دو نوع بخشش ، به روزگار سلجوقيان باز مىگردد . » « 3 »\r\n\r\n\r\n","description":"","footnote":"\r\n( 1 ) . احمد بن حسين ، ص 9 - 8 ( به نقل از : مالك و زارع در ايران ، ص 204 ) .\r\n( 2 ) . مالك و زارع در ايران ، ص 204 .\r\n( 3 ) . همان ، ص 206 - 205 ( به اختصار ) .\r\n","page_name":" 148 ","page_number":156},
  {"content":"\r\n\r\nانواع و اقسام مالياتهايى كه از عهد ايلخانيان تا استقرار صفويه در ايران معمول بود ، ضمن بحث در پيرامون ديوان استيفا ( در جلد چهارم ) ، بيان شده است . اينجا بار ديگر متذكر مىشويم كه بار عمدهء ماليات را كماكان بردوش كشاورزان مىنهادند . هرچند صاحبان سيورغال را از تأديهء مالياتهاى مختلف معاف مىكردند ، به احتمال قوى ، صاحب سيورغال اين - گونه مالياتها را از زارع به نفع خود مىگرفته است .\r\nظاهرا سلاطين صفويه ، مانند ديگر سلاطين براى راضى كردن قبايل و عشايرى كه با شمشير آنها به زمامدارى رسيده بودند زمينها را بين سران عشاير تقسيم كردند ؛ به بعضى تيول و به جماعتى سيورغال دادند . به نظر لمتون :\r\nاين نظريه كه حق مطلق مالكيت به شاه تفويض شده است ، سرپوش خوبى بود كه شاه در زير آن مىتوانست زمين رعاياى خود را غصب كند . با اينهمه چنين مى - نمايد كه اين نظريه ، كه شاه يگانه مالك اراضى است ، عملا قبول عام تام و تمام و بلا شرط نيافته است . شاه عباس لازم ديد كه املاك شخصى خود را مبدل به اوقاف كند تا هم بتواند از عوايد آن بهره‌مند گردد و هم از سرزنش اين‌وآن ، كه ممكن بود بگويند از راه حرام املاك مزبور را به‌دست آورده است ، پرهيز كرده باشد . « 1 » علاوه براين در دورهء صفويه مالكيت املاك شخصى را عملا برسميت مىشناختند ، و هركس عملا مىتوانست ملك خود را وقف كند .\r\n\r\nكشاورزان در عهد صفويه\r\nدر تذكرة الملوك ، كه با تعليقات مينورسكى منتشر شده است ، در مورد كشاورزان چنين مىخوانيم :\r\n. . . از وسيعترين طبقهء تشكيل‌دهندهء اساس جامعهء ايرانى ، يعنى كشاورزان ، اطلاعات كافى در دست نداريم . آنها از آزادى فردى برخوردار ، ولى از داشتن زمين محروم بودند ؛ يا زمين را اجاره مىكردند يا با مالك نوعى شركت داشتند . و اين اشخاص طرف معاملهء كشاورزان ، يا نمايندگان شاه بودند يا مالكين عمده . اراضى استيجارى معدود بود ، و اكثر در جوار شهرهاى بزرگ قرار داشت و براى سبزيكارى و صيفى - كارى ، كه كمتر از ديگر اقسام محصولات كشاورزى دچار نامساعديهاى طبيعت مىگرديد ، مورد استفاده واقع مىشد . مال الاجارهء چنين بستانهايى در اطراف اصفهان هر جريب به 30 « اكو » ( برابر با 6600 دينار يا 66 تومان ) و يا بيشتر مىرسيد .\r\nدر متن مورد بحث ( يعنى تذكرة الملوك ) اصطلاح اجاره و مستأجر محتملا به اين نوع معامله اطلاق شده است .\r\nنوع ديگر كشاورزى ، مضارعه است كه تقريبا در همه‌جا شايع بود .\r\nمضارعه يعنى شركت مالك با زارع در تقسيم حاصل . گرچه دستور العمل عوامل پنجگانه در منابع معاصر صفويه ثبت نگرديده و از آن سخنى به‌ميان نيامده است ، ولى اين روش بسبب سهولت و سادگى ، بدون شك ، از روزگاران باستان در ايران\r\n\r\n\r\n","description":"","footnote":"\r\n( 1 ) . همان ، ص 14 - 213 .\r\n","page_name":" 149 ","page_number":157},
  {"content":"\r\n\r\nپيوسته در تسهيم ، نافذ و مؤثر بوده است . روش مزبور عبارت است از در نظر گرفتن پنج عامل جهت به ثمر رسانيدن حاصل ، و آن پنج عبارتند از زمين و آب و شخم و كار و گاو . تقسيم محصول بين مالك و زارع بايد برحسب سهمى كه هريك در تأمين عوامل مزبور دارند صورت گيرد . اين طرز تقسيم فرضى مخصوص زمينهايى است كه با آب دستى مشروب شوند ، زيرا در مورد زمينهاى « ديم » ، محصول بايد به چهار جزء تقسيم گردد . طرز تقسيم فرضى مزبور بندرت كاملا به مورد اجراء گذاشته مىشد . عملا سهيم محصول به كلى به وضع ديگرى بود . شاردن ( جلد 5 ص 384 و 392 ) اظهار مىدارد كه ارباب معمولا ثلث محصول زمين و مواشى و حيوانات را مىبرد ؛ به استثناى ميوهء درختان كه از آن نصف تا دو ثلث ، و چوب كه از آن دو ثلث حق السهم دارد . نظر كمپفر ( ص 91 ) در مورد سهميهء زارعين نواحى مجاور اصفهان دقيقتر است . در صورتى كه شاه تخم و آب و زارع ، گاو و كود و كار شخصى خود و بعلاوه كار كمك ( عوارض ؟ ) را متعهد شود ، سهم زارع ثلث محصول ، و از آن شاه دو ثلث مىباشد . در صورتى كه شاه افزار و گاو و كمك ( خدمات ديوانى ) را متعهد شود ، سهم زارع ربع و اگر كار ( ؟ ) هم به عهدهء شاه باشد ، سهميهء زارع از ثمن يا يك هشتم تجاوز نمىكند .\r\nدر مورد برنج و ارزن و پنبه و لوبيا و شنبليله و خربوزه و كدو ، در صورتى كه همهء كار را زارع انجام داده باشد ، دو پنجم دريافت مىدارد . از ترياك سهميهء زارع برابر 140 / 55 است . در مورد خربوزه و غيره سهميهء زارع به جنس پرداخته نمى - شد بلكه به نقد و مطابق نرخ روز ؛ بعلاوهء 15 درصد . ذرت به جنس تحويل مىگرديد ؛ بعلاوهء يك‌ونيم محمودى در هر صد من ( شايد مقصود محمدى باشد كه مساوى يك رىونيم ، و در اصفهان معمول است . ) از كليهء اين حق السهمها ، شاه مالياتى معادل دوصدم ، بطور نقد دريافت مىداشت . با همهء اين عوارض اضافى ، باز هم ترتيب اساسى چندان از حدود عدالت دور نبود .\r\nاما وضع روستاييان بسبب بيگاريهايى كه مالك از آنها مىگرفت ، بدتر مىشد . شاردن ( ج 5 ، ص 390 ) مىگويد : مالك آنان را در ايجاد آثارى در ملك خود ؛ نظير ساختمان و باغ و چيزهاى ديگر به كار مىگمارد و يا اينكه مردم ده موظفند هر روز افرادى معين بعنوان بيگار در اختيار او بگذارند . از وجود رعايا برايگان براى حمل‌ونقل استفاده مىكند . در مدت اقامت در ده خرج خوراك او به عهدهء رعاياست ، و بعضى مواقع آن را نقدا دريافت مىدارد . تحصيلداران يا مباشرينى كه به ملك مىفرستد نيز مشمول شق اخير مىگردند و در ضمن ، مالك عوارض مشابه ديگرى نيز بردوش رعايا تحميل مىكند . چنين معلوم است ( چنان كه در همان جلد ، ص 387 مسطور است ) كه اين گونه مزاحمتها در املاك شاه يا مقامات ذينفوذ و عاليقدر كشور ، بيش از املاك مردم عادى فراهم مىشده است ( توضيح آنكه به گفتهء « كارمليت » مخارج مهمانان شاه چهار برابر به روستاييان تحميل\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nمىگشت . ضمنا تيولداران خود حق قضاوت در مورد رعاياى خود را داشتند . )\r\nمعهذا شاردن ( در همان جلد ، ص 387 تا 390 ) تحت تأثير چاره - گريها و حيلى كه كشاورزان براى تقليل و تخفيف مقدار ماليات خود به بهانهء بدى حاصل مىانديشيدند ، واقع شده بود . به گفتهء وى ، گاهى روستاييان به درخواست ارزيابى مجدد ، كه براى مأمورين مالى سود بيشترى داشت تا وصول ماليات مقرر ، تشويق و ترغيب مىشدند . نتيجتا روابط ارباب و رعيت « سرچشمهء لايزال حقه‌بازى و اختلاف و ستم بود و هرگز عدالت در آن راه نداشت . » شاردن با نتيجهء غير منتظره‌اى به بحث مزبور خاتمه مىدهد ؛ آنگونه كه خود نيز از آن شگفتى دارد :\r\n« هميشه ( كذا فى الاصل ) نتيجهء نامطلوب عايد ارباب مىشود و جانب او را فرو مىگذارند . »\r\nبه همين شيوه ، تصوير ذيل را از زندگى روستاييان ايرانى به دست مىدهد ( همان جلد ، ص 391 ) : « آنان نسبتا در رفاه هستند چنان كه به جرأت مىتوانم بگويم در سرزمينهاى حاصلخيز اروپا رعايايى وجود دارند كه وضعشان بمراتب بدتر از آنان است . همه‌جا زنان روستايى ديدم كه سينه‌بندهاى نقره و حلقه‌هاى درشت سيمين در دست دارند و با ( دستاورنجن و خلخال ) و زنجيرهايى كه از گردن آويخته‌اند كه تا ناف مىرسيد خود را مىآرايند و بر آن انواع اشياء سيمين و گاهى زرين آويخته‌اند .\r\nشخص كودكانى را مىبيند كه به همين شيوه آراسته شده‌اند با گردنبند مرجان . لباس و كفش مردان و زنان خوب است ، و اثاث و اوانى بسيار دارند . اما به ازاى اين برخورداريها در معرض گزند و آزارند . گاه به دست مأمورين شاه يا وزرا چوب مىخورند ، و البته اين در صورتى است كه مطلوب آنان‌را بهنگام ، برنياورند . اين سياستها فقط خاص مردان است ، زيرا در سراسر مشرق زمين ، رعايت زنان و دختران مىشود و هرگز كسى متعرض آنان نمىگردد . »\r\nاز اين قضاوت و اظهار نظر ناموزون و شگفت‌آور شاردن ، هر صاحبنظر مىتواند زندگى ايران زمان صفويه را با فرانسهء قبل از انقلاب ؛ يعنى زمانى كه در فرانسه وضع روستاييان تحمل‌ناپذير بود ، بسنجد . « 1 »\r\n\r\nكشاورزان مسيحى\r\nتنها كشاورزان مسلمان مورد تعدى و تجاوز روستاييان قرار نمىگرفتند بلكه كشاورزان مسيحى نيز مورد تعدى ارباب قدرت واقع مىشدند .\r\nبطورىكه از نامهء مورخهء ربيع الاول سنهء 1060 شاه عباس ثانى برمىآيد ، از طرف عده‌اى از مردم تراكمه ، به زمين مسيحيان تجاوزاتى شده بود و شاه عباس به كيخسرو خان بيگلربيگى « چوخور » دستور مىدهد : « در حضور متصدى شرعيات به حقيقت رسيده آنچه موافق شرع و معمول مردم و استمرار سنوات بوده باشد ، به عمل آورده نگذارد كه به هيچ‌وجه من الوجوه از احدى ، سيّما ( يعنى مخصوصا ) از مردم تراكمه ، تعدى و بيحسابى به صاحبان عريضه واقع شود .\r\n\r\n\r\n","description":"","footnote":"\r\n( 1 ) . ص 36 - 33 .\r\n","page_name":" 151 ","page_number":159},
  {"content":"\r\n\r\nدر اين باب قدغن دانند - تحريرا فى شهر ربيع الاول 1060 » « 1 »\r\nاينك عرض حال مسيحيان را نقل مىكنيم :\r\n« عرضه داشته بندهء كمترين ، تومان وكيل خليفهء اوچ كليسيا و غيره : رعايا به ذروهء عرض مىرساند كه اين فقير در قريهء اوچ كليسيا زراعت مىنمايد ، و جمعى از تراكمات آن ولايت ، به خلاف حساب ، در كنار زراعت اين فقير نزول نموده انواع نقصان و خسران به زراعت و آب و علف اين فقير مىرسانند . و قريه بيطرنج كه از قديم الايام جا و مقام جماعت مسيحى بوده و در آنجا كليسيا دارند و در زمان « فتورخانكار » نابكار متفرق شده بودند ، جمعى آمده در آنجا نشسته جماعت مسيحى را دخل نمىدهند كه در جا و مقام خود نشسته از عمل مالوجهات و جزيه‌دادن خود بيرون آيند . استدعا آنكه به صدقهء فرق مبارك اشرف ، كه حكم حسابى به عهدهء بيگلر بيگى « چوخور سعد » شفقت فرمايند كه به حقيقت رسيده ، دست خلاف حساب جماعت مذكور را از سر اين فقير و آن جماعت مسيحى رفع نمايند ، تا فارغ بال به دعاگويى دوام دولت روز - افزون قاهره اشتغال نمايند ؛ كه عند الله ضايع نخواهد شد - هو . حكم حسابى به قيود لازمه به عهدهء وكلاء بيگلر بيگى چوخور سعد قلمى نمايند . » « 2 »\r\n\r\nزمينهاى خاصه\r\nظاهرا تفاوت بين زمينهاى دولتى ، و خاصه در اواخر دورهء صفويه ، قدرى مبهم بوده است .\r\nمراجع اروپايى گاه تمام ايالاتى را كه تحت اختيار ديوان عالى بوده است خاصه مىدانند . شاردن بين اراضى دولتى و خاصه تمايز دقيق قائل است ، و اين تمايز در تمام آثار درجهء اول منعكس است . اما هنگامى كه وى دربارهء امور نظامى بحث مىكند ما مطلع مىشويم كه « قورچيان و چريكهاى منظم ، مزد خود را از اراضى خاصه به صورت حواله دريافت مىكنند . » چند صفحه قبل از آن ، چنين مىخوانيم كه « چريك منظم ، قوايى هستند كه حكام ايالات مخارج آنها را بايد تأمين كنند و در عمل هم‌چنين مىكنند . » در اين موضع او همچنين مىگويد كه اين كار به چه ترتيب صورت گرفته است . « اراضى دولتى ، كه قسمت اعظم كشور را تشكيل مىدهد ، در تصرف حكام است و آنها قسمتى از اين اراضى را نگاه مىدارند تا از آن درآمدى به دست آورند . بقيه را براى دادن مزد افسران و كارمندان و سپاهيان تخصيص مىدهند . »\r\n« دومن » ، كه بطور كلى اطلاعاتش با شاردن موافق است ، نيز هنگامى كه مىگويد « اغلب اراضى ملك شاهى ، يعنى خاصه است ؛ و اندكى از آن اربابى ، يعنى ملك شخصى » تفاوت بين ايالات دولتى و املاك خاصه را ناديده گرفته است .\r\nاما « سانسون » در اين بين ، مطلب را به وضوح ادا مىكند : « مىتوان گفت كه سراسر ايران در شمار املاك خاصهء شاه است ، زيرا هرگاه بزرگان املاكى داشته باشند فقط آن‌را در اثر گشاددستى شاه دارا شده‌اند ، و شاه هرگاه آنان را مورد\r\n\r\n\r\n","description":"","footnote":"\r\n( 1 و 2 ) . متن فارسى فرامين ، گردآورى پاپازيان ، ص 559 .\r\n","page_name":" 152 ","page_number":160},
  {"content":"\r\n\r\nبيمهرى قرار دهد باز املاك آنان را ضميمهء املاك خود مىكند . »\r\nپس از ذكر محاسبهء دقيق و جزءبه‌جزء تعداد سپاهيان هريك از مناطق مرزى ، كه برطبق خبر راوى ما جمعا با درباريان به 150 هزار تن بالغ مىشد ، چنين آمده است مخارج اينها همه از املاك مصادره شده ، كه از طرف شاه ضميمهء املاك خاصه شده است تأمين مىگردد . « 1 »\r\nسلاطين صفويه و خاندان آنها ( خواهران و زنان شاه ) گاه املاكى را كه از طريق مصادره يا از راههاى ديگر در اختيار داشتند وقف « چهارده معصوم » مىكردند ، و سمت متولىگرى اين املاك را به « پادشاه وقت » واگذار مىنمودند .\r\n\r\nخاصه و خالصه :\r\nرهربورن مىنويسد :\r\nبه‌نظر مىآيد كه ادارهء امور املاك و مناطق ، خاصه در طول دورهء سلطنت صفويه ، دستخوش بعضى تحولات شده باشد . در قرن شانزدهم ميلادى ( قرن دهم هجرى ) ، از لفظ خاصه يا خالصه ، بعضى از نواحى مشمول ماليات مراد بود كه به تيول داده نشده بود ، بلكه عوايد آنها هر لحظه در اختيار ديوان اعلا قرار داشت . ظاهرا خالصه به املاك سلطنتى كوچكترى در داخل حكومتى كه به تيول داده شده بود اطلاق مىشد ؛ و برعكس ، خاصه به نواحى بزرگ و حكومتهايى كه كلا جزو املاك سلطنتى قرار داشته مىگفته‌اند . « 2 »\r\n\r\nرفتار شاه عباس با كشاورزان\r\nپيترو دولاواله در سفرنامهء خود مىنويسد : « بطور كلى ، شاه عباس براى ملتش نه‌تنها يك پادشاه خوب بلكه در عين حال پدر و سرپرست دلسوز و مهربان است . وى نه‌تنها به رعاياى خود زمين و حشم مى - بخشد ، بلكه به هركس كه نيازمند باشد ، پول كافى مىدهد تا احتياجات خود را بر طرف سازد .\r\nبه كسانى كه استطاعت داشته باشند قرض مىدهد ، و به آنان كه مستمند هستند ، بىعوض مىبخشد . بعلاوه ، براى اتباع خود ، بخصوص آنها كه صميمانه خدمت مىكنند ، همسر پيدا مىكند ، و وسايل لازم را براى تهيهء مصنوعات در اختيارشان مىگذارد ، و آنان را به آموختن هنرى كه به كارشان آيد تشويق مىكند . و در حقيقت ، هيچ پدرى نسبت به افراد خانوادهء خود ، كه تعداد آنها از چهار الى شش نفر متجاوز نيست ، مثل اين پادشاه نسبت به اتباع خود ، كه هزاران هزار بلكه ميليونها نفر هستند ، چنين با مهربانى رفتار نمىكند . . . » « 3 »\r\nشاه عباس در دوران زمامدارى ، به نفع كشاورزان قدمهايى برداشت ؛ بدعتها و مالياتهاى ناروا را از بين برد ، و بر خلاف سلطان محمد خدابنده و ديگر سلاطين صفوى ، دست محصلان و مأموران بيرحم را از سر كشاورزان كوتاه كرد . به قول نويسندهء عالم‌آراى عباسى ، تا قبل از شاه عباس ، محصلان و ارباب حوالات هر روز به عنوانى مزاحم رعايا مىشدند و « رعاياى بيچاره به‌دست محصلان شديد گرفتار بودند ، و چون پرسشى نبود ، به‌دست هركس براتى مىافتاد بالمضاعف از رعيت زر مىگرفت . » « 4 » با اين‌حال مدارك تاريخى نشان مىدهد كه رفتار شاه با كشاورزان هميشه مقرون به عدل و انصاف نبود .\r\n\r\n\r\n","description":"","footnote":"\r\n( 1 ) . رهربورن ، نظام ايالات در دورهء صفويه ، ترجمهء كيكاووس جهاندارى ، ص 71 - 170 .\r\n( 2 ) . همان ، ص 195 .\r\n( 3 ) . ترجمهء شجاع الدين شفا ، ص 171 به بعد .\r\n( 4 ) . ص 361 .\r\n","page_name":" 153 ","page_number":161},
  {"content":"\r\n\r\n\r\nتقسيم آب\r\nتقسيم آب زاينده‌رود ابتدا در زمان شاه طهماسب صورت گرفت و « ظاهرا در زمان شاه عباس ، براساس نظريات شيخ بهايى تكميل گرديد ( هرچند بايد گفت كه اين تقسيمها مبناى بسيار قديمتر دارد ) و اين عمل زير نظر « ريش - سفيدان و كدخدايان و ميراب و مباشرين و مادى سالاران و عملهء رودخانهء مباركه » صورت مى - گرفت . . . مطابق طومارى ، كه در دست است ، آب رودخانه به 33 سهم تقسيم مىشد ؛ بدين شرح :\r\nاوشيان 4 سهم ، النجان 4 سهم ، جى و بزرود 6 سهم ، روددشت 6 سهم ، كركن 2 سهم ، ماربين 4 سهم ، كراج 3 سهم ، برلان 4 سهم . . . در طول 85 فرسنگ ، شعبات رودخانه 105 مادى از دو جانب رودخانه است ، و شعبات مادى را ، كه جوى و نهرى كوچك باشد ، « لت » مىگويند .\r\nتقسيم‌بندى زاينده‌رود از قديم زمان شروع مىشود ، و مطمئنا مربوط است به پيش از اسلام ، و شايد از صدر تاريخ همچنان ادامه داشته تا در دورهء شاه طهماسب صفوى ، ثبت آن در دفتر آمد و به مهرشاه ممهور شد ، و بعدها با بصيرت شيخ بهايى ، تكامل‌يافته و سالها برطبق دستور العمل موجود عمل مىشده ، اما بعد از صفويه ، كم‌كم تغييراتى يافته است . . . شاه‌عباس دوم در 1065 ( 1654 م . ) سدى بر زاينده‌رود بست ؛ چنان كه « بينده را گمان‌شدى كه زنده‌رود دريا در بغل داشت . » « 1 »\r\nهمين شاه عباس دوم ، در تعقيب طرح حفر تونل كوهرنگ ، بر اثر وعده‌هاى يك مهندس فرانسوى ، به‌نام دوشنه « 2 » مىخواست با حفر سوراخهايى بوسيلهء باروت ، كوه‌بين دورود چرخ چاه در فارس كه با نيروى حيوانى مىگردد ( از آلبوم سفر شاردن )\r\nرا منفجر سازد كه البته موفق نشد . « هر ايالت ميراب مخصوصى داشت كه آب رودخانه‌ها را تقسيم مىكرد و از بابت آن ، حقوقى دريافت مىداشت . » « 3 » . . . بهرهء مالك و كشاورز برحسب\r\n\r\n\r\n","description":"","footnote":"\r\n( 1 ) . عباسنامه ، ص 193 ( به نقل از : باستانى پاريزى ، سياست و اقتصاد عصر صفوى ، ص 66 ) .\r\n( 2 ) .  Du Chenai \r\n( 3 ) . سياحتنامه شاردن ، ج 8 ، ص 240 ( به نقل از : سياست و اقتصاد عصر صفوى ، ص 67 ) .\r\n","page_name":" 154 ","page_number":162},
  {"content":"\r\n\r\nزمين ، آب ، شخم ، گاو و كار معيّن مىشد ؛ بطورى كه شاردن مىگويد : ارباب ، زمين مىدهد و كود و آب فراهم مىكند ، زارع شخم مىزند و بذر مىپاشد و درو مىكند . محصول را گاهى نصف‌نصف و گاهى با توافق قبلى برداشت مىكنند ، و بعضى جاها هست كه بيش از ربع درآمد - بعد از وضع تخمكار سال بعد - نصيب ارباب نيست ، و بعضى جاها ثلث آن را ارباب مىبرد . محصول ميوه به تراضى تقسيم مىشود ، يا سهم ارباب به اجارهء دهقان داده مىشود . اما به هرحال ، شاردن نتوانسته است از بيان حسن روابط مالك و زارع خوددارى كند . او گويد همه‌جا زنان روستايى را ديدم كه سينه‌بندهاى نقره و حلقه‌هاى درشت سيمين در دست‌وپا ، و زنجيرهايى به گردن آويخته دارند . كودكان نيز به همين ترتيب ، آراسته‌اند . لباس و كفش مردان و زنان خوب است ، اثاث و دارايى بسيار دارند . بعد از شاه عباس اول ، ساروتقى ( تقى سرخ مو ) ، صدراعظم شاه‌صفى ، به عنوان اينكه ديگر جنگ در ميان نيست و ولايات احتياج به سپاهى ندارد ، دستور داد اين املاك را از ولات گرفتند و تحويل ناظرها دادند .\r\nاين كار البته يكباره 8 ميليون « ليور » ( تقريبا 150 هزار تومان ) عايدات شاه را افزايش داد .\r\nاما بايد گفته شود كه از نظر سوق الجيشى و از طرفى آبادانى ولايات و تقويت بنيهء اقتصادى به ضرر مملكت بوده است ؛ زيرا مردم به ناظران سلطنتى بدبين بودند . به قول شاردن : اينان هدفشان افزودن درآمد و گردكردن پول براى شاه بود ، و مردم مىگفتند ، اين پيشكاران زالوهاى سيرىناپذيرند و خون مملكت را مىمكند تا خزانهء سلطنتى را پركنند ، و براى اخذ اين نتيجه ، شكايات ملت را در مورد شكنجه‌هايى كه به آنان وارد مىشود ، ناشنيده مىگيرند ، و حال آنكه حاكم در ايالت خود ، احساس مسئوليت مىكند و آن ناحيه را از خود مىداند .\r\nبه سه دليل ، عدم تغيير اراضى ممالك به اراضى خاصه برترى و مزيت داشت :\r\n1 . آنكه حاكم صلاحش در آن بود كه ولايتش آباد باشد ؛\r\n2 . حكام تعهدى نداشتند كه هديهء زياد ، مثل ناظر ، به دربار بفرستند يا سال‌به‌سال ، ولو بدون دليل ، درآمد ماليات را افزايش دهند .\r\n3 . « شاه نسبت به حكام كمتر فشار و آزار روا مىداشت تا ناظران ، و بالنتيجه صدمهء آن كمتر به مردم وارد مىشد . » « 1 » و « 2 »\r\nدر دورهء صفويه با وجود مركزيت ظاهرى ، آثار فئوداليسم در ناصيهء كشور هويدا بود « . . . بنا به قول الساندرى :\r\nبجز ناحيه‌اى كه شاه طهماسب و فرزندانش براى خود باقى گذاشته بودند ، كشور به پنجاه قسمت تقسيم مىشد . حكام اين پنجاه ناحيه سرپرستى پانصد تا سه هزار سوار را برعهده داشتند ، و مىبايست آنان‌را نگهدارى كنند و به هنگام ضرورت ، فراخوانند . بر روىهم ، عدهء آنان به نظر الساندرى بيش از 60 هزار سوار نبود ؛ گرچه عدهء سوارانى كه مىبايست فراخوانده شوند در روى كاغذ بيش از اين عده بود . « 3 »\r\n\r\n\r\n","description":"","footnote":"\r\n( 1 ) . سياحتنامهء شاردن ، ج 8 ، ص 172 و 188 ( به نقل از همان مأخذ ، ص 69 ) .\r\n( 2 ) . سياست و اقتصاد عصر صفوى ، ص 69 - 63 ( به اختصار ) .\r\n( 3 ) . مالك و زارع در ايران ، پيشين ، ص 215 .\r\n","page_name":" 155 ","page_number":163},
  {"content":"\r\n\r\nدر زمان شاه عباس 1038 - 996 در مبانى قدرت صفويه تغييراتى پديد آمده بود ، و او ديگر مانند شاهان پيشين ، بر قواى عشيرتى و ايلى اتكا نمىكرد بلكه قواى جديدى را ، كه از عناصر غير ايلى فراهم كرده بود ، پشتيبان خود ساخته بود ، و آنان عبارت بودند از : گرچيان و ارمنيهايى كه اسلام آورده بودند . ايجاد اين قواى جديد ، كه مستقيما به شاه اتكا داشتند ، اين مسأله را به‌وجود آورد كه چگونه بايد مزد آنان پرداخته شود . راه‌حلى كه يافتند همان بود كه سلاطين سلف از آن پيروى كرده بودند ؛ بدين‌ترتيب كه قرار شد قشون از سپاهيان منظمى تشكيل شود ، و شاه از آنان نگهدارى كند ، و در ولايات نيز قواى چريك به‌وجود آيد و براى پرداخت مزد همهء سپاهيان ، املاك خاصه ( خالصه ) را به تيول دهند . . . و اصل وراثت را به رسميت بشناسند .\r\nگاه تيول بجاى حقوق به اشخاص واگذار مىشد . چنانچه محصول تيولى كه بجاى حقوق و مواجب به يكى از مقامات داده بودند از مبلغ منظور كمتر بود ، مباشر ولايت كسر مبلغ را جبران مىكرد . در تيولهاى موروثى ، حقوق مردم بيشتر رعايت مىشد و تيولدار ، براى اينكه در سراسر عمر خود فرزندانش از اين زمين بهره‌بردارى كنند ، كمتر به رعايا ظلم و ستم روا مىداشت . » « 1 »\r\nادارهء زمينهاى خالصه‌اى كه مستقيما اداره مىشد به عهدهء وزير پايتخت و به اصطلاح وزير اصفهان بود . وظيفهء او اين بود كه محال خاصه را چنان اداره نمايد كه هيچ‌جا بدون گاوهاى كارى ( بىنسق ) و نامزروع نماند ، و هنگام برداشت محصول پس بگيرد ، و براى مستغلات املاك خالصه كه رعيت نداشت ، رعيت بيابد ، و زراعت آنجا را توسعه دهد .\r\nاگر نقصانى در محصول املاك خالصه روى دهد ، عمال ديوان بايد به اتفاق برآورده‌كننده محصول ( رياع ) و « مساح » به محال مربوط بروند و پس از برآورد محصول ، و بعد از وضع سهم معمولى رعايا ، تتمه را به جهت « ديوان » ضبط كنند و به پرداخت حوالات ديوان اختصاص دهند .\r\nاز جمله وظايف « وزير اصفهان » جمع كردن رعايا و تكثير زراعت و تعمير ابنيه و قنوات و محافظت رعاياست . تا از احدى بر ايشان جور و تعدى نرود . « 2 »\r\nاگر محصول بعضى از زمينها دچار آفات سماوى مىشد ، در آن‌صورت ، رياع با مسّاح مجبور بود موضوع را رسيدگى كند و از ميزان ماليات و توقعات ديوانى بكاهد . با اينكه در سراسر كشور اصول و قواعد ثابتى حكومت نمىكرد ، گاه‌گاه مردم را به علت قهر ناشى از بلاهاى آسمانى ، يا علل ديگر ، از ماليات معاف مىكردند .\r\nدر اصفهان ماليات آب نيز مىگرفتند . به گفتهء شاردن زمينها و باغهاى اصفهان و حومهء آن ، ساليانه در هر جريب 20 « سل » « 3 » بابت آب رودخانه به شاه مىدادند ، و نرخ مالياتى آب چشمه كمتر بود . « ميراب » يكى از مأمورين مهم به شمار مىرفت .\r\nبه گفتهء شاردن ، غير از وجوهى كه زيردستان براى ميراب وصول مىكردند ، چهار\r\n\r\n\r\n","description":"","footnote":"\r\n( 1 ) . همان ، ص 21 - 215 ( به تناوب و اختصار ) .\r\n( 2 ) . همان ، ص 234 .\r\n( 3 ) .  Sol \r\n","page_name":" 156 ","page_number":164},
  {"content":"\r\n\r\nهزار تومان درآمد شغل او بود . وظيفهء او تعيين سرپرست نهرها ، ( مادى سالار ) و تنقيهء « انهار و جداول » و « رساندن آب زاينده‌رود به تمامى محال اصفهان » بود ، كه از آن مشروب مىشد . ديگر از وظايف او آن بود كه نگذارد « رعاياى هر محل در باب حقابه بر ديگرى تجاوز كند . » و نگذارد كه از طرف « اقويا بر ضعفا در باب حقابه زيادتى شود . » وى بايد به دعواى ارباب و رعاياى هر محل دربارهء حقابه رسيدگى و تصميم خود را با تصويب « وزير و كلانتر و مستوفى » اجرا كند . « 1 »\r\n1 - داس / 2 - بيلچه علف‌كن / 3 - داسغاله براى تراش / 4 و 5 - كارد تراش\r\n« در دورهء صفويه ، مهمترين تغييرى كه در تركيب طبقهء زميندار پديد آمد عبارت بود از اينكه بر عدهء زمينهاى متعلق به طبقات روحانى بمراتب افزوده شد . شايد آنان در ابتدا اين زمينها را بعنوان « متوليان اوقاف » يا از طريق تيولهاى موروثى يا سيورغالها در اختيار خود خيش سبك با تيغهء آهنى ( اصفهان ) از موزهء مردم‌شناسى شوروى\r\nبه نقل از كتاب كشاورزى و مناسبات ارضى در ايران ترجمه كريم كشاورز ص 256 به بعد .\r\n\r\n\r\n","description":"","footnote":"\r\n( 1 ) . همان ، ص 241 .\r\n","page_name":" 157 ","page_number":165},
  {"content":"\r\n\r\nداشتند ، اما به مرور دهور ، بسيارى از اين زمينها مبدل به املاك شخصى شد . در بعضى نواحى تنگ . كه براى اندازه‌گيرى زمان آبيارى زمين به كار ميرود ( ساعت آبى ) از موزهء مردم‌شناسى شوروى ، شماره 1 .\r\nبرجهاى كبوتران ( اصفهان ) ( آلبوم شاردن )\r\nكشور ، خاصه آذربايجان و اصفهان ، طبقات روحانى كماكان يكى از عوامل طبقهء زميندار را تشكيل مىدادند .\r\nاز خصوصيات زندگى اقتصادى و اوضاع و احوال دهقانان اطلاعات مختصرى در دست داريم . بنا به قول شاردن ، از زمينهاى پيرامون اصفهان بابت هر جريب 30 اكو ( 66 % تومان ) وصول مىشد ، به عبارت ديگر ، بجاى روش مزارعه ، كه به قول شاردن ، در ساير جاها معمول بود ، زارعان بهرهء مالكانه را به نقد مىدادند . اين اختلاف بيشك بسبب آن بود كه زمينهاى پيرامون اصفهان بيشتر به كشت تره‌بار اختصاص داشت ؛ يعنى محصولى كه فورا در بازار شهر به فروش مىرسيد .\r\nبه گفتهء شاردن ، در هرجا كه روش مزارعه متداول بود ، مالك همه يا نيمى از كود و آب را ، برحسب قرارداد ، فراهم مىكرد . همهء مخارج كشت و زرع با زارع بود . طرفين حاصل را قسمت مىكردند و مالك ، بسته به وضع زمين ، از يك چهارم تا نصف آن را برمىداشت . بطوركلى پس از وضع مقدار بذر ، يك سوم محصول به مالك مىرسيد ؛ و اين ترتيب هم در املاك شخصى معمول بود و هم در املاك خالصه .\r\nسهم مالك از درختان ميوه‌دار از نصف تا دو ثلث و از درختان عادى دو ثلث بود . كمپفر بتفصيل بيشترى در اين باب سخن مىگويد و مىنويسد كه اگر در محال اصفهان شاه بذر و آب را فراهم كند و زارع تهيهء گاو و كود و انجام دادن كارهاى عادى و بيگارى را به گردن بگيرد ، يك سوم حاصل به زارع مىرسد ؛ اگر شاه ، گاو - و وسايل كشت ، و زرع را فراهم كند و از بيگارى چشم بپوشد ، سهم زارع تا يك چهارم تنزل مىيابد ؛ و اگر عامل كار را هم شاه به عهده بگيرد ، در اين‌صورت سهم زارع از يك هشتم تجاوز نمىكند . . . در واقع ، مزد يك هشتم ، مزارعه نيست\r\n\r\n","description":"","footnote":"","page_name":" 158 ","page_number":166},
  {"content":"\r\n\r\nبلكه مزدى است كه در قبال كار به زارع داده مىشود . در مورد برنج و ارزن و پنبه و لوبيا و شنبليله و خربوزه و كدو ، سهم زارع حتى اگر همهء مخارج كشت و زرع را تحمل مىكرد ، دو پنجم بود . از ترياك يازده بيست و هشتم سهم مىبرد . بابت محصولات صيفى ، زارع سهم مالك را به پول نقد و به بهاى روز مىپرداخت و 15 % بر آن مىافزود ؛ و بابت محصولات شتوى ، زارع سهم مالك را به جنس مىداد . . . به عقيدهء شاردن ، در مورد روش مزارعه ، مالك پيوسته و به بدترين وجهى ، با زارع معامله مىكرد . شاردن به شرح نيرنگهاى فراوانى مىپردازد كه به قول وى ، مالكان براى گرفتن بهرهء مالكانهء بيشتر ، از زارعان به كار مىبستند .\r\nبا اين‌حال ، مىنويسد كه دهقانان نسبتا در رفاه به‌سر مىبرند . او پس از مقايسهء اوضاع و احوال دهقانان ايران با اوضاع و احوال دهقانان حاصلخيزترين نواحى اروپا ، به اين نتيجه مىرسد كه دستهء اول روزگار خوشترى دارند . » « 1 »\r\nدر دورهء صفويه وضع اقتصادى چادرنشينان بمراتب از وضع كشاورزان بهتر بود ؛ زيرا كشاورزان شديدا استثمار مىشدند ، به صاحبان زمين مال الاجاره با بهرهء مالكانه مىدادند . در دورهء شاه اسماعيل اول ، كه مىخواست روستاييان را به سوى خود جلب كند ، خراج تا يك ششم تقليل يافت ، ولى گذشته از خراج ، عوارض ديگر ، نظير بيغار و سخره ( كار در احداث قلاع و جاده‌ها و مجارى آب و غيره ) به كشاورزان تحميل مىشد ، و آنان ناچار بودند علوفه و علفه ؛ يعنى آذوقه و عليق لشكريان را تأمين كنند ، عوارضى به‌نام عوارض نزول و اقامت بپردازند ، و هنگام شكار شاه ، در راندن نخجير شركت كنند . شاه عباس اول ، هنگام شكار بزرگ گرگان ، نه‌هزار نفر روستايى را از منزل و مكان خود آواره كرد ، و جمعى از آنان را براى اين كار بيهوده به كشتن داد . پس از شاه اسمعيل ، شاه طهماسب اول تنها در فكر زراندوزى بود و با تحميل خراجهاى گوناگون ، كشاورزى را به مرحلهء سقوط نزديك كرد ، و از درآمد عمومى دولت ، مقدار زيادى كاسته شد . چون مطلقا از كاخ خود بيرون نمىآمد و با مردم ارتباطى نداشت ، خود آنها هرچه مىخواستند مىكردند . پس از روى كار آمدن شاه عباس ، بار ديگر در وضع اقتصادى و كشاورزى ايران بهبود بيشترى حاصل شد . در قرن يازدهم هجرى ، در حدود 35 قسم عوارض بر رعايا تحميل مىكردند . در عهد شاه عباس اول ، از ميزان بسيارى از مالياتها كاسته شد ، ولى در دورهء جانشينان او بار ديگر تحميلات و اخذ عوارض از روستاييان آغاز شد . غير از عوارضى كه قبلا ياد كرديم كشاورزان ناچار بودند ، ساليانه به مقدار ثابت و معينى پيشكشى و سلامانه و عيدى به جنس و يا نقدا به مأمورين دولتى و مالك ملك تقديم كنند .\r\nاگر از طرف دولت ، به مالك زمين معافيت مالياتى اعطا مىشد ، تمام مالياتها را كشاورزان به مالك زمين مىدادند . اگر روستايى از مالك غير از زمين و آب ، دام و بذر نيز مىگرفت ، سهم مالك بيشتر مىشد و گاه تا 80 و 90 درصد ميزان محصول مىرسيد .\r\nرافائل دومان مىگويد : « ايرانيان هنگامى كه از بيگلربيگان و حكام سخن مىگفتند نمىپرسيدند چه‌كسى فلان ايالت را اداره مىكند بلكه سؤال مىكردند چه‌كسى فلان ايالت\r\n\r\n\r\n","description":"","footnote":"\r\n( 1 ) . همان ، ص 247 به بعد ( به اختصار ) .\r\n","page_name":" 159 ","page_number":167},
  {"content":"\r\n\r\nرا مىخورد . » « 1 »\r\nهمين روش جابرانهء زمامداران به انحطاط و سقوط اقتصادى ايران منتهى گرديد و در نتيجه درآمد دولت بطور محسوسى نقصان يافت ؛ در حالىكه مخارج دولت و مصارف دستگاه ادارى و دربار نه‌تنها تقليل نيافت بلكه افزوده مىشد . دولت براى رفع حوائج پولى خود ، فقط به ميزان مالياتها اضافه مىكرد و مىكوشيد از روستاييان و شهرنشينان پول بيشترى دريافت كند . سياست مالى شاه سلطان حسين براى مردم غير قابل تحمل بود .\r\nماليات روستاييان و شهريان و پيشه‌وران و تجار ، كه در طى قرن يازدهم هجرى بكندى افزايش يافته بود ، در فاصلهء سه سال دو سه برابر شد . مأمورين وصول به دهات مىرفتند و پس از كشف اطلاعات لازم ، مؤديان مالياتى را با چوب و شلاق وادار به پرداخت مالياتهاى تحميلى مىكردند .\r\nاتخاذ اين سياست ، چنان كه انتظار مىرفت ، موجب مهاجرت روستاييان فقير گشت كه از دست مأمورين وصول ماليات فرار مىكردند . كمبود بازوان كارگرى و تقليل عدهء ماليات - دهندگان ، اندك‌اندك ، محسوس شد . موضوع وابستگى و تقيد روستاييان به زمين ، كه از اعتبار افتاده بود ، در عهد شاه سلطان حسين بار ديگر احياء شد و كشاورزانى كه خودسرانه مهاجرت مىكردند بار ديگر به محل اول بازگردانيده مىشدند .\r\nانحطاط عمومى اقتصاد ايران از آغاز قرن دوازدهم ، انحطاط سياسى را به دنبال داشت ، و روش ابلهانهء اقتصادى و سياسى شاه سلطان حسين و اعتماد الدولهء او سبب حملهء افاغنه به ايران گرديد .\r\nدر حملهء افاغنه به ايران ، نه‌تنها بسيارى از سدها و بندها و كاريزها و مؤسسات آبيارى خراب شد و از حيز انتفاع افتاد بلكه اساس كشاورزى دچار اختلال گرديد . بسيارى از روستاييان از گرسنگى و بيمارى جان سپردند . بدتر از همه اين بود كه علىرغم ويرانى و انحطاط وحشتناك ، نه متجاوزين ترك و افغان و نه اميران محلى ، و بعد از آنان « نادر » هيچكدام به فكر تقليل بار سنگين ماليات نيفتادند ، بلكه مىكوشيدند ماليات و عوارض و بهرهء فئودالى و غيره را به همان ميزان سابق از طبقات زحمتكش وصول كنند .\r\n\r\nقيامهاى مكرر كشاورزان\r\nوضع دلخراش طبقهء عظيم كشاورزان و مظالم نامحدودى كه مأمورين ديوانى و فئودالها در حق آنان روا مىداشتند غالبا منتهى به شورش و قيام آنها مىگرديد ، ولى در منابع تاريخى يا از اين شورشها سخنى به ميان نيامده و يا از قيام حق‌طلبانهء مردم بعنوان بلواى « اجامر و اوباش » ياد شده است . پس از حملهء مغول و تركتازى تيمور در نتيجهء فقر و استيصال كشاورزان ، جنبشهاى عمومى بيشتر به وقوع پيوسته است . در جنبشهاى سربداران در قرن هشتم و آغاز\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، پيشين ، ص 509 .\r\n","page_name":" 160 ","page_number":168},
  {"content":"\r\n\r\nقرن نهم ، غير از پيشه‌وران ، طبقهء وسيع كشاورزان نقش مهمى بر عهده داشتند . در دورهء حكومت صفويه نيز مكرر از عصيان كشاورزان ياد شده ؛ مخصوصا در عهد سلطنت شاه طهماسب ، در اثر بيكفايتى اين مرد ، و لجام‌گسيختگى ديوانيان و قزلباشها ، در گيلان و ديگر شهرها نظير هرات و حومهء آن ، از طرف كشاورزان و پيشه‌وران عصيانهايى به وقوع پيوسته است .\r\n« در نيمهء اول قرن يازدهم هجرى ، پس از آنكه گيلان به « ملك خاصه » تبديل گرديد ، در نتيجهء فشار مأمورين ، كشاورزان دست به قيام زدند . « جمعى فقرا و عوام الناس بىنام و نشان در زير لواى كالنجار سلطان گرد آمدند . جمع عدهء شورشيان به سىهزار نفر مىرسيد .\r\nچيزى نگذشت كه روستاييان عاصى ، مستقلا عمل كردند و به كالنجار سلطان و اميران وى اعتنايى نكردند و فئودالهايى كه در آغاز شورش فعال بودند ديگر وظيفهء مهمى را در جريان نهضت ايفا نمىكردند . وزير شاه با قيام‌كنندگان وارد جنگ شد ، ولى شكست فاحشى خورد .\r\nو پس از آن ، وزير و كلانتران بلاد و بخش بزرگى از اعيان و ارباب قدرت ، فرار را برقرار اختيار كردند . آنگاه لشكر اجامره رشت و فومن و لاهيجان و ديگر شهرها را اشغال كردند ، و سراسر ايالت بدست شورشيان افتاد .\r\nعاصيان در رشت ، انبارهاى دولتى را شكسته 200 خروار ( 59 هزار كيلوگرم ) ابريشم خام را ، كه مأمورين شاه بر سبيل ماليات از روستاييان گرفته بودند ، تصرف نموده ميان اراذل و اوباش يعنى بينوايان شهرها تقسيم كردند . بعضى از افراد محترم و نامى عوام الناس ( يعنى قشر متوسط شهرى ) نزد كالنجار سلطان آمده استدعا كردند تا وى براى حفظ انبارها اقدامى به عمل آورد ؛ و گفتند : « آخر اين ابريشم تو را به كار آيد . »\r\nاين جريان نشانه‌اى از وجود تضاد در صفوف شورشيان مىباشد . در رشت و لاهيجان كالاهاى « تجار مسكوى و فرنگى ( اروپايى ) » كه در انبارهاى دولتى حفظ مىشد نيز ضبط گرديد .\r\nو در فومن شورشيان مىخواستند خانه‌هاى كلانتر و اعيان محل را آتش بزنند ، ولى كالنجار - سلطان و سران عصيان ، مردم را از اين كار باز داشتند . اعمال روستاييان و بينوايان شهرى فقط نتيجهء تجلى نارضايى و نفرت ايشان بود ، ولى برنامه و نقشهء معينى نداشتند . چنان كه سرانجام ساروخان طالش ، به فرمان شاه صفى ، پس از گردآورى قوا از پراكندگى و فقدان سازمان شورشيان استفاده كرد و به كمك عمال و جاسوسان خود ، در نزديكى كوچصفهان ، آنها را شكست داد و در حدود 787 نفر از شورشيان را كشت ؛ و به اين‌ترتيب ، قيام خلق فرو نشست . ولى عده‌اى به جنگل پناه بردند و به اعمال چريكى پرداختند . » « 1 » در اواخر دولت صفوى ، در اثر مظالم نا - محدود مأمورين دولتى و فشار مالياتها ، نهضتهاى خلق در اطراف و اكناف كشور صفوى وسعت گرفت . نخست مردم ارمنستان و گرجستان شرقى قيام كردند ، و سپس بتدريج مردم تبريز ، و عده‌اى از كردان و افاغنه و ايلات شاهسون در مغان ، و لرها و ملك محمود امير سيستان علم عصيان برافراشتند .\r\nدر عهد نادرشاه ، قيام كشاورزان و چادرنشينان فقير در اثر سبعيت عمال نادرى دامنهء\r\n\r\n\r\n","description":"","footnote":"\r\n( 1 ) . همان ، ج 2 ، ص 590 به بعد ( به اختصار ) .\r\n","page_name":" 161 ","page_number":169},
  {"content":"\r\n\r\nوسيعترى پيدا كرد ، و عمال نادر بابيرحمى به قلع‌وقمع شورشيان مىپرداختند . چنان كه « بعد از فرو نشاندن قيام دوم شيروان ، 14 من ( قريب 42 كيلوگرم ) چشم ( شورشيان ) براى شاه ارسال شد . . .\r\nبعد از آنكه شورش ايلات چادرنشين با بيرحمانه‌ترين وضعى فرونشانده شد ، روستاييان مازندران و استرآباد چندين ماه مبارزه را ادامه دادند . شاه به امير استراباد امر كرد كه تمام شورشيان را اعدام كند ، امير جواب داد چنين امرى محال است زيرا كه در اين‌صورت بايد همهء مردم ايالت اعدام شوند . معهذا به گفتهء هنوى ، امير استراباد بعضى از قيام‌كنندگان را زنده سوزاند ، و عدهء كثيرى را به دار آويختند و روستاييان را گروه‌گروه ، نابينا كردند ، و زنان ايشان را به بردگى ميان سپاهيان نادر شاه تقسيم كردند . . . شكى نيست كه در تمام اين شورشها روستاييان و بينوايان شهرى و چادرنشينان وسيعا شركت داشتند . منابع موجود و از آن جمله محمد كاظم بالصراحه در اين‌باره گواهى مىدهند . » « 1 »\r\nچوپان ايرانى كار رضا عباسى از كتاب شاهكارهاى هنر ايران تأليف پروفسور پوپ\r\n\r\nدامدارى در عهد صفويه\r\nسلاطين صفويه علاوه‌بر گله‌هاى متعدد گوسفند كه خود داشتند ، ساليانه مبالغى به عنوان ماليات ، از گوسفندداران نيز مى - گرفتند و اين ماليات « چوپان بيگى » خوانده مىشد ، و متصدى ضبط اين درآمد « چوپان‌باشى » بود .\r\nشاردن گويد : « شاه از گوسفندان به ميزان يك هفتم از پشم و برهء آنها عوارض مىگيرد .\r\nايلات ايران گله‌هاى بزرگ دارند و من گلهء عظيمى ديدم كه از يك سر آن تا سر ديگرش ، دو سه ساعت طول كشيد تا آن را طى كردم . » « 2 »\r\nدر روابط مالكان گوسفند و شبانان نيز اين نكته جلب توجه مىكند كه ثلث سوم پشم و بچه‌هاى شكم حيوان متعلق به ارباب بود .\r\n\r\n\r\n","description":"","footnote":"\r\n( 1 ) . همان ، ص 644 به بعد ( به اختصار ) .\r\n( 2 ) . سياحتنامهء شاردن ، ج 8 ، ص 280 ( به نقل از : سياست و اقتصاد عصر صفوى ، ص 77 ) .\r\n","page_name":" 162 ","page_number":170},
  {"content":"\r\n\r\nدر باب درآمد دامدارى ، به عنوان نمونه ، بايد گفت كه در سال 1052 ه . ( 1642 م ) يك رقم چوپان‌بيگى و املاك اتباعى پيروان ، كه ساليانه 155 تومان تبريزى بود ، به تيول خليل بيگ قرار داشت و در مورد بخششهاى مالياتى شاه عباس كبير ، اسكندر بيگ نوشته است :\r\n« وجوه چوپان بيگى كه از شمارهء گوسفندان دريافت مىشود و قريب بيست‌هزار تومان عراقى است ، هرساله ، از آن وجه به وصول مىپيوست » و همچنين « وجوه سرگلهء عراق ، كه قريب پانزده هزار تومان عراقى مىشود ، به مردم آن ولايت عنايت فرمود . » « 1 »\r\n\r\nسند تحفيف چوپان بيگى دامداران ، در عصر شاه عباس سوم\r\nالملك للّه . . . فرمان همايون شد آنكه ، چون رعايا و گله‌داران دار الامان كرمان به عرض رسانيدند كه ضابطان و مستأجران و سناقچيان و عمله و فعلهء ايشان ، كه از جانب حكام سابق كرمان تعيين مىشده‌اند ، دستور العمل و بودن اعلى را منظور داشته مبلغى زياده بازيافت مىنموده‌اند . . . بنابراين ، مقرر فرموديم كه ضابط وجوه چوپان بيگى و دار الامان مزبور وجوه چوپان بيگى را ، موافق دستور العمل ديوان اعلى ، از قرار رأس سپاهى و رعيتى بر اين موجب ، از رعايا و گله‌داران بازيافت نموده ، به علت علفه و علوفه و اخراجات ، خلاف حكم و حساب زيادى طلب ننمايد و نوعى نمايد كه رعايا و گله‌داران مرفه الحال بوده به فراغ بال ، به دعاى دوام دولت بىزوال اشتغال نمايند . . . هرساله حكم مجدد طلب ندارند ، و چون پروانچه به مهر اشرف رسد ، اعتماد نمايند . جمادى الثانيه ، سنهء 1061 ه . ( 1650 م . ) « 2 »\r\n\r\nوقف املاك در عهد صفويه\r\nدر دورهء صفويه نه‌تنها سلاطين و امرا ، بلكه مردم عادى نيز املاك خود را وقف مىكردند . به نظر دكتر لمتون ، « علت اين امر را تا حدى بايد در اين حقيقت جستجو كرد كه زمينهاى وقفى به اندازهء ساير زمينها غصب نمىشد ، و مالكان با وقف كردن زمينهاى خود ، تا حدى موفق به حفظ آنها مىشدند ؛ زيرا بدينطريق ، خود يا خانواده‌شان متولى اوقاف خود مىگشتند ، و در ضمن مى - توانستند قسمت اعظم عوايد آنها را به خود اختصاص دهند : البته قسمتى از عوايد را نيز صرف امور خيريه مىكردند . به گفتهء شاردن - بسيارى از كسان كه ملك خود را از راه حرام به دست آورده بودند ، از ترس آنكه از دست برود ، وقف مىكردند و اميدوار بودند كه غصب مال مردم عواقبى براى آنها به بار نياورد و مكافات عمل گريبانگيرشان نشود . . . توليت اعتاب مقدسه مورد علاقهء سودجويان بود ، و عده‌اى از اين راه ثروت كلانى به دست مىآوردند .\r\nشاه عباس دوم اين مقامات پرسود را در عهد خود مجددا بين عده‌اى تقسيم كرد تا از اين راه ، عده‌اى ديگر متمول شوند . غالبا زمينهاى وقفى را اجاره مىدادند و از طريق مزارعه و راههاى ديگر سود كلانى مىبردند .\r\nشاردن مىنويسد كه تيولهاى موروثى معروف به سيورغال را از محل اوقاف به خانواده‌هاى سرشناس مذهبى مىبخشيدند . » « 3 »\r\n\r\n\r\n","description":"","footnote":"\r\n( 1 ) . عالم‌آراى عباسى ، ص 1104 ( به نقل از : همان مأخذ ) .\r\n( 2 ) . از « دامدارى در عهد صفويه » تا اينجا نقل از : سياست و اقتصاد عصر صفوى ، پيشين ، ص 77 به بعد .\r\n( 3 ) . مالك و زارع در ايران ، پيشين ، ص 224 ( به تصرف ) .\r\n","page_name":" 163 ","page_number":171},
  {"content":"\r\n\r\nمتصديان امور اوقافى نظير « صدر خاصه و عامه » و ديگران مكلف بودند بطور كلى به وضع اوقاف رسيدگى كنند ، استعداد زمينها را بسنجند ، به وضع آسياها ، قنوات ، باغها ، و مستغلات رسيدگى كنند ، و در راه تكثير محصول تلاش نمايند . مستوفيانى كه ادارهء امور اوقاف ولايات را به عهده داشتند نيز مكلف به نظارت در امور و رسيدگى به حساب رعايا و مستأجران و صدور مفاصا حساب و جز اينها بودند .\r\nدر دورهء نادرشاه به كلى ورق برگشت . « او در آخرين سال سلطنت خود ، فرمانى صادر كرد و بموجب آن ، تعداد زيادى از اراضى موقوفه را از مردم گرفتند و چون املاك خالصه در دفتر « رقبات نادرى » ثبت كردند . در مواردى كه واقف و متولى از متنفذين بود ، موقوفه را تسليم نمىكرد ، و عده‌اى از ارائهء وقفنامه امتناع مىورزيدند . پس از مرگ نادر ، عادلشاه فرمان مزبور را لغو كرد ، و بعضى از املاك غصب شده را به صاحبان آنان پس داد . با اينهمه سرجان ملكم ، كه تاريخ خود را در آغاز قرن نوزدهم نوشته ، مىگويد : « تمام اين املاك را هرگز به مردم پس ندادند . » در هرحال ، در اين مطلب كمتر مىتوان ترديد كرد كه در فاصلهء سالهاى آشفتهء ميان انقراض سلسلهء صفوى و استقرار قدرت قاجاريه ، بسيارى از املاك موقوفه يا به تصرف حكومت درآمد يا مبدل به املاك شخصى شد . مثلا به قول يكى از ثقات ، عوايد موقوفات آستان قدس رضوى ، كه در پايان دوران صفوى بالغ بر 15 هزار تومان خراسانى يا سيصدهزار روپيه مىشد ، در سال 38 - 1237 ه . به دو هزار الى 2500 تومان خراسانى يا پنجاه‌هزار روپيه تنزل كرد . » « 1 »\r\nبطور كلى ، در دورهء قاجاريه از ميزان زمينهاى وقفى كاسته ، و بر شمارهء زمينهاى خالصه افزوده مىشد ، و اين زمينها بتدريج اهميت بيشترى كسب مىكرد . اين زمينها گاه به علت ماليات پس افتاده ، يا شورش صاحبان آنها ، يا به علل ديگر ضبط شده بود . پس از پايان زدوخوردها ، در دورهء فتحعليشاه ، صدر امين ، صدر اعظم فتحعليشاه ، بسيارى از املاك خالصه و اربابى و وقفى را در حوالى اصفهان به قيمت نازلى اجاره داد ، ولى ظاهرا چون حقوق ديوانى را نداده بود . جانشين او ، امين الدوله ، املاك او را به ضبط ديوان درآورد ، و بعدا بسيارى از دهات خالصه و املاك مختلف را به اشخاص اجاره داد . ولى او نيز كمابيش به سرنوشت صدر امين دچار شد . در زمان سلطنت محمد شاه ، به علت قحطى ، روستاها رو به ويرانى رفت ، و بر ميزان زمينهاى خالصه افزوده شد . حقيقت اين است كه انحطاط اقتصادى از اواخر عهد صفويه و دورهء نادر شدت گرفت .\r\nنادر در فرمانى ، كه تاريخ آن محرم 1146 هجرى است ، به ميرزا محمد شفيع دستور مىدهد كه در تبريز امور مالياتى را تحت‌نظر خود بگيرد ، و كار محصلان و عمال ديوانى را مورد بازرسى قرار دهد ، و بر احدى اجازهء حيف‌وميل ندهد و به كمك دو منشى همهء ماليات ديوانى را از مؤديان و مستأجران دريافت دارد و در دفاتر ثبت كند .\r\nلمتون مىنويسد : « چنين مىنمايد كه نادر شاه بطور كلى امراى خود را از تحصيل\r\n\r\n\r\n","description":"","footnote":"\r\n( 1 ) . همان ، ص 55 - 254 ( به تصرف ) .\r\n","page_name":" 164 ","page_number":172},
  {"content":"\r\n\r\nملك و مال منع مىكرده است . فرمانى از نادر شاه بعنوان سهراب بيگ ، وزير هرات ، صادر شده است كه در آن ، نادر ، پس از اشاره به اينكه سهراب بيگ براى خود در قلعهء هرات بناهايى ساخته است ، مىگويد كه او ، يعنى خود نادر شاه ، پيوسته خانه‌بدوش است و سهراب بيگ حق ندارد كه در آنجا زمينى را مالك شود . . . و بايد اوقاتى را كه پيش از آن صرف به‌دست آوردن ملك و آب مىكرد وقف امور مملكتى كند .\r\nبطور كلى نادر در مورد كشاورزى و كشاورزان سياست مشخص و صحيحى را دنبال نمىكرد . او فقط در فكر جنگ بود و از مردم برده‌وار انتظار داشت كه اوامر ظالمانه و غير منطقى او را به كار ببندند . او براى جلوگيرى از هرنوع اغتشاشى بدون توجه به مصالح عمومى دستور داد كه در سال 1143 پنجاه الى 60 هزار نفر از عشاير آذربايجان و عراق و فارس را به خراسان كوچ دهند . و در سال 1145 ، 60 هزار تن از ابداليان حوالى هرات را به مشهد و نيشابور و دامغان كوچ داد ؛ و در همان سال ، سه‌هزار خانوار از عشاير هفت‌لنگ بختيارى را به خراسان فرستاد ؛ در سال 1149 ، پس از فرونشاندن شورش بختياريها ، در حدود ده‌هزار خانوار از عشاير هفت‌لنگ و چهارلنگ را به جام خراسان كوچ داد ؛ و در سال 1145 ، شش‌هزار خانوار گرجى را به خراسان تبعيد كرد . اين نقل و انتقالات مسلما به حال دامدارى و كشاورزى مملكت سودمند نبود . وى در آخرين سال سلطنت خود ، اوقاف را از مردم گرفت و كليهء آنها را ضميمهء املاك خالصه كرد و در دفتر بخصوصى به نام « رقبات نادرى » وارد كرد . او به نفع طبقات توليدكننده ، يعنى كشاورزان و پيشه‌وران ، قدمى برنداشت . » « 1 »\r\n« حزين مىگويد ، مردم از بيرون راندن افغانها از ايران طرفى نبستند و گشايشى در معيشت عامهء خلق پيدا نشد . وى نقل مىكند كه حاكمى از طرف نادر وارد لار شد و ديد كه مردم به كلى فقير ، و شهر خراب است . خواربار كم بود ، زيرا بسبب وجود راهزنان ، از روستا چيزى به شهر نمىآوردند ، و بهاى آذوقه بسيار گران بود ، با اين‌حال ، حاكم با شدت عمل ، ماليات دو سال ( سال جارى و سال بعد ) را از مردم با اضافات وصول كرد . سرانجام شهريان و روستاييان قيام كردند و حاكم ستمگر را كشتند .\r\nنادر ، پس از آنكه از حملهء غارتگرانهء خود به هندوستان ، برگشت ، ماليات سه سال را به اتباع خود بخشيد ، ولى از پولهايى كه آورده بود براى احياى اقتصادى ايران استفاده نكرد بلكه به سنت شهرياران ايران ، بخش عمدهء اين پولها را در خزانهء كلات انبار كرد . و چون از حمله به داغستان نتيجه نگرفت ، فرمان داد تا ماليات سه ساله را يكباره از مردم بينوا مطالبه نمايند .\r\nوصول مالياتها با شكنجه و آزار و غارت رعايا توأم بود . به‌گفتهء محمد كاظم ، چشم و زبان كسانى را كه ماليات نمىپرداختند در مىآوردند . و هركس كه مردم را به شورش تحريك مىكرد گوش و بينى و زبانش را قطع مىكردند ، و تمام اموالش ضبط مىشد . . .\r\nعملداران و مأموران وصول صفويه حتى در عهد شاه سلطان حسين نيز ، بيرحمى و قساوت را تا اين پايه نرسانده بودند . به گفتهء محمد كاظم ، در ظرف اين دو سه سال ، از دويست تا سيصد\r\n\r\n\r\n","description":"","footnote":"\r\n( 1 ) . همان ، ص 54 - 252 ( به اختصار ) .\r\n","page_name":" 165 ","page_number":173},
  {"content":"\r\n\r\nهزار نفر از رعايا را بخاطر پرداخت نكردن ماليات معلول كرده و به زندان افكندند . به گفتهء هنوى ، درآمد ساليانهء دولت معظم نادر به 2950 تومان بالغ مىگشت ، ولى اگر سقوط ارزش پول را درنظر بگيريم ، اين مبلغ دوبار كمتر از درآمد ساليانهء آخرين سلاطين صفويه بوده است .\r\n. . . در وصف بيرحمى مأمورين نادر شاه ، در فرونشاندن قيامهاى خلق ، همين بس كه از قلع‌وقمع قيام دوم شيروان ، 14 من ( قريب 42 كيلوگرم ) چشم شورشيان براى شاه ارسال شد . . . روستاييان مازندران و استرآباد چندين ماه به مبارزه ادامه دادند . شاه ، چنان كه گفتيم ، به امير استراباد امر كرد كه تمام شورشيان را اعدام كند .\r\nدهها از اين قبيل قيامها در سراسر كشور عليه مظالم نادر به وقوع پيوست ، ولى نادر با استبداد رأى و خيره‌سرى كه داشت ، حاضر نبود لحظه‌اى به علل بروز اين حوادث مرگبار بينديشد ، و در مقام چاره‌جويى برآيد . او از سياست مالياتى و روش ارعاب و فشار خويش دست نكشيد و چنان كه ضمن تاريخ سياسى اين ايام گفتيم ، جان خود را بر سر اين كار گذاشت . » « 1 »\r\n« اتو « 2 » كه در سال 1150 از بغداد به اصفهان سفر كرده است ، از وضع دلخراش كشاورزان و عامهء مردم سخن مىگويد : سالوانى « 3 » مىگويد : پس از آنكه نادر همهء مردان سرشناس را كشت و ديدگان جهانبين ايشان را بركند و زنان و فرزندانشان را به سپاهيان فروخت ؛ و پس از آنكه همه ستوران شخم‌زن را از اقليت مذهبى بازگرفت ، و تمام غلات را به جهت مصرف سپاه به چنگ آورد ؛ مردم را در زير بار مالياتى كه دادنش براى آنان امر محال بود به ستوه آورد و به روز سياه نشاند و مانند كرمها لخت و برهنه كرد . . . سپس به كلات كوچ داد . » « 4 »\r\nپس از يك رشته جنگهاى فئودالى به منظور كسب قدرت ، سرانجام با استقرار حكومت كريمخان ( 93 - 1163 ) آرامش نسبى به ايران سايه افكند اين شهريار مردم دوست و دادگستر بر خلاف نادر ، به مصالح و منافع عمومى بىاعتنا نبود . وى در فرمانى كه به سال 1177 بمناسبت انتصاب نجفقلى خان به مقام بيگلربيگى تبريز صادر كرد ، به وى مأموريت داد « . . . كه امور كشاورزى را سروسامان دهد و آن ولايت را آباد كند و با رعايا به نيكى رفتار كند و آنان را گردآورد و از پراكندگى آنها جلوگيرى كند . و گردنكشان را گوشمال دهد و راهزنان را دفع كند و دست قوى را از ضعيف و فقير كوتاه كند . به او حكم شده بود كه بخصوص با عشاير شقاقى و ساير عشاير آن سامان ، شفقت ورزد ، و آنان‌را در مساكن اصلى خود مستقر سازد و كارى كند كه به كشت و زرع مشغول شوند و به خدمتگزارى پردازند . . . » « 5 »\r\nبا مرگ كريمخان ، بار ديگر آشفتگى و ناامنى در ايران سايه افكند ، و اين وضع تا روى كار آمدن آغا محمد خان ادامه يافت . در دوران قدرت او ، دزدان و ياغيان از بيم كيفرهاى سخت ، تا حدى از تعدى و تجاوز دست كشيدند و از بركت امنيت ، تا حدى فعاليتهاى كشاورزى و اقتصادى اندكى جان گرفت . بااين‌حال ، بايد توجه داشت كه آغا محمد خان\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، پيشين ، ص 509 به بعد ( به اختصار ) .\r\n( 2 ) .  Otto \r\n( 3 ) .  Salvoni \r\n( 4 ) . مالك و زارع در ايران ، پيشين ، ص 256 ( به تصرف ) .\r\n( 5 ) . همان ، ص 257 ( به تصرف ) .\r\n","page_name":" 166 ","page_number":174},
  {"content":"\r\n\r\nمانند نادر شاه ، براى ملت حقوق بشرى قائل نبود و بر خلاف كريمخان زند ، هرگز در صدد دلجويى از مردم برنيامد . جانشين او فتحعلى شاه اگرچه در سبعيت و درنده‌خويى به پاى آغا محمد خان نمىرسيد ولى در آزمندى و پول‌پرستى دست‌كمى از سلف خود نداشت . او نيز مطلقا برنامه‌اى براى اصلاح امور اجتماعى و تشويق فعاليتهاى كشاورزى و اقتصادى نداشت . به قول فريزر ، فتحعليشاه . . .\r\nبه ايران مانند وطن خود ، كه بايد آن‌را دوست داشته باشد و حفظ كند و ترقى دهد ، نمىنگرد بلكه در آن به چشم ملك استيجاريى نگاه مىكند كه مدت اجاره‌اش معلوم نيست . از اين‌رو بر خود فرض مىداند كه تا هنگامىكه در رأس قدرت است آن‌را غنيمت شمارد . از آنجا كه خاندانش تخت و تاج را با قهر و غلبه به‌دست آورده‌اند ، در سراسر كشور ( شايد به استثناى مازندران كه مقر و مسكن ايل اوست ) با مردم مانند ملت مغلوب رفتار مىكند ، و فكر و ذكر او همه اين است كه تا آنجا كه ممكن است هرچه بيشتر از آنان پول بگيرد . « 1 »\r\nطبيعى است در مملكتى كه امنيت و ثبات وجود نداشته باشد و مردم از جان و مال خود ايمن نباشند ، فعاليتهاى توليدى پيشرفتى نخواهد كرد .\r\nبه قول فريزر :\r\n« مانع عمده و مستقيم ترقى و آبادانى ايران ، عدم امنيت جانى و مالى است كه ناشى از ماهيت حكومت و همچنين شورشهايى است كه پيوسته حكومت دستخوش آن است . اين امر هميشه مانع از كار و كوشش است . زيرا كسى حاضر به كارى نيست كه ساعتى ديگر از ثمرهء آن ممكن است محروم شود . » « 2 »\r\nهمان نويسنده نسبت به وضع مادى مردم دارا ، و بطور كلى عامهء مردم ، نظرى نامساعد دارد و مىنويسد : « اعيان ، خاصه مأموران حكومت ، مانند ساير مردم ، در واقع با بينوايى و تنگدستى فراوانى به‌سر مىبرند . و مشكل بتوان يكى را يافت كه كمرش زير بار قرض خم نباشد . » « 3 »\r\nاما دربارهء دهقانان چنين مىنويسد : « هيچ طبقه از مردم را نمىتوان يافت كه به قدر دهقانان و برزگران ايران محنت‌زده و ستمكش باشند . پيوسته به زور از آنان مال مىستانند و بر آنان ستم مىكنند و دهقانان را از اين معنى گريزى و گزيرى نيست . آنچه بيشتر دل آدمى را به درد مىآورد آن است كه اين ظلم و ستم را نه از حيث كميت پايانى است و نه از نظر كيفيت ؛ زيرا كسى نمىداند كه چگونه و چقدر ممكن است بىاخطار قبلى از او پول بخواهند . » « 4 »\r\nاز طرف ديگر ، او در يكى از حواشى كتاب خود ، اين عقيده را تعديل كرده است ، و مىنويسد كه چنين به نظر مىرسد كه دهقانان غالبا از آسايش نسبى برخوردارند و غذاى كافى مىخورند و لباسشان ، برفرض كه خشن باشد ، آنان را كفايت مىكند . مؤلف علت اين امر را ارزانى ارزاق و گرانى دستمزد مىداند . از اين گذشته ، ملكم ، كه كتاب خود را در دههء\r\n\r\n\r\n","description":"","footnote":"\r\n( 1 ) . داستان سفر خراسان ، ( انگليسى ) ، ص 199 ( به نقل از : مالك و زارع در ايران ، ص 260 ) .\r\n( 2 ) . همان ، ص 190 ( از همان مأخذ ، ص 262 ) .\r\n( 3 ) . همان ، ص 222 ( از همان مأخذ ، ص 263 ) .\r\n( 4 ) . نقل از : همان مأخذ ، ص 262 .\r\n","page_name":" 167 ","page_number":175},
  {"content":"\r\n\r\nسوم قرن نوزدهم نوشته است ، تصوير بهترى از وضع دهقانان رسم كرده است . وى متذكر مىشود كه با وجود غلبهء فساد و اخاذى ، فقر و مسكنت مردم تا آن حد كه انتظار مىرود نيست . به نظر او :\r\nوزيران و اعيان طراز اول ، در وفور نعمت به‌سر مىبرند و همهء كسانى كه مشغول كسب‌وكارند ظاهرا به قدر كافى وسيلهء معاش خود و خانواده‌هايشان را دارند .\r\nبعضى از بازرگانان و عده‌اى از مردم سرشناس شهرها داراى ثروتى معتنابهند ، و اگرچه دارايان در ميان ساير طبقات كمتر ديده مىشوند بندرت مىتوان كسى را يافت كه سخت محتاج باشد . « 1 »\r\nبا اينهمه به عقيدهء او ، اوضاع ايران نسبت به چند قرن قبل از او ، دچار خمود و ركود شده و ترقى و پيشرفتى در آن پديد نيامده است . كشاورزان تنها از مأمورين ديوانى رنج و ستم نمى - ديدند بلكه سپاهيان نيز گاه‌وبيگاه به مال و جان آنان تجاوز مىكردند .\r\nفريزر ، كه كتاب خود را در سال 1822 نوشته است ، مىگويد :\r\nغلامانى كه براى خدمت در قشون ثابت يا بعنوان پيك استخدام مىشوند ، مايهء بيم و وحشت روستائيانند . در هر خانه‌اى كه بخواهند فرود مىآيند ، به بهانه‌هاى مختلف و به نام مخدوم خود ، از مردم ماليات مىگيرند ، راهنمايان و اسبان و ارزاق و خانه و اهل خانه بايد در اختيار حضرات باشند ، و اگر كسى در مقام اعتراض برآيد ، سروكارش با ته تفنگ و طپانچه يا چماق ايشان خواهد بود . كسى جرأت مقاومت در برابر غلامى از غلامان ندارد چه رسد به اينكه بخواهد بر او دست دراز كند ؛ زيرا اگر چنين مقصرى را نزد شاهزاده ببرند ، دمار از روزگار او برمىآورد . « 2 »\r\nبطور كلى فكرى كه هرگز در مخيلهء شهرياران قاجار راه نيافته حمايت از كشاورزان و تأمين زندگى بهتر براى آنان است . براى آشنايى با انديشه‌هاى ارتجاعى آن ايام فكر نحيف مؤسس سلسله قاجار را در حق كشاورزان نقل مىكنيم :\r\n\r\nاندرز آغا محمد خان به وليعهدش بابا خان\r\n« . . . رعيت چون آسوده گردد در فكر عزل رئيس و ضابط افتد . . . اين گروه فرومايه را بايد به خود مشغول كردن كه از رعيتى و گرفتارى فارغ نگردند ، و الا كار زراعت و فلاحت نقصان يابد و توفير در غله و حاصل ضعيف شود و قحط پديدار آيد ، و لشكرى از كار بيفتد و فسادهاى عظيم روى دهد . . . ارباب زراعت و فلاحت بايد چنان باشند كه هر ده خانه را يك ديگ نباشد تا به جهت طبخ آش يك روز به عطلت و انتظار به‌سر برند ، و الا رعيتى نكنند و نقصان در ملك روى دهد . . . » « 3 »\r\n\r\n\r\n","description":"","footnote":"\r\n( 1 ) . ملكم ، تاريخ ايران ، ج 2 ، ص 353 ( از همان مأخذ ، ص 263 ) .\r\n( 2 ) . سيروسفر در ولايات ايران ، ص 256 ( از همان مأخذ ، ص 66 - 265 ) .\r\n( 3 ) . رضا قلى خان هدايت ، روضة الصفا ج 9 ، ص 301 .\r\n","page_name":" 168 ","page_number":176},
  {"content":"\r\n\r\n\r\nوضع عمومى كشاورزان\r\nژوبر در سفرنامهء خود ، دربارهء كشاورزان ايران در عهد فتحعلى شاه چنين مىنويسد : « طبقهء كشاورز در ايران ، از لحاظ وضع زندگى و عادت و سنن ناشيه از آن ، بين عشاير و شهرنشينان قرار دارند . آنان كه به كشت زمين مشغولند در صورت مسلمان بودن ، از مزايايى چند برخوردارند ؛ از جمله در معرض فروش واقع نمىشوند . . . زارع در ايران مطيع محض دولت است . تا موقعى كه ظلم و اذيت امنا و مأمورين دولت به نهايت نرسد ، مىسوزد و مىسازد ، بدون آنكه دم برآورد ، اطاعت و بردبارى مىكند لكن ، هنگامى كه فشار و ستم از حد تحمل بيشتر شود ، مزرعه را رها مىكنند ، خانهء پدرى را ترك مىگويند ، به عشاير ملحق مىگردند . بااين حال ، اگر مختصر روزنهء اميدى در آينده ببينند زندگى عادى خود را ازسر مىگيرند و با نهايت جد و جهد و دقت به كار مشغول مىشوند . در ادوارى كه موجباتى براى ناراحتى وجود نداشته باشد به آسانى اندوخته‌اى گرد مىآورند و ثروتمند مىشوند . پس از كسب ثروت ، ديگر وضع و محل خود را تغيير نمىدهند ، اندوخته خويش را در شهرها خرج نمىكنند بلكه به بهتر ساختن وضع زندگى مىپردازند . خانهء خود را تزيين مىكنند ، عيال جديدى مىگيرند ، بردگان تازه‌اى مىخرند ، و بالاخره وسايل تجمل و رفاه و تفريحاتى را كه ديگران در شهر مىجويند در روستاى خود فراهم مىآورند . به همين مناسبت است كه ديده مىشود كه داراى تمام وسايل تجمل ثروتمندان مىباشند . . . » « 1 »\r\nدكتر لمتون مىنويسد :\r\nپس از سلطنت آغا محمد خان ، ميل غالب بر اين بود كه اراضى وسيعى از مملكت بعنوان « تيول » به اين‌وآن واگذار شود و به وسعت نواحى كه من غير مستقيم اداره مى - شد ، نسبت به ساير نواحى كه مستقيما اداره مىشد ، افزوده گردد . اصطلاح تيول ، مانند زمان صفويه ، مشتمل بر انواع مختلف از عطايا بود . در بعضى موارد ، تيول عبارت بود از اختصاص عوايدى كه به مناصب معين تعلق مىگرفت ؛ و در برخى موارد عبارت بود از اعطاى زمين خالصه بجاى حقوق و مواجب . در پاره‌اى از موارد ، خاصه ، در نواحى عشايرنشين ، تيولدار متعهد بود كه قواى نظامى « بنيچه » فراهم كند ؛ و در موارد ديگر ، فقط عبارت بود از اعطاى حق وصول ماليات ناحيه‌اى كه يا زمين خالصه به‌شمار مىرفت ، يا ملك شخص ثالث ، يا ملك كسى بود كه تيول به او داده شده بود . و در موارد اخير معنى تيول معاف بودن از پرداخت ماليات بود . « 2 »\r\n« تصاحب زمين براى زمين‌دار ، سودى نسبتا فراوان داشت و او را قادر مىكرد به اينكه عده‌اى از ملازمان مسلح به خدمت خود بگمارد ، و اين كار قدرت زيادى به او مىبخشيد .\r\n\r\n\r\n","description":"","footnote":"\r\n( 1 ) . مسافرت به ايران و ارمنستان ، پيشين ، ص 201 ( به اختصار ) .\r\n( 2 ) . مالك و زارع در ايران ، پيشين ، ص 266 .\r\n","page_name":" 169 ","page_number":177},
  {"content":"\r\n\r\nعملا معنى اين كار آن بود كه حكومت مىبايست . . . در برابر آنان سر فرود آورد ؛ و اين وضع بر حيثيت و قدرت سياسى مالكان مىافزود . در سراسر دورهء قاجاريه ، طبقهء مالك ( كه شامل خوانين ايلات هم مىشد ) مقتدرترين عوامل مملكت به‌شمار مىرفت . » « 1 »\r\nدر دورهء قاجاريه ، ايلات و عشاير ، در جريان سياسى و اقتصادى مملكت نقش مهمى داشتند . بعضى از آنان ماليات مىدادند و برخى از دادن ماليات شانه خالى مىكردند ، و در مواردى ، موجب ناامنى منطقهء نفوذ خود مىشدند . كوچ دادن ايلات و عشاير در دورهء قاجاريه نيز مكرر صورت مىگرفت .\r\nدر دوران زمامدارى محمد حسن خان قاجار ، يكى از خيرانديشان به وى پيشنهاد مىكند :\r\nچون دو سال است كه در اصفهان و بلوكات و نواحيش ، بسبب جور و تعدى ، زراعت بندرت شده و اكنون بذر و عوامل ناياب و كار خلايق شوريده و خراب است ، تو سلطان صاحب اقتدارى ، بفرما از خراسان و رى به طبرستان و همهء ممالك محروسه‌ات بذر و عوامل بياورند و نظم و نسق زراعت شهر اصفاهان و بلوكات توابعش بجا آورند ، تا از براى تو مملكت و رعيتى باقى بماند . « 2 »\r\nراجع به وضع و موقعيت اجتماعى طبقهء وسيع كشاورزان ، در طول 150 سال اخير ، عده‌اى از صاحبنظران ايرانى و محققان و جهانگردان خارجى ، در كتابها و سياحتنامه‌هايى كه از خود بيادگار گذاشته‌اند مطالب و نكاتى از مشهودات و مسموعات خود را به رشتهء تحرير در آورده‌اند كه ذكر پاره‌اى از آنها براى آشنا شدن خوانندگان با وضع اجتماعى و اقتصادى ايران ، و طرز زندگى روستاييان اين كشور ، خالى از فايده نيست :\r\nاز جمله در كتاب حاجى بابا به مظالم زورمندان به طبقهء وسيع كشاورزان اشاره شده است . كدخدا در جواب نسقچىباشى ، مىگويد :\r\nسه ماه پيش . . . آدمى از طرف ارباب آمد كه فردا ارباب با امراء و اعيان به شكار گورخر و آهو و كبك بدينجا خواهد آمد . بايد خانه‌ها را براى خدم و حشم او خالى كنيد . آنگاه مردم را جمع كرد كه تا هر وقت ارباب در اينجا باشد ، خرج مطبخ و پول كاه و كشاورزى در مقابل مأموران دولت\r\n\r\n\r\n","description":"","footnote":"\r\n( 1 ) . همان ، ص 268 ( به اختصار ) .\r\n( 2 ) . رستم التواريخ ، پيشين ، ص 287 .\r\n","page_name":" 170 ","page_number":178},
  {"content":"\r\n\r\nجو مالهايش با شماست . . . خواستيم با رشوه و انابت و التماس دست‌به‌سرش كنم . . . نشد . . . از ناچارى قرار به خالى كردن ده و فرار به كوه و بيابان داديم . . . ارباب همين كه مطلع شد كه اهل ده فرار كرده‌اند غضبناك شد و حكم كرد خدمه و نوكرهايش درهاى خانه‌ها را بشكنند و به زور داخل شوند و در خانه‌ها منزل نمايند . . . همراهانش آنچه در خانه‌ها غله به دست آوردند همه را بردند ، و سپس اول آلات و ادوات كشت و زرع ، و بعد از آن ، در و پنجره و آخرسر ، حتى تيرهاى خانه‌ها را بجاى هيمه و هيزم سوزاندند ، اسبهايشان را در كشتزارها به فصيل بستند . و آنچه از پيش اسبها باقى ماند همه را چيدند و به تاراج بردند . و خلاصه آنكه ما را به خاك سياه نشاندند ، و حالا خانه‌ها خراب و جيبها بىپول و تن‌هاى ما بىلباس است . بىگاو و گوسفند ، نه خانه نه مايه ، نه زندگى ؛ همين هستيم كه مىبينيد و بجز خدا و شما پناهى نداريم .\r\nبالاخره نسقچىباشى گفت : اين حرفها به گوشمان نمىرود ؛ حكم پادشاه است و بايد به‌جا آورد . يا سيورسات و يا بدل سيورسات ؛ و يا تو و ساير ريش سفيدان به سلطانيه به حضور حاكم . . . نسقچى به آه و نالهء كشاورزان توجهى نكرد و گفت با پول نقد بالاى سبيل شاه مىتوان نقاره زد ، در صورتى كه بىمايه فطير است ، و بدون پول بجز ضرب چوب و شلاق چيزى در ميان نخواهد بود . . . بالاخره كشاورزان بينوا ده تومان نقد ، مقدارى ميوه و عسل ، و يك شلوار به نسقچى دادند و از مهلكه رستند . « 1 »\r\nبنا به قول ملكم ، طرز وصول ماليات ارتباط داشته است با طرز اجراى عدالت در مملكت .\r\nدستگاه قضايى و مالى كشور تحت رياست يك تن بود ، و اين اقتدار بسته به خلق‌وخوى او ، براى مردم شوم و يا فرخنده بود . پيوسته ، از يك طرف ميان حاكم و قره نوكرهاى او ، و از طرف ديگر ، روستاييان و ضابطان و كدخدايان ، كشمكش بود . كمتر دهى بدون مطالبه و درخواست ، ماليات خود را مىپرداخت ، و كسانى را كه براى وصول ماليات مىفرستادند طفيلى و سربار دهقانان مىشدند . دادن و گرفتن رشوه و انعام از امور معمول و متداول بود . حكومت از ديدن اين حقيقت كور نبود ، اما چنين مشاغلى را « به كسانى مىدهد كه به زحمت مىتواند از راه ديگر ، معيشت آنان را تأمين كند . در واقع يكى از روشهاى معمول پرداخت مزد نوكران و خدمتگزاران جزء همين است . » « 2 »\r\nپرداخت مالياتها به تعويق مىافتاد ، و اين امرى بود معمول و متداول . فتحعلى شاه ، اندكى پيش از آنكه درگذرد ، از فرمانفرما والى فارس مطالبهء ماليات پس‌افتادهء آن ايالت را كرد ، و به امين الدوله فرمان داد كه با سپاهى به فارس رهسپار شود و ماليات هر محلى را ، كه از دادن ماليات مقرر خوددارى نموده بود ، وصول كند ؛ و با كسانى كه به اين كار تن ندهند بجنگد ؛ و آنان را از ريشه براندازد ؛ و به نيروى شمشير و آتش ، آن سامان را ويران كند ؛ و غلات را تباه سازد و آتش در روستاها افكند ؛ و گاو و گوسفند مردم را يغما كند ؛ و اگر كسى از عشاير\r\n\r\n\r\n","description":"","footnote":"\r\n( 1 ) . جيمز موريه ، سرگذشت حاجى باباى اصفهانى ، ترجمهء ميرزا حبيب اصفهانى ، به تصحيح سيد محمد على جمالزاده ، ص 164 به بعد ( به اختصار ) .\r\n( 2 ) . داستان سفر خراسان ، ص 221 ( به نقل از : مالك و زارع در ايران ، ص 275 ) .\r\n","page_name":" 171 ","page_number":179},
  {"content":"\r\n\r\nو دهقانان زنده ماند اسير كند و به تهران آورد . با اينهمه از خوشوقتى مردم فارس ، پيش از آنكه اين نقشه اجرا شود ، فتحعليشاه مرد . « 1 »\r\nميزان ماليات هر منطقه مشخص نبود ، و بنا به هوىوهوس مأمورين ، تغيير مىكرد ؛ از جمله قمشه ، بر اثر مهاجمان افغانى و بسبب آنكه شاهان از رعيت آن سامان مال مىربودند ، انحطاط يافته بود . « در زمان فتحعلى شاه ، صدر امين ماليات آنجا را به مبلغ 7 هزار تومان تثبيت كرد و قمشه را تا حدى آباد كرد . سپس شاه آنجا را به داماد خود قاسم خان داد ، و او در مدت دو ماه عوايد مالياتى را 23 هزار تومان بالا برد و مردم را دلشكسته و نوميد كرد . » « 2 »\r\nعلاوه بر ماليات عادى ، مأمورين حكومت براى مخارج خود و ابواب جمعى ، در نواحيى كه تحت اختيار آنان بود مالياتهايى از مردم مىگرفتند كه معروف به « تفاوت عمل » بود .\r\nبمرور ، اين عوارض بر ماليات اصلى افزوده شد ، و باز مأموران محلى به جهت تأمين مخارج خود ، به جمع مبالغ بيشترى مبادرت كردند . بدينگونه دهقانان غالبا دچار بينوايى و تنگدستى مىشدند و نمىتوانستند مطالبات « ديوان » را بپردازند . ماليات اصلى شمس‌آباد ( در حوالى قم ) 600 تومان بود ، ولى بر اثر وضع مالياتهاى گوناگون ، ماليات اين ناحيه به 3500 تومان رسيد ، و كشاورزان را از پا درآورد ؛ همچنين در ساير نقاط . به قول ملكم ، ماليات ثابت ايران ، در زمانى كه او كتاب خود را تأليف مىكرد ، بالغ به سه ميليون ليرهء استرلينگ بود كه بيشتر ، از محصول املاك خالصه و املاك ديوانى و از ماليات و عوارضى كه بر زمينها و بر كالاهاى تجارتى مىبستند به‌دست مىآمد . ماليات محصولات زراعتى ؛ مانند گندم و جو و ابريشم و نيل و غيره ، جنسى و نرخ آن از قرار يك پنج بود ، اما ماليات تره‌بار و ميوه و محصولات زراعتى ، كه چندان مهم نبود ، به‌قول موريه نقدى و از قرار يك پنجم بود . . . اما اين سخنان واقعيتى نداشت ، زيرا وى به دنبال اين سخنان ، مىگويد كه مأخذ تقويم ماليات « شمارهء گاوهاى مالك » بود ؛ يعنى مأخذ ماليات جفت بود نه مقدار غله .\r\nبطورى كه از گفتهء فريزر برمىآيد ، براى تعيين حقوق ديوانى ، روشهاى گوناگونى به كار مىرود ؛ آنكه بيشتر معمول است اينكه پس از رسيدن غله و پيش از برداشت محصول ، كشتزار را مساحت و از روى آن مقدار غله را برآورد مىكنند . . . گفته‌اند كه نرخ ماليات پيش از سلطنت فتحعلى شاه ده يك بوده است و دولتها براى گرفتن ماليات ، چشم اميد را به برزگران دوخته‌اند . گاه بدهى مالياتى را رأسا مالك ، و زمانى كشاورزان به عهده مىگيرند . در زمينهاى اربابى بذر و آب بر عهدهء مالك بود ، و پس از وضع مساعده‌اى كه براى تهيهء بذر به دهقان داده بودند ، پنج يك محصول را به آنان و ده يك آن را بابت ماليات به ديوان مىدادند .\r\nبموجب شرحى كه ملكم نوشته ، صاحبان املاك براى اجتناب از دخالت پردردسر مأموران جزء ماليات ، بدهى مالياتى خود را طبق مقاطعه به ديوان مىپرداختند ؛ به عبارت ديگر ، مالك با ديوان طى مىكرد كه مبلغ معينى بابت ماليات بپردازد . مناطق فقيرنشين غالبا ماليات\r\n\r\n\r\n","description":"","footnote":"\r\n( 1 ) . داستان سفر كردستان ، ج 2 ، ص 251 ( از همان مأخذ ، ص 275 ) .\r\n( 2 ) . داستان سفر خراسان ، ص 120 ( از همان مأخذ ، پانويس ص 275 ) .\r\n","page_name":" 172 ","page_number":180},
  {"content":"\r\n\r\nجنسى ، و مناطق معمور نزديك شهرى ، ماليات نقدى مىدادند .\r\nبنا به گفتهء ملكم ، زمينهاى خالصه را دهقانان ، طبق شرايطى كه بسيار به صرفهء كشاورزان بود ، زراعت مىكردند . هنگامى كه مأمور ديوان مقدار غله را در محل معلوم مى - كرد ، اگر زارع بذرى از ديوان گرفته بود به همان مأمور پس مىداد . سپس ده درصد محصول را براى دروگر و خرمن‌كوب كنار مىگذاشتند و مابقى به نسبت متساوى ميان شاه و رعيت تقسيم مىشد .\r\nماليات زمينهايى كه در تصرف افراد بود برحسب وضع آبيارى محل ، پرداخته مىشد ؛ اگر زمين از نهر جارى مشروب مىشد ، صاحب او پس از وضع مقدارى ، كه به آن اشاره كرديم ، 20 درصد ماليات مىداد ؛ اما اگر زمين از قنات يا از چاه يا مخازن آب آبيارى مىشد ، 5 درصد . « 1 »\r\nدر موارد استثنايى ؛ يعنى در صورتى كه مالك متحمل مخارج فوق العاده‌اى مىشد ، ممكن بود تا سه چهارم محصول را تصرف كند . با اينهمه مسئوليت مالك و زارع منحصر به پرداخت اين گونه مالياتهاى عادى نبود ، و غالبا از عامهء مردم باج يا « صادرات » مىگرفتند . اين مالياتهاى زائد فرضا براى تأمين مقاصد مختلف نظامى يا غير نظامى وضع مىشد . به قول ملكم :\r\n« اگر به شمارهء افراد قشون افزوده شود ، اگر شاه بخواهد قناتى يا كاخى بسازد ، اگر قشون از دهات بگذرد و حاجت به آذوقه داشته باشد ، اگر هيأتى از فرستادگان به ايران وارد شوند ، اگر يكى از افراد خاندان سلطنتى ازدواج كند ؛ - خلاصه هر اتفاق غيرعادى كه روى دهد ، از مردم باج مىگيرند . . . » « 2 »\r\nموريه هنگام بحث در اين مطلب مىنويسد : « صادر به مالياتى اطلاق مىشود كه به دلخواه معين مىگردد ، و رعيت ازين نوع ماليات آه و ناله دارد . صادر وسيلهء هر نوع اخاذى از مردم است ، و وضع دهقانان را بىاندازه متزلزل مىكند . . . چنان كه رعيت هرگز مطمئن نيست كه بتواند نفسى براحتى برآورد . صادر را به همان ترتيب و برحسب عدهء گاوهاى زارع مىگيرند . » « 3 »\r\nاز اين گذشته ، بار ديگرى بردوش زارع مىنهادند كه معروف بود به « سورسات » يا تهيهء ارزاق . سورسات را نه همان مأمورانى مطالبه مىكردند كه معروف به مهماندار بودند و كار آنها هدايت فرستادگان خارجى از ميان دهات بود ، بلكه بزرگان و قاصدانى هم كه به حكم شاه سفر مىكردند ، از دهقانان سورسات مىگرفتند . سورسات را به زور از انبارهاى مردم مى - ستاندند . موريه مىنويسد : « دهقان از بيداد و ستم مىنالد اما سعى او در اجتناب از آن بيهوده است . هر دليلى كه بر فقر خود بياورد ، اگر هيچ جوابى به او ندهند ، لااقل با چوب و فلك حقش را كف دستش مىگذارند . » « 4 » و « 5 » وصف اسلوب ماليات اراضى و اداره‌كردن آن را در دوران\r\n\r\n\r\n","description":"","footnote":"\r\n( 1 ) . تاريخ ايران ، ج 2 ، ص 37 - 336 ( از همان مأخذ ، ص 282 ) .\r\n( 2 ) . همان ، ص 342 ( از همان مأخذ ، ص 284 ) .\r\n( 3 ) . داستان سفر ايران ، ص 237 ( از همان مأخذ ، ص 284 ) .\r\n( 4 و 5 ) . همان ، ص 37 ( از همان مأخذ ، ص 284 ) .\r\n","page_name":" 173 ","page_number":181},
  {"content":"\r\n\r\nاوليهء قاجاريه مىتوان در چند كلمه خلاصه كرد . انحطاط ، سوء تدبير ، ظلم و ناامنى . « 1 »\r\nتنها كسى كه در دورهء قاجاريه به نفع مردم عموما ، و طبقهء وسيع كشاورزان خصوصا قدمهايى برداشته اميركبير است . امير به ميرزا ابو القاسم ، پيشكار فارس ، در محرم 1268 ، نوشت : « از قرارى كه در روزنامهء فارس نوشته بودند اين اوقات كه عاليجاه محمد وليخان ، سرهنگ فوج سيلاخور ، با فوج خود از ساخلو مرخص شده و روانهء ولايت بودند ، در اكثر منازل عرض راهها ، بىاعتدالى كرده و سورسات و اخراجات از رعايا گرفته و خرابى كلى به محصولات صيفى رسانيده ، و در هر منزل ، چند رأس الاغ و دواب از رعايا گرفته بوده‌اند . لهذا مرقوم مىشود كه آن عاليجاه به حقيقت مراتب رسيده ، آنچه حقيقت داشته باشد قلمى دارد كه استحضار حاصل شده ، از آن قرار حكم صادر شود . . . امير در حاشيه به خط خود افزوده :\r\nاولا منازل را مشخص نموده ، بنويسد كه چند منزل در ملك فارس رفته و در هر منزل چقدر سورسات و اخراجات گرفته و به كدام محل ضرر و خسارت رسانيده است ، و ضرر رعايا چقدر شده است . با دقت تمام كم و كيفيت را از روى بصيرت خود ممهورى نوشته ارسال دارد . » « 2 »\r\n\r\nوضع دهات :\r\nاستويك نمايندهء سياسى انگلستان در ايران ، در سال 1861 م . راجع به مسافرت به ورامين مىگويد : « اگر كسى بخواهد اسباب ضعف و ناتوانى ملتى را مشاهده كند مىبايست از جاده‌هاى عمومى خارج شده به جاهايى كه در كنار واقع شده است برود . آنوقت خرابيهاى مملكت و بدبختى عمومى و فلاكت سكنهء محل را مشاهده خواهد نمود . » « 3 »\r\n\r\nاميركبير و فعاليتهاى كشاورزى\r\nدر دوران كوتاه زمامدارى امير ، از بركت تأمين اجتماعى و حمايت دولت از كشاورزان و از بين رفتن آيين سورسات ، وضع كشاورزان بهبود يافت . « سفير انگليس ، كه همراه شاه و امير در 1267 به اصفهان رفت ، مىنويسد : « در اراضى اطراف اصفهان ، تا چشم كار مىكرد ، فرسنگ در فرسنگ ، كشت و كار بود . و نبايد فراموش كرد كه تا همين اواخر ، خطهء اصفهان را آشوب فراگرفته بود . اين تحول شگفت در اين مدت كوتاه ، درخور ستودن است ، و آن نيست جز اثر روش عادلانهء نايب الحكومهء اصفهان . . . البته در شهر ، حالت ويرانى عمومى مملكت به چشم مىخورد ، اما از برزگران هيچ شكايتى راجع به زورگويى ديوان شنيده نمىشد . برترى دولت كنونى ايران بر سلطنت سابق ، مورد اعتراف همگى است . »\r\n. . . نقشهء آبادانى خوزستان ، بناى سد ناصرى بر رودخانهء كرخه ، ايجاد پل شوشتر ، رواج كشت نيشكر از كارهاى دولت امير است . . . امير در نامهء مورخهء شوال 1266 ، به مشير - الدوله نوشت كه براى آبادانى خطهء خوزستان ، اهتمام لازم خواهيم نمود . . . در نامهء ديگرى ، مورخهء ربيع الثانى همان سال ، در پاسخ مشير الدوله ، به لزوم تعمير محمره ، بند حويزه ، و نهر ، الوحدى اشاره مىكند ، و مىگويد : صورت دقيق طرحهاى اصلاحى را با مخارجى كه براى\r\n\r\n\r\n","description":"","footnote":"\r\n( 1 ) . از ص 152 تا اينجا ، بطور متناوب خلاصه‌اى است از : مالك و زارع در ايران ، پيشين ، ص 84 - 274 .\r\n( 2 ) . فريدون آدميت ، امير كبير و ايران ، ص 190 ( به اختصار ) .\r\n( 3 ) . محمود محمود ، تاريخ روابط سياسى ايران و انگليس ، ج 2 . ص 757 .\r\n","page_name":" 174 ","page_number":182},
  {"content":"\r\n\r\nآنها ضرورت دارد ، براى من بفرستيد تا بتدريج اقدام كنيم .\r\nسد ناصرى در سال 1268 تمام شد ، پل هفت چشمهء شوشتر از نوبنيان يافت و ساخته شد . سد تازهء گرگان در 1267 بنا گرديد ، و دولت از اين رهگذر ، به كشاورزى آن منطقه كمك شايانى كرد ، و تركمنان را بجاى راهزنى به كار زراعت واداشت . در همان سال ، در قم ، پل « دلاك » را بر روى قره‌چاى بستند . زراعت نيشكر در مناطق شمالى معمول شد ، و از محصول آن مقدار زيادى به روسيه صادر گرديد ، و زراعت نيل در خوزستان و كشت خشخاش در نقاط مختلف كشور ، توسعه يافت ، و ترياك به صورت يكى از محصولات صادراتى درآمد . زراعت پنبهء امريكايى در 1266 ، آغاز گرديد ؛ و عده‌اى به كشت آن همت گماشتند ، و نتيجهء نيكو گرفتند . از پنج سير تخم آن در بلوك خوار ، يك خروار و نيم غوزهء پنبه برداشته شد ، كه هر بوتهء آن تا سيصد غوزه داشت . بنيانگذار اين كار خير ستاكينگ ، « 1 » كشيش امريكايى ، در اروميه بود . » « 2 »\r\nقحطى سال 1287 ه . ق - عبد اللّه مستوفى مىنويسد كه ناصر الدين شاه در سال 1287 ، با عده‌اى عازم عتبات شد . در اين موقع ، كه در اثر نيامدن باران ، آثار قحطى آشكار شده بود ، مردم پايتخت اعتراض و ناراحتى خود را از بيقيدى شاه به سرنوشت خلق ، در تصنيف زير ، نشان مىدادند : شاه كج كلاه ، رفته كربلا ، گشته بىبلا ، نان شده گران ، يك من يك قران ، يك من يك قران ، ما شديم اسير ، از دست وزير ، از دست وزير - مقصود از وزير ، ميرزا عيسى وزير است كه پيشكار نايب السلطنه و وزير تهران بود .\r\nحاج سياح مىنويسد :\r\nانسان اگر در دهات ايران گردش كند مىفهمد كه ظلم يعنىچه ، بيچارگان سوخته و برشته ، در يك خانه [ زندگى مىكنند 
  ] . تمام لباسشان به قيمت جل يك اسب آقايان نيست . يك ظرف مسى براى طبخ ندارند ، ظرفها از گل ساختهء خودشان . با اينكه شب و روز در گرما و سرما در زحمت و عذاب‌كارند ، نان جو به قدر سير خوردن ندارند . سال به سال ، شش ماه به شش ماه ، گوشت به دهانشان نمىرسد . از خوف هر وقت يك سوارى يا تازه لباسى به لباس آخوندى يا سيدى يا ديوانى مىبينند ، مى - لرزند كه باز چه بلايى بر ايشان وارد شده است . . . « 3 »\r\nسرهنگ دروويل ، كه در عهد فتحعلى شاه به ايران آمده بود ، ضمن گفتگو از وضع اجتماعى اقليتهاى مذهبى مىنويسد : « والدين دختران زيبا عمدا جگرگوشگان خود را به وسائلى بدشكل مىكنند . يك‌بار من خود شاهد چنين حالى بودم ؛ چهرهء دخترك زيبايى را با تيزاب سوزانده بودند كه از طمع ارباب دهكده در امان بماند . . . » « 4 »\r\n\r\nتجاوز به زمينهاى مردم\r\nنه‌تنها اشراف و فئودالهاى بزرگ به زمينهاى كشاورزان خرده‌پا تجاوز مىكردند ، بلكه گاهى زورمندان نيز به زمينهاى يكديگر تجاوز\r\n\r\n\r\n","description":"","footnote":"\r\n( 1 ) .  Staking \r\n( 2 ) . اميركبير و ايران ، پيشين ، ص 95 - 391 ( به تناوب و اختصار ) .\r\n( 3 ) . خاطرات حاج سياح ، پيشين ، ص 137 .\r\n( 4 ) . سفرنامهء دروويل ، پيشين ، ص 130\r\n","page_name":" 175 ","page_number":183},
  {"content":"\r\n\r\nمىكردند . چنان كه والدهء صنيع الدوله ، طى نامه‌اى به پادشاه وقت ، از تجاوزات امين السلطنه شكايت مىكند و مىنويسد : « قريهء « اربنويه » به تيول ابدى اجداد اين پير كنيز بوده . . . سالى نود خروار هم به ديوان اعلاء جنس مىدهد . . . حال دو سال است كه امين السلطنه . . . چندين جريب زمين اربنويه را گرفته زراعت مىكند . . . رحمى فرموده يا به حضرت نايب السلطنه يا دار الشوراى كبرا يا وزارت عدليهء اعظم ، اين تعدى را از اين پير كنيز بردارند . . . اگر امين السلطنه به قوت منصب و شوكت تعدى مىكند ، اين پير كنيز هم صلهءرحم پادشاه است ، شوهرم و پسرم چندين سال خدمت كرده و مىكنند . از همه گذشته ، عدالت شاهنشاهى به حمد اللّه ، از براى عموم است . امر همايون است . . . » « 1 »\r\n\r\nدلسوزى انيس الدوله\r\nانيس الدوله در نامه‌اى كه به ناصر الدين شاه مىنويسد ، مىگويد :\r\nشنيدم كه حكومت شيراز را باز تغيير داده‌ايد ، و اللّه خيلى تعجب است . بيچاره ، ركن الدوله هفت ماه است رفته ، با آنهمه خسارت . اگر براى پيشكش است از خود شاهزاده بگيريد و خودش باشد . اينطورها پدر رعيت بيچاره درمىآيد ، رعيت همينطور تمام مىشود . حاكم كه از خودش نمىدهد دور از مروت است .\r\nاز همه جهت بيچاره‌ها تمام شده‌اند . عريضه را به دست كسى ندهيد . محرمانه ملاحظه فرموده پس بدهيد خواجه بياورد . « 2 »\r\n\r\nمسائل و مشكلات كشاورزان\r\nبه نظر دكتر لمبتون :\r\nمسائلى كه زارع سهم‌بر و خرده‌مالك يكسان با آن روبرو مىباشند ناشى از اوضاع طبيعى و نقايص فنى است . كم‌قوتى زمين ، سايش و آب‌بردگى زمين ، آفت‌زدگى ، سيلهاى اتفاقى ، و تنزل درجهء بارندگى را تا حدى مىتوان با به‌كار بردن تكنيك مترقى جبران كرد . اما اقدامات دامنه‌دار ، به منظور جبران سايش و آب‌بردگى زمين ، دفع آفات و بهبود امر آبيارى ، نيازمند به كار بردن سرمايه‌اى است كه از حدود توانايى زارع بيرون است .\r\nمسائل فنى مبتلا به ، زارع عبارت است از روشهاى كشاورزى و امور مالى ( مانند به دست آوردن اعتبار ) ، امور بازرگانى ( مانند روش عرضه‌كردن محصول ) ، كارهاى مربوط به ارتباطات ، تثبيت مال الاجاره و امنيت داشتن از نظر اجاره و زميندارى . تمام اين مسائل بجز دو مسألهء اخير ، هم براى خرده‌مالك و هم براى زارع ، اهميت حياتى دارد . « 3 »\r\nروشهاى كشاورزى در غالب نقاط ايران بسيار ابتدايى است و در بعضى نقاط ، عمل شخم‌زدن بوسيلهء خيشهاى چوبى صورت مىگيرد كه به گاو مىبندند ، و خيش تنها زمين را خراش مىدهد و شيار را زيروزبر نمىكند . عدهء معدودى از تراكتور استفاده مىكنند . مسألهء بارندگى براى كشاورز ايرانى يك مسألهء حياتى است ، و معمولا در ايران از آبهاى موجود ، يعنى از آب\r\n\r\n\r\n","description":"","footnote":"\r\n( 1 ) . سفرنامهء ميرزا فتاح خان گرمرودى ، به كوشش فتح الدين فتاحى ، ص 266 .\r\n( 2 ) . خاطرات و خطرات ، پيشين ، ص 65 .\r\n( 3 ) . مالك و زارع در ايران ، پيشين ، ص 622 .\r\n","page_name":" 176 ","page_number":184},
  {"content":"\r\n\r\nرودخانه‌ها ، چنان كه بايد بهره‌بردارى نمىكنند ، و مقدار آبى كه به زمين فرو مىرود و تبخير مىشود بسيار زياد است .\r\n« مقدار بذرى كه برزگران بوسيلهء يك جفت گاو مىكارند از يك تا شش خروار فرق مىكند و محصول اين مقدار از محل تا محل ، به نسبتى عظيم اختلاف دارد . با اينهمه ، بندرت اتفاق مىافتد كه خرمنى كه بوسيلهء يك جفت گاو برداشت مىشود ، پس از كسركردن سهم مالك و ساير ديون و رسوماتى كه به آن تعلق مىگيرد ، معيشت دهقان و خانواده‌اش را كفاف دهد . در غالب موارد ، زارع به زحمت مىتواند گذران كند مگر اينكه بتواند با فروش محصولات باغ و گله نوعى از انواع صنايع روستايى ، مانند پارچه‌بافى و قالىبافى ، به ميزان درآمد خود بيفزايد . . . سرمايهء مورد لزوم زارعى كه يك جفت زمين در تصرف دارد در 1945 ( 1323 ه .\r\nش . ) در حدود 000 ، 30 ريال بود ؛ يعنى يك جفت گاو ( 5000 - 000 ، 20 ريال ) حداقل يك رأس الاغ ( 3000 تا 000 ، 10 ريال ) ، 2 تا 3 عدد بيل ؛ يك دستگاه خرمنكوب ؛ دو گاو آهن ؛ يك مالبند گاو ؛ يك يوغ گاو ؛ يك مازو .\r\nمقدار بذرى كه بوسيلهء يك جفت گاو در بعضى نواحى غله‌خيز كاشته مىشود ، يكسان نيست ؛ در بعضى نقاط ، كمتر و برخى ديگر ، بيشتر است . در مأمونيهء زرند ، واقع در ناحيهء ساوه ، با يك جفت گاو ، بطور متوسط از 4 الى 5 خروار غله مىكارند . » « 1 »\r\nچنان كه گفتيم ، سهم كشاورز خرده‌پا از محصول بسيار ناچيز است ، و به هيچ‌وجه كفاف مخارج زندگى محقر او را نمىكند . و به همين علت ، كشاورز ايرانى ، كه به آداب و اصول زندگى صحيح مطلقا آشنايى ندارند ، غالبا مقروض و وامدار است ، براى رفع حوائج روزمرهء زندگى ، براى خريد افزار كشاورزى و چهارپايان و بذر و غيره به پول احتياج دارد ، معمولا دام را در قبال گروكشى محصول سال بعد مىدهند ؛ شرايط آن بسيار نامساعد است : كشاورز ناچار است وام را هنگامى بگيرد كه قيمتها بالارفته ، و دين را زمانى ادا كند كه قيمتها پايين آمده است .\r\nدر بسيارى از نواحى ، سوداگران سيار با استفاده از بيخبرى كشاورزان ، قماش و چاى و قند و اجناسى از اين قبيل را به قيمتهاى گزاف به آنان مىفروشند . شرايط مساعده‌اى كه مالكين به كشاورزان مىدهند يكسان نيست . مالكينى كه عاقل و مآل‌انديش بودند كمتر به كشاورزان فشار وارد مىكردند و آنان كه حريص و نزديكبين بودند بر ميزان فشار و استثمار مىافزودند .\r\n« براى ادامهء زندگى كشاورزى ، بيش از هرچيز امنيت و آسايش خيال ضرور است .\r\nقبل از استقرار حكومت پهلوى ، ايلات و عشاير و ديگر دسته‌هاى يغماگر غالبا زندگى كشاورزان را از راه چپاولگرى به باد مىدادند . آن نوع مشكلات در دوران قدرت رضا شاه از بين رفت ، ولى عده‌يى از كارمندان دولت و ژاندارمرى ، كه غالبا حقوق كافى نداشتند ، گاه‌بيگاه مزاحم مردم مىشدند .\r\nدر جريان نظام وظيفه نيز ، جوانان كشاورز غالبا با مشكلاتى روبرو مىشدند . » « 2 » به نظر دكتر لمتون ، در دوران بعد از اسلام « ماليات زائد گرفتن و تمايل كارگزاران\r\n\r\n\r\n","description":"","footnote":"\r\n( 1 ) . همان ، ص 40 - 638 ( به اختصار ) .\r\n( 2 ) . همان ، ص 665 به بعد ( به اختصار ) .\r\n","page_name":" 177 ","page_number":185},
  {"content":"\r\n\r\nحكومت به اخاذى و رشوه‌گيرى توأم با مسألهء ناامنى ، مهمترين علل انحطاط كشاورزى بود كه پس از تجزيهء خلافت عباسى آشكار شد ، و اين انحطاط غير از وقفه‌هايى كه در آن روى داد ، همچنان دوام يافته است . در گذشته ، بار عمدهء ماليات بردوش دهقان بود . در دورهء معاصر هر چند جهات و موجبات فرق كرده ، اما هنوز حال به همان منوال است . زارع از طريق ماليات غيرمستقيم ، مقدار معتنابهى از عوايد مملكت را تأمين مىكند و . . . ثروتمندان بعناوين مختلف از دادن ماليات بر درآمد و ماليات بر مستغلات سرباز مىزنند . » « 1 »\r\nبراى آنكه وضع كشاورزان بهبود يابد ، ناگزيريم با استفاده از تجارب فراوان ديگر ملل ، در اين راه دشوار قدم گذاريم . تنها تأسيس شركتهاى تعاونى در روستاها و تقسيم املاك به بدبختيهاى گوناگون كشاورز ، كه ميراث قرون و اعصار است ، پايان نمىدهد ؛ براى توفيق در اين راه ، بايد كوشيد سطح فهم و شعور كشاورزان را بالا برد و آنان را به مفهوم زندگى صحيح آشنا كرد . بايد به آنها وقت‌شناسى آموخت تا عمر خود را با پرگويى و سيگار و چپق كشيدن و نوشيدن دهها استكان چاى ، بيهوده تلف نكنند . بايد آنها را متوجه امر تغذيه كرد تا همين كه در - آمد آنان فزونى گرفت ، به قدر كافى بخورند تا نيروى كاركردن داشته باشند . به قول لمتون ، « كشاورز ايرانى در نتيجهء قرنها ستمكشى و مبارزه با طبيعت هوسباز و نظام ناسازگار اجتماعى با تسليم و رضا خوگرفته و نيروى مقاومت و مبارزه را از كف داده است و چندان در فكر داشتن خوراك و پوشاك و مسكن كافى نيست . غالبا مازاد درآمد خود را به مصرف ضروريات زندگى نمىرساند . » يعنى در حالىكه خود و فرزندانش مريض هستند و پوشاك كافى ندارند ، از بانك كشاورزى قرض مىكنند و به زيارت مىروند ، سيگار مىكشند ، عرق مىخورند و به مسائل اساسى زندگى و توسعه كشاورزى توجهى ندارند .\r\nبراى بهبود وضع اقتصادى كشاورزان ، بايد به آنان راه و رسم زندگى را آموخت ، برنامهء خواب و خوراك و فعاليت شبانه‌روزى آنها را معين كرد ، خطوط ارتباطى دهات را با شهرها بهتر و كاملتر نمود ، و وسايل نقليهء ارزان و سريع در اختيار آنان گذاشت تا بهتر بتوانند كالاهاى خود را به بازار عرضه كنند . علاوه براين ، به كار بردن روشهاى جديد كشاورزى ، ترويج محصولات جديد ، اداره كردن امور مربوط به « آيش » زراعى به ترتيبى بهتر ، دفع آفات نباتى ، به كار بردن كود و رشوه به مقدار بيشتر ، و استعمال افزار و ماشين‌آلات بهتر و كاملتر و به كار بردن بذر بهتر موجب افزايش توليد خواهد شد .\r\nبراى استفاده از كشاورزى مكانيزه بايد نخست سطح فهم و شعور كشاورزان را بالا برد تا بتدريج بتوانند ماشينهاى كشاورزى را به خوبى مورد استفاده قرار دهند ، و نقايص فنى آنها را رفع كنند و براى جزئى نقص فنى دست از كار نكشند . در نتيجهء به كارگرفتن وسايل فنى ، مقدار زيادى از وقت كشاورزان آزاد مىشود ، بايد توجه كشاورزان را چنان كه گفتيم به بهداشت و مسألهء تغذيه جلب نمود و كارى كرد كه آنان نيز از مواد پروتئينى و انواع ويتامينها استفاده كنند ، و از اين راه به نيروى كار آنان افزوده شود ؛ و آنها را وادار كرد كه در ساعات بيكارى ، به راه -\r\n\r\n\r\n","description":"","footnote":"\r\n( 1 ) . همان ، ص 680 ( به بعد ) .\r\n","page_name":" 178 ","page_number":186},
  {"content":"\r\n\r\nسازى ، فعاليتهاى ساختمانى ، يا پارچه‌بافى و قالىبافى و جز اينها اشتغال ورزند تا به تنبلى و تن‌آسايى عادت نكنند .\r\nلمتون در پيرامون صنعت پارچه‌بافى در دهات مىنويسد :\r\n« در پاره‌اى از نقاط ، تا حدى براى تأمين پوشاك و مختصرى به قصد فروش ، پارچهء كتان خشنى مىبافند كه نوعى از آن موسوم به « كرباس » است و غالبا به مصرف تهيهء شلوار و پيراهن دهقان مىرسد . در زمستان ، نمدى ، كه آن را به شكل نيمتنهء بيقواره‌اى « كپنگ » ( به فتح اول و دوم و سوم ) درمىآورند ، به لباس او علاوه مىگردد و يك كلاه نمدى هم ، كه به شكل جمجمه است و در نواحى سردسير داراى گوشيهايى است كه مىتوان آن را پايين كشيد ، بر سر مىگذارند .\r\nزن دهقان دامن كرباس چين‌دارى ( يعنى شليته ) مىپوشد . بقيهء پوشاك او عبارت است از البسه‌اى كه از پارچه‌ها يا چيتهاى به رنگ روشن و باز دوخته شده ، و زن دهقان آنها را از دكاندار ده يا پيله‌ور خريده است . تنبان سياهى كه برحسب عادت ، زير دامن مىپوشند ، معمولا عبارت است از دبيت سياه ، و علاوه برآن ، سربند يا چارقد بزرگى هم به سر مىبندند . » « 1 »\r\nدر دهات ايران ، چنان كه مىدانيم ، مردم از ديرباز از حداقل زندگى و امنيت اقتصادى و قضايى بىنصيب بوده‌اند . « . . . در دههاى ايران ، شدت سادگى حيات و محدودى حوايج و تنگى دايرهء دادوستد ، امرى واضح و بىنياز از برهان است . حتى در گذشته ، پول در اقتصاد روستايى راه نداشت ، و كم‌وبيش خانواده ؛ كه واحد اساسى اقتصادى بود ، خود توليد و خود مصرف مىكرد و نيازهاى قليل و كم‌تنوع خويش را از راه مبادلهء كالا يا خدمات برمىآورد .\r\nامروز هم گرچه در دههاى ايران فعاليت اقتصادى كم‌وبيش به مسير تهيهء پول افتاده است ، و كشاورزان بيشتر به توليد محصولى رغبت دارند كه در شهرها قابل فروش باشد ، و رفع احتياجات مصرفى خانه ، ديگر تنها منظور نيست ؛ اما باز مبادلهء نقدى و تجارت ، گشايش چندانى ندارد ، و پيله‌ور و حمامى و ميراب و جز ايشان در مقابل متاع يا خدمت خود ، از دهقان گندم مىستانند يا كار قبول مىكنند . » « 2 »\r\nوقتى كه وضع اقتصادى كشاورزان ايران را در طول تاريخ مورد مطالعه قرار مىدهيم ، به اين نتيجه مىرسيم كه غير از محروميتها و مظالمى كه طبيعت و مأمورين دولت و فئودالها در حق آنان روا داشته‌اند ، يكى از علل فقر و فلاكت ايشان بيكارى و كم‌كارى مزمن و نبودن فعاليتهاى مثمر بوده است . در طول تاريخ ، بخصوص از اواخر دورهء صفويه به بعد ، كمى درآمد سبب نقصان قوهء خريد آنان گرديده است .\r\nبه اين ترتيب ، براى توسعهء اقتصادى در ايران بايد كوشيد تا كشاورزان ، يعنى 65 درصد از سكنهء ايران امروز ، در نتيجهء فعاليتهاى سودبخش ، قوهء خريد بيشترى كسب كنند تا بتوانند از مصنوعات و ضروريات زندگى بهره‌مند شوند . و طبيعى است وقتى كه اكثريت جمعيت ايران ، از بركت توسعهء اقتصادى و بالا رفتن سطح درآمد ، توانستند ضروريات زندگى را\r\n\r\n\r\n","description":"","footnote":"\r\n( 1 ) . همان . ص 74 - 673 ( به تصرف ) .\r\n( 2 ) . دكتر جمشيد بهنام / دكتر شاپور راسخ ، طرح مقدماتى جامعه‌شناسى ايران ، ص 45 به بعد .\r\n","page_name":" 179 ","page_number":187},
  {"content":"\r\n\r\nخريدارى كنند ، طبعا صنعت و كشاورزى در ايران ترقى خواهد كرد و درآمد ملى و سطح زندگى مردم بالا خواهد رفت .\r\nاعمال روشهاى مترقى در آبيارى و استفادهء صحيح از سدهاى موجود ، و جلوگيرى از فرورفتن و تبخير آبها ، ايجاد جنگلهاى مصنوعى ، به منظور ممانعت از سايش خاك ، اصلاح نژاد حيوانات ، و ايجاد مراتع كافى براى تهيهء علوفه و عليق چهارپايان از اقدامات مهم و ضرورى است . مادام كه علوفهء كافى براى تغذيهء اغنام و احشام تأمين نشده است ، اقدام به اصلاح نژاد و تكثير آنان سودمند نخواهد بود .\r\n\r\nگله‌دارى\r\nچنان كه گفتيم ، پس از تخته قاپوكردن ايلات و عشاير ، گله‌دارى ، كه مهمترين فعاليت مثمر اقتصادى آنان بود ، نقصان يافت . اكنون گله‌دارى بيشتر بوسيلهء كشاورزان و مالكين صورت مىگيرد . « اهميت نسبى گله‌دارى در اقتصاد محلى فرق مىكند ، و بيشتر بستگى به آب و هواى نواحى مختلف دارد ؛ چنان كه فى المثل ، در حواشى كوير مركزى ، يعنى در ناحيهء يزد و قائنات ، گله‌دارى تأثير مهمى در اقتصاد محلى ندارد . اما از سوى ديگر ، در مغرب ايران ، معيشت رعيت همانقدر كه به زراعت بستگى دارد به گله‌دارى نيز پيوسته است . گله‌دارى سه فايدهء عمده دارد :\r\nاولا از اين راه تا حدى براى زمين كود فراهم مىشود ؛ ثانيا محصولات حيوانى ، مانند كشك و روغن و پنير و غيره ، از عوامل مهم غذايى زارع و خانواده‌اش به‌شمار مىرود و فروش مقدار زائد بر احتياج او ، به ميزان عوايد چوپان و زارع مىافزايد ؛ ثالثا در پاره‌اى از نقاط ، از موى بز ، پارچه ، طناب چادر ، و از پشم گوسفندها فرش مىبافند .\r\nدر سيستان ، جماعتى از مردم منحصرا به كارهاى گله‌دارى سرگرمند و آنان را « گاوداران » خوانند . . . در مورد گله‌هاى متعلق به مالكان ، بايد دانست كه در غالب موارد ، آنها را به چوپانى ، مطابق قراردادى ، اجاره مىدهند . و اين پيمان از بعضى جهات شبيه قرارداد مزارعه است كه براى زراعت زمين ميان مالك و زارع منعقد مىشود و محصولات حيوانى گله ، به نسبتهاى مختلف ، بين طرفين تقسيم مىگردد . . . در ايران كمتر جايى مىتوان يافت كه در آن زارع داراى بز و گوسفند نباشد . و در بعضى نقاط ، محصول اين حيوانات تنها وسيلهء معيشت دهقانان را تشكيل مىدهد . » « 1 »\r\n\r\nحيوانات اهلى و پرورش گوسفند\r\nچند قرن پيش ، تاورنيه ، سياح و بازرگان فرانسوى ، از انواع و اقسام حيوانات اهلى در ايران صحبت مىكند و مىنويسد كه ايرانيان از فروش انواع شتر و اسب و قاطر مخصوصا گوسفند سود كلانى حاصل مىكنند به نظر او « پرورش گوسفند در ايران يك داستان حيرت‌انگيزى است . ديدن آن‌همه گله ، كه از آذربايجان و همدان و ارمنستان عليا و كردستان به‌عمل مىآيد ، كه تجار از اطراف براى خريد آنها مىآيند ، واقعا حيرت‌انگيز است . گوسفندان ايران را تا اسلامبول وادرنه هم مىبرند . قسمت عمدهء گوسفندى كه در آناطولى و رومانى به مصرف مىرسد ، از ايران مىرود\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 609 به بعد ( به اختصار ) .\r\n","page_name":" 180 ","page_number":188},
  {"content":"\r\n\r\nو پول گزاف ، در ازاى آن داخل مملكت مىشود . . . » سپس از لطافت و تازگى گوشتهاى ايران تصوير يك چوپان ، كار رضا عباسى از كتاب نقاشيهاى رضا عباسى تأليف زارد و ميتوخ ( از كتاب شاه عباس نصر اللّه فلسفى )\r\nسخن مىگويد : « گله‌دارى از اواخر عهد صفويه رو به انحطاط رفت ، مظالم نادر و آشفتگيهايى كه از مرگ نادر تا استقرار مشروطيت در ايران روى داد ، به كشاورزان و گله‌داران ايران امكان نداد كه با خيال راحت در راه توسعهء دامدارى سعى و تلاش كنند . »\r\n\r\nطرز زندگى در ده و روستا\r\n« در دهات ايران ، برحسب وضع طبيعى محل ، ممكن است كشاورزان براى خود منازل و خانه‌هاى پراكنده بسازند ؛ مانند مناطق شمالى ايران ، يعنى گيلان و مازندران و آذربايجان شرقى ، كه از بركت وجود باران و سيستم خرده‌مالكى ، كشاورزان ، هر ناحيه در نزديكى باغ و مزرعهء خود ، خانه و كاشانه‌اى ساخته‌اند . ولى در مناطق مركزى و جنوبى ، كه آب كم است ، هرجا حلقه چاهى ، رودخانه يا قناتى پيدا شود ، كشاورزان براى ادامهء زندگى در اطراف آن مستقر مىشوند ؛ مادام كه آب خشك نشده به زندگى توأم با محروميت خود در آن مناطق ادامه مىدهند .\r\nدر ايران ، قسمت بالنسبه مهمى از جمعيت به صورت كوچ‌نشين زندگى مىكنند . ايلات و عشاير تقريبا نيمى از سال را در سير و حركت و ييلاق به قشلاق و به عكس مىگذرانند ، و نيم ديگر در دهاتى كه در مبدأ و منتهاى خط سير آنها قرار دارد رحل اقامت مىافكنند . وجود آب و مرتع عامل اساسى ، در تعيين سكونتگاه ايشان است ، و معيشت آنان ، كه بيشتر بر دامپرورى پايه‌گذارى شده است ، بىآن ، مقدور نمىشود . ايلات و عشاير ايران علاوه بر پرورش اغنام و احشام ، كه شغل عمدهء ايشان است ، به كشاورزى و احيانا پيشه و كسب و صنعت دستى نيز مىپردازند .\r\nو پيش از آنكه سردسير را ترك گويند و به گرمسير روى آورند ، زمين را در پائيز با ابزار ساده و ابتدايى شخم مىزنند و بذر مىافشانند ، و وقتى كه بهار ديگر به همان آبادى باز آمدند ، كشت خود را مواظبت مىكنند و آب مىدهند و قبل از عزيمت ، محصول را برمىدارند . »\r\n\r\n","description":"","footnote":"","page_name":" 181 ","page_number":189},
  {"content":"\r\n\r\n« از بررسى اجتماعى و اقتصادى ايتال كنسولت « 1 » در بلوچستان و سيستان و قسمتى از كرمان ، برمىآيد كه گذشته از شهرهاى بزرگ و كوچك ، در آن ايالتها چهار نوع سكونتگاه به‌چشم مىخورد . همين حكم را به پاره‌اى از ايالات ايران از جمله خوزستان مىتوان تعميم داد و در آنها نيز همين انواع را مىتوان يافت . نوع اول ، « دهات كشاورزى پايدار » است كه قرارگاه اساسى انسانها در سراسر خاك ايران مىباشد و بيشتر ساكنان آنها به كشت و زرع اشتغال دارند و در آنها فعاليتهاى غير كشاورزى تقريبا ناچيز است ؛ و خودبخود ، كار كشاورزان كه هر يك قطعهء كوچكى از زمين در اختيار دارند و در آن با ادوات كهن به كشتن سطحى قناعت مىكنند ، مستلزم سكونت به صورت متراكم نيست . در « ده مجتمع » مىتوان آسانتر به كار كشت و حال مزارع مراقبت نمود و از خدمات اجتماعى ، چون مدد ميرآبى كه آب از رودخانهء دوردست مىآورد و يا پيله‌ورى كه قماش و قند و چاى براى فروش عرضه مىكند ، بهره گرفت . علاوه‌بر اين ، بستگى حيات و كشاورزى به آب چاه يا قناتى كه در مبدأ يا مركز ده قرار دارد تجمع روستا - نشينان را ايجاب مىكند ، بىشبهه ، در گذشته ناايمنى سياسى و نظامى عامل مهمى در فراهم شدن و به صورت انبوه زيستن بوده ؛ نشانهء آن ، دههاى قلعه‌اى است كه گذشته از ديوارهاى بلند ، برجهايى نيز براى ديده‌بانى دارد ، و غالبا بر بالاى دروازهء ده ، اتاقكى هست كه در آن ، سابقا مالك يا مباشر او يا مأمورى از آنان مراقب بوده‌اند . وقتى هم كه ضرورت دفاع از بين رفت ، صورت مجتمع دهات باقى ماند و حتى در بسيارى نقاط ، برج و باروى دهها پايدارى نمود ، و اين بار ، خشكى محيط طبيعى و شرايط خاص آن و نياز مردم به چاه يا قناتى كه هم آب مشروب و هم مايهء كشت و زرع ايشان را در دسترس مىگذاشت تراكم ده را حفظ كرد .\r\nچهرهء درونى اين دهها را بدين شرح مىتوان توصيف كرد : در مركز ده ، مسجد و خانه كدخدا يا توانگرترين فرد ده يا مالك قرار دارد . از اين مركز ، اشعهء شكسته‌اى چون ريشه‌هاى پريشان درخت بر اطراف جسته است ، و خود اعوجاج اين كوچه‌ها محافظى در برابر بادهاى تند صحرايى است . خانه‌هاى خشتى و گلى روستاييان در اين كوچه‌ها واقع است . هرچه به حدود ده نزديكتر مىشويم خانه‌ها فقيرتر مىشود و از مصالحى ناپايدارتر ساخته شده است ، و گويى مرحله‌اى انتقالى و واسطه‌اى بين چادر چوپانان و خانهء نسبتا خوب مركز ده را نشان مىدهد .\r\nبر گرد ده ، كه محل سكونت مردمان است ، مزارع و باغها ، و سپس زمينهاى باير و احيانا جنگل قرار گرفته است . چون زمينها به صورت آيش كشت مىشود و هر سال قطعهء تازه‌اى تحت زراعت مىآيد ، سكونت پراكنده ، چنان كه در مزارع خرده‌مالكان اروپايى و امريكايى به‌چشم مىرسد ، در آنجا ميسور نيست .\r\nنوع دوم سكونتگاهها ، آنهاست كه شكل « واحه » دارد ، و خود به دو صورت متراكم و متفرق ديده مىشود . . . نوع سوم آباديها ، مركب از خانه‌هايى است كه تا حدى باهم فاصله دارد و با محل كشت مربوط است . . . محققان ايتال كنسولت از نوع چهارمى هم ياد كرده‌اند كه اقامتگاه موقت ايلات نيمه كوچ‌نشين ، يعنى اردوگاه ، باشد . پاره‌اى از گروههاى خانه‌بدوش\r\n\r\n\r\n","description":"","footnote":"\r\n( 1 ) .  Italconsult \r\n","page_name":" 182 ","page_number":190},
  {"content":"\r\n\r\nجز به دامپرورى نمىپردازند ، و از پى اغنام و احشام خود ، در مسير معين حركت مىكنند ؛ به اقتضاى فصل ، از جايى به جاى ديگر در طلب آب و مرتع مىروند .\r\nاما پاره‌اى ديگر ، چنان كه پيش از اين اشاره شده است ، معيشتى مختلط از پرورش حيوانات و كشت و زرع دارند ، و حتى بعضى از آنها در حوالى دهات يا واحه‌ها و مزارع منفرد مجزا سكنى گزيده‌اند ، و افرادى از خود را به راهنمايى گله‌هاى خويش به سوى چراگاههاى بهتر مىگمارند . ايلات و عشاير ، غالب اوقات را در چادرها به‌سر مىبرند . چادرهاى آنان به اشكال مختلف است ؛ بعضى مدور و با سقف گنبدى ، و بعضى به شكل هرم ، و پاره‌اى شبيه اتاقى با سقف مسطح يا نوك‌تيز است و پوشش آن ، در نقاط و نزد طوايف مختلف ، فرق مىكند . اثاث و توشهء كوچ‌نشينان در چند مفرش حمل‌ونقل مىشود ، و اين مفرشها تنها مبل درون خيمهء ايشان را تشكيل مىدهد . » « 1 »\r\n. . . از آنچه گفتيم اين مطلب دستگير مىشود كه در ايران ، عوامل طبيعى ( آب و خاك ) و اقتصادى ( نوع مالكيت ) و سياسى ( امنيت ) تأثير اساسى در تعيين نحوهء سكونت داشته است . نوع سكونت پراكنده بيشتر در شمال ايران ديده مىشود ، و در آنجا خانه‌هاى روستاييان ميان مزارع متفرق است . در فلات مركزى و جنوب ، سروكار بيشتر با نوع متمركز سكونت است ، كه بعضى در دشت و دره و بعضى بالاى تپه و كوه يا در سراشيب آن قرار دارد ، و به صورت خانه‌هاى همطبقه يا پلكانى ، درون قلعه يا بيرون ديوار پيرامون ديده مىشود .\r\nدربارهء دهات قلعه‌اى ، روزنفلد « 2 » مطالعهء جالب توجهى كرده است ( 1951 ) : ديوارهاى گلى بلند با برجهاى استوانه‌اى شكل در زوايا ، دورادور ده كشيده شده و در بزرگى ، كه محل نگهبانى بالاى آن قرار دارد ، تنها مدخل ده را تشكيل مىدهد . خانه‌هاى گلى يك يا دوطبقه بر گرد فضاى باز وسط ده قرار دارد ، و حيوانات را در اين حياط مركزى يا در طبقات اول ساختمانها جا مىدهند . ابعاد قلعه از نقطه‌اى به نقطهء ديگر فرق مىكند ؛ از دو تا صد خانواده را ممكن است يك قلعه دربرگيرد . دهات قلعه‌اى در فلات ايران ، و خصوصا در خراسان ، فراوان است . در سيستان ، اصفهان ، فارس ، خوزستان ، و شمال غربى كشور نيز بسيار به چشم مىخورد ، و در افغانستان هم مكررا ملاحظه مىشود . در تركمنستان ، ازبكستان ، و ديگر نواحى آسياى مركزى هم اين گونه معمارى روستايى رايج است ؛ و بنابراين ، مىتوان گفت كه قلعه يك شيوهء معمارى است كه ضرورتا ارتباطى با شرايط طبيعى يا ناايمنى ندارد و عموميت آن ، به صور مختلف ، در سرزمينهاى متعدد ، گواه اين مطلب است . در ازبكستان اين شيوهء ساختمان ، شاخص مزارع جدا افتاده است . در ولايت خان‌خيوه كه بازار دارد و تا حدى جنبهء شهرى حاصل كرده است به آن سياق بنا شده است . خلاصه آنكه ، شكل قلعه ، نوعى معمارى است كه در موارد گوناگون به كار رفته و از اختصاصات كهنهء تمدن ايرانى در فلات آسياى مركزى و خاور نزديك است . سوابق آن را هرتسفلد « 3 » در عهد جديد ، عصر حجر ، در حدود تخت جمشيد ، و تولستوف « 4 »\r\n\r\n\r\n","description":"","footnote":"\r\n( 1 ) . مقدمه‌يى بر جامعه‌شناسى ايران پيشين ، ص 202 - 201 .\r\n( 2 ) .  A . Z . Rosenfeld \r\n( 3 ) .  Hertzfeld \r\n( 4 ) .  Tolstov \r\n","page_name":" 183 ","page_number":191},
  {"content":"\r\n\r\nدر خوارزم ، در نيمهء دوم هزارهء قبل از ميلاد ، بازيافته و نشان داده‌اند . ده مستحكم يا قلعه‌وار به شكل مربع را در فرغانه در دوهزار و پانصد سال تا سه‌هزار سال پيش سراغ مىتوان گرفت ، و به روزگار هخامنشيان و هنگام جهانگشايى اسكندر مقدونى ، نمونه‌هاى آن را در ايران فراوان مىشد ديد . اين شيوهء ساختمانى را گروههايى مانند سغديان ، به دوردست و منجمله آسياى مركزى و شرقى نقل كرده‌اند ؛ و ساختمان خانه‌هاى امروزى را در ايران كه حياطى دارد و در اتاقها به روى آن گشوده است و چهارسوى حياط را ديوارهاى بلند فرا گرفته ، به نظر روزنفلد بايد يادآور و بازماندهء آن طرز قديم معمارى دانست .\r\nدوام و بقاء اين شيوهء ساختمان نه از جهت ارزش دفاعى آن است - چراكه غالبا ديوارهاى قلعهء ايرانى قطر مهمى ندارد و از مصالح مقاومى ساخته نشده است - بلكه از اين جهت است كه جزئى از هنر و فرهنگ ايران را تشكيل مىداده و در آغاز ، به نظام خاص اجتماعى اين سرزمين ، كه زندگى اشتراكى گروهى و شايد برپايهء مادرسالارى مبتنى بوده ، ارتباط داشته است . . .\r\nكتاب تات‌نشينهاى بلوك زهرا توصيف دقيق و روشنى از خانه‌هاى روستايى رايج در اين قسمت ايران داده است . « 1 »\r\n\r\nخانه و كاشانهء كشاورزان\r\nاز جزئيات مساكن كشاورزان در ايران بعد از اسلام اطلاع دقيقى نداريم . مشاهدهء وضع زندگى كنونى كشاورزان ايران ، چنان كه در صفحات پيش ديديم ، مىتواند كمابيش زندگى گذشتهء آنها را ، كه اختلاف زيادى با وضع فعلى آنان ندارد ، در نظر ما مجسم كند .\r\nخانه و مسكن كشاورزان ، برحسب آب و هوا و مناطقى كه در آن زيست مىكردند ، فرق مىكرد ؛ مثلا در منطقهء خوزستان و بين النهرين ، مسكن دهقانان عبارت بود از كلبه‌هايى كه از نى ساخته بودند ، در حالىكه در مناطق مركزى ايران ، در خانه‌هايى كه از سنگ و چوب ساخته بودند زندگى مىكردند . در تركستان ، بيشتر مساكن كشاورزان از چوب بود .\r\nنظر به فقدان امنيت ، غالبا كشاورزان در آبادترين مناطق ده بطور دسته‌جمعى زندگى مىكردند ، و در اطراف مساكن خود ، ديوارهاى بلند سنگى مىساختند .\r\nدر خانه‌هاى كشاورزان ، طبقهء زيرين مخصوص طويله و آغل چهارپايان بود و در طبقهء بالا خانوادهء دهقانان و انبار علف و غلات قرار داشت . در مركز ده ، چشمهء آب يا آب‌انبار و تنور نان‌پزى ، و تكيه و مسجد تعبيه شده بود . در محوطهء ده ، چندين دستگاه بافندگى وجود داشت كه زنان و مردان ده در ايام فراغت و در روزهايى كه هوا اجازهء فعاليت در فضاى آزاد نمىداد به كار ريسندگى و بافندگى مىپرداختند .\r\nامروز نيز ، اتاقهاى مسكونى كشاورزان غالبا كاهگلى و داراى طاقچه‌هاى متعدد است ؛ كف اتاق معمولا گلى و ناهموار و از زيلو يا حصير و يا فرشى ، كه مصنوع خود آنهاست ، پوشيده شده است .\r\n\r\n\r\n","description":"","footnote":"\r\n( 1 ) . دكتر جمشيد بهنام / دكتر شاپور راسخ ، « ده و روستانشينى در دنيا » ، سخن ، شمارهء نوروز 1340 .\r\n","page_name":" 184 ","page_number":192},
  {"content":"\r\n\r\nدر طاقچه‌ها و « رف » اتاق كشاورزان ، چراغ و ظروف ، و بهترين و نفيسترين چيزها را مىگذارند . كشاورزان تهيدست وضعى رقت‌بار داشتند و گاه بجاى ظروف گلى از ظروفى كه از تپالهء گاو ساخته شده است براى ريختن نخود و لوبيا و غيره استفاده مىكردند . در فعاليتهاى كشاورزى و ساختمانى ، بيشتر كار دسته‌جمعى معمول است ؛ به اين معنى كه براى ساختن يك منزل يا اتاق ، معمولا يك نفر بطور روزمزد يا مقاطعه مشغول كار مىشود و تمام افراد خانواده از طفل شش يا هفت ساله تا پيرمرد هفتاد ساله ، در حدود قدرت خود ، در آوردن آب ، تهيهء ملاط و كاهگل ، و خشت‌زدن ، و عملگى و غيره همكارى و فعاليت مىكنند .\r\nدر دهات دورافتاده اثرى از شيشه ، لولا ، دستگيره و غيره نيست . درهاى اتاق به صورتى ابتدايى ساخته مىشود و روى پاشنه مىگردد و با كلون يا چفت بسته مىشود . هنگام زمستان كه در بسته مىشود ، اتاق به كلى تاريك است .\r\nشبها ، پس از آنكه چهارپايان و كشاورزان از مزارع به محيط ده وارد مىشوند ، در بزرگ ده بسته مىشود .\r\nخارج از محيط ده ، مزارع ، چراگاهها ، مراتع عمومى ، باغهاى ميوه قرار دارد باغهاى ميوه معمولا بوسيلهء چينه يا ديوار سنگى محفوظ و مشخص مىشود .\r\nهنگام برداشت محصول و انگورچينى ، معمولا چندين تن از كشاورزان جوان بنوبت در خارج از محوطهء ده به شب‌زنده‌دارى و مراقبت مىپردازند تا به محصولاتى كه ممكن است مورد حملهء روباه ، شغال ، يا دزدان قرار گيرد آسيبى نرسد .\r\nدر ممالك شرق نزديك ، چهارپايان در فعاليتهاى اقتصادى نقش مهمى دارند ، در آسياى مركزى ، اسبها براى حمل‌ونقل و شخم زمين ؛ در ايران مركزى ، ارمنستان ، و تركيه ، از گاوميش و اسب و قاطر ؛ و در عراق و خوزستان ، بيشتر از گاوميش ؛ و در هندوستان و ممالك عربى ، از شتر براى فعاليتهاى اقتصادى و حمل‌ونقل استفاده و بهره‌بردارى مىكنند .\r\nبطور كلى ، وضع عمومى كشاورزان در نقاط مختلف مملكت يكسان نيست . دهقانان مناطق جنوبى ايران بمراتب از كشاورزان حدود شمالى فقيرترند .\r\n\r\nوضع دهات\r\nسايكس در سال 1910 ميلادى ، در وصف دهات ايران چنين مىنويسد : « دهات ايران اغلب محصور در يك ديوار بلند گلى مى - باشد . در داخل داراى خانه‌هاى كوچك و كثيف مىباشد . اين خانه‌ها معمولا مساحت زيادى را اشغال مىكنند . ضمنا هر ده داراى يك عده باغات محصور بارور و خوش‌منظر نيز مىباشد .\r\nمركز و در واقع كلوب ده ، حمام آن است . . . قريه‌اى كه من وضع آن را مشاهده كردم ، متعلق به يك تاجر بود . در آنجا سى و دو خانهء مسقف از خشت خام در اطراف يك ميدان محصور بنا شده بود . حمام ، مسجد ، و كاروانسرايى وجود نداشت . مساحت آن معادل يك جريب بود . . .\r\nجمعيت ده از اين قرار بود . مردان و جوانان 20 نفر ، زنها 15 نفر ، اطفالى كه اغلب قادر به انجام كارهاى كشاورزى نبودند 15 نفر ، جمع 50 نفر .\r\nاغنام و احشام : الاغ 14 رأس ، گاو نر و ماده 20 رأس ، بز و گوسفند 150 رأس ، مرغ خانگى 50 عدد .\r\n\r\n","description":"","footnote":"","page_name":" 185 ","page_number":193},
  {"content":"\r\n\r\nمساحت مجموع زمينهاى داير 946 جريب . از اين مقدار مساحت 346 جريب از آب قنات مشروب مىشد و بقيه كشت ديم است . جنس خاك مرطوب و خوب است . در ده فقط يك قنات وجود داشت كه متعلق به مالك بود . تعمير قنات به يارى كشاورزان با مزد كمى صورت مىگيرد . هر دهقانى هر ده روز يك مرتبه شش يا هفت ساعت آب دارد .\r\nزمينهاى ده به رسم اجاره ، به هر گاوبند واگذار مىشود . مالك ده نماينده‌اى در ده دارد ، وظيفهء او نظارت در پخش آب و جمع‌آورى مال الاجارهء ارباب است ، و معمولا كار يك ناظر و نمايندهء دارايى را دارد . . . كليهء مخارج كشت و تهيهء بذر بر عهده رعيت است ، آب را مالك مىدهد ، و نصف محصول از زمينهاى مشروب و غيرمشروب سهم مالك است .\r\nبهرهء مالكانه يا جنسى است و يا نقدى . بهرهء نقدى به نرخ بازار محاسبه و تعيين مىگردد .\r\nاين ده رويهمرفته ، ده نفر مستأجر يا گاوبند داشت . حد متوسط زمينى كه آنها در دست داشتند ، 94 جريب بود ، و همگى داراى هشت جفت گاه مىباشند . محصول عمدهء آنها گندم ، جو ، دانه‌هاى روغنى ، ترياك ، يونجه است ؛ پنبه ، ارزن و شلغم محصول شتوى آنهاست .\r\nمالك قريه مسؤول پرداخت ماليات دولت است . دهاقين غير از فروش بوته ، پوست گوسفندان را نيز در شهرهاى مجاور مىفروشند ، و در زمستان چند روباه به تله مىاندازند و پوست هريك را به دو شلينگ به فروش مىرسانند . پشم هر گوسفند نيز به مبلغ دو شلينگ فروخته مىشود .\r\nزنان قريه يك نوع البسهء زبر و خشن و همچنين گونى مىبافتند ، كه فقط براى مصرف خودشان كافى است .\r\n. . . لباس دهقان خراسانى از دهقان پنجابى بهتر و گرمتر است . با اين‌حال ، عدهء اطفالى كه بواسطهء نقصان لباس در هر دو كشور مىميرند خيلى زياد است .\r\nدهاقين شلوار و پيراهنهاى پنبه‌اى مىپوشند . اين البسه از پارچه‌هاى آبىرنگى است كه معمولا در خود ده مىبافند . دهقان ايرانى يك لبادهء بلندى هم با آستين بلند روى لباسها دارد ، كه آن تا زير زانوى او را فرا مىگيرد . اين لباس از جنس متقال است كه داخل آن را پنبه‌دوزى كرده‌اند . يك شال از چلوار سفيد اين روپوش آبى را نگاه مىدارد كه در آن نان و چيزهاى ديگر خود را مىبندد . علاوه براين ، زارع ايرانى يك جليقهء كوتاه پشمى قهوه‌اىرنگ نيز مىپوشد كه تا روى كمر را فرا مىگيرد . در زمستان يك ملبوس دراز پشمى كه تا زانو مىرسد نيز بر تن مىكنند . چوپانان و شتربانان و بعضى دهاقين در زمستان نمدى مى - پوشند كه خيلى گرم است و يك كلاه نمدى دارند كه تا جمجمه را مىپوشاند و لبه ندارد .\r\nزارعين از كفش نيز استفاده مىكنند ، و گاه مچ‌پيچ مىبندند .\r\nزن دهقان لباسى از همان جنس ولى معمولى با رنگهاى زيباترى مىپوشد . زن دهاتى معمولا يك شلوار گشاد تا زير زانو ، يك پيراهن بلند ، و يك ارخالق بلند بر تن مىكند . گاهى زنها چارقد بر سر مىكنند ، و بعضى اوقات به دور چارقد يك دستمال ديگرى محكم مىبندند .\r\nبر روى آن يك چادر بلند ، معمولى آبىرنگ و گاهى سفيد بر سر مىكنند .\r\nمقدار غلهء خوراكى براى هر نفر در ماه بطور متوسط ، پنجاه پوند ( 22 كيلوگرم )\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nاست . گندم غذاى معمولى ايران است . جو و ديگر غلات در درجهء دوم است . و فقط مواقعى استعمال مىشوند كه گندم كمياب باشد . نان را هفته‌اى دومرتبه در تنور مىپزند . ايرانيها به ماست ، پنير ، تخم‌مرغ ، لبو ، شلغم ، پياز ، سير و ساير سبزيجات عادت دارند . نان را معمولا با ماست و نعناع و ترخان مىخورند . زارع ايران بندرت چاى مىنوشد . مصرف چاى همه‌روزه بتدريج زياد مىشود . فعلا دهاقين متمول آن را مصرف مىكنند . گوشت نيز از جمله تجملات است ، ولى در زمستان گاهگاه مصرف مىشود . دهقان ايرانى معمولا سه‌بار در روز غذا مىخورد ؛ غذاى صبح سبك ، ولى ظهر و شب غذاى كامل مىخورد . وى مىتواند سالى يك ليره ذخيره كند ، ولى اگر مجرد باشد پس‌انداز او خيلى بيشتر مىشود .\r\nبيشتر دهاقين ايران از زن و مرد دخانيات استعمال مىكنند . توتون را معمولا خودشان از زمينهاى متصرفى به عمل مىآورند .\r\nزارع ايرانى در زمستان كرسى مىگذارد ، و با لحاف و منقل خود را گرم مىكند ؛ و گاهى بر اثر دود زغال بعضى دهاقين خفه مىشوند .\r\nخرج عروسى فرزند يك دهقان ايرانى معمولا از اين قرار است :\r\nالبسه و زينت‌آلات : 15 تومان يا 3 ليره .\r\nمخارج پذيرايى مهمانان : 20 تومان يا 4 ليره .\r\nجمع كل : 35 تومان يا 7 ليره\r\nوالدين دختر مبلغ 4 تا 20 ليره ، بعنوان شيربهاى دختر مىگيرند ، و اين مبلغ معمولا صرف خريد لباس براى داماد و زينت‌آلات مىگردد . . . رويهمرفته وضع زندگى ، لباس و خوراك يك دهقان ايرانى بويژه آنهايى كه در نواحى سردسير كشور زندگى مىكنند ، از وضع طبقهء دهقان پنجاب بهتر است .\r\nعدهء زيادى از دهاقين خراسان در فصل زمستان ، براى كار به تركستان روسيه مى - روند ، و بدين‌ترتيب ، درآمدى براى خود تهيه مىكنند . » « 1 »\r\n\r\nتأثير محيط طبيعى\r\nشرايط طبيعى اقليمى نه فقط بر شكل ديه‌ها بلكه بر نوع خانه‌ها مؤثر است ، و مواد ساختمانى و شيوهء معمارى خانه‌ها رابطهء نزديكى با آن شرايط دارد . معمولا در شمال ايران ، خانه‌ها از چوب ساخته شده است و سقف آنها را از شالى ( ساقه‌هاى خشكيدهء برنج به هم كوفته ) پوشانده‌اند . خانه برپايه‌هاى چوبى متكى است و بدينگونه از رطوبت زمين محفوظ مىماند . پاره‌اى بناها يك طبقه دارد و بعضى دو طبقه است و يا قسمتى از خانه شامل دو طبقه است . پله‌هاى چوبى ، آيندگان و روندگان را به ايوانى هدايت مىكند كه تالار مىخوانند . انبار مخصوص غلات و برنج نيز برپايه‌هاى چوبى استوار شده و پايه‌ها را بنوعى تراشيده‌اند كه موش بر آن بلغزد و بالا نرود . در فلات مركزى ، اكثر خانه‌ها از خشت يا گل است و مواد ديگر در آن كمتر به كار رفته . بديهى است كه در مناطق كوهستانى ،\r\n\r\n\r\n","description":"","footnote":"\r\n( 1 ) . ژنرال سرپرسى سايكس ، تاريخ ايران ، ترجمهء فخر داعى گيلانى ، ص 555 به بعد ( به اختصار ) .\r\n","page_name":" 187 ","page_number":195},
  {"content":"\r\n\r\nخانه‌هاى سنگى بنا مىكنند . غالبا خانه‌هاى ده ، چه در درون حصار باشد و چه نباشد ، برهم چسبيده است يا فاصلهء كوتاهى از هم دارد . اتاقها اكثرا پنجره ندارد و بدرستى تهويه نمىشود . پشت‌بام گلى ، يا ايوان چوبى و خشتى ، در برابر اتاقها ، براى بهار خواب و استراحت فصل تابستان اختصاص دارد . در خانه‌هاى فلات مركزى ، سقف اتاقها را از بيرون با تيرهاى چوبى كه ، حصيرى بر آن كشيده و به گل اندود كرده‌اند ، پوشانده‌اند ، اما از درون ، تيرها روباز است و ديده مىشود .\r\nبامها هميشه هموار نيست ؛ گاهى سقف مدور و به اصطلاح طاق ضربى دارد . اتاقها اكثر رو به آفتاب است و به قبله مىنگرد و ايوانى در مقابل آن گسترده شده است . « 1 »\r\nبطور كلى « در مناطق سردسير ، كوهستانى ، اتاقها را چنان مىسازند كه به خوبى آفتابگير باشد و برعكس ، در مناطق كوير ، بادگيرهاى بلند ، كه از دور به چشم رهگذران مىخورد ، برپا مىدارند تا اتاقها ، ايوانها ، و آب‌انبارها را خنك كند . » « 2 »\r\n\r\nوصفى از يك خانه روستايى\r\nهانرى رنه آلمانى در كتاب خود مىنويسد كه گاهى روستاييان ايران در خانهء مستقل يا در قلعه زندگى مىكنند . « براى ساختن اين خانه‌ها ، گل و خشت خام به كار مىبرند . ديوارها عموما 5 / 2 متر ارتفاع و 75 الى 80 سانتيمتر ضخامت دارند . در نواحى جنوبى ، سقف را هم با خشت خام مىزنند ، و در جايى كه چوب زياد باشد آن را با تير مىپوشانند ، و روى تير حصير مىاندازند ، و روى حصير هم شاخ و برگ خشكيدهء نباتات را ريخته و بعد با گل مخلوط با كاه روى آن را مىپوشانند . اتاقهاى دهاتيها بدون پنجره است و فقط يك در ورودى دارد و در سقف آنها روزنى براى خروج دود قرار دارد .\r\nدر سواحل بحر خزر ، يعنى در گيلان و مازندران ، غالبا خانه‌ها را با چوب مىسازند و بام آنها را با سفال يا ساقهء برنج مىپوشانند .\r\nدر قلعه‌ها ، اتاقها در اطراف محوطه ساخته مىشود و به ديوار قلعه تكيه دارد .\r\nقلعه‌ها در بزرگ محكمى دارند كه شبها آن را مىبندند تا از دستبرد سارقين محفوظ بمانند ، و غالبا در چهارگوشهء آنها برجهايى مىسازند تا در موقع هجوم ، قبايل بتوانند از خود دفاع نمايند . تمام افراد خانواده دهقان در روى يك گليم مىخوابند و غالبا همه در زير يك لحاف پنبه‌اى بزرگ شب را به‌سر مىبرند . » « 3 »\r\nگوبينو درباره مساكن كشاورزان مىنويسد : « خانه‌هاى رعيتى در ايران بر خلاف خانه‌هاى رعيتى اروپا بدون مخارج زياد ساخته مىشود ، زيرا ديوارها از گل است و چند تنهء درخت تبريزى را هم روى سقف انداخته و بالايش را پوشال و گل‌اندود مىكند ؛ بطورى كه در ظرف چند روز ساخته مىشود . . . اثاثهء آنها منحصر است به چند قطعه گليم و يكى دو صندوق چوبى و چندين ديگ و كوزه . . . » « 4 »\r\n\r\n\r\n","description":"","footnote":"\r\n( 1 و 2 ) . مقدمه‌يى بر جامعه‌شناسى ايران ، پيشين ، ص 208 و 466 .\r\n( 3 ) . همان ، ص 44 - 143 ( به تصرف ) .\r\n( 4 ) . سه سال در ايران ، ترجمهء ذبيح اللّه منصورى ، ص 48 ( به اختصار ) .\r\n","page_name":" 188 ","page_number":196},
  {"content":"\r\n\r\nمناطق مسكون و پرجمعيت ايران بيشتر در مناطقى است كه آب كافى وجود دارد .\r\nمناطق شمالى ايران نسبتا پرآب است . « ارتفاع باران ساليانه در شمال غربى به ده اينچ ( تقريبا 25 سانتيمتر ) مىرسد و بتدريج كه به طرف جنوب شرقى مىرويم كمتر مىشود . » « 1 » مسألهء آب از ديرباز در ايران مشكل بزرگى در راه پيشرفت كشاورزى به شمار رفته ، و زراعت ديمى و زراعت با آب دستى ، هر دو ، بستگى به نزولات آسمانى داشته است .\r\n« در ده معمولا عده‌اى از كشاورزان به فعاليتهاى گوناگون ، براى ادامهء زندگى ، مى - پردازند . زمين مورد تصرف دهقان را معمولا برحسب « جفت » يا برحسب سهم آب مشخص مىكنند . مراد از جفت مقدار زمينى است كه مىتوان با يك جفت گاو شخم زد . تقسيم ده به جفت ، هم در زمينهاى اربابى و هم در زمينهايى كه بوسيلهء خرده‌مالكها اداره مىشود ، معمول است . احتساب عدهء اراضى ده برحسب آب ، در مناطقى معمول است كه كشت و زرع با بيل انجام مىشود . در اين موارد ، آبى كه در دسترس همه است معمولا به عدهء مختلفى از حصه‌هاى متساوى المده تقسيم و به زمين اختصاص داده مىشود . » « 2 » چون در ايران به اقتضاى رژيم ملوك الطوايفى ، مردم عموما و كشاورزان خصوصا از نعمت آزادى و امنيت بيبهره بودند .\r\nاحتياطات معمولى ايجاب مىكرده است كه دهات واقع در دشت ، يا داراى حصار باشد يا دست‌كم داراى يك ناحيهء مركزى يا محوطهء محصورى باشد كه بهنگام ضرورت ، مردم با چهارپايان خود بدانجا پناه برند . مثلا بسيارى از دهات واقع در دشتهاى شمالى اصفهان ، مانند گز ( جز ) ، حصار دارد ، و راه ورود به ده از دروازه‌هاى تنگ مىگذرد . « 3 »\r\n« . . . در غالب نواحى در مزارع وابسته به دهات ، مردم براى مصون‌ماندن از تاخت‌وتاز اشرار غالبا فقط داراى يك خانهء روستايى محصور يا قلعه است كه محل زندگى روستاييان و چهارپايان است . . . غالبا خانه‌هاى ده ( خواه حصار داشته باشد خواه نداشته باشد ) به همديگر چسبيده است . قسمت مركزى ده را مسجد ، و دكانهاى ده تشكيل مىدهد . دهات بزرگتر كاروانسرا هم دارد ، ولى دهات كوچك فاقد مسجد و دكان است . ساكنان ده عبارتند از خرده‌مالكان ، مستأجرين ، كسانى كه براساس مزارعه زراعت مىكنند ، كارگران كشاورزى ، خوش‌نشينها ، صنعتگران - مانند نجار ، آهنگر - و مقامات رسمى نظير كدخدا ، و پيشه‌وران ، دكاندارها و گاه عناصر روحانى . . . » « 4 »\r\nخانم لمتون خانه‌هاى روستايى را چنين توصيف مىكند :\r\nاين خانه‌ها بيشتر عبارت است از ساختمانهاى يك طبقه‌اى كه از خشت ساخته مىشود . جنس خشت ، بسته به نوع خاك ، در هر محلى فرق مىكند ، و در بسيارى از جاها پس از برف زمستانى يا بارندگى ، اين خانه‌ها محتاج تعمير مىشود . در\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 32 .\r\n( 2 ) . همان ، ص 36 به بعد ( به تناوب و اختصار ) .\r\n( 3 ) . همان ، ص 44 .\r\n( 4 ) . همان ، ص 46 - 45 ( به اختصار ) .\r\n","page_name":" 189 ","page_number":197},
  {"content":"\r\n\r\nنقاطى كه تيرهاى چوبين به دست مىآيد بام خانه‌ها را معمولا مسطح مىسازند و هنگام تابستان روى آنها مىخوابند . در ديگر نقاط ، بام خانه‌ها را از آجر و گنبدوار مىسازند . در اراضى پست مازندران و گيلان بامها را از چوب مىسازند و آنها را شيب مىدهند تا تاب بارانهاى سنگين را بياورد .\r\nاتاقهاى خانه‌هاى دهقانى معمولا تنگ و تاريك است و خوب تهويه نمىشود . بيشتر اتاقها پنجره ندارد بيشك تا حدى بسبب آنكه مىخواهند اتاق در زمستان گرمتر و در تابستان خنكتر باشد تجهيز و تزيين اتاق با اسباب و اثاثه و حدود اين كار ، بستگى به استطاعت نسبى دهقان دارد : آنان كه تهيدست‌ترند اتاقشان از اسباب و اثاثه خالى است و شايد بتوان بوريا يا فرش يا نمدى درشت و خشن كه بر زمين گسترده‌اند و مقدارى رختخواب در آن يافت . در خانه‌هاى متعلق به روستاييان چيزدار زمين را فرش مىكنند و پرده‌هايى را كه از نوع كتان ساخته شده است نيز از در مىآويزند . رختخواب عبارت است از لحاف و تشك و متكا يا نازبالش . هنگام روز اينها را جمع و لوله مىكنند و در كنار ديوارهاى اتاق مىگذارند تا كسانى كه در اتاق مىنشينند بجاى پشتى به آنها تكيه دهند .\r\nالبسه يا اشياء اضافى دهقان در صندوق يا جعبه نگهدارى مىشود ، بقيهء اشياء ممكن است عبارت باشد از آينه‌اى كوچك و محتملا يك جلد قرآن كه در طاقچه مىگذارند . « 1 »\r\n« در جلو منازل دهقانان داراتر حياط يا نوعى مهتابى وجود دارد . در حياط گاهى حوضى يا حتى آب جارى ديده مىشود كه ساكنان خانه ظروف خود و ساير چيزها را در آن مىشويند . در بعضى نواحى ، در حياطها ممكن است درختانى يا باغچه‌اى يافت ، اما اين از موارد استثنايى است و قاعدهء كلى به‌شمار نمىرود .\r\nچهارپايان متعلق به خانوادهء دهقان نيز غالبا در محلى متصل به جايى كه اهل خانه در آن به‌سر مىبرند نگهدارى مىشوند . تا حدى به همين دليل و بيشتر به علت عدم بهداشت ، در تابستان ، مگس فراوان است . . . در پاره‌اى مناطق گرمسيرى خانه‌هاى دائمى ساخته شده است ، و دهقانان در كلبه‌هايى از نى و شاخه‌هاى درخت . . . يا در خانه‌هايى كه ديوارهاى آن از خشت و بامهاى آن از نى و حصير پوشيده شده است به‌سر مىبرند . مثلا در بلوچستان و سيستان ، در كلبه‌هاى حصيرى يا چادر زندگى مىكنند . . . » « 2 »\r\n« در دهات سرد در زمستان ، كرسى بعنوان وسيلهء توليد حرارت به‌كار مىرود ، و در مواقعى كه هوا خيلى سرد است مردم زير كرسى مىخوابند . پخت‌وپز كشاورزان ، در مناطقى كه به نفت دسترسى ندارند ، در ظروف مسين و روى آتشى كه از زغال يا گوون يا هيزم يا سرگين حيوانات فراهم مىشود صورت مىگيرد . براى خوردوخوراك ، بيشتر كاسه‌هاى مسين به‌كار مىرود ، بندرت ظروف سفالين استعمال مىشود . غالبا كشاورزان در يك اتاق چندين كار انجام\r\n\r\n\r\n","description":"","footnote":"\r\n( 1 ) . همان ، ص 669 .\r\n( 2 ) . همان ، ص 671 به بعد ( به اختصار ) .\r\n","page_name":" 190 ","page_number":198},
  {"content":"\r\n\r\nمىدهند ؛ يعنى در آنجا مىنشينند ، مىخوابند ، و پخت‌وپز مىكنند . چاى را در سماورهاى برنجى يا حلبى تهيه مىكنند . كشاورزان فقير غالبا بدون چراغ هستند و آنان كه تمكنى دارند از چراغ نفتى يا بادى استفاده مىكنند .\r\nدر سراسر كشور ، غذاى اصلى دهقان نان است مگر در نواحى برنجزار مازندران كه خوراك زارع برنج ، و در جاهايى كه نخلستان دارد ، خرماست . در نقاط غله‌خيز غله را بيشتر در محل آسيا مىكنند . مزد آسيا كردن معمولا جنسى است و عبارت است از 5 درصد محصول . . .\r\nدر مناطق عشايرى ، زنان دامنهاى بسيار پرچين مىپوشند . پاىافزار آنها گيوه و زمستانها كفش چوبى است ، و در بلوچستان سندلى كه از الياف خرما ساخته مىشود به پا مىكنند . خدمات فرهنگى و بهداشت عمومى شامل حال همهء نواحى روستانشين نيست . در مناطق دوردست ، مردم به پزشك و دارو دسترسى ندارند . سابق براين ، مالاريا و تراخم در مناطق شمالى ، مركزى و جنوبى ايران بسيار بود . » « 1 » ، ولى امروز دولت با اين دو بيمارى بشدت مبارزه مىكند ، سابقا از خوراك كشاورزان ايران در نقاط مختلف اجمالا سخن گفتيم اكنون طرز تغذيه آنان را در يك ناحيهء مشخص بررسى مىكنيم :\r\n\r\nخوراك كشاورزان بلوك زهرا\r\n« بمذاق مردم شهرى نبايد آبگوشت گاو خوراك لذيذى باشد ، اما در محل ( بلوك زهرا ) آن را بىچاشنى هم مىخورند . اگر قرار باشد قورمه‌اى براى زمستان درست كنند از آبى كه قورمه در آن نيم‌پز شده است خوراكى مىسازند . . . آشهاى مختلف دارند : آش دوغ ، آش جو ، و آش بلغور . اشكنه را به همان طريق كه مىدانيد - منهاى سبزى خشك آن - مىخورند . پلو « پلاو » است و فقط شبهاى جشن و در مراسم عزا يا در ميهمانيها به آن مىتوان دسترسى يافت . . . از مرغ و كباب و خورش فسنجان و ديگر خوراكهاى تفننى وقتى بچه‌ها بوئى مىشنوند كه مهمانى رسيده باشد ، و يا كله گنده‌اى پا به ده گذارده باشد .\r\nغير از گندم و جو ، از ارزن هم نان مىبندند . نانى كه معمولا مىخوردند همان لواش است . شير را تا بتوانند پنير مىكنند براى زمستان و در « بستو » مىفشارند . بعد گوشه‌اى از انبار يا مطبخ يا زيرزمين را گود مىكنند و بستوها را وارونه چال مىكنند و رويشان خاك مىريزند ، و هرچند روز يك‌بار همان گوشه را آب مىدهند . نوعى پنير خيكى مىشود ، البته بسيار تندتر و گواراتر . و اگر نخواهند پنير درست كنند ناچار بايد ماست زد و از دوغ آن كره گرفت . دوغ و ماست را ، اگر زياد باشد ، در خيكى مىريزند كه از سقف آويخته است و دو نفرى آن را مثل ننو تكان مىدهند . به قول خودشان « خيك مىاندازند . » و اگر دوغ و ماست كم باشد در بستوهاى بزرگ مىريزند و كره‌اش را مىگيرند . كره كه به‌دست آمد ، دوغش را مىگيرند و برگ گل در آن ريخته و نمك‌زده ؛ بخصوص كه از گرماى بيابان رسيده‌باشى و چشمت از دهانت تشنه‌تر باشد ، و گمان نبرى كه همهء آبهاى عالم بتواند سيرابت كند . آن‌وقت ، قدح دوغ را به دستت مىدهند . . . خوراك بيابان ، كمتر ، چيزى غير از نان و پنير است ؛ اگر باشد نوبر ميوه‌اى\r\n\r\n\r\n","description":"","footnote":"\r\n( 1 ) . همان ، ص 74 - 670 ( به تناوب و اختصار ) .\r\n","page_name":" 191 ","page_number":199},
  {"content":"\r\n\r\nو گرنه گردويى يا كشمشى قاتق آن است .\r\nچايى را هميشه مىخورند ؛ اينطور نيست كه مثلا با بساط صبحانه همراه باشد براى رفع خستگى در مزرعه و باغستان ، دم قهوه‌خانه ، وقتى مهمان برسد ، و در مجالس ، و هر جاى ديگر . چايى كم‌كم قوت غالب مردم اين مملكت شده است . نان و پنير و چايى غذاى دائمى است . ) « 1 »\r\n\r\nآغاز اصلاحات\r\nاوايل قرن چهاردهم هجرى قمرى ( نيمهء دوم قرن نوزده ميلادى ) در نتيجهء خيانت و اسراف و تبذير درباريان ، مظالم بىحدوحصر فرمانروايان ، ضعف قواى نظامى ، و شكست مكرر ايران از روسيهء تزارى ، مداخلات استعمارى انگلستان و ديگر كشورهاى غربى ، در ايران عامهء مردم و مخصوصا روشنفكران دريافتند كه بدون تغييرات بنيانى و تغيير رژيم حكومت ، ممكن نيست قدمى در راه اصلاحات اجتماعى برداشت .\r\n« كسانى كه طالب اصلاحات بودند تحت تأثير « نهضت جوانان ترك » و « نهضت وحدت اسلام » ، كه پيشواى آن سيد جمال الدين اسدآبادى ( افغانى ) بود ، درآمده بودند .\r\nهمين كه شاه در صدد تهيهء پول برآمد و شروع به اعطاى امتيازاتى به شركتهاى خارجى كرد - خاصه پس از اعطاى امتياز تنباكو در سال 308 - 1307 - مردم لب به شكوه گشودند و رفته‌رفته طالب تغيير رژيم حكومت شدند تا در 1324 ه . ق . كار به انقلاب مشروطيت كشيد .\r\nانقراض نهائى روش قديم زميندارى از خواص دورهء قاجاريه است ، و اعطاى مشروطيت را مى - توان علامت ظاهرى انحلال راه و رسم كهن دانست . اما اين تغييرات بتدريج صورت گرفت و تحول وضع قديم به جديد ، ناگهانى نبود . پيش از سال 1324 ، تزلزل دستگاه حكومت موجب تغييرات معتنابهى در راه و رسم زميندارى شده بود و حال آنكه در دوران پس از 1324 چيزى از روش قديم باقى نماند مگر پاره‌اى از يادگارهاى قرون وسطى كه يا همچنان دوام يافته و يا هرچند يك بار از نو ظاهر گشته است . » « 2 »\r\nبا اينكه از دورهء ناصر الدين شاه زمزمهء اصلاحات اجتماعى به‌گوش مىرسيد ، اكثر زمامداران و اصلاح‌طلبان معنى اين كلمه و راه وصول به آن را نمىدانستند . در اين دوره - چنان كه مىدانيم - ايران ، همچنان ، كشورى بود كاملا كشاورزى و تنها منبع ثروت آن زمين بود كه از آن با ابتدايىترين وسايل و ظالمانه‌ترين طرزى بهره‌بردارى مىشد . تقويم ماليات نواحى مختلف روى اصول و ضوابط صحيحى انجام نمىشد . از بعضى نقاط ، زياد و از بعضى ديگر ، كمتر از حد لازم ماليات مىگرفتند . زمينهاى دولتى و خالصه زياد بود و گاه دولت براى درمان درد بىپولى قسمتهايى از آن زمينها را مىفروخت و به اين ترتيب ، املاك خالصه مبدل به املاك شخصى مىشد . و معمولا اشخاص بيش از دولت در راه عمران اراضى دلسوزى و علاقه به خرج مىدادند .\r\n« در زمان ناصر الدين شاه ، در اثر فروش زمينهاى خالصه ، بسيارى از آنها به فروش\r\n\r\n\r\n","description":"","footnote":"\r\n( 1 ) . جلال آل احمد ، تات‌نشينهاى بلوك زهرا ، ص 62 به بعد ( به اختصار ) .\r\n( 2 ) . مالك و زارع در ايران ، پيشين ، ص 86 - 285 .\r\n","page_name":" 192 ","page_number":200},
  {"content":"\r\n\r\nرفت . در آغاز حكومت ناصر الدين شاه ، در اثر مساعى امير كبير ، تخفيفى در ميزان مالياتها قائل شدند و از اخاذى مأمورين ديوانى و اخذ سيورسات جلوگيرى به عمل آمد ؛ در نتيجه ، وضع كشاورزى رو به بهبود نهاد و بسيارى از زمينهاى باير آباد شد . پس از مرگ ميرزا تقى خان اميركبير ( 1268 ه . ق . ) بار ديگر مأمورين اخاذى را ازسر گرفتند و پرداخت حقوق اين و آن به بعضى از دهات « اربابى » حواله گرديد . در نتيجه ، تجديد عمران و آبادى كشور متوقف شد .\r\nدر اثر قحطى سال 88 - 1286 ه . ق . بسيارى از مالكان اصفهان ملك خود را رها كردند و بار ديگر اين املاك به صورت خالصه درآمد . . . در اواخر سلطنت ناصر الدين شاه ، بسيارى از املاك خالصهء حوالى اصفهان فروخته شد و هنگامى كه مظفر الدين شاه به تخت نشست تنها املاك خالصه‌اى كه در اصفهان باقى مانده بود عبارت بود از دهات مخروبه . . . چون دربار محتاج پول بود مشاوران مظفر الدين شاه پيشنهاد كردند كه تمام زمينهاى حوالى اصفهان را خالصه اعلام كند و قصد او از اين كار فروش املاك مزبور باشد . براى اجراى آن نقشه ، دفتر « رقبات نادرى » را بيرون كشيدند و بسيارى از زمينهاى اربابى را « خالصه » اعلام كردند و هرج‌ومرج تازه‌اى به وجود آوردند . . . ستك « 1 » كه كتاب خود را در سال 1882 م . ( 1300 ه . ق . ) نوشته ، مىگويد : « . . . ميل غالب ، بر اين بود كه بر شمارهء املاك ديوانى و خالصه بوسيله تصرف موقوفات و غصب زمين اين و آن و ضبط املاك اشخاص بلاوارث افزوده شود . علاوه براين ، بعضى از اراضى را « قرق » يا شكارگاه سلطنتى اعلام كردند ، و بسيارى از دهات را مانند سابق به شكل تيول به متنفذين مىدادند . . . علاوه براين ، در زمان قاجاريه ، مانند ادوار سابق ، يك دستهء مهم از زمينها عبارت بود از زمينهاى متعلق به ايلات و عشاير ؛ و اگر نيمهء دوم قرن نوزدهم را از حيث وسعت اين نوع اراضى يا از حيث طرز ادارهء نواحى ايل‌نشين با اوايل قرن نوزدهم بسنجيم اختلاف چندانى مشاهده نمىكنيم . » « 2 »\r\n« از نظر ادارهء امور محلى و اجراى عدالت در مملكت چندان اختلافى ميان اواخر و اوايل دورهء قاجاريه وجود نداشت . در دهات متعلق به عمده مالكان تمام مرافعات مربوط به مردم ده را مالك رسيدگى مىكرد ، و قدرت او از طريق « مباشر » يا كدخداى ده ، اعمال مىشد .\r\nهمين قدرت را تيولدار در دهى كه تيول او بود داشت . در دهات خرده‌مالك ، مردم ، داورى خود را نزد كسانى از روستاييان مىبردند كه آنان را بيطرف مىپنداشتند .\r\nاگر دعاوى در محل حل‌وفصل نمىشد ، آنها را به نايب الحكومه يا حاكم ارجاع مىكردند . . . ادارهء امور ماليات با « مستوفى » بود . در دفاتر مالياتى ( جزو جمع ) اسامى ايالات و ولايات و بلوكات و دهات هر ولايت را با مقدار ماليات هركدام ثبت مىكردند و هر تغييرى كه در ميزان ماليات ، روى مىداد در دفتر جزو جمع يادداشت مىكردند . مستوفى هر ولايت هر سال ميزان درآمدهاى مالياتى را برآورد مىكرد ، كه آن را در دفترى موسوم به « دفتر دستور العمل » وارد مىكردند . . . ماليات دهات را يك كاسه تعيين مىكردند ، و اين مبلغ\r\n\r\n\r\n","description":"","footnote":"\r\n( 1 ) .  Stack \r\n( 2 ) . مالك و زارع در ايران ، پيشين ، ص 96 - 289 ( به تناوب و اختصار ) .\r\n","page_name":" 193 ","page_number":201},
  {"content":"\r\n\r\nبوسيلهء مقامات محلى در ميان افراد روستايى تقسيم مىشد ، و اين كار در دهات خرده‌مالك به دست ريش‌سفيدان صورت مىگرفت . اين نوع ماليات‌بندى دسته‌جمعى را « بنيچه » مىخواندند و مشتمل بود بر عدهء سربازان و خدمتگزاران دولت ( « نوكران دولتى » ) كه هر ناحيه مىبايست تدارك كند . تحصيل مالياتهاى گوناگون و امر سربازگيرى و وصول مخارج سربازان غالبا وسيلهء ظلم و تعدى فراوان محصلان ماليات به مردم بود . . . مأخذ ماليات در نواحى مختلف .\r\nبرحسب اوضاع و احوال محلى ، فرق مىكرد . . . گذشته از ماليات ارضى مستمر ، مردم ناچار به پرداخت ماليات اتفاقى يا اعانه نيز بودند . ستك هنگامى كه در سراسر فارس سفر مىكرد ، نوشته است كه مردم دارند باجى مىپردازند كه بمناسبت حملهء كردها به آذربايجان وضع شده است و بعنوان ماليات سرانه وصول مىشود . » « 1 »\r\nتلاشى كه از اواخر سلطنت ناصر الدين شاه در راه نظم و نسق مالياتى صورت گرفت به جايى نرسيد . « ميل حكومت براين بود كه تا مىتواند ماليات مستمر ، و از همه مهمتر انواع و اقسام مالياتهاى زائد ، از مردم بگيرد و كار را به جايى برساند كه سراسر قسمتهايى از مملكت پاك ويران شود . » « 2 »\r\n\r\nتأثير انقلاب مشروطيت در وضع مالكيت و كشاورزى\r\n« بموجب قانون اساسى ، مالكيت فردى محترم است و مادهء 15 متمم قانون اساسى مورخ 1325 ه . ق . صريحا مىگويد : « هيچ ملكى را از تصرف صاحب ملك نمىتوان بيرون كرد مگر با مجوز شرعى ، و آن نيز پس از تعيين و تأديهء قيمت عادله است . » باز در مادهء شانزدهم چنين آمده است : « ضبط املاك و اموال مردم بعنوان مجازات و سياست ممنوع است مگر به حكم قانون . » بتدريج ، مجموعه‌اى از مقررات قانونى مربوط به املاك فراهم آمد و در فصول مربوط « به قانون مدنى » تنظيم شد .\r\nيكى از اقدامات مجلس شوراى ملى ، كه در سال 1325 ه . ق . تازه افتتاح شده بود ، تعيين كميسيونى براى مطالعه در مسألهء اصلاحات اقتصادى بود كه ارتباط كامل با مسألهء زميندارى و اداره كردن امور ماليات ارضى داشت . حاصل كار كميسيون ، چهار قدم اصلاحى بزرگ بود كه تمام آنها در زميندارى و وظايف مختلفى كه برعهدهء زمينداران بود سخت مؤثر افتاد .\r\n1 . پس از مطالعهء دقيق محاسبات مالياتى ولايات مختلف ، كميسيون مزبور ، يعنى « انجمن ماليه » ، قسمت اعظم و در بعضى موارد تمام مستمريها و امتيازاتى كه به عدهء كثيرى از افراد ، خاصه به افراد متشخص و شاهزادگان ، مانند شعاع السلطنه ، ظل السلطان ، كامران ميرزا نايب السلطنه ، سالار الدوله ، و عضد الدوله داده مىشد ، لغو كرد .\r\n2 . انجمن ، مبالغى را كه حكام محلى علاوه بر ماليات مستمر ، براى مصارف خود و دستگاه حكومتى خود وصول مىكردند ، بر اصل ماليات مستمر افزود ، و براى مخارج ادارى شهرستانها مقرراتى وضع كرد . مثلا ماليات كرمان قبلا در حدود 54 هزار تومان بود ولى مبلغى كه عملا وصول مىكردند بالغ بر 170 هزار تومان مىشد ، و ماليات بلوچستان كه قبلا\r\n\r\n\r\n","description":"","footnote":"\r\n( 1 ) . همان ، ص 12 - 307 ( به تناوب و اختصار ) .\r\n( 2 ) . همان ، ص 317 .\r\n","page_name":" 194 ","page_number":202},
  {"content":"\r\n\r\nهجده‌هزار تومان بود هنگام وصول به چهل هزار تومان مىرسيد .\r\n3 . روش تيولدارى لغو شد .\r\n4 . « تسعير » منسوخ شد . نرخهاى موجود از قديم الايام باقى مانده بود و با وجود افزايش قيمت غلات ، اشخاص به نفع خود ، غلات را از قرار نرخ قديم مىفروختند . با منسوخ شدن اين راه و رسم ، عوايد ملى به مقدار فراوانى افزايش يافت . در مورد املاك خالصه مسائل مخصوص ديگرى به وجود آمد .\r\nاز اين اقدامات چهارگانه لغو تيولدارى بيش از همه جالب توجه بود . اين كار نشانهء پايان دوران قرون وسطايى است . » « 1 »\r\nبا استقرار مشروطيت ، بسيارى از مقررات و سنن ظالمانهء دوران قديم از بين رفت ، ولى چون در ايران اين نهضت ريشهء عميق اجتماعى نداشت پس از مشروطيت ، باز بسيارى از مرتجعين و فئودالها در لباس مشروطه‌خواهى در دستگاه حكومتى راه يافتند ، و از سير دموكراسى و آزادى به نفع اكثريت ، جلوگيرى كردند . رسم تيولدارى ملغى شد ولى باز مالكين بزرگ به كمك مأمورين فاسد و رشوه‌خوار دولت ، به آزار و اذيت كشاورزان و استثمار آنان پرداختند .\r\nچنان كه ضمن مطالعه در « ديوان استيفاء » يا وزارت دارايى در ايران خواهيم ديد ، با آمدن « شوستر » قدمهايى در راه بهبود نظام مالى كشور برداشته شد ، ولى همين اقدامات سطحى مورد مخالفت دول استعمارى مخصوصا روسيهء تزارى قرار گرفت . لذا او را مجبور به ترك ايران كردند . پس از جنگ اول جهانى ، سلسلهء پهلوى روى كار آمد . يكى از اقدامات اساسى رضا شاه ايجاد تمركز و پايان‌دادن به قدرت سياسى و نظامى عشاير و ايلات و فئودالهاى بزرگ بود . در نتيجهء يك رشته مبارزات و عمليات جنگى ، جريان خراسان و قيام جنگليها و ياغيگرى كردهاى تابع سيمكو ( سيميتقو ) و شاهسونها و لرها و شيخ خزعل و ديگران پايان يافت ، و با ايجاد مركزيت و امنيت ، زمينهء اصلاحات اجتماعى و اقتصادى بيش‌ازپيش فراهم گرديد .\r\n\r\nوضع يك خانوادهء روستايى\r\nهانرى رنه دالمانى ، كه در عهد مظفر الدين شاه از ايران ديدن كرده است ، ضمن توصيف زندگى داخلى ايرانيان ، نخست از افراد يك خانوادهء روستايى سخن مىگويد و مىنويسد :\r\n« . . . مثلا تمام افراد خانواده از پدر و مادر گرفته تا پسران و دختران ، كه گاهى هم پسران متأهل و دختران شوهر رفته به آنها ملحق مىشوند ، مجموعا در يك اتاق زندگى مىكنند در ميان اين جمعيت ، كودكان نوزاد عريان نيز ديده مىشوند كه وسايل بهداشت ابتدايى هم براى آنان فراهم نشده است . اين موجودات كوچك از كودكى رنج مىكشند و مبتلا به چشم‌درد و امراض ديگر مىگردند ، و چون والدين آنها معتقد به قضا و قدر و نصيب و قسمت هستند در صدد معالجهء آنها برنمىآيند و مىگويند . . . سرنوشت كسى را نمىتوان تغيير داد . . . علاقه و محبت پدر و مادر ايرانى به فرزندش ، كمتر در كشورهاى اروپايى ديده مىشود . . . لباس مردان و زنان معمولا از پارچه‌هاى پنبه‌اى درست مىشود كه غالبا رنگ آبى\r\n\r\n\r\n","description":"","footnote":"\r\n( 1 ) . همان ، ص 32 - 331 ( با اندكى تصرف ) .\r\n","page_name":" 195 ","page_number":203},
  {"content":"\r\n\r\nتيره‌اى دارد و اغلب كوتاه است و از زانو به پايين نمىآيد ، و ساق پا را نمىپوشاند . مردان روستايى كلاههايى به سر مىگذارند كه در هر ناحيه شكل آنها متفاوت است ، و زنان سرهاى خود را با پارچه‌اى مىپوشانند و يا چارقدى به سر مىاندازند و غالبا چادرهاى شطرنجى سفيد و آبى دارند كه از بافته‌هاى دست خود آنهاست .\r\nغذاى روستاييان مركب از حبوبات و لبنيات است . غالبا نان و دوغ و نباتات صحرايى مىخورند ، و در موقع غذاخوردن ، استعمال قاشق در كار نيست مگر وقتى كه آش گرمى بخورند .\r\nدر اين موقع هم هر دو نفر يك قاشق چوبى دارند كه بنوبت آن را به‌كار مىبرند .\r\nدر دهكده‌ها ، نان را زنها مىپزند . طرز تهيهء نان در همه‌جا يكسان نيست ، در برخى جاها خمير را با دست اندكى پهن كرده و به بدنهء تنور مىزنند تا پخته شود . در جاهاى ديگر ، خمير را با نورد نازك كرده به تنور مىبرند . اين نوع نان كه آن را « لواش » مىگويند ، مخصوصا وقتى كه تازه باشد بسيار مطبوع است .\r\nزنان روستايى پس از فراغت از كارهاى خانه‌دارى مشغول بافتن پارچه‌هاى پنبه‌اى يا فرش مىشوند .\r\nدر دهكده‌ها ، سادات و ملاها به امور مذهبى رسيدگى مىنمايند و به تعليم و تربيت اطفال مىپردازند و در عوض ، در موقع برداشت محصول ، به ميزان معينى گندم و جو و غيره از روستاييان مىگيرند . بعلاوه ، سادات حق مطالبهء خمس هم دارند و گاهى چيزى به اين عنوان به آنها داده مىشود . » « 1 »\r\n\r\nوضع دهات\r\nصورت و شكل آباديها در ايران ، تحت تأثير وضع اقليمى و اجتماعى است . اغلب دهكده‌ها توسط قنات ، آبيارى مىشوند ، و يا در كنار رودها و چشمه‌ها قرار دارند . كم‌آبى ايجاب مىكند كه گاهى بعضى از قسمتهايى از مساكن ، مانند طويله ، آشپزخانه و مراكز ذخيرهء آب ، مورد استفادهء عموم باشد . چنين دهاتى اغلب قلعه دارد ، مردم آن دور خانه‌ها ديوار كشيده‌اند تا از دستبرد چادرنشينان در امان باشند ، و شبها چهارپايان را به درون قلعه مىبرند . مزارع در خارج قلعه قرار دارد . خانه‌ها از گل ساخته شده و سقف آنها گنبدى است ؛ و گنبدى بودن خانه‌ها . . . به علت كميابى سنگ و چوب در بيابانهاى فلات ايران مىباشد . مساكن واقع در دهات حاشيهء كوير ، در فلات ايران اغلب داراى بادگير مىباشد . . . « 2 »\r\nبنابر آمار 1345 ، جمع دهات و آباديهاى كشور به حدود 67 هزار بالغ مىگردد .\r\nتوزيع جمعيت در اين دهكده‌ها به اين قرار است : حدود 73 % دهات ايران ، يعنى 991 ، 48 دهكده ، جمعيتى تا 250 نفر دارند و مجموع جمعيت آنها به 865 ، 079 ، 4 نفر بالغ مىگردد ، و حدود 15 % دهكده‌ها ، يعنى 140 ، 10 دهكده بين 251 نفر تا 500 نفر جمعيت دارد كه مجموع جمعيت آنها بالغ بر\r\n\r\n\r\n","description":"","footnote":"\r\n( 1 ) . سفرنامهء از خراسان تا بختيارى ، پيشين ، ص 26 - 225 ( به اختصار ) .\r\n( 2 ) . جامعه‌شناسى روستاى ايران از آقاى خسرو خسروى ص 5 به بعد ( سرآغاز ) .\r\n","page_name":" 196 ","page_number":204},
  {"content":"\r\n\r\n158 ، 588 ، 3 نفر مىشود . و جمعيت حدود 7 % دهكده‌ها ، يعنى 170 ، 5 دهكده ، بين 501 تا هزار نفر است كه مجموع جمعيت آنها به 320 ، 561 ، 3 نفر بالغ مىشود . و جمعيت حدود 2 % دهكده‌ها ، يعنى 862 ، 1 دهكده بين 001 ، 1 تا 000 ، 2 نفر است كه مجموع جمعيت آنها به 150 ، 511 ، 2 نفر مىرسد . و حدود 1 % ، يعنى 593 دهكده ، بين 001 ، 2 تا 000 ، 5 جمعيت دارند كه مجموع جمعيت آنها به 290 ، 708 ، 1 نفر مىرسد . . . « 1 »\r\nبرطبق سرشمارى 1345 ، در حدود 69 % از جمعيت روستايى كشور به كارهاى كشاورزى ، و حدود 19 % به مشاغل صنعتى ، و حدود ده درصد به مشاغل خدمات اشتغال دارند . درصد مشاغل غيرمشخص ، حدود يك درصد مىباشد . برطبق سرشمارى 1335 ، در حدود 75 % از جمعيت روستايى به كشاورزى و حدود 12 در صد به مشاغل صنعتى ، و حدود 9 درصد به مشاغل خدمات اشتغال داشته‌اند ، و در صد مشاغل غيرمشخص ، حدود دو درصد بوده است . مقايسهء دو سرشمارى نشان مىدهد كه در فاصلهء ده سال ، در جامعهء روستايى ايران مشاغل كشاورزى كاهش يافته و به مشاغل صنعتى افزوده شده است . « 2 »\r\n\r\nقشرهاى مختلف\r\nدهقانان ( جمعيت روستايى ايران ) مشتملند بر زارعان صاحب نسق ( رعيتهاى سابق ) خوش‌نشينان ( روستاييان بىنسق ) و بخشى از خرده‌مالكان سابق .\r\nزارعان گروه اصلى اجتماعى ايران در روستاها هستند كه به كار كشاورزى اشتغال دارند ، و بزرگترين گروه اجتماعى در نظام ارباب و رعيت سابق محسوب مىشدند كه صاحب نسق بودند ( نسق‌بندى عبارت است از اجراى نسق ، يعنى اجراى قواعد و نظام عرفى و حقوقى در امور زراعت ، و به عبارت ديگر ، نحوهء توزيع آب و خاك در بين زارعان ) و حق گاوبندى داشتند ، و با در نظر گرفتن عوامل پنجگانه در كار زراعت ، در سهم‌بردن از محصول شركت مىكردند . . .\r\nزارعان صاحب نسق ، اين حق را با پيداكردن حق ريشه ، يعنى با كاركردن حداقل بيش از يك سال ، در زمين مزروعى ، پيدا مىكردند . نسق ، به ارث ، به فرزندان زارعان منتقل مىشد . . .\r\nگاوبندى ، حقى بود كه زارعان و خرده‌مالكان سابق پس از كار بيش از يك سال در واحدهاى كار زراعى ، مانند بندها ، صحراها و غيره . . . پيدا مىكردند . گاوبندى ارتباط نزديكى با صاحب نسق بودن داشت ؛ به عبارت ديگر ، كسانى كه صاحب نسق بودند گاوبند محسوب مىشدند . « 3 »\r\n\r\nخوش‌نشينها\r\n« خوش‌نشينها ، يا روستاييان بىنسق ، يكى از بزرگترين گروههاى اجتماعى روستايى ايران پس از رعيتهاى سابقند . اين گروه با اينكه صاحب نسق نيستند و حق گاوبندى ندارند ، در امور اجتماعى و اقتصادى روستاها سهم مهمى\r\n\r\n\r\n","description":"","footnote":"\r\n( 1 ) . همان ، ص 10 .\r\n( 2 ) . همان ، ص 16 - 15 .\r\n( 3 ) . همان ، ص 29 - 127 ( به اختصار ) .\r\n","page_name":" 197 ","page_number":205},
  {"content":"\r\n\r\nدارند و جمعيت آنها به يك‌ميليون خانوار تخمين‌زده مىشود و مشتمل بر دو گروهند :\r\n1 . سوداگران روستا : به اين گروه كه از لحاظ مالى و اقتصادى ، قويترين گروههاى اجتماعى روستاها به‌شمارند ، كارشان دادوستد ، مغازه‌دارى ، سلف‌خرى و رباخوارى است ( ربا خواران در بعضى از نواحى روستايى وامهايى با بهره‌اى حدود 40 % به زارعان مىدهند ) .\r\n2 . كارگران روستا : اين گروه مشتملند بر همهء كارگران روزمزد ، اعم از كسانى كه در مزرعه كار مىكنند ( كار كشاورزى ) يا در ده به دشتبانى و كارگرى ( عملگى ) اشتغال دارند . اين گروه از فقيرترين و ضعيفترين گروههاى اجتماعى جمعيت روستانشين مىباشند .\r\nكارگرانى كه در ده به كار قاليبافى اشتغال دارند ، از ديرباز در ايران ديده مىشدند .\r\nورود صنايع جديد به روستا ، جمعيت اين گروه را افزايش داده است .\r\nبر دو گروه زارع و خوش‌نشين ، گروههاى مستقل و وابستهء زير را بايد افزود :\r\n1 ) تراكتوررانان و افراد وابسته به آنها . 2 ) اداريها ، يعنى كارمندان دولت ، سپاهيان دانش ، بهداشت ، معلمان و ساير مأموران دولت . 3 ) كدخدايان ، مباشران ، مستأجران و بيكاران . » « 1 »\r\n\r\nخرده‌مالكان\r\n« پيش از اصلاحات ارضى ، گروهى از مالكان كه از يك هكتار زمين تا صد هكتار زمينهاى زراعى در روستاها صاحب بوده‌اند ، و در مواردى برزگر و رعيت هم داشته‌اند ، خرده‌مالك محسوب مىشدند . خرده‌مالكان يكى از گروههاى مقتدر دهقانان را تشكيل مىدادند . . . » « 2 »\r\n\r\nقشرهاى اجتماعى در دهات\r\n« در اجتماع روستايى ايران بر روى هم شش گروه شغلى زندگى مىكنند . . . گروه اول ، افرادى هستند كه به دست خود و شخصا كار مىكنند ، و به امورى چون غله‌كارى ، صيفىكارى ، و باغدارى مى - پردازند ، ولى درآمدشان جنبهء مزد ندارد و براساس مزارعه يا اجاره مبتنى است ، و در شمار خرده‌مالكان نيز نيستند . اين گروه را در نقاط مختلف ايران به عناوين متفاوت چون رعيت ، زارع ، و برزگر مىخوانند . . .\r\nگروه دوم ، كسانى هستند كه وسايل و لوازم كشت و زرع را در اختيار گروههاى نخستين مىگذارند ؛ مانند گاودار و موجر تراكتور و مساعده‌دهندهء بذر ، و مانند ايشان .\r\nگروه سوم ، كسانى هستند كه از مالك ، زارع ، يا ساكنان ديگر مزد مىگيرند و خدماتى زراعتى براى آنها انجام مىدهند ؛ مانند مقنى ، درودگر روزمزد ، دشتبان ، چوپان ، ميراب ، عملهء ده ، و احيانا كارگر كشاورز .\r\nگروه چهارم ، كسانى هستند كه احتياجات غير زراعتى كشاورزان را تأمين مىكنند ؛ مانند پيله‌ور يا فروشندهء دوره‌گرد ، كاسب مقيم ، تاجر ، آهنگر ، حمامى ، سلمانى ، قهوه‌چى ، ملاى ده ، معلم . . .\r\nگروه پنجم ، مشتمل است بر صاحبان شغلهاى ممتاز روستايى ؛ چون مالك ، مستأجر ، حق -\r\n\r\n\r\n","description":"","footnote":"\r\n( 1 ) . همان ، ص 31 - 130 ( به اختصار ) .\r\n( 2 ) . همان ، ص 136 .\r\n","page_name":" 198 ","page_number":206},
  {"content":"\r\n\r\nالعمل كار و سلف‌خر . . .\r\nعلاوه براينها ، بايد از گروه ششم يعنى مأمورين دولتى ؛ ژاندارمها ، تحصيلدار ماليات ، كدخدا نيز نام برد . علاوه برآنچه گفتيم در بعضى دهات ، عده‌اى از طريق خوشه‌چينى ، گدايى ، درويشى و روضه‌خوانى امرار معاش مىكنند . » « 1 »\r\nاساس توليد كشاورزى از ديرباز بر زراعت ، دامدارى و باغدارى استوار بوده ؛ و قاليبافى و پارچه‌بافى و بعضى صنايع كوچك ، كمابيش ، در دهات رواج داشته است . در جامعهء كشاورزى ، مالك در رأس زورمندان قرار داشت . كدخدا از لحاظى نمايندهء دولت ، و از جهتى پس از مباشر ، حافظ منافع مالك بود . و ژاندارمها ، تا قبل از اصلاحات ارضى ، يكى از بزرگترين انگلها و مزاحمين جوامع روستايى بودند . پس از اصلاحات ارضى ، وظيفهء دولت در روستاها فزونى گرفته ، و سپاهيان دانش و بهداشت و سازمانهاى مختلف دولتى ، براى عمران روستاها ، قدمهايى برمىدارند « . . . بيقيدى و تنبلى و عدم تحرك روستاييان ما ريشهء تاريخى و اجتماعى دارد ، و به نظام بزرگ مالكى گذشته مربوط است . شبهه‌اى نيست كه در زندگى و نظام ارباب و رعيت سابق ، كه ريشه‌هاى بسيار قديمى داشت ، بيقيدى و تنبلى نوعى مبارزهء منفى به شمار مىآمد . مردمى كه قرنها كار مىكردند و از نتايج كار خود بهره نمىبردند ، نمىتوانستند نسبت به كار و زندگى بيقيد و تنبل نشوند . . . هنگام برخورد با روستاييان با هنجارهاى خاصى روبرو مىشويم . ادب فراوان ظاهرى و سلامهاى پىدرپى آنان ، آثارى است از وحشت و از تنبيه ارباب ؛ و از گرسنگى و دربدرى آنان حكايت مىكند . استعمال لغاتى چون « صاحب اختيار » نيز يادگار دوران روستابندگى است كه مالكان در آن حقيقتا « صاحب اختيار » جان و مال روستاييان بودند .\r\n. . . دربارهء اميد بى جا و خرافات در روستاها ، بايد گفت هزاران سال است كه بخش مهمى از اقتصاد كشاورزى ما برپايه‌هاى تصادف غير منطقى « اگر باران بيايد » نهاده شده است .\r\nچند سال بىبارانى يا يك سال پربارانى كافى است كه سرنوشت زندگى اجتماعى را در فلات ايران دگرگون كند . بىشبهه ، توليد كشاورزى در جامعهء ما كه پايه‌هاى آن بر « شايد » ، « اگر » ، « تصادف » يا آمدن يك باران بموقع نهاده شده ، سبب پيداشدن نحوهء تفكر خاص و روحيهء مخصوص در جامعهء روستايى گرديده است . اگر آيش ، وضع نسق‌بندى ، قطعه‌قطعه كردن زمين زير كشت و بنه‌ها و صحراها هم در نظر گرفته شود ، بهتر مىتوان به روحيه و طرز تفكر و رفتارهاى فردى و اجتماعى روستاييان آگاه شد .\r\nبىترديد ، مناسبات توليدى و رژيم « ارباب و رعيت » توأم با وضع اقليمى ، در پيدا شدن روحيهء عدم تحرك و انجماد روحى و قناعت و ناايمنى و ترس از فردا و بيم از خشكسالى و وحشت از قحطى و گرسنگى در جامعهء روستايى مؤثر بوده است . . . » « 2 »\r\nآقاى ترولر « 3 » ، كه در سال 1958 از ايران ديدن كرده است ، در وصف كشاورزان ايران ، چنين مىنويسد : « از شهر كه خارج شديد ، گاه دهها فرسنگ راه طى مىكنيد بىآنكه اثرى از\r\n\r\n\r\n","description":"","footnote":"\r\n( 1 ) . مقدمه‌يى بر جامعه‌شناسى ايران ، پيشين ، ص 74 - 272 ( به اختصار ) .\r\n( 2 ) . همان ، ص 22 - 121 ( به اختصار ) .\r\n( 3 ) .  Troeller \r\n","page_name":" 199 ","page_number":207},
  {"content":"\r\n\r\nحيات به چشم شما بخورد . گاهى كارگرى را مىبينيد كه بيل به دست ، در كناره جاده ايستاده و هرچند دقيقه يك‌بار خاك هوا مىكند . وى مأمور تسطيح جاده است . وجود قهوه‌خانه معمولا نشانهء دهكده‌هايى است كه بايد در كوهها و دشتهاى نزديك قرار داشته باشد . مردم اين ديه‌ها نان و پنير و تخم‌مرغ و ديگر محصولات زائد بر مصرف خود را به قهوه‌خانهء مزبور مىفروشند يا از اين « ايستگاه » بواسطهء ماشينهاى بارى به شهر مىفرستند . . . احشام بندرت چيزى براى خوردن مىيابند ، چون دشتهاى اطراف در بيشتر مدت سال خشك و بىآب و علف است . در طول روز ، گروهى از زنها مشغول شستن لباسها و كاسه و كوزهء خود در جوى كنار ده مىباشند .\r\nفصل درو كه رسيد ، زنها هم به صحرا مىروند و روزها دهكده تقريبا خالى است . خانه - هاى دهاتى از شدت فقر و بيچارگى ، وصف‌ناپذير است ؛ ساختمان خانه ، توده‌اى از گل بيش نيست كه به وضعى بدوى روى هم انباشته شده . . . يك گوشهء آن چند لحاف و تشك باز روى هم انباشته ، يكى دو ظرف حلبى ، دوسه بشقاب و فنجان و نعلبكى و يك قورى لب‌پريده ، و احيانا يك گليم كف اتاق ؛ - اينها تمام اثاث يك خانواده را تشكيل مىدهد . غذا در حياط پخته مى - شود و مواد سوخت ، نفت و زغال نيست بلكه غالبا تاپاله است كه در آفتاب خشك كرده‌اند .\r\nاز مبل و صندلى البته جز در خانهء آنهايى كه سروسامان مختصرى دارند خبرى نيست . در اتاقهاى دستهء اخير يك صندوق بزرگ چوبى ، در طرف بالا ديده مىشود ، كه خانم لباسها و دارايى خود را بقچه‌پيچ در آن نگاهدارى مىكند . اتاقها كمتر در و پنجره دارد ، و نور از دهنهء آن وارد مىشود . در اين خانه ، از افزار لازم زندگى ؛ مانند اره و شيشه و ميخ و پيچ و آچار و امثال آن براى كارهاى عادى و ضرورى روزمره خبرى نيست . . . اينها همان مردمى هستند كه زيباترين قاليها را مىبافند و نفيسترين پشم را مىريسند و خودشان جز پيراهن پاره‌اى پنبه‌اى چيزى بر تن ندارند . . . كار زنهاى ده ، اگر سر مزرعه نباشند و قالى نبافند ، هر روز نان‌پختن است . معلوم نيست چرا يك نفر براى چند روز خود ، يا براى چند همسايه نمىپزد كه هم در كار و هم در وقت صرفه‌جويى شود . تنها هنر زنان ، كه براى خانواده منبع عايدى است ، بافتن قالى مىباشد و بجز اين ، كارى ديگر در زندگى از دست آنها برنمىآيد . مردها از محصول كشت خود ، خوراك عائله را تأمين مىكنند و اگر مازادى داشتند آن را با قند و چاى و پارچه و ساير ما يحتاج حتمى چنين زندگى ساده‌اى مبادله مىنمايند . . . طرف عصر ، مردها سر كوچه جمع مىشوند و چپق مىكشند . » « 1 »\r\nاز ميان آباديهاى ايران ، نخست بايد از دهكها سخن گفت . « دهك آباديى است كه كمتر از 500 نفر جمعيت داشته باشد . تعداد آنان اكنون به 137 ، 59 ( حدود 88 درصد آباديهاى ايران ) مىرسد ، و مجموعا 050 ، 668 ، 7 نفر ( حدود سى درصد كل جمعيت ايران ) در دهكها زندگى مىكنند .\r\nده‌ها مشتمل بر آباديهايى هستند كه از 501 تا پنجهزار نفر جمعيت دارند . تعداد آنها به 625 ، 7 ده ( يعنى حدود 11 درصد مجموع آباديهاى ايران ) مىرسد ، و مجموعا\r\n\r\n\r\n","description":"","footnote":"\r\n( 1 ) . ترولر ،  Teroller  : « ايران بىنقاب » ، ترجمهء حشمت مؤيد ، راهنماى كتاب ، ارديبهشت 1339 ، ص 96 .\r\n","page_name":" 200 ","page_number":208},
  {"content":"\r\n\r\n760 ، 780 ، 7 نفر ( يعنى حدود 31 % كل جمعيت ايران ) در آن زندگى مىكنند .\r\nشهركها مشتمل بر آباديهايى هستند كه فعاليت خاص اقتصادى دارند . جمعيت شهركها بين پنجهزار تا چهارده‌هزار نفر است ، و از 294 شهر ايران ، 44 تا ( حدود 17 درصد ) در حالت شهرك قرار دارند .\r\nشهرها عبارت از آباديهايى هستند كه بيش از 14 هزار نفر جمعيت دارند ، و داراى فعاليت معين اقتصادى هستند .\r\n205 آبادى ايران شهر خوانده مىشوند ؛ يعنى 83 درصد آباديهاى ايران بيش از 14 هزار نفر جمعيت دارند . در ايران بعد از اسلام ، ظاهرا يكى از مميزات شهر وجود منبر و مسجد جامع در آن بود . گواينكه بعضى شهرها و دهها داراى منبر بودند ، ولى مسجد جامع نداشتند ؛ و گاه شهرهايى بودند كه منبر هم نداشتند . . . بنابر نوشتهء « متز » در كتاب الحضارة - الاسلاميه علامت شهر بودن منبر بود . مخصوصا حنفيّه سختگيرى مىكردند نماز جمعه نخوانند مگر در مصرى كه جامع دارد ، زيرا در آنجا اقامهء حدّ مىشود ، و در نزد امير بخارا رأى اصحاب ابو حنيفه مجرا بود . بنابراين ، در شهرهاى ماوراء النهر ، دهكده‌هاى بزرگى ديده مىشد كه از رسوم و اسباب شهرى تنها يك « جامع » كم داشت . و چقدر اهل « بيكند » سعى كردند تا آنجا منبر گذاشتند . اما فلسطين باوجود مساحت كم 50 منبر داشت . » « 1 »\r\n\r\nمختصات كشاورزان و كشاورزى در كشورهاى كم‌رشد\r\nپس از پايان جنگ جهانى دوم ، بموجب آمار و ارقام معلوم شد كه « در جهان گروه كوچكى از كشورها كه ثروتمند و غنى هستند در ميان تودهء وسيعى از كشورهاى فقير محاصره شده‌اند . . . سه چهارم از افراد بشر از گرسنگى رنج مىبرند ، از آموزش و بهداشت بيبهره‌اند و اكثر با بيكارى هم دست به گريبان هستند . بدون ترديد ، گرسنگى و آدمى به يك اندازه عمر دارند . » « 2 » پس از انقلاب كبير فرانسه ( 1789 ) ملل جهان كمابيش به حقوق سياسى و ارزش « انسانى » خود پىبردند ، و پس از انقلاب كبير اكتبر ( 1917 ) مردم گيتى دريافتند كه براى رهايى از قيد استثمار داخلى و خارجى بايد متحد و متشكل شوند و از راه مبارزه ، به حقوق طبيعى خود دست يابند . پس از جنگ جهانى دوم ، جبههء دموكراسى در سراسر جهان رو به پيشرفت و توسعه نهاد ، مردم ، اندك‌اندك به حقوق سياسى و اقتصادى خود آشنا شدند ، و از راه تشكيل احزاب و اجتماعات و اتحاديه‌هاى كارگرى و كشاورزى در راه تأمين حقوق خود قدمهايى برداشتند .\r\nانتشارات سازمان ملل متحد ، مركزى كه نمايندگان كشورهاى كم‌رشد در آن اكثريت دارند ، در بيدار كردن و هشيارى جهانيان سهم بسزايى داشت و توانست آشكار كند كه در جهان ما گروه كوچكى از كشورها ، بسيار غنى و ثروتمند هستند و گروه عظيمى ناتوان و فقير . به سال 1951 دبيرخانهء سازمان ملل دربارهء درآمد سرانه و سالانهء اكثر ملل آمارهايى انتشار داد . از مراجعه به اين آمار معلوم مىشود\r\n\r\n\r\n","description":"","footnote":"\r\n( 1 ) . خسرو خسروى ، جامعه‌شناسى روستاى ايران ، ص 41 به بعد ( به اختصار ) .\r\n( 2 ) . جهان سوم و پديدهء كم‌رشدى ، پيشين ، ص 8 به بعد ( به اختصار ) .\r\n","page_name":" 201 ","page_number":209},
  {"content":"\r\n\r\nبه سال 1954 ، اروپا ( بضميمهء اتحاد شوروى ) و امريكاى شمالى كه برروى هم 32 % جمعيت جهان را دربر مىگيرد ، 83 % درآمد جهانى را در اختيار دارند . از سوى ديگر ، كشورهاى امريكاى لاتين 7 % از كل جمعيت جهانى را در خاك خود جاى داده‌اند در حالىكه درآمدشان بيش از 5 / 4 % درآمد كل نيست . افريقا با جمعيتى تقريبا برابر امريكاى لاتين تنها با 2 % از درآمد جهان بايد زندگى خود را تأمين كند . قارهء آسيا ، كه بيش از نيمى از مردم جهان را دربر دارد ( 54 % ) تنها به 5 / 11 % درآمد جهانى اكتفا مىكند .\r\nيك سوم از افراد بشر در كشورهايى زندگى مىكنند كه درآمد ملى سرانه و سالانهء آنها از 50 دلار كمتر است ؛ و بيش از نيمى از جهانيان ، سكنهء كشور - هايى هستند كه درآمد سرانه‌اى كمتر از 100 دلار دارند . به سال 1954 ، درآمد ملى سرانه و سالانهء مجموع كشورهاى كم‌رشد 65 دلار بود در حالىكه اين رقم در گروه كشورهاى پيشرفته به 586 دلار مىرسد ( در امريكا درآمد سرانه و سالانه بالغ بر 1870 دلار است ) .\r\nبعلاوه ، با اينكه هم‌اكنون اين فاصله فاحش است ، باز هم بسرعت افزايش مىيابد . « 1 »\r\n« در عصر ما ، در كشورهاى عقب‌مانده و كم‌رشد مردم نسبت به فقر و بينوايى خود آگاهى يافته‌اند ، و وضع زندگى خود را با ملل كشورهاى غنى مقايسه مىكنند و در صدد تأمين زندگى بهتر هستند . همه مىدانيم گرسنگى ، بيمارى ، و جهل از قرنها پيش وجود داشته است ، ولى پيشينيان اين محروميتها را به قضا و قدر حمل مىكردند ، اما امروز به آنها چون واقعيتهاى زشت و نادرست و غيرقابل قبول مىنگرند . زندگى مرفه ، كه در روزگار قديم خاص اقليت ناچيزى بود ، امروز در سراسر جهان ، براى زندگى عادى و طبيعى همگان لازم شناخته شده است . براى تشخيص كشورهاى كم‌رشد از كشورهاى پيشرفته ، كافى است ميزان درآمد ملى سرانه و سالانه ، تعداد كالريهاى مصرفى در تغذيهء متوسط و درصد بيسوادان و غيره را مورد مطالعه قرار داد . » « 2 »\r\nدر كشورهاى كم‌رشد ، نامساعد بودن وضع اقليمى و دراز بودن دوران خشكى و بىبارانى ، وقوع سيلها و طغيانها ، نيامدن باران و يا نزول بيموقع تگرگ و باران ، حملهء سن و ملخ و ديگر آفات نباتى ، تنبلى و تن‌آسانى مردم - كه بيشتر معلول عدم تغذيهء صحيح است - سبب پايين آمدن ميزان توليد مىشود .\r\nدر بسيارى از ممالك عقب‌مانده ، از نيروى انسانى ، چنان كه بايد ، بهره‌بردارى نمى - شود ؛ يعنى در مدت سال ، كشاورزان فقط چند ماه كار مىكنند . « اگر بگوييم كه در جهان سوم ، سالانه 100 روز از نيروى كار 200 ميليون انسان بيمصرف مىماند و يا 20 ميليارد روز كار به هدر مىرود ، تازه اين ارقام از حقيقت خيلى كمتر است . » « 3 »\r\n\r\n\r\n","description":"","footnote":"\r\n( 1 ) . همان ، ص 9 به بعد .\r\n( 2 ) . همان ، ص 14 به بعد ( با تصرف ) .\r\n( 3 ) . همان ، ص 38 به بعد .\r\n","page_name":" 202 ","page_number":210},
  {"content":"\r\n\r\n« بيكارى به هرحال كه باشد ، خواه آشكارا ديده شود ، خواه زير نقاب فعاليتهايى كه نتايج و بهره‌ورى آنها تقريبا هيچ است ، پنهان بماند ، به هرحال ، يكى از ويژگيهاى اساسى كم - رشدى است . در كشورهاى كم‌رشد ، نه‌تنها بخش مهمى از ظرفيت و توان كشاورزى ، صنعتى ، و انسانى مورد استفاده قرار نمىگيرد بلكه منابع و وسايل توليد قابل ملاحظه‌اى در آنجا به هدر مىرود و تلف مىشود . . . فى المثل ، در كشورى كه آب يك ثروت به‌شمار مىآيد ، آن را به هدر مىدهند . سدهايى ساخته شده است اما محيطى كه بايد آبيارى شود يا همچنان باير است يا زير كشت گسترده قرار دارد . كشورهاى كم‌رشد از كمبود صنعت و از كمبود سرمايه رنج مىبرند ، اما بسيارى از كارخانه‌ها هم كه ساخته شده است به علت فقدان بازار فروش بسته شده‌اند . خواه بوسيلهء دولتها و خواه بوسيلهء مردم ثروتمند ، مبالغ گزافى در اين كشورها در راه هزينه‌هاى تجملى به هدر مىرود و پول مردم فقيرى كه با زحمت زياد اين پولها را به‌وجود آورده‌اند ، در قمارها و يا در خريد اشياء به كلى زائد از دست مىرود . ماشينها بر اثر اهمال و غفلت خراب مىشود و بدون اينكه در صدد تعميرشان برآيند از آنها صرفنظر مىشود . . . در كشورهايى كه مردم آن گرسنه هستند ، به علت نبودن خريدار ، ذخاير خواربار از بين مىرود ؛ يعنى كشاورز وقتى كه محصول خود را فروخت و ديون خود را به رباخوار مالك و مأمور ماليات داد ، ديگر پولى براى خريد آذوقه ندارد . به اين ترتيب ، كشاورزانى كه مرحلهء اقتصاد طبيعى « خودمصرفى » « 1 » را پشت‌سر گذاشته‌اند در مرحلهء اقتصاد مبادله‌اى ، قوهء خريد كافى ندارند ؛ و اين نه‌تنها كشاورز را از پا در مىآورد بلكه محصول هم به فروش نمىرسد . . . يكى از ويژگيهاى كم‌رشدى اين است كه نسبت سنگينى از جمعيت فعال به كار كشاورزى اشتغال دارد ؛ از جمله در اروپاى جنوبى 50 % ، در امريكاى لاتين 60 % ، در افريقا و آسيا 70 % مردم كشاورزى مىكنند . . . ضعيف بودن توليدات كشاورزى در كشورهاى كم‌رشد علل متعددى دارد ؛ از جمله نارسايى وسايل فنى ، ناچيزبودن تعداد حيوانات باركش ، نداشتن سرمايهء كافى براى استفاده از نوآوريهاى كشاورزى ، نادر بودن مواد تقويت‌كنندهء خاك - اگر نخواهيم بگوييم فقدان كامل آنها . علاوه براينها ، ضعف و ناتوانى جسمانى كشاورزان گرسنه و بيمارى كه روى اين زمينها كار مىكنند از عوامل اساسى ضعف توليدات كشاورزى است . به اين ترتيب ، محصول محصول يا بازدهى كار كشاورزان سخت ناچيز است . فى المثل ، در خاور دور ، از هر هكتار زمين 16 كنتال برنج به دست مىآورند ، و در هند 8 / 11 كنتال ؛ در حالىكه در امريكا از همين مساحت زمين 36 و در اروپا 45 كنتال برداشت مىكنند . در امريكا يك كشاورز به كمك صنعت ، در پرتو كار سالانه خود ، 25 نفر را غذا مىدهد ولى در كشورهاى كم‌رشد دهقانان به زحمت براى تعداد انگشت‌شمارى ، خوراك بيرمقى توليد مىكنند . . . با اينكه كشاورزى ، اكثريت جمعيت فعال را به كار مىگيرد ، سهم آن در درآمد ملى اكثر كشورهاى كم‌رشد خيلى ضعيف و ناچيز است . 61 % از جمعيت فعال برزيل به سال 1950 ، در رشتهء كشاورزى كار مىكرد اما در آن زمان ، تنها 35 % درآمد ملى از راه كشاورزى تأمين مىشد . » « 2 »\r\n\r\n\r\n","description":"","footnote":"\r\n( 1 ) .  Auto Consommation \r\n( 2 ) . جهان سوم و پديدهء كم‌رشدى ، پيشين ، ص 42 به بعد ( به اختصار ) .\r\n","page_name":" 203 ","page_number":211},
  {"content":"\r\n\r\nمجموعا ، وضع كشاورزان در جهان سوم رضايتبخش نيست ؛ زيرا مخارج آنها با درآمدشان هماهنگى ندارد . آنها علاوه بر پرداخت عوارض و ماليات ، بايد قرضهايى را كه به دولت و اشخاص دارند بپردازند ، يعنى اصل و فرع پول را به دولت يا به رباخواران تسليم نمايند ، زندگى خانوادهء خود را از جهات مختلف تأمين كنند ، هزينهء عروسى فرزندان ، و برگزارى جشنها را بپردازند . البته اگر خشكسالى و آفات نباتى روى آورد ، مشكلى بر مشكلات آنها افزوده خواهد شد .\r\n\r\nطبقات جامعه در عصر حاضر\r\nدر عصر حاضر نيز ، به كمك آمار و ارقام به اين واقعيت مىرسيم كه دنيا بنحو وحشتبارى به دو منطقهء فقير و غنى قسمت شده است . « در دنيايى كه ما زندگى مىكنيم . . . در حالىكه ميلياردها هكتار زمين قابل كشت براى تغذيهء انسانها ، دست‌نخورده وجود دارد و ميلياردها تن مواد معدنى قابل استفاده در دل اراضى ربع مسكون نهفته است ، و بشريت امروز براى رهايى از گرسنگى و فقر و بيسوادى از همهء عوامل انسانى و طبيعى برخوردار است ، دنيا به بدترين و غيراخلاقىترين تقسيمبنديهاى ژئوپولتيك تقسيم شده است .\r\n700 ميليون انسان در كشورهاى ثروتمند ، 85 درصد توليد جهانى را در اختيار دارند ، و 2300 ميليون انسان ، يعنى دو سوم سكنهء زمين ، در كشورهاى فقير ، فقط از 15 درصد توليد جهانى استفاده مىكنند .\r\nانسان امروز نه‌تنها اختلاف سطح زندگى و درآمد و رفاه را در داخل مرزهاى ملى خود احساس مىكند بلكه مىبيند كه در سطح جهانى نيز عدم تساوى با شدت تمام وجود دارد ، و مىبيند كه بين اختلاف سطح زندگى در مرزهاى داخلى و مرزهاى جهانى ، رابطهء نزديكى وجود دارد . . . نگاهى به وضع اقتصادى و اجتماعى هند امروز ، نشان مىدهد كه اصطلاح « در حال رشد » براى كشورى نظير هند و ساير ممالك آسيايى و افريقايى و امريكاى لاتين ، چه عنوان پوچى است . به عبارت ديگر ، تا بناى اقتصاد جهانى به اين وضع است كشورهاى عقب‌مانده نخواهند توانست به نسبت پيشرفتهاى كشورهاى صنعتى ، و آهنگ سرعت اين پيشرفتها ، خود را از حال عقب‌ماندگى به مرحلهء در حال رشد برسانند . ارقام رسمى هند حاكى است كه در اين كشور ، ده ميليون بيكار وجود دارد . اگر كارگرى در هند بيكار نباشد و در مزارع كار كند ، مزد او در ماه ، مبلغى در حدود سيصد تومان در سال است در حالىكه درآمد سرانه در امريكا در سال ، 4188 دولار است يعنى مبلغى متجاوز از 33 هزار تومان . . . » « 1 »\r\nپرزيدنت جانسون در جايى مىگويد ، ما آرزوى داشتن چيزى كه متعلق به ديگران است نداريم . وى در جاى ديگر ، يعنى در كمپ امريكايى استانلى واقع در كره ، خطاب به افسران و سربازان مىگويد : « فراموش نكنيد كه ما در برابر سه ميليارد نفر سكنهء روى زمين ، فقط 200 ميليون نفريم - آنها همان چيزهايى را مىخواهند كه ما داريم ، اما ما آن چيزها را به آنها نمىدهيم . » « 2 »\r\n\r\n\r\n","description":"","footnote":"\r\n( 1 ) . على اصغر حاج سيد جوادى ، ارزيابى ارزشها ، ص 76 - 173 ( به اختصار ) .\r\n( 2 ) . همان ، ص 44 .\r\n","page_name":" 204 ","page_number":212},
  {"content":"\r\n\r\n\r\nكار كشاورزان\r\nرابينو مىنويسد : « گيلك براى كار زياد به اندازهء كافى توانايى ندارد ، و اگر هجوم مردم طالقان ، قزوين و مخصوصا خلخال ، كه سالى هزار و پانصد تا دو هزار نفر براى جستجوى كار به گيلان مىآيند نبود ، مسألهء شخم كردن و آماده ساختن مزارع براى كاشت و حاصل‌بردارى مشكل بزرگى به وجود مىآورد . » « 1 » در مورد اخلاق مردم رابينو مىنويسد : « در دوره‌هاى فرمانروايان فاسد ، گيلكها مانند اكثر دهقانهاى ايران مردمى دروغگو ، حقه‌باز ، نالايق و پست بودند ؛ براى فرار از شكنجه‌هاى دايمى به نادرستى و نيرنگ متوسل مىشدند . » « 2 »\r\nرابينو در مورد غذاى مردم اين حدود مىنويسد :\r\n« در نظر مردم گيلان و مازندران ، نان غذاى ناسالمى محسوب مىشود . غذاى اصلى آنها عبارت است از چلو ( برنج پخته با آب ) و تكه‌اى ماهى شور . مصرف نان ، محدود به - مردمى است كه از خارج مىآيند . . . گيلكها مقدارى هم چيزهاى ديرهضم ، مانند ميوهء كال و كاملا طبيعى ، خربزه ، خيار ، كدو ، و ماهى شور ، ماهى دودى و غيره مصرف مىكنند ، و شايد اگر در غذا رعايت امور بهداشتى را مىكردند ، كمتر از تب رنج مىبردند . » « 3 »\r\n\r\nكشاورزان فارس\r\nحاجى پيرزاده در سفرنامهء خود ، مكرر از دزديها و سوء استفاده‌هاى كدخدايان خطهء فارس شكايت ، و كشاورزان فارس را تنبل و تن‌آسان معرفى مىكند :\r\n« . . . وضع رعيت و زارعين مملكت فارس اين است كه رعيت ابدا ميل ندارد كه زراعت بكند و تخمى بكارد و چيزى عمل بياورد . صاحب ملك و ارباب خيلى بايد زحمت بكشد و دقت نمايد و مواظبت كند و رعيت را وادار كند كه تخم بكارند و زراعت كنند . . . باوجودى كه . . . آب در همه‌جا وافر ، و زمينها به اندك شخصى زراعت مىشود و سودها مىتوان برد ، رعيتى كه مىتواند صد من تخم بكارد ، بيست من مىكارد و وقت خود را به تنبلى مىگذراند . . . رعيتها باغ درست نمىكنند و درخت ميوه ، كمتر مىنشانند . . . بخصوص درخت انگور كه بىآب و بيزحمت در همه‌جا مىتوان عمل آورد . . . اگر كسى بخواهد صد فرسخ در صد فرسخ در صحرا و كوه فارس درخت انجير و انگور بكارد ، به سهولت ممكن است ؛ چراكه كوههاى فارس همه يا درخت جنگلى است و زمين و هواى آنجا رطوبتى كه مناسب اشجار است دارد ، و درخت را سبز و شاد نگاه مىدارد . . .\r\nصدهزار حيف كه محرك و مشوق ندارند . صاحبان ملك بىمكنت ، و رعيتهاى آنجا تنبل و بى مروتند . . . » « 4 » حاجى پيرزاده از بىمروتى اربابان و فساد هيأت حاكمه و مظالم مأمورين ديوانى كه ريشهء اساسى بيعلاقگى كشاورزان به امور كشاورزى است ، سخنى نمىگويد . ولى نويسنده كتاب حاجىبابا تا حدى از خودخواهى زمامداران ايران سخن مىگويد :\r\n\r\nعدم توجه به منافع مردم\r\nنويسندهء كتاب حاجىباباى اصفهانى با عبارتى طنزآميز مىنويسد :\r\nبدان كه مردم ايران مثل زمين كشتزارند ، كه بىرشوه حاصل نمىدهند .\r\n\r\n\r\n","description":"","footnote":"\r\n( 1 ) . ه . ل . رابينو ، ولايات دار المرز ايران ، گيلان ، ترجمهء جعفر خمامىزاده ، ص 19 .\r\n( 2 ) . همان ، همان صفحه .\r\n( 3 ) . همان ، همان صفحه ( با اندكى تصرف ) .\r\n( 4 ) . محمد على پيرزادهء نائينى ، سفرنامهء حاجى پيرزاده ، به اهتمام حافظ فرمانفرمائيان ، ج 1 ، ص 58 - 57 ( به اختصار ) .\r\n","page_name":" 205 ","page_number":213},
  {"content":"\r\n\r\nقبل از به دست‌آوردن محصول ، بايد مايه گذاشت . فرنگيها مىگويند مقصودشان خير و صلاح مملكتشان است و بس ، اما اين سخن در پيش ما اهل ايران حرف مفت است .\r\nما هر خدمتى كه انجام بدهيم ، خواه من باشم و خواه شاه باشد ، فردا همين كه مرديم همه فراموش مىكنند و از ميان مىرود . كسى كه جانشين شاه مىشود براى آبادى خود ، تمام آباد كرده‌هاى پيشينيان را خراب مىكند و از بين مىبرد .\r\nچون بلاشك ، احدى در اين خاك به فكر خير و صلاح ملك و ملت نيست ديگر چه برسد به اينكه در اين راه فداكارى نمايد . از اين بيانات ، ذهنم روشن شد و پردهء غفلت از پيش چشمم برداشته شد . « 1 »\r\nدكتر فووريه فرانسوى پزشك ناصر الدين شاه نيز به ستمگرى مأمورين شاه و دولت اشاره مىكند و مىنويسد :\r\n\r\nقيام كشاورزان شهرستانك\r\nامروز ( 28 ذى الحجه 1307 ) اهالى شهرستانك با عملهء شاه ، كه مىخواهند جو مردم را براى دواب خود بگيرند ، به نزاع برخاستند .\r\nاين مردم دهاتى واقعا بدبختند چه علاوه برآنكه محصول ساليانه آنها تقريبا به كلى در زير چادرها نابوده شده ، يا دواب آرد و جو آنها را خورده‌اند ، باز آنچه را هم كه در خانه ذخيره كرده‌اند از آنها مىخواهند ؛ و در اين صورت ، معلوم نيست كه اين بينوايان چگونه خواهند توانست زنده بمانند . فى الواقع ، بايد كارد به استخوانشان رسيده باشد كه باوجود صبر و تحمل ذاتى و ترس از قدرت حكومت ، قيام كرده و با نوكران دولت دست بگريبان شده‌اند . » « 2 »\r\n\r\nسركشى رعايا :\r\n« در جلسهء 11 صفر 1325 تلگرامهايى از شهرستانها رسيده كه رعايا سركشى مىكنند . آقاى تقىزاده مىگويد : مقصود از سركشى رعايا گويا اين باشد كه اربابها و ملاكين مىخواهند سر رعايا را ببرند و آنها سرشان را هنگام بريدن عقب مىكشند ، و اين عمل به سركشى تعبير مىشود . » « 3 »\r\nناگفته نگذاريم كه انقلاب در وضع كشاورزان و كشاورزى ، در سراسر جهان بكندى صورت گرفت . پيرروسو مىنويسد « در نيمهء اول قرن نوزدهم . . . مادهء اصلى غذايى ، مانند گذشته ، همان نان بود و بس ، قسمت عمدهء فعاليت مردم ، صرف كشت غلات و حبوبات مىشد ، . . . در سال 1840 در صنعتىترين كشور جهان ، يعنى انگلستان 90 درصد از مردم ، بوسيلهء زراعت غلات ، در داخل مملكت تغذيه مىشدند ؛ ولى در تهيهء نان ترقيات بسيار حاصل شده بود .\r\nاز سال 1840 ، در فرانسه بر خمير نانوايى مقدارى مخمر مخصوص اضافه كردند دستگاههاى خميرگيرى مكانيكى همه‌جا متداول شد . . . دهقانان ديگر آن موجودات بدبخت و جاهلى نبودند كه كوركورانه ، از روشهاى قديم پيروى كنند . نه فقط بعد از انقلاب فرانسه ، شرايط زندگى دهقانان اصلاح شد و تغيير يافت ، بلكه گياه‌شناسان نيز بيش‌ازپيش به كار ايشان\r\n\r\n\r\n","description":"","footnote":"\r\n( 1 ) . ص 377 .\r\n( 2 ) . سه سال در دربار ايران ، ترجمهء عباس اقبال ، ص 206 .\r\n( 3 ) . ادوارد براون ، انقلاب ايران ، ترجمهء احمدپژوه ، ص 513 .\r\n","page_name":" 206 ","page_number":214},
  {"content":"\r\n\r\nعلاقه‌مند شدند . اهل علم كوشش مىكردند كه كيفيت محصول و بازده كار را اصلاح كنند .\r\nانواع گندم را مورد آزمايش قرار دادند و بهترين نوع آن را معين كردند . وسايلى برانگيختند كه گندم را بيش از ده سال در انبار حفظ كنند . كيفيت و كميت غذاى چهارپايان مورد مطالعه قرار گرفت . بعضى از دانشمندان چگونگى تغذيه و تنفس گياهان را مورد تحقيق قرار دادند ، و به اهميت و نقش كود در پرورش گياهان و درختان پىبردند . فن كشاورزى رو به ترقى نهاد .\r\nاولين مدرسهء كشاورزى در سال 1822 در فرانسه تأسيس شد . در انگلستان نيز فن كشاورزى سيرتكاملى خود را طى كرد . كشاورزان بجاى آنكه يك سال درميان كشت كنند « آيش » نوع كشت را تغيير دادند ، و اين روش به توسعهء گله‌دارى در سراسر اروپا كمك كرد . در نتيجهء افزايش كود حيوانى ، زراعت بنوبهء خود ، گسترش يافت . نژاد گاو و گوسفند از جهت كيفيت و كميت گوشت و پشم ، مورد مطالعه دقيق قرار گرفت . گاوآهن قديمى جاى خود را به نوعى گاوآهن مضاعف داد ، كه خيلى بهتر از سابق ، خاك را زيرورو مىكرد . استفاده از كود حيوانى و مواد آهكى مورد توجه قرار گرفت . از استخوان حيوانات بعنوان بهترين كود استفاده كردند ، و گرد آن را در مزارع و باغها براى تقويت زمين ، به كار بردند ، و كم‌كم كشاورزان به اهميت فسفر و پتاسيوم در تقويت زمين پىبردند . فضولات طيور را در كار كشاورزى مورد استفاده قرار دادند ، و براى تحصيل اين كالا به رقابت پرداختند .\r\nفكر مكانيكى كردن كشاورزى ، سبب گرديد كه بتدريج ماشينهايى اختراع كنند كه به يارى آن ، بتوانند زمين را شخم بزنند ، دانه بكارند ، علفهاى هرزه را خارج كنند ، درو كنند و حبوبات را بكوبند .\r\nبارور كردن زمينها و مزارع بوسيلهء كودهاى شيميايى و مكانيكى كردن كشاورزى ، اقدامات بسيار مفيدى بود ، ولى اگر نمىتوانستند كه درجهء رطوبت مزارع را تحت بازرسى قرار دهند ، و در مواردى كه آب زيادى در مزارع وجود داشت ، آن را خارج كنند ، و هنگامى كه آب كافى وجود ندارد ، به آن آب برسانند ، همه اين فعاليتها بى مورد بود ؛ و بازده كشاورزى افزايش نمىيافت . براى حل اين مشكل ، فن زهكشى را به كار بردند . اساس روش جديد اين بود كه با ايجاد لوله‌كشيهاى زيرزمينى ، كه تقاطع آنها متصل به يكديگر مىباشد ، آب را از مزارع خارج كنند . به اين تدبير ، خشك كردن مناطق باتلاقى عملى شد . با كمك دستگاههاى جديد ، سرزمينهاى خشك شده و مستعد كشاورزى توسعه يافت . پيش قدم اين كار ، هلنديها بودند ، بعدا ساير كشورها از هلنديها پيروى كردند .\r\nچون باد شديدى كه از جانب اقيانوس مىوزيد تپه‌هاى شنى را با سرعت 20 تا 25 متر در هر سال به طرف داخل پيش مىبرد ، در سال 1787 براى جلوگيرى از پيشرفت تپه‌هاى شنى به داخل ، شروع به كاشتن درخت كاج دريايى كردند ، و با اين تدبير هشتادهزار هكتار زمين را درخت كاج پوشيده شد .\r\nدر همين ايام ، در سراسر اروپا با حفر چاههاى آرتزين ، كوشش مىكردند كه مناطق خشك يا كم آب را از بىآبى نجات دهند . » « 1 »\r\n\r\n\r\n","description":"","footnote":"\r\n( 1 ) . تاريخ صنايع و اختراعات ، ترجمهء حسن صفارى ، ص 361 به بعد ( به اختصار ) .\r\n","page_name":" 207 ","page_number":215},
  {"content":"\r\n\r\nبه اين ترتيب ، از قرن هجدهم به بعد ، تلاش و كوشش غربيان در راه استفاده بيشتر از زمين و ديگر منابع طبيعى رو به فزونى نهاد .\r\n\r\nكشاورزان گيلان\r\nه . ل . رابينو در كتاب خود ، در مورد كشاورزان گيلان ، مىنويسد كه آنها « . . . در كار كردن روى زمينهايى كه به طبقهء مرفه يا متوسط تعلق دارد ، آزادند ، و طبق ميل خود ، رفتار مىكنند و به عنوان مزد ، سهم خوبى از محصول دريافت مىدارند . ملك يا خريدارى است يا موروثى . تنها مالكين در مقابل حكومت ، از نظر ماليات مسئوليت دارند . . . كارگرى كه شاخ و برگ درختان جنگلى را مىزند ، محصولش را با صاحب زمين تقسيم مىكند . براى كشت توت ، مالك نهال را مىخرد ، و چون پس از چند سال ، شروع به جمع‌آورى ابريشم مىشود ، دهقانى كه كرم ابريشم پرورش مىدهد ، يك‌سوم محصول را دريافت مىدارد . . . براى توت‌زار سهم مالك يك سوم است . . . دهقان ، اجاره‌اى براى كلبهء خود نمىپردازد . گاوها و گوسفندان آنها در زمينهايى كه زير كشت نباشد ، به آزادى چرا مىكنند . آنها مىتوانند درختان جنگلى را در قسمتى از ملك خود ، كه زير كشت نرفته است ، قطع كنند و به سود خود بفروشند . آنها بىآنكه كسى مزاحمشان شود ، زغال درست مى - كنند . دهقانان مىتوانند در اطراف كلبهء خود ، سبزى بكارند و آنها را به نفع خود بفروشند . . .\r\nگاهى مالكين در اثر تحميلات مالياتى ، ناگزير مىشوند به كشاورزان فشار وارد آورند ، و آنان را مغبون كنند . گاه كشاورزان در زير فشار نرخ سنگين بهره از پا در مىآيند ، و يا در اثر وضع بد محصول ، ناچار مىشوند تا دهكده را ترك گويند . » « 1 »\r\nرابينو مىنويسد : « كشاورزان سالها ، صبحها كدوى آب‌پز مىخورند ، ولى حالا چاى شيرين مىخورند . سماور ، چراغ نفتى ، فنجان ، ليوان ، تشك ، لحاف ، كه سابقا در دهات گيلان ديده نمىشد ، امروز از اشياء ضرورى است . . . كشاورزان بر خلاف شهريها ، جرأت و قوت فوق العاده دارند . در تابستانها باهم كشتيهاى دوستانه برقرار مىكنند و در زمستان ، وقتشان به شكار گراز مىگذرد . . . » « 2 »\r\nدهاتيهاى گيلان براى تهيهء لباس خود ، كه معمولا از عرقچين يا شبكلاه نمدى ، پيراهن از پارچهء آبى كلفت كه تا ناف آنها مىرسد ، و شلوارهاى تنگ تشكيل شده است هزينهء ناچيزى متحمل مىشوند . در زمستان ، شلوارشان را از پارچه‌اى به نام شال ، كه بيش از كتان . . . مقاومت دارد ، تهيه مىكنند و نيمتنهء كوچكى هم از همان نوع مىپوشند . ساق پاى خود را با نوارى به نام « پاتاوه » مىپيچند . كفش آنها صندل يا چاروق يا چموش است كه از پوست دباغى شده مىسازند و با تسمه‌اى به مچ پاى آنها بسته مىشود . » « 3 »\r\nايوانف در تاريخ معاصر ايران ، مىنويسد : « در آغاز قرن بيستم ، ايران به صورت يك كشور كشاورزى باقىمانده بود . از مجموع جمعيت كشور ، كه تقريبا 9 يا 10 ميليون نفر بود ، بيش از نصف عدهء آن را روستائيان تشكيل مىدادند ، و قريب يك چهارم سكنهء ايلات كوچ -\r\n\r\n\r\n","description":"","footnote":"\r\n( 1 ) . ولايات دار المرز ايران ، گيلان ، پيشين ، ص 6 - 21 ( به تناوب و اختصار ) .\r\n( 2 ) . همان ، ص 16 ( با تصرف ) .\r\n( 3 ) . همان ، ص 18 .\r\n","page_name":" 208 ","page_number":216},
  {"content":"\r\n\r\nنشين بودند ، كه بطور عمده در حالت كوچ‌نشينى ، به دامدارى اشتغال داشتند و عبارت بودند از : كردها ، لرها ، قشقائيها ، بلوچها ، تركمنها ، عربها و غيره ؛ و يك پنجم كل جمعيت ، از تنى چند از كدخدايان\r\nساكنان شهرها و منجمله شهرهاى كوچك ، كه آنان نيز به امور كشاورزى مىپرداختند ، تركيب مىيافت . به اين ترتيب ، بيش از سه چهارم جمعيت ايران به امر كشاورزى و دامدارى مشغول بودند . » « 1 »\r\nبه نظر ايوانف : « در قرن بيستم ، در ايران ، اقتصاد جنسى و طبيعى و صنايع دستى در روستاها رونق داشت . علاوه بر كشت و زرع و دامدارى ، بسيارى از زارعين و افراد كوچ‌نشين به صنايع خانگى اشتغال داشتند و به نساجى ، قاليبافى ، و تهيهء ابريشم و غيره مىپرداختند .\r\nدر شهرها ، حرفه و صنعت كه نظام صنفى را حفظ كرده بود ، برمبناى كار دستى استوار بود و رونق و توسعهء فراوان داشت ؛ ولى بعدا در اثر سيل كالاهاى خارجى به ايران ، صنايع دستى رو به تعطيل نهاد ، و كارگاههاى ايرانى ناچار شدند كار خود را تعطيل و آوارهء شهرها شوند . » « 2 »\r\nايوانف مىنويسد : « اشكال عمدهء مالكيت ارضى در ايران عبارت بود از : 1 . خالصه يا اراضى دولتى ، 2 . اراضى متعلق به مالكان جزء ، 3 . زمينهاى متعلق به فئودالها و خوانين و سران قبايل كوچ‌نشين و زمينهايى كه به صورت تيول توسط شاه بخشيده شده بود ، 4 . زمينهاى\r\n\r\n\r\n","description":"","footnote":"\r\n( 1 و 2 ) . ترجمهء على اصغر چارلاقى ( قبل از انتشار ) ، ص 4 دستنويس .\r\n","page_name":" 209 ","page_number":217},
  {"content":"\r\n\r\nموقوفه كه عملا در اختيار روحانيان قرار داشت ، 5 . زمينهاى ملكى و اربابى ، 6 . زمينهاى عمومى ، 7 . زمينهاى خرده‌مالكى كه به افراد مختلف از جمله روستاييان تعلق داشت .\r\nدر اوايل قرن بيستم ، به علت اعطاى اراضى خالصه به صورت تيول ، و به فروش رسانيدن قطعاتى از آنها ، از مقدار اين گونه اراضى كاسته شد .\r\nاملاك اشراف فئودال و خوانين ، از جمله ، از طريق غصب و تصاحب قطعات متعلق به خرده‌مالكان و زارعين ورشكسته ، توسعه مىيافت ؛ و نيز افرادى كه مىترسيدند مايملكشان توسط شاه غصب يا مصادره شود ، زمينهاى خود را وقف مىكردند . به علت ضعف بورژوازى ، زورمندان ذخاير خود را به مصرف خريد زمين مىرسانيدند . تقسيم محصول بين مالك و زارع ، براساس فرمول قديمى « زمين ، آب ، بذر ، دام كاركن ، و دستهاى كارگر » صورت مىگرفت .\r\nزارعى كه فاقد زمين و آب بود و اكثرا بذر و دام كاركن نيز نداشت ، مجبور بود از 1 / 2 تا 4 / 5 مجموع محصول را به مالك زمين بدهد . بعلاوه زارعين مجبور بودند مرغ ، تخم‌مرغ ، روغن ، و سبزيجات مورد نياز مالك را تأمين كنند و به مأمورين دولت هدايايى بدهند . شيوهء كار كشاورزى سخت ابتدايى بود ، خيش چوبى ، دنده ماله يا شنكش چوبى كه دندانه‌هاى آن سنگين و بندرت آهنى بود ، و نيز كلوخ‌كوب و بيل ، ابزارهاى عمدهء كشاورزى را تشكيل مىدادند .\r\nكشاورزان فاقد هرگونه حقوق سياسى ، اجتماعى ، و قضايى بودند . مالكان و حكام محلى از اعمال هرگونه ظلم و ستمى در حق آنان فروگذار نمىكردند .\r\n. . . در سال 1905 ، اهالى قوچان به علت خشكسالى ، نتوانستند ماليات خود را بدهند .\r\nحاكم قوچان بجاى ماليات ، 300 دختر قوچانى را ( از قرار هر دخترى بجاى 12 من گندم ) از اهالى گرفت ، و به خوانين تركمن فروخت . ناظم الاسلام مىنويسد : بسيارى از كشاورزان از گرسنگى مىمردند . » « 1 » بعد از انقلاب مشروطيت چنان كه انتظار مىرفت وضع كشاورزان بهبود كلّى نيافت . دوام رژيم ارباب و رعيتى و مظالم مأمورين دولت و ژاندارمها مانع اساسى در راه تكامل اجتماعى و اقتصادى كشاورزان بود ، ولى چنان كه مىدانيم پس از انقلاب شاه و مردم راه براى پيشرفت كشاورزى و كشاورزان هموار گرديد .\r\n\r\nقسمت سوم : تاريخچه‌اى از رستنيهاى ايران\r\nخواجه رشيد الدين فضل اللّه غير از كتب سودمند تاريخى اثرى به نام كتاب الاخبار و الآثار از خود به يادگار گذاشت كه اكنون قسمتهايى از آن باقى است . در اين كتاب دربارهء فصول ، گرما و سرما ، فلاحت ، آبيارى ، امراض نباتات ، معدنيات و غيره مطالب سودمندى نوشته شده و تا حدى وضع اقتصادى كشاورزان آن ايام را روشن مىكند . وى در اين كتاب ، تحت عنوان « كتان » مىنويسد :\r\n« هرچند كتان قونيه بدنام است و زود پاره مىشود ، ليكن آنچه باريك است و به شيوهء روسى مىبافتند ، بسيار بهتر از روسى مىباشد . چنان كه بشويند بهتر و نرمتر شود ، و تخم آن در تبريز و سلطانيه\r\n\r\n\r\n","description":"","footnote":"\r\n( 1 ) . همان ، ص 7 به بعد .\r\n","page_name":" 210 ","page_number":218},
  {"content":"\r\n\r\nكشته و رسته شده و مىبافند و بازديد شد . » در وصف چاى ، مىگويند : « . . . در بعضى ولايات چنين باشد و در كوهها و صحرا و بيشه‌ها از آن مىباشد . درخت آن به قدر درخت مورد مىباشد و برگ آن مانند برگ انار ؛ كوچكتر و رنگ برگ آن تمامت سبز ، و برگ آن مىچينند و آن را پخته مىكنند و در آفتاب انداخته خشك مىكنند . . . و بسيار خورند و متاعى خوب و نفعى بسيار از معاملات آن حاصل شود . . . »\r\nدر اين كتاب ، اطلاعات اقتصادى سودمندى دربارهء ابريشم و كاغذچين نيز ديده مىشود ، و علاوه بر برگ اشجار و نباتات و بقولات ، از گلهاى مختلف و تاريخ هر درخت و ميوه و طرز كاشتن و باردادن و پيوندزدن و خواص و فوايد هر گياه و محصول ، مطالب گرانبهايى ذكر مىكند . همچنين راجع به دفع آفت نباتات و زراعت نيز تذكراتى داده شده است . خواجه - رشيد الدين فضل اللّه ، ضمن مكتوب شمارهء 33 كه به عنوان خواجه مجد الدين ، پسر خود ، نوشته ضمن صورت ملتمسات و مطالبات خود از ممالك مختلف ، از مقدار معتنابهى ميوه‌هاى رطب و يابس و موادى كه ارزش طبى دارد نام مىبرد ؛ نظير :\r\nصندل ، عنبر ، عود ، زباد ، مشك ، زعفران ، عرق قداح ( ؟ ) قاروره ، كافور و عرق گل كابه ( ؟ ) به مقادير مختلف ، مطالبه شده است . همچنين تحت عنوان مأكولات و فواكه ، مقادير زيادى رطب : انار ، سيب ، انگور ، امرود ، سفرجل ، هندوانه ، خربوزه ، آلو ، شفتالو از نقاط مختلف كشور به عهدهء اشخاص حواله شده است .\r\nو بعنوان يابس : آلو ، آلوچه ، عطوس ؟ قيسى ، زردآلو ، مويز ، قشمش ، شفتالو ، عناب ، انجير ، قسب ، بسر ، سنجد ، كنار .\r\nو بعنوان حموضات : سماق ، حب الرمان ، تمر ، نارنج ، ليمو ، ترنج ، مركب ، دنبلى ، ليموشيرين ، آب نارنج ، آب ليمو ، آب حماض ، آب مركب ، آب دنبلى ، آب ترنج ، زرشك ، آبغوره ، غوره ، آبكامه ، زعاق ، سركهء هندى ، سركهء عاديه به مقادير زياد مطالبه شده است .\r\nناگفته نماند كه در صورت ملتمسات ، تعداد 1300 نفر غلمان و 500 نفر بعنوان مزارعان فتحاباد و 100 نفر براى رشيدآباد ديده مىشود .\r\nاستاد پورداود در كتاب هرمزنامه ضمن بحث در پيرامون واژه‌هاى فارسى ، از بعضى نباتات و سوابق تاريخى آنها سخن مىگويد كه با رعايت اختصار قسمتهايى از تتبعات گرانبهاى استاد فقيد را در اينجا نقل مىكنيم :\r\n\r\nنيشكر :\r\nواژهء شكر با خود نيشكر از هند به ايران آمد و با اندك تغييرى در زبانهاى ديگر راه يافت .\r\nدر قرن دوازده ميلادى ، هنگام جنگ صليبى ، شكر را از سوريه به اروپا بردند . ايران پس از هند ، در كشت نيشكر و ساختن شكر دومين سرزمين است و ظاهرا قرنها پيش از ميلاد مسيح ، استفاده از آن در ايران معمول بود ؛ و مناطق خوزستان و مازندران براى كشت اين گياه مناسب بود . نظامى در شيرين‌وخسرو مىگويد :\r\n مگو شكر حكايت مختصر كن * چو گفتى سوى خوزستان گذر كن \r\nولى امروز ، چنان كه مىدانيم ، قند و شكر را از چغندر مىگيرند و از اين گياه ( چغندر )\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nدر كتاب الابنيه عن حقايق الادويهء ابو منصور ياد شده است ، و از آن ، قرنها استفاده شايانى نمى - شد ؛ يعنى فقط آن را مىپختند و به نام « لبو » مىخوردند . در سال 1747 ميلادى ، يك شيميدان از شهر برلين ، به وجود شكر در اين گياه پىبرد . پس از او ، يك شيميدان آلمانى ديگر به نام « آخارد » در سال 1801 موفق گرديد نخستين كارخانهء قندسازى را بسازد . از اين پس ، با انتخاب تخم چغندرهايى كه شيرين‌تر بود ميزان شكر در چغندر به حدود 20 درصد رسيد .\r\nدر آغاز قرن بيستم ، مصرف شكر در جهان 11 ميليارد كيلو بود كه 5 ميليارد آن از نيشكر و بقيه از چغندر تأمين مىشد .\r\n\r\nبرنج :\r\nبرنج يا « كرنج » به عقيدهء عده‌اى از گياهشناسان ، نخست در چين روييده ولى به مملكت ما از راه هندوستان رسيده است . از اين‌رو ، نامش هندى است . از بعضى مدارك برمىآيد كه نزديك پنجهزار سال است كه در چين به كشت برنج اشتغال دارند ، ولى تاريخ استفاده از اين گياه در سرزمين ايران بطور دقيق معلوم نيست ؛ ظاهرا از دورهء هخامنشيان ، استفاده از آن معمول بوده است . غير از برنج خوراكى ، در كتب طبى قديم ، از دارويى كه « برنج » خوانده مىشود ياد شده ، و آن را داروى كرم ، مخصوصا كرم كدو ، خوانده‌اند . در كتب تاريخ قديم ، غالبا برنج خوراكى را « كرنج » خوانده‌اند ؛ ولى ابو اسحاق شيرازى ، كه ظاهرا در 830 در شيراز در گذشته ، همواره اين گياه را برنج مىخوانده ، از جمله گفته است :\r\n ز هر نعمت كه بر خوان آفريدند * برنج زرد سلطان آفريدند \r\nابن حوقل ، كه در سال 340 هجرى هنوز زنده بود ، در سخن از خوزستان چنين گويد :\r\n« مردم خوزستان از همه‌گونه دانها برخوردارند ؛ چون گندم و جو و باقلى . برنج نزد آنان فراوان است ؛ آنچنانكه آن را آسيا كرده با آردش نان پزند و خورند ، و اين خوراك آنان است . . . »\r\n\r\nنارنج و ليمو :\r\nامروزه در فارسى رايج ، كلمهء « مركبات » به هيأت جمع ، به همهء درختها و ميوه‌هاى از نوع پرتقال و نارنج و نارنگى و بادرنگ و ليمو و جز اينها اطلاق مىشود در نوشته‌هاى كم‌وبيش قديم فارسى ، چند جايى به نظر نگارنده رسيده كه همين كلمه به هيأت مفرد « مركب » ياد گرديده است . ناصر خسرو در سفرنامهء خود ، در سخن از مصر ، گويد : « روز سيم ديماه قديم از سال 316 عجم ، اين ميوه‌ها و سپر غمها به يك روز ديدم كه ذكر مىرود و هى هذه : گل سرخ ، نيلوفر ، نرگس ، ترنج ، نارنج ، ليمو ، مركب ، سيب ياسمن ، شاه سپرغم ، به ، انار ، امرود ، خربوزه ، دستنبويه ، موز ، زيتون ، بليلهءتر ، خرماى تر ، انگور ، نيشكر ، بادنجان ، كدوى تر ، ترب ، شلغم ، كرنب ، باقلاى تر ، خيار ، بادرنگ ، پياز تر ، سير تر ، جزر ، چغندر . هركه انديشه كند كه اين انواع ميوه و رياحين ، كه بعضى خريفى و بعضى ربيعى و بعضى صيفى و بعضى شتوى ، چگونه جمع بوده باشد ، همانا قبول نكند ؛ فاما مرا در اين غرضى نبود . ننوشتم الا آنچه ديدم . . . » حمد الله مستوفى در نزهة القلوب ، كه در سال 680 هجرى نوشته ، دربارهء آمل مىنويسد : « . . . مجموع ميوه‌هاى گرمسيرى و سردسيرى از لوز و جوز و انگور و خرما و نارنج و ترنج و ليمو و مركب و غيره فراوان باشد . » شعراى فارسى گاه در آثار خود نامى از « مركبات » برده‌اند :\r\n اگر تندبادى برآيد ز كنج * به خاك افكند نارسيده ترنج \r\nفردوسى\r\n\r\n","description":"","footnote":"","page_name":" 212 ","page_number":220},
  {"content":"\r\n\r\n مباش مادح خويش و مگوى خيره مرا * كه من ترنج لطيف و خوشم تو بيمزه تود \r\nناصر خسرو\r\nدر آثار تاريخى ، ضمن بحث از شهر پارس ، آمل ، تبرستان ، فسا ، و سارى از ترنج و نارنج ياد شده است .\r\nاگر به عقب برگرديم ، و آثار دورهء ساسانيان را از نظر بگذرانيم ، در فصل 27 بند هشن يا « دين آگاسى » در پارهء 23 مىنويسد كه ميوه‌هاى عمده 30 گونه است ؛ ده نوع آنها مانند انجير ، سيب و اترنگ ، انگور ، توت ، امرود ( گلابى ) و غيره بيرون و اندرون آنها قابل خوردن است ؛ ده نوع ديگر فقط بيرون آنها خوردنى است ، مانند خرما ، شفتالو ، زردآلو ، و ده نوع ديگر فقط اندرون آنها خوردنى است ، چون بادام ، انار ، نارگيل ، فندق ، شاه‌بلوط ، پسته و غيره .\r\nدر اين ميوه‌ها ، بادرنگ ، كه همان ترنج است ، نيز ياد شده است ، از نارنگى و پرتقال در نوشته‌هاى قديم فارسى نام و نشانى در دست نيست .\r\n\r\nبنگ :\r\nبنگ گياهى است كه در ايران سابقهء چند هزار ساله دارد ؛ در اوستا از اين دارو ياد شده ، و در يكى از فصول آن مىگويد : « اگر كسى به كنيزكى خردسال يا بزرگسال ، خواه نامزد شده يا نامزد نشده ، نزديكى كرد و او را آبستن ساخت ، نبايد آن كنيزك را از شرم مردم با بنگ يا يكى از داروهاى ديگر وادار به سقط جنين كند . اگر چنين كرد ، مرد و كنيزك و پيرزنى كه اين دارو را به كار برده بزهكارند . » در بعضى از كتب ، شوكران با بنج مشتبه شده ؛ براى اينكه گياه اخير و تخم آن ، مانند بنج و تخم آن بذر البنج ( بنگ‌دانه ) مخدر و مسكر است .\r\nبنگ در برانگيختن افكار گوناگون و ايجاد خنده بىاندازه ، بسيار مؤثر است .\r\n\r\nكوكنار :\r\nاز كوكنار « افيون » به‌دست مىآورند . اين مادهء مخدره رقيب بنگ است . استفاده از ترياك يا افيون سابقه‌اى كهن دارد . اصل اين لغت ، يونانى است و به معنى پادزهر است . سعدى گويد :\r\n زهر از جهت تو عين داروست * زهر از قبل تو ، محض ترياك \r\nحافظ گويد :\r\n دل ما را كه ز مار سر زلف تو بخست * از لب خود ، به شفاخانهء ترياك انداز \r\nدر نظر اروپاييان ، ترياك معجونى است كه از چند دارو تركيب شده و بعضى طالب آن هستند . در قانون ابن سينا ، مكرر از افيون و خواص دارويى آن ، سخن رفته است ، و آن را دارويى مخدر و سست‌كننده و خواب‌آور خوانده‌اند . انورى مىگويد :\r\n جايى رسيده بأس تو كز بهر خواب امن * بگرفته فتنه را هوس كوك و كوكنار \r\n* * *\r\n از آن افيون كه ساقى در مىافكند * حريفان را نه سر ماند و نه دستار \r\nاستاد پورداود در هرمزنامه مىنويسد : افيون كه يكى از گزندهاى اهريمنى است ، در همان نخستين سدهء هجرى با عربها به ايران درآمد ، و در دومين قرن ، به هند رسيد ، و در دو قرن ديگر ، به چين روى آورد . امروز ، گياه دوزخى كوكنار ، هرچند گل آن بسيار زيباست ، در اين سه كشور كشت مىشود . در روزگاران پيش ، افيون آسياى كوچك نامبردار بود . اكنون هم\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nتركيه يكى از سرزمينهاى كوكنارخيز است ؛ در هريك جريب خاك ميهن ما به اندازه‌اى كوكنار پرورش مىشود كه ده تا 18 كيلوگرام ترياك به دست مىآيد . اگر از اين زهر جان‌ستان چشم بپوشند و بگذارند ميوهء آن يا خشخاش برسد ، مىتوان از هريك جريب هزار تا 1500 و دوهزار كيلوگرم روغن خشخاش به دست آورد كه روغنى است بسيار خوشمزه و گوارا .\r\nاز سه قرن پيش از ميلاد مسيح ، پزشكان يونانى افيون را مىشناختند و جزو داروها به‌كار مىبردند ، و از گزند آن سخن مىگفتند . با اينكه ترياك هرجا رفته به نام داروى درد پذيرفته شده ، اما پس از چندى ، حيات هزاران هزار مردم را بر باد داده است . در منابع قديم تاريخى ، سخنى از كشيدن ترياك به ميان نيامده است ، بلكه صحبت از افيون خوردن است . بايد دانست كه كشيدن ترياك به معنى دودكردن آن ، مانند كشيدن بنگ و چرس ، پس از پيدايش امريكا و شناختن سيگار رواج يافته . در چين ، از قرن 17 ميلادى ، كشيدن ترياك آغاز شد . در ايران نيز اين عادت زشت از اواخر قرن هفدهم ، بوسيلهء زائرينى كه به مشهد مىآمدند ، در خراسان معمول گرديد ، و بتدريج ، دامنهء اعتياد آن وسعت گرفت ؛ به طورى كه در نيمهء اول قرن نوزدهم ، در سراسر ايران ، عده‌اى به اين بلاى مهلك معتاد بودند .\r\n\r\nذرت ، گاورس ، ارزن :\r\nگياه و دانه‌اى كه امروز ذرت ناميده مىشود ، نخست از امريكا به ساير نقاط جهان رسيده است ، و اكنون ، مانند گندم ، جو ، چاودار ، جو دوسر ، برنج ، ارزن ( گاورس ) وسيلهء زندگى تودهء كثيرى از مردم محسوب مىشود .\r\nدر پايان قرن پانزدهم ميلادى ، ذرت به‌دست پرتغاليها به هند رفت ، و در حدود سال 1540 م . از راه تبت ، از هند به چين درآمد ، و بعد به دستيارى بازرگانان پرتغالى ، در زمان حكومت صفويه ، وارد ايران گرديد : در نوشته‌هايى كه از نويسندگان ايرانى و عرب باقى است ، غالبا از ذرت ، يا ارزن و گاورس سرزمينهاى مختلف آسيا و افريقا ياد شده است ؛ ولى به عقيدهء محققين ، آن ذرت با ذرتى كه امروز مورد استفاده است ، فرق كلى دارد .\r\nارزن و گاورس از گياهانى است كه از روزگار قديم مورد استفادهء ملل باستانى بوده ، امروز در ايالت پهناور كرمان ، خوراك اكثر مردم ، نان ارزن است .\r\n\r\nلادن :\r\nدر كتب ادويهء مفردهء قديم ، لادن بعنوان يك نوع دارو خوانده شده و سابقه‌اى بس كهن دارد ، و مراد سعدى از اين شعر :\r\n بوى بهشت مىگذرد يا نسيم باغ * يا نكهت دهان تو يا بوى لادن است \r\nهمان « لادن » مورد بحث است .\r\nگل زيبايى كه امروز در باغها زينت‌بخش گلشن است گياهى است نورسيده ، و پس از كشف امريكا ، مانند آهار و آفتاب‌گردان به ايران رسيده است .\r\n\r\nسيب‌زمينى :\r\nديگر از گياهانى كه از امريكا به ايران رسيده و در اينجا نام ايرانى يافته ، سيب‌زمينى ، گوجه‌فرنگى ، و بادام‌فرنگى ( يا پستهء زمينى ) است . . . در ميان اين گياهان سيب زمينى امروز مايهء زندگى هزاران هزار مردم گيتى است .\r\nدر كتاب المآثر و الآثار ، كه در چهلمين سال پادشاهى ناصر الدين شاه ، نوشته شده آمده است كه اين گياه امريكايى ، در عهد فتحعلى شاه ، توسط سرجان ملكم ( نويسندهء تاريخ ايران ) ،\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nدر ايران مورد استفاده قرار گرفته است ؛ يعنى 250 سال پس از شناخته‌شدن آن در اروپا در ايران شناخته شده است . استاد پورداود مىنويسد : « گويند فتحعلى شاه ( 250 - 1212 هجرى قمرى ) ، پادشاه بلندريش و كوتاه خود ، به ملكم گفت : اگر سيب‌زمينى را در كشور خود رواج دهيم ، پادشاه تو در پاداش به ما چه خواهد داد ؟ »\r\n« سيب‌زمينى تازه‌ترين چيزى است كه به خوراك اغلب مردم جهان اضافه گرديده است .\r\nسيب‌زمينى را سرخپوستان در قسمت جنوبى فلاتهاى مرتفع امريكا و جاهايى كه آب‌وهوا براى كشت غلات سرد بود ، به‌عمل مىآورند . اسپانيوليها در قرن شانزدهم ، آن را با خود به اروپا آوردند . بعدا ايرلنديها به كشور خود برده و محصول كلانى به‌دست آوردند . . . » « 1 »\r\n\r\nگوجه‌فرنگى :\r\nكه ميوه‌اى سودمند و گواراست ، از نيمهء قرن 16 در اروپا شناخته و بين ملل مختلف ، به اسامى گوناگون معروف شد . بعضى آن را سيب زرد برخى سيب بهشت و بعضى ديگر او را سيب عشق خواندند . و اعراب آن را طماطه مىگويند . كلمهء « فرنگى » به - بسيارى از گلها و ميوه‌ها و تره‌بارها كه بتازگى از كشورهاى ديگر به ايران آمده اضافه گرديد .\r\nدر كتاب المآثر و الآثار فهرستى از اين نوع به چشم مىخورد : هميشه‌بهار فرنگى ، بنفشهء فرنگى ، داودى فرنگى ، قرنفل فرنگى ، لالهء فرنگى ، نيلوفر فرنگى ، انجير فرنگى ، نخود فرنگى ، لوبيا فرنگى خيار فرنگى ، چغندر فرنگى ، كاهوى فرنگى ، گوجه فرنگى ، سيب‌زمينى فرنگى ، كرفس فرنگى ، بادنجان فرنگى ، تربچهء فرنگى ، هويج فرنگى ، ترشك فرنگى ، كنگر فرنگى . اخيرا به اين فرنگيها تره‌فرنگى ، توت فرنگى و فلفل فرنگى را بايد افزود . پورداود در پايان اين بخش مىنويسد كه كلمهء فرنگى را ظهير فارابى ، از گويندگان قرن ششم هجرى ، به كار برده است :\r\n گرفتارم به دام چين زلف عنبرين مويى * فرنگى زاده شوخى ، دلبرى زنار گيسويى \r\n\r\nپستهء زمينى :\r\nديگر از گياهانى كه از امريكا به ايران رسيده ، و نام فارسى يافته است ، پستهء زمينى است . اين گياه ، كه به نام بادام زمينى و بادام شاهى نيز خوانده مىشود ، از سرزمين برزيل است ، و داراى طعم گواراست . پستهء زمينى را بعضى بوداده مىخورند ، برخى ديگر ، آن را مىپزند ، و جمعى با آن ، نان تهيه مىكنند . روغن دست اول آن ، مانند روغن زيتون ، مأكول و خوردنى نيست ؛ و روغنى كه در دست دوم از آن تهيه مىشود ، براى صابون به‌كار مىرود ؛ و روغن دست سوم آن براى رنگ و روغن نقاشى و ابزار ماشين به‌كار مىرود . ذرت ، لادن ، گل آهار ، آفتابگردان ، سيب‌زمينى ، گوجه‌فرنگى ، پستهء زمينى ، كه در گفتارهاى پيش از آنها يادشد ، و توتون از گياهانى هستند كه از امريكا به ايران آمده و در ايران ، بمناسبتى ، نام فارسى يافته‌اند .\r\nو اما گياهانى كه به همان نام بومى امريكايى مشهور شده‌اند ، عبارتند از : آناناس ، كاكائو ، كائوچوك ، كوكائين ، گنه‌گنه و چند رستنى ديگر ، امريكايى .\r\nآناناس در سال 1514 از امريكا به آسيا آمده است . اين ميوه خيلى خوش‌طعم ، و در بعضى مناطق مساعد ايران قابل كشت است . كاكائو محصول درختى است كه در مكزيك به نام  Kakauat  خوانده مىشود ، و شيرينى كه از دانهء آرد شدهء آن پخته مىشود ، تهوكلات مىنامند\r\n\r\n\r\n","description":"","footnote":"\r\n( 1 ) . جغرافياى اقتصادى جهان ، پيشين ، ص 158 .\r\n","page_name":" 215 ","page_number":223},
  {"content":"\r\n\r\nكه از سال 1620 از اسپانيا به بخشهاى ديگر اروپا رسيده است .\r\n\r\nكائوچوك :\r\nصمغى است كه از بسيارى از درختان امريكا و آسيا و افريقا به‌دست مى آيد ، و آن مادهء چسبناك و كشدارى است كه از شكافى كه به درخت داده مىشود ، فرو مىريزد .\r\n\r\nكوكائين :\r\nدارويى است و از برگهاى كوكا گرفته مىشود ؛ و درخت آن در امريكاى جنوبى فراوان است ، و بلندى درخت تا 5 متر هم مىرسد . از اين درخت و برگهاى آن دواى كوكائين گرفته مىشود كه براى رفع دل‌درد و بيحس‌كردن موضع جراحى به‌كار مىرود ، ولى امروز ، از اين دارو عده‌اى ، مانند مرفينيها ، سوء استفاده مىكنند .\r\n\r\nگنه‌گنه :\r\nاين دارو نيز از پوست درختى است كه در امريكاى جنوبى مىرويد . درخت گنه‌گنه داراى گلهاى رنگارنگ ، و پوست آن داراى دواى گنه‌گنه است كه علاج بيمارى است .\r\nبوميان امريكايى از خاصيت دوايى گنه‌گنه آگاه بودند ؛ چنان كه يكى از عيسويان در آنجا مبتلا به مالاريا گرديد و به دست بوميان علاج يافت ، و اين جريان ، سبب انتشار اين دارو در سراسر اروپا گرديد ؛ و بالاخره ، لوئى چهاردهم را با همين دارو از مالاريا نجات دادند ، و به كشت درخت آن در مناطق مساعد ، همت گماشتند ؛ بطورى كه در سال 1886 سبلان بتنهايى بيش از 7 ميليون كيلو پوست گنه‌گنه به لندن فرستاده جوهر گنه‌گنه را براى معالجهء تب به‌كار مىبرند .\r\n\r\nتنباكو :\r\nتنباكو نيز يكى از گياهانى است كه از سرزمين امريكا به ايران رسيده و در ميهن خود ، در عداد گياهان مقدس به‌شمار مىرفت ، بطورى كه مدتها امريكاييها بسته‌هاى بزرگ تنباكو را با برگ و ساقه و ريشه روى هم انباشته آتش مىزدند و در اطراف دود انبوه آن ، شادمانى و پايكوبى مىكردند و مدتها براى مبارزه با دشمن ، نوك سلاح خود را به زهر تنباكو آب مىدادند .\r\nهيچيك از گياهان امريكايى ، مانند تنباكو ، توجه جهانيان را به خود جلب و در سراسر جهان رخنه نكرده است . در نيمهء دوم قرن 16 ، اين گياه به اروپا راه يافت و در سال 1605 ، در قسطنطنيه و مصر و هند كم‌وبيش شناخته شده بود . تنباكو ابتدا در اروپا داروى درد بود . انفيه كردن ، و جويدن برگهاى آن ، كار اروپاييهاست ، ولى ديرى نگذشت كه كشيشان به تكفير سيگاركشان پرداختند ، مخصوصا در روسيه و عثمانى معتادين را سخت شكنجه مىدادند و از شهر و ديار خود تبعيد مىكردند . غازى سلطان مراد رابع سلطان متعصب عثمانى ، به فتواى آخوندهاى ترك در سال 1633 ميلادى ، سزاى چپق‌كشيدن را مرگ دانست ؛ بطورى كه هزاران نفر در آن سرزمين ، به اين جرم ، جان خود را از دست دادند . ولى اين تدبير مؤثر نيفتاد ، و به گفتهء استاد پورداود : « چون از گوش و بينى و لب و سربريدن و تازيانه‌زدن و از شهر و خانه و زندگى دوركردن سودى نديدند ، اين سزاها را به جريمهء مالى مبدل كردند . »\r\nرفته‌رفته آن را هم به نام خراج دريافت كردند ؛ امروز در بسيارى از كشورها « خراج تنباكو » يكى از درآمدهاى بزرگ دولتى است .\r\nتنباكو بوسيلهء پرتغاليها به ايران رسيد ( در حدود سال 1590 ) آنچه مسلم است ، در زمان سلطنت شاه عباس ، تنباكو در ايران رواج داشت . در زمان صفويه ، به حكايت اسناد و مدارك موجود ، قليان و چپق‌كشيدن در ايران معمول بود ؛ كشت تنباكو در زمان شاه صفى در گيلان\r\n\r\n","description":"","footnote":"","page_name":" 216 ","page_number":224},
  {"content":"\r\n\r\nصورت مىگرفت . در ماه ژانويهء 1638 ، الئاريوس « 1 » نويسندهء اروپايى ، محصولات گيلان را ابريشم ، توتون ، زيتون ، رز ، برنج ، تنباكو ، نارنج ، انار و انجير مىشمارد . تاورنيه دربارهء اعتياد مردم به تنباكو مىنويسد ، در ايران به حدى به تنباكو خوى گرفته‌اند كه آن را از آنان گرفتن در حكم جان گرفتن است . بسيارى از آنان آن را به نان هم ترجيح مىدهند . سلاطين صفويه ، گاه ، كشيدن تنباكو و شرابخوارى را منع و زمانى اجازه مىدادند و كار آنها حساب و قاعده‌اى نداشت . صائب تبريزى ، كه در زمان صفويه مىزيسته ، دربارهء تنباكو و قليان مىگويد :\r\n شستم لب پياله ز آب شراب تلخ * كردم به دود تلخ قناعت به آب تلخ \r\nتوتون سيگار ، توتون قليان ، توتون چپق - هريك در يكى از مناطق ايران - به‌عمل مىآيد . ديگر از شعرايى كه از مواد مذكور نام برده ، اهلى شيرازى است كه او نيز در عهد صفويه مىزيسته :\r\n قليان ز لب تو بهره‌ور مىگردد * نى در دهن تو نيشكر مىگردد\r\nبر گرد رخ تو دود تنباكو نيست * ابريست كه بر گرد قمر مىگردد \r\nناگفته نماند كه بعضى از گياهان و رستنيهايى كه نام برديم در ايران نمىرويد و تاريخ استفادهء بعضى از آنها بعد از عصر صفويه ، است و ما سرگذشت اجمالى گياهان و رستنيها را براى مزيد اطلاع خوانندگان ، از كتاب هرمزنامه و ديگر منابع نقل و تلخيص كرديم .\r\n\r\nنباتات صنعتى :\r\nپنبه « پنبه‌كارى نخست در هندوستان آغاز شد ، و در دورهء سلطنت كوشانها ، به مناطق شرقى ايران راه يافت ، و در عهد ساسانيها در عراق ، و در دوران نهضت اسلامى ، در سوريه و مصر تا حدود اسپانى معمول و متداول گرديد .\r\nبا اينكه پنبه در سرزمين اصلى خود ، هندوستان ، مانند درخت بزرگى است در ساير كشورها رشد چندانى ندارد .\r\nكشت پنبه ، در موقع مناسب ، يعنى مارس و آوريل ، در زمينهاى زراعتى ، كه به اندازهء كافى رطوبت و آب داشته باشد ، به‌عمل مىآيد .\r\n\r\nكتان :\r\nاين گياه نخست در سرزمين مصر ، يعنى در درهء نيل ، كاشته مىشد . در اواسط قرن دهم ميلادى ، عضد الدولهء ديلمى مقدمات كشت اين گياه صنعتى را در منطقهء خوزستان و مناطق جنوبى ايران ، فراهم كرد و ديرى نگذشت كه زراعت كتان در مناطق شمالى ايران ، نظير طبرستان و دربند ، نيز متداول گرديد .\r\nزراعت كتان بيشتر در زمينهاى مرطوب و مستعد به‌عمل مىآيد . در بعضى مناطق ، آب باران براى اين زراعت كافى است و در بعضى نقاط ، به كمك آب‌دستى ، زراعت كتان صورت مىگيرد . بطورى كه ابن العوام از قول ابن الفاضل ، كه از متخصصين كشاورزى عصر خود بود ، نقل مىكند ، كشت زودرس كتان قبل از دهم اكتبر و پس از نزول باران ، صورت مىگيرد .\r\nبه عقيدهء بعضى ديگر ، كشت زودرس كتان در ژانويه بايد عملى شود ؛ و اين كار بستگى به موقعيت طبيعى محل دارد .\r\n\r\n\r\n","description":"","footnote":"\r\n( 1 ) .  Olearius \r\n","page_name":" 217 ","page_number":225},
  {"content":"\r\n\r\n\r\nنيل :\r\nنيز از جمله گياهان صنعتى است كه رنگ گل آن ممكن است آبى يا سفيد باشد ، ولى نيل آبى از نظر صنعتى ، بيشتر مورد نظر است . همين كه نهال آن به اندازهء يك انگشت رشد كرد ، نشا كردن آنها شروع مىشود . برگ نيل در رنگرزى استعمال مىشود .\r\n\r\nرناس :\r\nدر ميان گياهان صنعتى ، بيشتر از همه احتياج به خرج و فعاليت دارد ، و براى آنكه نهال آن به ثمر برسد ، اقلا دو سال فرصت لازم است .\r\n\r\nوسمه :\r\nاز گياهانى است كه بيشتر در مناطق سرد به‌عمل مىآيد . وقتى برگ اين گياه ، كه داراى مادهء آبى رنگ است ، رشد كرد و به حد كمال رسيد ، سوراخ‌سوراخ مىشود ؛ در اين موقع ؛ به كندن آن اقدام مىكنند .\r\n\r\nحنا :\r\nكه بيشتر براى رنگ موى و ناخن زنان شرقى مورد استعمال دارد ، در مناطق گرم و مرطوب به‌عمل مىآيد . حنا ، كه طول آن در بعضى مناطق به دو متر و هشتاد سانتيمتر مى - رسد ، بيشتر در حبشه و عربستان جنوبى و شمال مصر به‌عمل مىآيد .\r\n\r\nزعفران :\r\nكه گياه آن شباهت زيادى به پياز دارد ، از ديرباز ، در مطبخ طبقات مرفه مورد استعمال داشته ، رنگ گل آن آبى لاجوردى است ، و در وسط آن الياف رنگينى وجود دارد كه همان زعفران است كه آن را با احتياط مىكنند و در سايه در جريان هوا ، خشك مىكنند .\r\n\r\nخشخاش :\r\nاين گياه انواع مختلف دارد ، و معمولا از خشخاشى كه رنگ گل آن قرمز است ترياك مىگيرند ؛ و بهترين نمونهء آن در ايران و تركيه و افغانستان به عمل مىآيد .\r\n\r\nپرورش زنبور عسل :\r\nدر دوران قرون وسطى ، از شكر به صورت طبيعى و در انواع شيرينى و شربتهاى مختلف ، استفاده مىكردند . ولى استفاده از شكر ، و كليهء موادى كه از آن به دست مىآيد ، بيشتر براى طبقهء مرفه و ثروتمندان ممكن بود . طبقهء سوم بيشتر ، از شيرهء سفيد ، شيرهء قرمز ، و عسل استفاده مىكردند ؛ و اين مواد را به جاى قند و شكر استعمال مىكردند .\r\n\r\nتربيت زنبور عسل :\r\nبطورى كه از كتاب ارشاد الزراعهء هروى ( كه مربوط به كشاورزى است ) برمىآيد ، به اين ترتيب بود كه كشاورزان نخست كندوى عسل را با كاه يا چوب و جز اينها مىساختند ، و آنها را در فواصل معينى از يكديگر در محلى سايه و نزديك آب قرار مىدادند .\r\nدر زمستان ، كندوها را با كاه يا با نمد مىپوشانيدند ، و مواظب بودند كه مواد غذايى مورد نياز زنبوران به آنها برسد . همين كه بيم گرسنگى مىرفت ، سروصداى زنبورها بلند مىشد ، و اگر كشاورزان توجه نمىكردند ، خود زنبورها بوسيلهء زنبوران كارگر شروع به كشتن زنبورهاى نر مىكردند . براى جلوگيرى از ادامهء اين وضع ، كشاورزان مقدارى شربت در ساقهء قطع‌شدهء درخت مىريختند و نزديك كندو در مقابل آفتاب قرار مىدادند و هر روز ، شربت را تجديد مىكردند ، و نيز به زنبوران انگور خشك مىدادند و هر سه سال يك بار ، كندوى آنها را عوض مىكردند .\r\n\r\nتربيت كرم ابريشم :\r\nتربيت كرم ابريشم از دورهء ساسانيان ، در ايران معمول گرديد . نخست كشاورزان ختن و سمرقند راه و رسم تربيت كرم ابريشم را از چينيان آموختند ، سپس بوسيلهء آنان ، در بعضى از نقاط ايران ، تربيت كرم ابريشم رواج يافت .\r\nدر دوران قرون وسطى ، ايرانيان بيش از ديگران به شيوه‌هاى عملى تربيت كرم ابريشم\r\n\r\n","description":"","footnote":"","page_name":" 218 ","page_number":226},
  {"content":"\r\n\r\nوقوف داشتند ، و اين رشته در ايران پيشرفت محسوسى داشت .\r\nيك نفر از كارشناسان كشاورزى ايران ، در كتابى به نام آثار و اخبار ، ضمن توصيف مسافرت و مشهودات خويش ، مخصوصا از روشهاى تربيت كرم ابريشم در يزد تمجيد مىكند و مىگويد كه كشاورزان اين حدود ، بهترين نوع درخت توت را براى تغذيهء كرم ابريشم انتخاب كرده‌اند كه برگ آن از جهت كيفيت و كميت ، بر ساير انواع برگها مزيت دارد ، و به همين جهت ، ابريشم يزد بهترين نوع ابريشم در جهان است . تربيت‌كنندگان كرم ابريشم در يزد ، در نتيجهء ممارست و تجربه‌اندوزى ، طورى از برگ توتستانهاى خود استفاده مىكردند كه درخت صدمه نمىديد و با انتخاب بهترين تخم و خوراندن برگ به آنها ، ابريشم فراوانى به‌دست مىآوردند .\r\n\r\nدرختان ميوه‌دار :\r\nاز ديرگاه ، ملل شرق مقدار معتنابهى از ميوه‌هاى تر و خشك را مورد استفاده قرار مىدادند . در دورهء قرون وسطى ، بذرافشانى پيوندزدن ، قطع و هرس شاخهء درختان ، كوددادن ، آب‌دادن ، ايجاد مخازن آب و سدبندى ، و احداث باغ و بوستان ، در بين كشاورزان با موفقيت صورت مىگرفت .\r\nانواع ميوه‌ها بوسيلهء كشاورزان ، در مناطق مختلف ايران ، بخصوص در ايران شرقى ، تركستان ، ماوراء قفقاز ، آسياى صغير كاشته مىشد .\r\nبسيارى از اين درختان از اين مناطق به سرزمين سوريه و اسپانى منتقل گرديد .\r\nدر اين دوره ، در ممالك عربستان ، مصر و افريقا ، در رشتهء درختكارى ، فعاليتى به چشم نمىخورد ، ولى در ايران ، مالكين بزرگ و دولتها ، از كشورهاى دوردست ، انواع درختها را به ايران منتقل مىكردند و براى هماهنگ ساختن آنها با آب‌وهواى اين سرزمين سعى و تلاش مىكردند .\r\nدر قرن سيزدهم ميلادى ، در ايران ، در باغ كشاورزى تبريز ، از درختهاى نادرى كه از هندوستان ، چين شمالى ، مالزى ، چين جنوبى و آسياى مركزى آورده بودند ، نگهدارى و مواظبت مىكردند . يكى از كارشناسان كشاورزى اين عصر ، كه ادارهء اين باغ را به عهده داشته ، كتاب بسيار سودمندى تحت عنوان آثار و اخبار از خود به يادگار گذاشته و در آن كليهء روشهاى ممكنه را براى پيوند درختان ميوه شرح داده است .\r\nهمين كه درختى را در باغ كشاورزى از راه تخمكارى يا قلمه با آب‌وهواى منطقه‌اى سازگار مىساختند ، تخم يا نهال آن را به ديگر مناطق مىبردند و با اين روش ، تعداد كثيرى درخت ميودار به نقاط مختلف منتقل گرديد .\r\nدرخت خرما ، پرتغال ، توت ، انجير ، زيتون و نيشكر كه در مناطق گرمسيرى كاشته مىشد ، براى آنكه در كارهاى مربوط به آنها مخصوصا در امر آبيارى اشكالى روى ندهد ، آنها را بطور منظم و با رعايت اصول فنى مىكاشتند .\r\nكارشناسان كشاورزى آن ايام معتقد بودند كه مخلوطكردن نمك به خاكى كه در اطراف درخت گردو است و نيز اضافه‌كردن انواع كود به آن ، موجب بارورى درخت مىشود .\r\nطرز عمل اين بود كه نخست حفره‌اى پديد مىآوردند و آن را پر از كود و خاك مىكردند و سپس اندكى نمك به آن مىافزودند . بطورى كه ابن الفاضل نوشته است ، در دو زنبيل كود ، دو\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nكيلو نمك مىريختند .\r\nبراى كاشتن خرما ، هستهء آن را طورى در زمين قرار مىدادند كه قسمت شكافدار آن متصل به خاك باشد . سپس روى آن خاك مىپاشيدند و همه روزه آب مىدادند تا جوانه بزند .\r\nگاه نهال خرما را نشاء مىكردند . چون درخت خرما نر و ماده دارد ، بارورى آن بطور مصنوعى صورت مىگرفت ؛ يعنى گلهاى نر را روى گلهاى ماده تكان مىدادند . بعضى معتقد بودند كه اگر نهال خرما را با درد شراب آبيارى كنند ، محصول خرما بمراتب مرغوبتر خواهد شد .\r\nدرخت مو ، تقريبا در تمام ممالك اسلامى كاشته مىشد . از كوههاى قفقاز تا دلتاى نيل ، و از كاشغر تركستان تا ليسبن ( پرتغال ) ، كشت مو امكان‌پذير بود ، تنها در بعضى از مناطق عربستان و مصر ، به علت گرماى زياد ، كشت مو ممكن نبود .\r\nكشت مو در مناطق مرتفع و سرد ، حتى در نقاطى كه دوهزار متر از سطح دريا ارتفاع دارد ممكن است .\r\nبطورى كه حمد اللّه مستوفى و ديگر نويسندگان متذكر شده‌اند ، در آن دوره نيز انواع انگور با دانه‌هاى گرد و دانه‌هاى كشيده ، و انگورهاى سفيد ، قرمز زودرس ، ديررس ، شيرين ، ميخوش ، و انگورهاى خرمايى شكل وجود داشته ، و رزبانها و كشاورزان اين رشته به خوبى از طرز كشت انگور ، هرس‌كردن ، كوددادن ، پيوندكردن ، سولفات‌دادن ، و غيره مانند كشاورزان امروزى اطلاعات كافى داشتند .\r\nعلاوه بر آن ، كشاورزان آن دوره ، براى آنكه انگور مدتى تازه بماند ، وسايل و تدابيرى چند به كار مىبردند ؛ از جمله بعضى نخست خاكستر چوب انجير را در آب مىجوشانيدند ، سپس ، خوشه‌هاى انگور را يكىيكى در اين محلول فروبرده و خشك مىكردند ؛ بعضى خوشه‌هاى انگور را روى پوست باقلا مىخوابانيدند .\r\nكشت مركبات در مناطق گرم ، اهميت بسيار داشت . از دورهء ساسانيان ، نارنج و ليمو را از چين به ايران آوردند ، و سعى كردند كه اين ميوه‌ها را با آب‌وهواى ايران سازگارى بخشند .\r\nبراى اين كار ، تخم آنها را در ماه ژانويه ، در گلدان نو مىكاشتند و همه روزه با دقت زياد آب مىدادند . همين كه نهال ، اندكى قوت مىگرفت ، آن را در مخزنى نشاء مىكردند . پس از دو سال آنها را به محل اصلى خود منتقل مىكردند ، در حالىكه هر نهالى از نهال ديگر 77 / 2 متر فاصله داشت .\r\nاز راه قلمه‌زدن نيز به تكثير مركبات مىپرداختند . بطور كلى مركبات ، احتياج به آب فراوان و كود زياد داشت . كشت ترنج ، ليمو ، ليموترش ، دستنبو ، دارابى ، و بالنگ تقريبا همانند نارنج و پرتقال است ، و در باغهاى پرتقال معمولا چند اصله از درختهاى ديگر اين نوع را مىكاشتند . به عقيدهء ابن وحشيه ، اگر مركبات را با خون آب بدهند ، بهترين محصول به‌دست مىآيد . مركبات را در مناطق گرم بين النهرين نيز مىكاشتند ، ولى بهترين مركبات در مناطق شمالى و طبرستان به‌عمل مىآيد . درخت توت با ميوه‌هاى رنگارنگ آن بيشتر بوسيلهء قلمه كاشته مىشد ؛ برگ آن از دومين سال قابل استفاده است .\r\nانجير نيز ، از ميوه‌هايى بود كه به ميزان زياد ، از راه نشاء و تخم به‌عمل مىآمد .\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nنيشكر بيشتر در خوزستان و سيستان مىروييد .\r\nدر بسيارى از مناطق جنوبى ، باغهاى بزرگى بود كه در آن انواع ميوه‌ها ، از قبيل انار ترش و شيرين ، زردآلو ، درخت خرنوب - كه با ميوه‌هاى آن نوعى نان تهيه مىكردند - گلابى ، زردآلو ، هلو ، آلو ، گردو ، به ، شليل ، آلو ، گوجه ، پسته و بادام به‌عمل مىآمد . علاوه براين ، درخت بنان ، در مناطق گرم و مرطوب ، و گيلاس و سيب در مناطق معتدل ، و خرزهره - كه نباتى زينتى است - در اغلب باغات كاشته مىشد .\r\n\r\nتهيه كود :\r\nكليهء كشاورزان شرق نزديك ، از دهقان فقير تا مالكين بزرگ ، از قديم ، به اهميت و تأثير كود در كيفيت و كميت محصول پىبرده بودند و به خوبى مىدانستند كه اگر زمينى را از كود ، بىنصيب كنند ، حاصل و نتيجهء قابل توجهى به‌بار نخواهد آورد . كشاورزان مدفوع حيوانات مختلف را كاملا جمع‌آورى مىكردند ، و در فصل معينى ، آنها را كوبيده و به درختها و نباتات مختلف به ميزان لازم ، مىدادند . استفاده از كود مركب نيز معمول بوده ، - كشاورزان براى كود پرندگان بخصوص فضلهء مرغ و كبوتر ارزش بسيار قائل بودند - مدفوع انسان و كليهء چهارپايان ، اعم از الاغ و اسب و قاطر و گوسفند و بز و گاو و غيره ، هريك به نحوى ، در كارهاى زراعتى مورد استفاده قرار مىگرفت .\r\nابن وحشيه در كتابى كه در پيرامون كشاورزى نوشته است ، مىگويد ، بعضى از درختان و رستنيها نيازى به كود ندارند و از آن جمله درخت گردو ، فندق ، گز ، زيتون وحشى ، بلوط را نام مىبرد ، و براى بعضى از گياهان معطر ، نظير مرزنگوش ، بادرنج بويه ، آويشن و ريحان ، استعمال كود زيانبخش است .\r\n\r\nصيفىكارى :\r\nدر دنياى قديم و دورهء قرون وسطى ، مردم از كاشتن سيب‌زمينى و گوجه‌فرنگى آگاهى نداشتند ، ولى صيفىكارى و كاشتن انواع و اقسام سبزيجات بسيار معمول بود . كشاورزان با مهارت و استادى برحسب فصول مختلف زمين را آماده مىكردند ، كود مىدادند ، بموقع آبيارى مىكردند و با آفات مبارزه مىكردند .\r\nكشاورزان ، براى حفظ و نگهدارى محصول از آفات مختلف ، گاه به طلسم و جادو توسل مىجستند و براى دوركردن حشرات موذى ، يك ظرف گلى نو را به پنج قطعه تقسيم مىكردند ، و روى هريك تصوير كسى را مىكشيدند كه گلوى شيرى را به قصد خفه‌كردن مىفشارد . آنگاه قسمتى از آن را در وسط مزرعه و چهار قسمت ديگر را چهار گوشهء باغ يا مزرعه مىگذاشتند و گمان مىكردند با اين تدبير ، كليهء حشرات زيانبخش ضعيف شده ، بسرعت مىميرند .\r\nهمچنين براى مبارزهء با تلخه ( يا گندم تلخ ) دختر جوان و بكرى را وادار مىكردند كه لخت و عريان با پاى بىكفش و موهاى پريشان ، خروس سفيدى را در دست بگيرد و از مناطق گندم‌خيز عبور كند . با اين تدبير ، اميدوار بودند كه آفات در همان روز ريشه‌كن شود .\r\nكاشتن سير ، كنگر ، كاهو ، مارچوبهء قرمز ، زرد ، سفيد و بنفش معمول بود و كاسنى را هنگام شب مىكاشتند . خربوزه ، اسفناج ، كلم تابستانى و زمستانى ، گل‌كلم ، ترشك و ترب و تربچه را قبل از كاشتن ، تخم آنها را در محلول آب و عسل خيس مىكردند تا محصولى كه به‌دست\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nمىآيد شيرين و خوش‌طعم باشد . براى به‌دست آوردن ترهء خوب و كرفس شاداب ، مقدارى از تخم اين دو گياه را در كهنه‌يى مىپيچيدند و در سوراخى مخفى مىكردند و معتقد بودند با اين تدبير ، محصول خوبى به‌دست خواهند آورد .\r\nپياز قرمز ، زرد و سفيد را براى مصرف سال مىكاشتند و در تابستانها بيشتر از پيازچه استفاده مىكردند .\r\nكدو ، خربزه ، خيار ، هندوانه ، خيار ترشى جزو مواد غذايى مردم بود . براى به‌دست آوردن بادرنگ معطر ، دانهء آن را شب در گلاب مىخوابانيدند ؛ و هروقت بادرنگ ترش مزه مىخواستند دانهء آن را در سركه فرو مىبردند .\r\nبراى آنكه كدو و طالبى زودتر رشد كند و به ثمر برسد ، در چهار پنج انگشتى آن ، ظرف كوچك گلى نو و پر از آبى قرار مىدادند ؛ به اين ترتيب ، بوتهء خيار به سوى ظرف آب رشد مىكرد .\r\nدر مورد هندوانه ، كه به ميزان زيادى كاشته مىشد ، عقيده داشتند كه اگر دانهء آن را در جمجمهء انسان جاى دهند و سپس زير خاك كنند و بموقع آب دهند ، هندوانه‌اى به‌عمل مىآيد كه هركس از آن بخورد ، هوش و فراست زيادى كسب خواهد كرد ؛ و اگر دانهء هندوانه را در مغز الاغى جاى دهند ، هندوانهء حاصله را هركس بخورد به خفت عقل مبتلا خواهد شد .\r\nبادنجان نيز به ميزان زيادى كشت مىشد و در غذاهاى گوناگون مورد استعمال داشت .\r\nاز گياهان خوشبويى كه در طباخى مورد استفاده قرار مىگرفت ، انواع زيره ، شاهى ، رازيانه ، پونه ، نعناع ، ريحان ، گشنيز و فلفل را مىتوان نام برد . باقلا ، لوبيا ، نخودسبز ، لپه ، عدس در زمينها و مناطق مختلف گاه با آب ديمى و زمانى با آب منظم كاشته مىشد .\r\nبنا به عقيدهء ابو الخير ، كارشناس كشاورزى ، مردم از انواع لوبيا و سبزيجات ، چه تازه و چه خشك ، در اغذيهء گوناگون استفاده مىكردند . لوبيا انواع مختلف داشت ، لوبياى قرمز ، لوبياى سياه ، لوبياى سفيد ، لوبياى قهوه‌اى و لوبياى چشم‌بلبلى . بعضى از اقسام لوبياى سياه به بزرگى زيتون و بعضى به درشتى تخم كبوتر مىرسيد .\r\n\r\nكشت غلات :\r\nنيز در سراسر ممالك شرق نزديك ، از تركستان تا عربستان ، و قلب افريقا معمول بود . منتها نحوهء عمل ، طرز آبيارى و شخم‌زدن در هر منطقه ، برحسب مقتضيات محيط و آب‌وهوا ، فرق مىكرد . در ايران و عراق ، كشاورزان از گاو و خيشى كه مجهز به نوكى آهنى بود ، براى شخم زمين و برگردانيدن خاك ، استفاده مىكردند .\r\nدر اين دوره ، كشاورزان به آيش و كود و استعداد زمين ، چنان كه بايد ، توجه نمى - كردند و گاه از زمين واحدى ، در عرض يك سال ، چند نوع محصول به‌دست مىآوردند .\r\nكشاورزان قرون وسطى ، براى بهبود محصول ، به بعضى اعمال خرافى و جادويى نيز توسل مىجستند ؛ مثلا اگر مىخواستند ميوهء درختى چون انار ، مطبوع و شيرين شود ، قبل از قلمه‌زدن ، در زير خاك مقدارى عسل مىريختند ؛ براى آنكه ميوهء هلو قرمز و زيبا شود ، زير آن يك بته گل سرخ مىكاشتند ؛ براى آنكه ميوه از درخت قبل از رسيدن نيفتد ، در پاى آن ، حلقه‌اى از سرب قرار مىدادند ؛ يا در زير درختان ، بخور اسطوخودوس مىدادند ؛ يا اين آيه را\r\n\r\n","description":"","footnote":"","page_name":" 222 ","page_number":230},
  {"content":"\r\n\r\nنوشته به درختان مىآويختند .\r\n « إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ . » \r\nيكى ديگر از كارهايى كه كشاورزان براى بارورى درختان مىكردند ، اعمال روش ارعاب و تهديد نسبت به درختان بود ؛ به اين ترتيب كه اگر درختى ميوه نمىداد يا ميوهء ناچيزى مىداد ، دو نفر ، كه يكى از آنها تبرى در دست داشت ، در زير سايهء درخت شروع به گفتگو مىكردند ؛ يكى خطاب به درخت مىگفت : چون تو ميوه و محصولى براى من ندارى دلم مىخواهد تو را قطع كنم ، سپس با تبرى كه در دست داشت ضربه‌اى بر آن درخت وارد مىكرد . در اين‌حال ، دومى زبان به شفاعت مىگشود و مىگفت ، از اين كار درگذر ، اين درخت به تو ميوه خواهد داد ، من از او ضمانت مىكنم ، در سال آينده خواهى ديد . سپس آن دو ، درخت را ترك مىگفتند و اميدوار بودند سال بعد ، درخت ميوهء فراوان بدهد .\r\nغير از آنچه گفتيم كشاورزان به اقدامات خرافى ديگرى نيز دست مىزدند . « 1 »\r\n\r\nآفات كشاورزى\r\nخشكسالى ، سرما ، برف بيموقع ، تگرگ و ساير عوارض و آفات نباتى گاه‌وبيگاه به كشاورزان و خرده‌مالكين صدمات كمرشكن وارد مىساخت و معمولا حكومتها در مقام كمك و رسيدگى به وضع كشاورزان آسيب ديده نبودند بلكه مأمورين دولتى بيرحمانه در موعد مقرر ، تقاضاى خراج مىكردند . فردوسى طوسى ، كه خود دهقان و خرده‌مالك بود و از اين راه امرار معاش مىكرد ، يكى از اين مناظر و ناسازگاريهاى طبيعى آن ايام را مجسم مىسازد و مىگويد :\r\n برآمد يكى ابر و شد تيره ماه * همى شير باريد از ابر سياه\r\nنه دريا پديد است و نى دشت و راغ * نبينم همى بر هوا پر زاغ\r\nحواصل فشاند هوا هر زمان * چه سازد همى اين بلند آسمان\r\nنه ماندم نمكسود و هيزم نه جو * نه چيزى پديد است تا جو درو\r\nبدين تيرگى روز و هول خراج * زمين گشت از برف چون گوى عاج\r\nمن اندر چنين روز و چندين نياز * به انديشه در گشته فكرم دراز \r\nبطور كلى در آن دوره ، فكر مبارزه با آفات نباتى و مقاومت با مشكلات طبيعى ، در اذهان و افكار مردم رسوخ نكرده بود ، و حتى افكار عمومى ، اين نوع بليات را طبيعى و آسمانى تلقى مىكردند . سعدى شيرازى بر اين عقيده است كه :\r\n هر آنكه زرع و نخيل آفريد و روزى داد * ملخ به خوردن روزى همو فرستادست \r\n رزق طاير نهاده در پر و بال * تا به هر طعمه‌اى فرود آيد\r\nروزى عنكبوت مسكين را * پر دهد تا به نزد او آيد \r\nبه اين ترتيب ، طبقهء وسيع كشاورزان غير از تحميلات گوناگون فئودالها و اجحاف\r\n\r\n\r\n","description":"","footnote":"\r\n( 1 ) . دكتر على مظاهرى ، زندگى مسلمانان در قرون وسطا ، ترجمهء مرتضى راوندى ، فصل هفتم به بعد ( به اختصار ) .\r\n","page_name":" 223 ","page_number":231},
  {"content":"\r\n\r\nمأمورين وصول ماليات ، هرچند سالى يك‌بار ، با بخل طبيعت و حملهء ملخ و ديگر آفات نباتى مواجه مىشدند .\r\nناگفته نماند ، مشكلى كه از روزگار قديم تا امروز حل نشده مشكل علف هرزه است كه وجين و بيرون كشيدن آنها از مزرعه ، ساعتها وقت كشاورزان را مىگيرد و همين كه كار وجين پايان يافت ، به فاصلهء مدتى كوتاه ، بار ديگر علفهاى هرزه خودنمايى و از رشد طبيعى محصول جلوگيرى مىكنند .\r\nامروز در كشورهاى پيشرفته‌اى كه استعداد كشاورزى دارند ، مشكل بىآبى را با حفر چاههاى عميق ، و مشكل پستى و بلندى زمين را با تسطيح بوسيلهء بولدوزر ، و مشكل سختى زمين را با شخم عميق ، و مشكل ناتوانى و بىاستعدادى اراضى كشاورزى را با كود شيميايى ، و مشكل آفات نباتى را با سمپاشى ، تاحدى ، حل كرده‌اند ، ولى در قرون وسطى ، اين وسايل و امكانات اساسا وجود نداشت .\r\nشيخ عطار انديشه‌هاى خرافى كشاورزان و تلويحا مرده‌پرستى و اعتقادات بىاساس خلق را دربارهء گذشتگان مورد انتقاد شديد قرار مىدهد و مىگويد :\r\n مگر ديوانه‌اى مىشد به راهى * سر خر ديد در پاليزگاهى\r\nبديشان گفت چون خر شد لگدكوب * چراست اين استخوانش بر سر چوب\r\nچنين گفتند كى پُرسنَدِهء راز * براى آنكه دارد چشم بد باز\r\nچو شد ديوانه زين معنى خبردار * بديشان گفت ، كاى مشتى جگرخوار\r\nگر آنستى كه اين خر زنده بودى * بسى زين كار ، خر را خنده بودى\r\nشما را مغز خر داده است ايام * از اينيد اين سر خر بسته در دام\r\nنداشت او زنده چوب از كون خود باز * چگونه مرده دارد چشم بد باز \r\nاسرارنامه\r\nسعدى نيز اين انديشه‌هاى خرافى را مورد طعن و طنز قرار مىدهد و مىفرمايد :\r\n يكى روستايى سقط شد خرش * علم كرد بر تاك بستان ، سرش\r\nجهانديده پيرى برو برگذشت * چنان گفت ، خندان به ناطور دشت\r\nمپندار جان پدر كاين حمار * كند رفع چشم بد از كشتزار\r\nكه اين دفع چوب از سر و گوش خويش * نمىكرد تا ناتوان مرد و ريش \r\nملك‌آباد به ز گنج روان [ سنايى 
  ]\r\n\r\nتاريخچه‌اى از نباتات مزروع ايران از ديرباز تاكنون\r\nپروفسور پطروشفسكى ، محقق و ايرانشناس نامدار شوروى نيز در اثر گرانقدر خود : كشاورزى و مناسبات ارضى در ايران عهد مغول ، با نظرى عام و همه‌جانبه ، وضع كشاورزى و كشاورزان را در ايران مورد تحقيق قرار داده است و اطلاعات سودمندى دربارهء نباتات مزروع ايران ، از عهد باستان به بعد ، در اختيار خوانندگان كتاب مىگذارد ، و ما قسمتهايى از تتبعات سودمند ايشان را عينا يا به اختصار نقل مىكنيم :\r\n« فلات ايران يكى از باستانيترين مناطق كشاورزى است . در ضمن حفريات و پژوهشهاى\r\n\r\n","description":"","footnote":"","page_name":" 224 ","page_number":232},
  {"content":"\r\n\r\nباستانشناسى ، كه اخيرا در تخت جمشيد و دامغان و ديگر نقاط به‌عمل آمده ، دانه‌هاى گندم و جو ، كه پنج الى شش هزار سال ، عمر دارد ، ديده شده است . با استناد به كشفيات مزبور ، مىتوان گفت كه در هزارهء چهارم قبل از ميلاد ، كشاورزى در فلات ايران رواج داشته . به گفتهء هرودت ، در زمان هخامنشيان ، زراعت عمده و اصلى ايرانيان گندمكارى بوده است ، هرودت از كشت كنجد ، و استرابون از زرع جو و گندم و يونجه و درخت انجير و درختان ميوهء گوناگون و تاك در نقاط مختلف ايران ، ياد مىكند . . .\r\nاز قطعه‌اى به زبان پهلوى ، از منابع عهد ساسانيان - « بوندهشن » - اطلاعات سودمندى دربارهء گياهان صحرايى و سبزيكارى و نباتات صنعتى و درختان ميوه در ايران زمان ساسانيان به دست مىآيد :\r\nانواع گياهان بسيار است ، از دار و درخت و درختان بارور و غلات و گلها و علفهاى معطر و كاهوها و ادويه و علوفه و گياههاى وحشى و گياههاى دارويى و نباتات صمغى و دهنى و رنگى و نسجى ؛ و ديگر گياهانى كه ميوهء آن به درد غذاى آدمى نمىخورد ، و چندين سال عمر مىكند ، مانند سرو و چنار و سفيدار و شمشاد و از اين قبيل - اينها را « دار و درخت » - مىخوانند و محصولات جملهء درختان چندساله ، كه در غذاى آدمى به كار آيند چون خرما و مورد ( ؟ ) و كنار ( عناب ) و انگور و به و سيب و ليمو و انار و هلو و انجير و فندق و بادام و ديگر از اين قبيل را كه ميوك ( ميوه ) مىخوانند . و هرچه كار بيل خواهد كه « درخت » ناميده مىشود ، و هرچه كار خواهد تا حاصل دهد و ريشهء آن پژمرده و تباه شود : مانند گندم و جو و ديگر غلات و انواع نباتات حقه‌اى و ماش و امثال آن ، غلات ناميده مىشوند .\r\nسپس از گياهان خوشبو چون سپرغم و گل سورى ، نرگس ، ياسمن ، نسترن و جز اينها ياد مىكند ؛ بعد ، از گياهانى كه خوردنش با نان خوش باشد ، نظير گشنيز ، ترتيزك ، تره ( گندنا ) نام مىبرد ؛ سپس ، از گياهان صنعتى ، مانند پنبه و گياهان روغندار نظير كنجد و گياهان رنگى ، چون زعفران و گياهان معطر ، نظير كندر ، سندل ، كافور ، نعنا ، و گياهان دارويى سخن به ميان مىآورد . بعد ، از انواع ميوه‌ها نظير انجير ، سيب ، به ، ليمو ، انگور ، توت ، گلابى ، خرما ، شفتالو ، زردآلو ، گردو ، فندق ، بادام و نارگيل و فندق وحشى و شاه‌بلوط ، پسته و جز اينها نام مىبرد .\r\nاز قطعهء منقول از بوندهشن چنين برمىآيد كه در زمان ساسانيان نيز زرع بيشتر نباتاتى كه در دورهء متأخر قرون وسطى در ايران كشت مىشود ، متداول بوده است . » « 1 »\r\nعلاوه بر اين ، در شاهنامهء فردوسى و مخصوصا در كتاب الابنيه عن حقايق الادويهء ابو منصور ، اسامى نباتات و گياههاى ايران بتفصيل ياد شده است . در كتاب اخير ، مخصوصا از خواص دارويى رستنيها و ميوه‌هاى ايران سخن به ميان آمده است .\r\n\r\nنوغاندارى و پرورش كرم ابريشم\r\nپطروشفسكى مىنويسد : « غرس و تربيت درخت توت يا درخت كرم - ابريشم با پرورش آن كرم و نوغاندارى رابطهء نزديك دارد . در بوندهشن از ميوهء درخت توت سخن رفته است .\r\n\r\n\r\n","description":"","footnote":"\r\n( 1 ) . ص 99 - 295 .\r\n","page_name":" 225 ","page_number":233},
  {"content":"\r\n\r\nدرخت توت ظاهرا از ديرباز در ايران براى استفاده از ميوهء آن كشت مىشده ، و نويسندهء كتاب علم فلاحت و زراعت از دو نوع توت سياه و سفيد ، و انواع فرعى اين دو ، گفتگو مىكند و مىنويسد : فقط در بعضى از نقاط براى نوغاندارى ، به غرس و تربيت درخت توت مبادرت مىكنند . تاريخ پرورش كرم ابريشم در ايران روشن نيست ، آنچه مسلم است از زمان شاپور دوم ( 379 - 309 ميلادى ) توليد پارچه‌هاى ابريشمى در ايران سابقه داشته است . به نظر دكتر تقى بهرامى ، ايران و تركستان از ديرباز زادگاه كرم ابريشم بوده است . « 1 »\r\nدر فاصلهء قرن ششم و دهم ميلادى ، نوغاندارى بتأنى از مرو و گرگان به طبرستان ( مازندران ) و ديلم و ديگر سرزمينهاى كرانهء خزر نفوذ و رواج يافت ، و در قرن دهم ، نواحى اصلى نوغاندارى واحهء مرو و گرگان و جلگهء بردع و شيروان بوده است .\r\nقبل از قرن سيزدهم ميلادى ( پنجم هجرى ) ، ابريشم خام گرگان و طبرستان بهتر از ابريشم گيلان شمرده مىشد ، ولى بعدها جنس ابريشم گيلان بهبود كلى يافت تا جايى كه به قول ماركوپولو ، بازرگانان ژن براى خريد ابريشم خام ، راه گيلان پيش مىگرفتند .\r\nبطورى كه از كتاب فلاحت و زراعت برمىآيد ، درختان توت نوغاندارى نبايد ميوهء زياد بدهند و معمولا يك درم تخم كرم ، پانصد من برگ مىخورد تا يك من ابريشم بدهد . « 2 » « به گفتهء مؤلف كتاب فلاحت و زراعت در امر نوغاندارى ، يزديها پيشرفت شايانى كرده بودند ؛ بطورى كه يك درخت توت در آن ولايت ، بيش از ده درخت در ولايت ديگر ، برگ مىداده و از يك درخت توت تا حدود 500 من برگ و يك من ابريشم به‌دست مىآمده است .\r\nبه عقيدهء مؤلف مزبور : ابريشم ايران بهترين ابريشم است . براى حمايت و دفاع از كرم ابريشم در مقابل سرما ، « خانه‌ها » مىساختند به طول يك گز و بيشتر ، و آن را با نمد مىپوشانيدند . و براى دفع مار ، مورچه و موش كه دشمن مهلك كرمند ، اقداماتى به‌عمل مىآوردند . شرحى كه در اين كتاب ، راجع به كشت درخت توت و پرورش كرم ابريشم داده شده تا حدى با وصفى كه اولئاريوس در قرن هفدهم كرده ، نزديك است . « 3 »\r\nبه نظر پطروشفسكى ، افزايش دائم صادرات ابريشم خام ايران به سوريه و آسياى صغير و كريمه و ايتاليا ، از قرن سيزدهم تا هفدهم ميلادى ، و همچنين ترقى و رشد صنعت ابريشم‌بافى ايران در قرنهاى مزبور ، ما را به اين نتيجه مىرساند كه نوغاندارى يكى از رشته‌هاى معدود كشاورزى ايران بوده كه در عهد سلطهء مغول ، نه‌تنها دچار انحطاط نشده بلكه حتى به ترقياتى نيز نايل گرديده است . . . ظهير الدين مرعشى مىگويد كه در سال 878 هجرى ، خراج ساليانهء مازندران كه به اوزون حسن آق‌قويونلو پرداخت مىشده ، 120 خروار ابريشم خام بوده است . نوغاندارى در دورهء صفويه ، رو به ترقى نهاد ، ولى در قرن 18 ميلادى ( 12 هجرى ) راه انحطاط سپرد و در قرن 19 بار ديگر بكندى رو به ترقى نهاد . . . » « 4 »\r\n\r\n\r\n","description":"","footnote":"\r\n( 1 ) . تاريخ كشاورزى ايران ، ص 100 - 99 ( به نقل از : كشاورزى و مناسبات ارضى . . . ، ص 280 ) .\r\n( 2 ) . ص 21 .\r\n( 3 ) . همان ص 22 به بعد .\r\n( 4 ) . كشاورزى و مناسبات ارضى در ايران عهد مغول ، پيشين ، ص 91 - 278 ( به تناوب و اختصار ) .\r\n","page_name":" 226 ","page_number":234},
  {"content":"\r\n\r\n\r\nكشت غلات\r\nمهمترين غلاتى كه در ايران از ديرباز تاكنون كشت مىشود ، گندم و جو است . « مؤلف كتاب علم فلاحت و زراعت ، اجناس گندم را به سه گروه تقسيم مىكند : آنچه در اراضى « آبى » كشت مىشود ، و آنچه در اراضى « ديم » كشت مىشود ، و آنچه بهنگام فراوانى آب رودخانه‌ها ، در اراضى دره‌ها و در « زمين مغاك » كشت مىگردد . در آن كتاب منقول است كه جو برچند قسم است : سفيد و سرخ و متوسط .\r\nو « لاغر » و « فربه » و « هم مخلوط » و « جو برهنه » . قسم اخير ، در عراق عجم و قم و شيروان فراوان بوده است . حمد اللّه مستوفى در نزهت القلوب از گندم و جو و ارزن ، تحت عنوان كلى « غله » ياد مىكند ، ولى برنج را جزو اين گروه نمىآورد و از آن ، عليحده نام مىبرد .\r\nمؤلف مزبور در شرح همهء نقاط ايران ، بدون اينكه نواحى گرمسيرى گرگان و مازندران و گيلان را مستثنى سازد نخست از كشت گندم ياد مىكند ، و حال آنكه در اين ايام گندم و جو در زراعت نواحى اخير الذكر جاى ناچيزى دارد و در برابر كشت برنج كه تقريبا مزروعات مزبور را بر كنار كرده حائز اهميت نمىباشند . » « 1 »\r\nاز ديرباز مناطق شمالى ايران ، مخصوصا منطقه گيلان و مازندران از جهت كشت برنج شهرت و اهميت بسيار داشته و چنان كه هنوز مشهود است قسمت اعظم فعاليتهاى مربوط به اين رشته از فلاحت را زنان انجام مىدهند .\r\nجو و اقسام گندم زمستانه در ايران ، از لحاظ كشت در مناطق اقليمى ، تا حدود ارتفاع 2500 - 2300 متر بالاتر از سطح دريا كاشته مىشوند ، و اقسام گندم بهاره تا ارتفاع 2500 متر كاشته مىشود . بديهى است كه نوسان اين حدود در عين‌حال ، بسته به عرض جغرافيايى فلان يا به همان محل نيز مىباشد . حمد اللّه مستوفى از غلات كردستان ، زنجان ، اردبيل ، همدان ، رى ، قزوين ، قم ، فارس و اصفهان و خوزستان بتفصيل سخن مىگويد ، و مختصات اقليمى و نوع غلهء هر ناحيه را از جهات مختلف ، يادآور مىشود .\r\nكشت ارزن در ايران ، ديرتر از زراعت جو و گندم متداول شده است و ظاهرا ارزن را پس از حملهء اعراب در ايران كاشتند ، و در دوره‌هاى متأخر قرون وسطى ، ارزن و جو به صورت خالص يا مخلوط با مواد ديگرى كه جاى يكى از آنها را بگيرد ، خوراك بينوايان و طبقات محروم بوده است . بطورى كه در كتاب حدود العالم آمده است ، طعام ساكنان كرمان بيشتر ارزن ( گاورس ) است .\r\nباباطاهر عريان ، شاعر خلق ( قرن پنجم هجرى ) در دوبيتىهاى خود ، از قرص نان جو بينوايان ، كه با خون جگر عجين شده ، سخن مىگويد و سعدى گويد : « اى سير تو را نان جوين خوش ننمايد » در فرهنگ شمس فخرى ، اسامى بسيار كه خود از رواج نان جوين و نان ارزن مخلوط با ديگر مواد حكايت مىكند ، منقول است ؛ مانند « زغاره » يا نان آرد ارزن و « كشكين : » نانى كه با مخلوطى از ارزن و جو و بقولات پخته شود ؛ و همچنين « كشكينه » نانى كه از جو و بقولات مىپزند .\r\n\r\n\r\n","description":"","footnote":"\r\n( 1 ) . ص 77 ( به نقل از مأخذ فوق ، ص 314 ) .\r\n","page_name":" 227 ","page_number":235},
  {"content":"\r\n\r\nدر قرن چهاردهم ميلادى ( هشتم هجرى ) ، ابن بطوطه از نان آرد شاه‌بلوط كه در لرستان مىخورند ، صحبت مىدارد . شاردن مىنويسد : « غلهء متداول در ايران ، گندم است كه بسيار نيكو و پاك است و ديگر جو و برنج و ارزن . در برخى نقاط مثلا كردستان چون غله پيش از به‌دست آمدن حاصل تازه تمام مىشود ، مردم نان ارزن مىخورند . » « 1 »\r\n\r\nبرنج :\r\nموضوع قدمت كشت برنج ( شلتوك ) در ايران هنوز حل نشده است . دربارهء كشت برنج در ايران ، نه در اوستا و نه در تاريخ هردوت ، سخنى به ميان نيامده است .\r\nبه همين مناسبت ، عده‌اى به اين نتيجه رسيده‌اند كه فقط بعد از غلبهء اعراب ، برنج در ايران راه يافته است . طبرى از ماليات انواع غلات سخن مىگويد ، ولى دربارهء ماليات برنجزار سخنى نمىگويد ؛ در حالىكه در كتاب او از برنجزار ياد شده است . ولى از آنجايى كه در مقررات مالياتى ، به نقل « مقدسى » ( قرن چهارم هجرى ) گفته شده كه از يك جريب برنجزار 6 / 5 درهم اخذ مىگرديده ، « نولدكه » تصور مىكرد كه فقدان ميزان ماليات برنجزار در تأليف طبرى ، نتيجهء افتادگى است كه گناه نسخه‌بردار است . حمد اللّه مستوفى از كشت برنج در ايران فقط در اين نواحى ياد مىكند : زنجان ، عراق عجم ، داذين و دوان در فارس سراسر گيلان بويژه رشت و لاهيجان . « 2 » اولئاريوس مىنويسد : « ايرانيان از غلات و مزروعات زمين ، بيشتر برنج و گندم و جو را كشت مىكنند . جودار را به چيزى نمىگيرند و نمىكارند ، و اگر گاهى دانهء جودار در گندمزار برويد ( جودار واقعا از گندم است ) بدان همچنان مىنگرند كه ما به علفهاى هرزه مىنگريم . دربارهء دو سر ، بالكل اطلاع ندارند . » « 3 » در منابع فلاحتى از ذرت و انواع آن نيز سخن رفته است .\r\n\r\nبقولات :\r\nانواع بقولات از قبيل باقلا ، نخود ، عدس ، ماش ، لوبيا ، در ارتفاع سه هزار متر تا 2400 متر در نقاط مختلف ايران به‌عمل مىآيد .\r\nكشت يونجه در ايران ، از عهد مادها متداول بوده و خوراك اصلى اسبان را تشكيل مىداده است . اولئاريوس از مختصات اين گياه ( در عهد صفويه ) ياد مىكند ، و مىنويسد :\r\n« براى خوراك اسبان اكابر و اعيان به كار مىبرند . » « 4 » شبدر و شنبليله را نيز براى خوراك چهارپايان به كار مىبرند .\r\n\r\nنباتات صنعتى :\r\nاز گياهان رنگ‌كننده ، زعفران ، كه رنگى زرد نارنجى مىدهد ؛ و روناس ، كه به رنگ سرخ ملون مىسازد ؛ و نيل كه رنگ آبى مىدهد ؛ و همچنين حنا اهميت بسيار داشتند . كشت زعفران از عهد ساسانيان در ايران معمول بوده و در بوندهشن نيز از اين گياه صنعتى و خوراكى ، ياد شده است . ابو منصور موفق نيز از زعفران سخن مىگويد .\r\nمؤلف حدود العالم ( قرن چهارم هجرى ) ، از مناطق زعفران‌خيز ايران سخن مىگويد ،\r\n\r\n\r\n","description":"","footnote":"\r\n( 1 ) . شاردن ، ج 3 ، ص 102 ( به نقل از : كشاورزى و مناسبات ارضى . . . ، ج 1 ، ص 319 ) .\r\n( 2 ) . نزهت القلوب ، ص 62 ، 117 و 163 ( از همان مأخذ صفحهء 321 ) .\r\n( 3 ) . اولئاريوس ، ص 737 ( از همان مأخذ ، ص 321 ) .\r\n( 4 ) . همان ، ص 798 ( از همان مأخذ ، ص 327 ) .\r\n","page_name":" 228 ","page_number":236},
  {"content":"\r\n\r\nو حمد اللّه قزوينى مىنويسد كه در بروجرد ، در لر كوچك ، و رود اور در عراق عجم ، و بيرجند و قاين در قهستان ، بيش از ديگر نقاط ، زعفران مىرويد . همچنين حمد اللّه قزوينى از روناس نواحى خراسان ( خواف و هرات ) سخن مىگويد ، و مؤلف كتاب علم فلاحت و زراعت مىگويد :\r\n« در زمين شور كه ديگر مزروعات حاصلى نمىدهد ، روناس حاصل نيكو مىدهد . »\r\nمنشأ نيل از هندوستان است . در عهد خسرو انوشيروان به ايران آوردند . اين گياه بيشتر در مناطق گرمسيرى جنوب كشت مىشد . پس از حملهء مغول ، كشت آن ظاهرا رو به فراموشى رفته ؛ بطورى كه مصرف نيل ايران از هندوستان وارد مىشد .\r\nاز گياهان روغنى ، كنجد مقام اول را دارد . با اينكه هرودت از كشت اين گياه در خوارزم و پارت سخن گفته است و در بندهشن از كنجد ، نامى برده شده است ، تاريخ كشت آن در ايران دقيقا معلوم نيست . شاردن مىگويد : « متداولترين روغن نباتى در ايران روغن كنجد است . » « 1 » در ايران ، روغن كنجد بتدريج تقريبا مصرف روغن زيتون را متروك گردانيده است . در منابع موجود ، از ديگر روغنهاى نباتى بندرت ياد شده . ابو منصور موفق از روغن كوچك ياد مىكند .\r\nابو منصور از دو قسم خشخاش سفيد و سياه سخن مىگويد و مىنويسد ، از شيرهء منعقد در قوزه‌هاى نارس آن ، ترياك ساخته مىشود . كتان يكى از باستانيترين كشتهاى ايران است ، و از زمان قديم ، براى پارچه‌بافى و روغنگيرى مورد استفاده قرار گرفته است .\r\nبه نظر استاد زاخودر : « قلمرو خلافت ، از لحاظ توليد نباتات صنعتى ، به دو بخش تا حدى مشخص تقسيم مىشده است . مشرق آن ناحيه‌اى بود كه در آن ، بيشتر پنبه كاشته مى شد ، و در مغرب آن ، كه مصر و عربستان و جنوب غربى ايران را هم شامل مىگرديده ، بيشتر كتان‌كارى رواج داشت . » « 2 »\r\nحمد اللّه مستوفى ، در شرح اوضاع سينيز ، مىگويد : « حاصلش كتان و روغن چراغ باشد ، اما كتانش را درشتى نباشد . » « 3 » در ارشاد الزراعه از كتان همچون گياه روغنى ياد مىكند .\r\nاولئاريوس مىنويسد : « در قرن هفدهم ( قرن يازدهم هجرى ) در گيلان كتان مىكاشتند ، و پارچه‌هاى كتانى مىبافتند ، و از آن پيراهن مىدوختند . » « 4 » از گياه شاهدانه نيز در منابع تاريخ قبل از اسلام و بعد از اسلام ، سخن به ميان آمده ، و از آن براى تهيهء مادهء مخدر بنگ ( يا حشيش ) و گاه براى نسج پارچه استفاده مىكردند .\r\n\r\nپنبه :\r\nيكى از رستنيهاى ديرين ايران پنبه است ، كه در منابع عهد ساسانيان و بوندهشن از آن گفتگو شده است . ولى انتشار وسيع پنبه از شرق به مغرب ، مربوط به دوران متأخرتر يعنى حدود قرن چهارم هجرى است كه كشت آن در فارس ، خوزستان ، و ديگر نواحى متداول گشته است .\r\n\r\n\r\n","description":"","footnote":"\r\n( 1 ) . شاردن ، مجلد 4 ، ص 85 ( از همان مأخذ ، ص 332 ) .\r\n( 2 ) . تاريخ شرق در قرون وسطى ، ص 70 ( از همان مأخذ ، ص 333 ) .\r\n( 3 ) . نزهت القلوب ، ص 131 ( از همان مأخذ ، ص 334 ) .\r\n( 4 ) . اولئاريوس ، ص 738 ( از همان مأخذ ، همان صفحه ) .\r\n","page_name":" 229 ","page_number":237},
  {"content":"\r\n\r\nدر كتاب حدود العالم و در احياء و الآثار رشيد الدين ، از كشت پنبه ياد شده است . اين محصول به گفتهء حمد اللّه مستوفى و سيفى ، در غالب نقاط مىروييده و مورد استفادهء مردم قرار مىگرفته است ، و ظاهرا در حدود قرن پنجم و ششم هجرى ، پنبه‌كارى در ايران رواج داشته و در قرون بعد ، يعنى در قرن يازدهم هجرى ، به گفتهء اولئاريوس ، پارچه‌هاى پنبه‌اى تقريبا در تمام ايالات بافته مىشود و پنبه در سراسر كشور كشت مىگردد . » « 1 »\r\nهمچنين به گفتهء شاردن ، « پنبه در همه جاى ايران مىرويد ، و همه‌جا پنبه‌زارها ديده مىشده است . » « 2 »\r\n\r\nسبزيجات و چاشنيها\r\nكشت پاليزى از ديرباز در ايران فراوان بود ؛ مخصوصا خربزه به گفتهء حمد اللّه مستوفى ، نه‌تنها در اصفهان بلكه در قم و كاشان و عراق و تون و فوشنج و چند نقطهء ديگر خراسان و آذربايجان مىروييده است .\r\nابن بطوطه از خربزهء اصفهان و مزاياى آن ، ياد مىكند و مىنويسد ، جز در بخارا و خوارزم ، چنين خربزه‌اى يافت نمىشود .\r\nماركوپولو و مؤلف كتاب علم فلاحت و زراعت ، هر دو ، از ارزش خربزهء ايران سخن مىگويند . مؤلف اخير مىنويسد كه خربزه‌هاى ايران بعضى زودرس و بعضى ديررس هستند و « در هر ولايت ايران و بلكه در هر باغى ، انواع آن مىباشد . »\r\nدر منابع تاريخى ، كمتر ، از هندوانه سخن مىگويند . ظاهرا هندوانه كمتر از خربزه مورد توجه مردم و كشاورزان بوده است . حمد اللّه مستوفى از هندوانه ، كه در قزوين با خربزه كشت مىشده است ، سخن مىگويد .\r\nانواع كدو نيز مورد توجه بود . مؤلف كتاب علم فلاحت و زراعت از فراوانى و خوبى كدوى اصفهان سخن مىگويد ، و اولئاريوس از كدوهايى سخن مىگويد كه « گردن آن مانند گردن غاز و سر آن بزرگتر از سر آدمى است . » « 3 »\r\nخيار ( بادرنگ ) از دوران قبل از اسلام در ايران كشت مىشده . در كتاب استخرى و محاسن اصفهان از فراوانى خيار در ايران صحبت شده است . ظاهرا خيار و بادرنگ دو گروه از انواع خيار است .\r\nحمد اللّه مستوفى در تأليف جغرافيايى خود ، در چند مورد معدود ، و آن هم به اشاره و بدون شرح و بسط ، از جاليز و پاليز و بقولات سخن مىگويد و حال آنكه دربارهء ميوه‌ها و انگور مطالب بسيار دارد . در نامه‌هاى رشيدى نيز از ميوه‌هاى گوناگون تروخشك و عصارهء\r\n\r\n\r\n","description":"","footnote":"\r\n( 1 ) . اولئاريوس ، ص 38 - 737 ( نقل از همان مأخذ ، ص 339 ) .\r\n( 2 ) . شاردن ، مجلد 3 ، ص 16 - 315 ( از همان مأخذ ، همان صفحه ) .\r\n( 3 ) . اولئاريوس ، ص 752 ( از همان مأخذ ، ص 343 ) .\r\n","page_name":" 230 ","page_number":238},
  {"content":"\r\n\r\nميوه‌هايى كه براى زمستان ذخيره مىشده ، سخن به ميان آمده است ، ولى از سبزيجات پاليزى يادى نشده است . ظاهرا در اين دوره ، باغدارى بيش از بستاندارى و پاليزكارى مورد توجه مالك و روستاييان بوده است . با اين‌حال ، در منابع مختلف ، اجمالا از بادنجان ، هويج ، بقولات و شلغم جوشيدهء سفيد و پاك ، كه در بازار نيشابور مىفروختند ، سخن به ميان آمده است .\r\nدر كتاب علم فلاحت و زراعت ، نباتات پاليزى و چاشنى زير را ، كه در قرن چهاردهم ميلادى ( هشتم هجرى ) در ايران كشت مىشده است ، برمىشمرد :\r\nفلفل ، زيره ، گشنيز ، خربزه ، خيار ، بادنجان ، ريحان ، كدو و سداب ، كاسنى و كرفس ، كاهو ، كراث ، گندنا ( تره ) كلم ، ترب ، شلغم ، پياز ، سير ، گزر : جزر ( هويج ) چغندر .\r\nدر كتاب ارشاد الزراعه غير از سبزيجات نامبرده ، از ريواس ، كاهو ، حنظل ، بادام تره ، ترتيزك ، اسفناج ، پودنه ، ترخون ، بادرنگ بويه نام مىبرد .\r\nظاهرا كشت كلم ، هويج ، ترب ، پياز و سير ، چغندر و ريحان بيشتر معمول بوده است .\r\nحنا براى مصرف رنگ مو و گاه بعنوان دارو نيز استعمال مىشده است .\r\nانواع درختان ميوه نظير انگور ، انجير ، انار ، سيب ، به ، شفتالو ، هلو ، آلو ، زردآلو ، گيلاس ، آلبالو و جز اينها ، به حكايت آثارى كه از حمد اللّه مستوفى ، ماركوپولو و ديگران به يادگار مانده است ، در ايران وجود داشته . در نزهت‌نامهء علايى از انواع كودى كه براى درختان سودمند است گفتگو شده است . استخرى و مقدسى از نخلهاى ايران سخن گفته‌اند . به گفتهء مقدسى ، نخلستانهاى كرمان بيش از فارس است و كرمان از لحاظ وفور نخل حجاز كوچكى است . به نظر شاردن ، « خرماى ايران بمراتب از خرماى عربستان و ديگر نقاط بهتر است . » « 1 »\r\nراجع به تاريخ كشت مركبات ، مخصوصا ليمو ، نارنج در ايران بين محققان وحدت نظر نيست . از گفته‌هاى استخرى پيداست كه در قرن سوم و چهارم هجرى ، نارنج در ايران كمياب نبوده و مقدسى از ليموهاى شوشتر خوزستان و جيرفت كرمان و نارنج مغن و رودكان كرمان ياد مىكند . در اصطلاح ، نارنج و نارنگى و ليمو و پرتقال را مجموعا « مركبات » مىخوانند .\r\nحمد اللّه مستوفى مىنويسد كه در بعضى نقاط لرستان و خوزستان و فارس ( مخصوصا كازرون ) و قهستان و طبس و گيلان و مازندران و لاهيجان ، نارنج و ترنج و ليمو به‌عمل مىآيد . در فهرست اجناسى كه براى آذوقهء زمستانى در مكاتبات رشيد الدين به چشم مىخورد ، از انواع نارنج ، ليمو ، ترنج ، ليموشيرين ، سخن به ميان آمده است .\r\n\r\nنيشكر :\r\nنيشكر ظاهرا از هندوستان به ايران آمده است ، و از دورهء قبل از اسلام ، كشت آن در خوزستان ايران سابقه دارد . در زمان فرمانروايى خلفا ، صادرات شكر نى از خوزستان اهميت جهانى داشت ، و در قرن هشتم ، خوزستان سالى سىهزار رطل شكر به رسم ماليات جنسى ، به دربار خلفا مىفرستاد .\r\nجغرافيون قرن دهم ، از وجود كشت نيشكر در سراسر خوزستان و فارس سخن مىگويند .\r\n\r\n\r\n","description":"","footnote":"\r\n( 1 ) . شاردن ، مجلد 3 ، ص 39 - 338 ( از همان مأخذ ، ص 377 ) .\r\n","page_name":" 231 ","page_number":239},
  {"content":"\r\n\r\nبه حكايت كتاب مجهول المؤلف حدود العالم ، كشت نيشكر در بلخ و سراسر كرمان و خوزستان معمول بود . مخصوصا يكى از بلوكهاى خوزستان به نام « عسكرمكرم . » « 1 » شكرى ممتاز داشت .\r\nدر زمان حمد اللّه مستوفى ، ظاهرا نيشكر خوزستان شهرت فراوان داشته است . « 2 »\r\nاستاد فقيد عباس اقبال مىنويسد : « قند و نيشكر در خوزستان ايران اختراع شده است ، و تا زمان فتح اين مملكت به دست عرب ، كارخانه‌هاى آن باقى بوده . بعد ، مسلمين ترتيب ساختن آن را از ايرانيها فراگرفتند و در بغداد براى اين كار ، كارخانه‌ها درست كردند . بتدريج ، اين عمل در مصر نيز شيوع يافته و در آن سرزمين به كمال خود رسيد . . . سعدى گويد :\r\n هر متاعى ز معدنى خيزد * شكر از مصر و سعدى از شيراز \r\nبا وجود اشتهار فوق العادهء قند و شكر مصرى ، شكر خوزستان نيز ضرب المثل بوده و در امثال « شكر به خوزستان بردن » حكم « زيره به كرمان بردن » را داشته است . سعدى در مدح علاء الدين جوينى گويد :\r\n بضاعت من و بازار علم و حكمت او * مثال قطره و دجله است و دجله و عمان\r\nو گرنه بنده‌نوازى از آن طرف بودى * من اين شكر نفرستادمى به خوزستان \r\nاهواز از جهت ساختن شكر بيشتر اهميت داشته ، زيرا تمام اراضى آن شكرستان بوده است ، و اماكنى كه از براى ساختن شكر ساخته‌اند ، مثل حوضهاى بسيار بزرگ و سنگ آسياها و غيره ، آن‌قدر در آن سرزمين به نظر مىآيد كه عدد آنها را خداى داند و بس .\r\nشهر اهواز تا مدتى كه تحت حكومت مستقيم خلفاى عباسى بود ، هرسال ناچار بايستى مقدارى ماليات نقدى و جنسى به خزانهء خلفا بفرستد . اين شهر در سال ، 25 ميليون درهم « ماليات نقدى » و سىميليون رطل شكر « ماليات جنسى » تأديه مىكرد . چون شكر اهواز زياد بود ، به اين جهت آن را به اطراف عالم مىبردند و به اين سبب ، مردم آن ديار به دولت و ثروت و توانگرى شهرهء آفاق بودند . » « 3 »\r\n\r\nانگور :\r\nكشت رزانگور ( تاك ) در ايران ، آسياى صغير ، ارمنستان ، و قفقاز سابقه‌اى كهن دارد ، و مداركى حاكى از مصرف شراب در عهد هخامنشى وجود دارد . در دوران بعد از اسلام ، مخصوصا در قرن دهم ميلادى ( چهارم هجرى ) تاك‌كارى در ايران رواج داشته و استخرى و ابن حوقل و مقدسى از تاك‌كارى و رزانگور ايران سخن مىگويند . بطورى كه از مكاتبات رشيدى برمىآيد ، وى خواسته بود كه از باغات خاصه‌اش 50 هزار من انگور تازه ، 5900 من مويز ، 4500 من كشمش ، 1000 من غورهء خشك ، و 590 من آب‌غوره براى چاشنى غذا ، و 25 هزار من سركه ارسال دارند .\r\nدر آثار قرون وسطى ، از انواع و اقسام انگور نظير انگور « ياقوتى » « فخرى » « صاحبى »\r\n\r\n\r\n","description":"","footnote":"\r\n( 1 ) . حدود العالم ، ص  a  21 ،  b  26 ،  b  28 ( از همان مأخذ ، ص 386 ) .\r\n( 2 ) . از « كشت غلات » تا اينجا نقل به تناوب و اختصار از : كشاورزى و مناسبات ارضى . . . ، ص 86 - 314 .\r\n( 3 ) . عباس اقبال ، مجموعهء مقالات ، به اهتمام دبير سياقى ، ص 4 و 6 ( به اختصار ) .\r\n","page_name":" 232 ","page_number":240},
  {"content":"\r\n\r\nسرخ و سفيد و سياه ، « انگشت عروسك » و « جهان‌آراى » سخن رفته است . « 1 »\r\n\r\nباغهاى ميوه :\r\nشاردن از تمام ميوه‌هاى ايران لذت مىبرده است ، و اين نكته تعجبى ندارد ؛ زيرا ميوه‌هاى ايران از لحاظ طعم و عطر و تنوع ، نظير ندارد . بااين‌حال ، ذكر اين نكته جالب است كه وى سيصد سال قبل از منتقد معاصر ما ، يعنى سرپرسى سايكس ، از فقدان روش علمى در پرورش ميوه‌هاى ايران شكايت دارد . شاردن مىنويسد : اگر ايرانيان از فن باغبانى ، آنطور كه پيش ما مرسوم است ، سردر مىآوردند ، ميوه‌هاى اين سرزمين عالىتر و لذيذتر هم مىشد ، ولى ايرانيان از فن پيوند و اسكنه و چوب‌بندى و پرورش درختان كوتاه آگاه نيستند ؛ تمام درختان آنان كهن و بلند و پر از چوب زيادى است . « 2 »\r\n\r\nنقش آب در فعاليتهاى عمرانى و صنعت كشاورزى بعد از اسلام\r\nيكى از مشكلات كار كشاورزى در ايران ، از روزگار قديم تاكنون ، كمى آب است . غير از منطقهء ساحلى بحر خزر ، در ساير نقاط اين كشور پهناور ، به علت نيامدن برف و باران كافى ، آبى كه رفع احتياجات عمومى را بكند وجود ندارد .\r\nدر اصطلاح جغرافيايى ، به نقاطى كه ارتفاع باران آن در سال كمتر از 25 سانتيمتر باشد خشك مىگويند ؛ و به جاهايى كه ارتفاع بارانش از 45 سانتيمتر تجاوز نكند ، نيمه - خشك اطلاق مىكنند .\r\nبا مقياسى كه ذكر شد ، قسمت اعظم ايران جزو مناطق خشك جهان به حساب مىآيد ؛ و همين كم‌آبى و خشكى يكى از عوامل اساسى انحطاط اقتصادى اين كشور ، از ديرباز تاكنون ، بوده است .\r\nخشكى و كم‌آبى مناطق مركزى و جنوبى ايران غالبا حكومتها و فئودالهاى بزرگ را برآن داشته كه از راه سدبندى و ايجاد قنات ، راهى براى ادامهء فعاليتهاى كشاورزى پيدا كنند .\r\nدر حال حاضر ، « در كرهء زمين ، قريب يك ميليارد و چهارصد ميليون هكتار اراضى مزروعى هست . ولى زمينهايى كه آبيارى مىشود ، فقط در حدود 191 ميليون هكتار ، يعنى كمتر از 14 درصد مجموع اراضى مزروعى است .\r\nاقلا نصف نوع بشر يعنى بيش از يك ميليارد و پانصد ميليون نفر از 14 درصد اراضى مزروعى آبيارى شده خواربار به دست مىآورند ، و نصف ديگر افراد انسانى در 86 درصد باقى اراضى مزروعى ، كسب رزق و روزى مىكنند ، و اين خود نمودار ارزش و اهميت آبيارى در روزگار ماست . » « 3 »\r\n\r\nآبيارى :\r\n« يكى از كارهاى دقيق و حساس كشاورزى در شرق ، موضوع آبيارى است . هر كشاورز بايد در موقع و ميزان آبى كه به غلات ، درختها ،\r\n\r\n\r\n","description":"","footnote":"\r\n( 1 ) . كشاورزى و مناسبات ارضى . . . ، پيشين ، ج 1 ، ص 94 - 387 ( به تناوب و اختصار ) .\r\n( 2 ) . ميراث ايران ، پيشين ، ص 427 .\r\n( 3 ) . مأخذ از مقالهء محققانهء « شوبه و ادزه » ، دانشمند شوروى ، پيام نوين .\r\n","page_name":" 233 ","page_number":241},
  {"content":"\r\n\r\nسبزيجات و رستنيهاى ديگر مىدهد ، دقت كند ؛ زيرا دير يا زودشدن آبيارى و عدم رعايت نظم در اين كار ، به زيان كشاورزى است .\r\nكشاورزان براى تسهيل امر آبيارى ، زمين را به قطعات مربع شكل تقسيم مىكنند ، و بوسيلهء جويبارها با شيب ملايم آب را به كردها مىرسانند .\r\nمهندسين و متخصصين از ديرباز با مطالعه در روى زمين و بررسى در نوع خاك ، منابع و سفره‌هاى زيرزمينى آب را كشف مىكردند ، و سپس شروع به گمانه‌زنى و حفر چاه مىنمودند تا از وجود آب و كم‌وكيف و درجهء عمق آن آگاهى يابند . سپس شروع به حفر مجراى آب قنات مىنمودند و در فواصل معين ، تا شهر ، چاههايى براى كسب هوا و روشنايى و امكان تنقيح و لاىروبى زده مىشد . بعضى از قنوات صد تا دويست كيلومتر طول داشت و تعدادى از آنها هنوز باقى و مورد استفاده است ، و ما نمونه‌هايى از اين نوع قنوات را در يزد و كرمان مشاهده مىكنيم ، و در سراسر فلات كرمان ، تعداد كثيرى حلقهء چاه به چشم مىخورد . ميزان آب قنوات را با معيار « سنگ » تخمين مىزنند ، و يك سنگ آب ، مقدار آبى است كه براى حركت يك آسياب ضرورى است ، آب را ساعتى مىفروختند ، و چون در آن ايام ، ساعت نبود ، از طرفى به نام « پنگان » كه شايد « فنجان » از آن مشتق شده باشد استفاده مىكردند ؛ به اين ترتيب كه پنگان يعنى ظرف مسى را ، كه ته آن سوراخ كوچكى داشت ، پر از آب مىكردند و در زير آن ، ظرف ديگرى مى - گذاشتند . همين كه ظرف زيرين با ريزش اين قطرات پر مىشد ، يك ساعت سپرى شده بود ، و ممكن بود موعد استفاده كشاورز ديگرى فرا رسد ، . معمولا كشاورزان به ميزان آبى كه براى محصولات گوناگون در فصول مختلف لازم است وقوف دارند . در بهره‌برداريهاى كشاورزى ، پول آب بوسيلهء مالك پرداخت مىشد و مالكين طبق قرارداد ، به كشاورزانى كه دواب و چهارپايان آنها را در صحرا مىچرانيدند ، سهمى بعنوان حق العمل مىپرداختند .\r\nدر مسألهء آبيارى ، شيب زمين اهميت بسيار دارد ، زيرا اگر زمينى زياد سراشيب باشد آبيارى آن دشوار ، و در مواردى امكان‌ناپذير است ؛ و به همين علت است كه زمينهاى زيادى به علت نداشتن شيب ملايم ، لم يزرع باقى مانده يا فقط ديم‌كارى شده است .\r\nزراعت ديم سابقهء زيادى دارد ، و از دويست سال قبل از ميلاد مسيح ، زردشتيان از اين نوع كشاورزى در دشت فرغانه ، پامير ، و ايران شرقى استفاده مىكردند . از منابع آمودريا ، هيرمند ، دجله ، فرات ، كرخه ، و كارون از ديرباز ، از راه ايجاد كانال و حفر مجارى و سد و بندسازى ، آب لازم به زمينهاى قابل كشت مىرسانيدند . در همين مناطق ، تحت نظر كارشناسان ، در راه خشك كردن باتلاقها سعى و كوشش مىكردند و در سيستان سد و بندهاى فراوانى براى حمايت نباتات مختلف در مقابل شن و باد ايجاد كرده بودند . در كليهء ممالك اسلامى ، دفاتر و سازمانهايى براى ادارهء آبيارى كشور وجود داشت و اشخاص مطلع و ذيصلاحيتى در هر ايالت و ناحيه ، ادارهء آبيارى را به عهده داشتند ، و عده‌اى تحت نظر آنها ، در مناطق كوچكتر ، انجام وظيفه مىكردند . » « 1 »\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطا ، پيشين ، ص 34 - 332 ( به اختصار ) .\r\n","page_name":" 234 ","page_number":242},
  {"content":"\r\n\r\n\r\nسدبندى :\r\n« در اواخر دورهء ساسانى و اوايل دورهء اسلامى ، در نتيجهء شكستن يكى از بندهاى رود دجله ، تغييرات مهمى در وضع جغرافيايى سرزمين سواد ( عراق يا بين النهرين ) روى داد ، به اين معنى كه تا زمان كواد ( قباد ) دجله از زير شهر بصرهء كنونى مىگذشت و از ميان دو بندى كه در دو سوى آن ساخته بودند يكراست وارد خليج فارس مىشد . در زمان كواد ، در جنوب ناحيهء « كسكر » يكى از اين بندها شكست و آن را تعمير نكردند . به همين جهت ، بسيارى از كشتزارهاى اين ناحيه را آب فرا گرفت ، و مردابهايى فراهم شد . انوشيروان كه به سلطنت رسيد ، دستور داد بندى بستند و قسمتى از اين زمينها دوباره كاشته شد .\r\nدر سال ششم هجرى ، در سلطنت خسرو پرويز ، فرات و دجله طغيان سختى كردند و بندهاى هردو رود درهم شكست . خسرو پرويز دستور داد آنها را از نو بسازند و در يك روز چهل بند بستند و براى اين كه كارگران را وادارند زودتر كار خود را به پايان رسانند ، پول فراوانى روى قالى ريخته بودند كه هركس زودتر كار خود را تمام كند از آن پول بردارد ؛ اما اين كوشش سودى نداد . هنگامى كه سرزمين فرات به دست تازيان افتاد ، باز دولت ساسانى مشغول كارهايى بود و چون آن كارها ناتمام ماند شكست بندها بيشتر شد .\r\nپس از آن ، ديگر كارگزاران تازى اقدامى نكردند و مردم آن نواحى هم وسيلهء كار نداشتند و به همين‌جهت ، مردابها هر روز بيشتر و بزرگتر مىشد . در زمان معاويه كه عبد الله - بن جراح مأمور وصول ماليات « سواد » شد ، قسمتى از مردابها را خشك كرد و درآمد ساليانهء آنجا بالغ بر پنج ميليون درهم شد .\r\nپس از آن در زمان وليد بن عبد الملك ، حسن نبطى از سوى خليفه مأمور اين كار شد ، و سپس در روزگار هشام بن عبد الملك هم بر سر اين كار بود . وى قسمتى از مردابها را خشك كرد و اين زمينهاى تازه خشك شده را « جوامد » يعنى زمينهاى جامد و خشك كرده ناميدند .\r\nدر زمان حجاج بن يوسف ثقفى هم كارهايى در اين زمينه كردند ؛ بدين معنى كه دونهرى كه به نام « سيب » معروفند و پيش از اين و در دورهء ساسانيان نبود ، در اين دوره براى آبيارى كشتزارها كندند . در اين زمان ، باز طغيان سختى روى داد و خرج خشك‌كردن مردابها را سه ميليون درهم تخمين كردند . چون وليد بن عبد الملك اين مبلغ را گزاف دانست و نخواست بپردازد ، اين كار ماند و اجازهء آن را به حجاج نداد .\r\nچندى بعد مسلمة بن عبد الملك داوطلب شد اين كار را به خرج خود بكند و درآمد اين زمينها از آن او باشد و براى اين كار همان سه‌ميليون درهم را خرج بكند . بدينگونه زمينهاى بسيار از زير آب بيرون آمد و مسلمه براى آبيارى آنها دو نهر سيب را كند و از هر سو برزگران و كارگرانى براى كشت و زرع اين نواحى آورد ، و حتى خرده‌مالكان اطراف هم براى او كار كردند . . . بدينگونه در دورهء اسلامى ، در وضع جغرافيايى سرزمين سواد ، تغييرات بسيار روى داده و به همين‌جهت است كه از دورهء پيش از اسلام ، فرات و دجله هريك جداگانه به خليج فارس مىريختند و شط العرب تشكيل نمىشد ؛ زيرا كه در شمال تقريبا همهء آبهاى اين دو رود بزرگ بوسيلهء بندهايى كه بسته و نهرهايى كه از دو سوى كنده بودند ، به مصرف آبيارى كشتزار -\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nهاى اطراف مىرسيد و به آن اندازه آب باقى نمىماند كه شط بزرگى مانند شط العرب تشكيل شود . و نيز به همين‌جهت بود كه سرزمين عراق و بين النهرين امروز كه همان سرزمين سواد در آن روزگار مىباشد ، بمراتب آبادانتر و حاصلخيزتر از امروز بود . » « 1 »\r\nدر منابع تاريخى ايران و ديگر ممالك آسياى ميانه و شرق نزديك ، از چگونگى فعاليتهاى كشاورزى و مختصات زندگى كشاورزان ، چنان كه بايد ، سخنى در ميان نيست .\r\nدر كتاب تاريخ سيستان ، كه يكى از قديمترين منابع فارسى است ، ضمن توصيف وضع طبيعى سيستان ، از انواع آسيا و شرايط آبادانى سيستان سخن رفته است « . . . و ديگر آسيا چرخ كنند تا باد بگرداند و آرد كند . و به ديگر شهرها ستور باشد يا آسياب و آب يا به دست آسيا كنند . و هم از اين چرخها ساخته‌اند تا آب كشد از چاه به باغها و به زمين كه از آن كشت كنند ؛ چه اگرچه آب تنگ باشد همچنين منفعت از باد گيرند . » « 2 » ناگفته نماند كه ابو لؤلؤ قاتل عمر در ساختن آسياى آبى استاد بود .\r\n« شرايط آبادانى سيستان بر سه بند بستن نهاده‌اند : بستن بند آب و بستن بند ريگ و بستن بند مفسدان . هرگاه كه اين سه اندر سيستان بسته باشد اندر همهء عالم هيچ شهر به نعمت و خوشى سيستان نباشد . و تا همىببستند چنين بود و چون نبندند چنين باشد و روزگار آن را قوام باشد . » استاد فقيد بهار در ذيل صفحه ، توضيح مىدهد كه « بند ريگ را مورخان و صاحبان مسالك و ممالك غالبا ياد كرده‌اند ؛ منجمله استخرى در ص 242 و در كتاب عجايب البلدان منسوب به ابو المؤيد بلخى گويد : و گرداگرد سيستان ريگ است بسيار و آنجا باد باشد و آسياهايشان به باد بگردد و مردم از ترس آن باد سدها و بندها كرده‌اند تا ريگ را باد در شهرها و ديه‌ها نبرد ، و با اينهمه احتياط ، بسيار مواضع را و ديه را باد گرفته است . » « 3 »\r\nاصطخرى در كتاب مسالك و ممالك كه از متون مهم و معروف جغرافياست و در قرن پنج و شش هجرى نوشته شده است ، مطالب جالبى از اوضاع جغرافيايى و راهها و مسافت بين شهرها و خصوصيات هريك از استانها و وضع طبيعى و اقتصادى و بازرگانى هر منطقه ذكر كرده است ؛ از جمله در مورد خوزستان چنين مىنويسد :\r\n« و زمين خوزستان هامون است ، آبهاى روان دارد . بزرگتر رودى در خوزستان ، رود شوشتر است و ملك سابور ( شاپور ) در اين رود سدى كردست ، آن را « شادروان » خوانند . به حكم آن كى شوشتر بربلندى نهادست ، سابور ابن شادروان بفرمود تا آب بالا گيرد و به زمين شهر برآيد . . .\r\nو از ناحيت شوشتر رودى مىرود آن را « نهر المسرقان » ( المشرقان ) خوانند ، و چون به لشكر رسد ، جسرى عظيم بر او بسته‌اند . و در اين آب از لشكر به اهواز روند و مسافت هشت فرسنگ باشد ، و چون شش فرسنگ بروند آب همه بر كار گرفته باشند به نيشكر و كشتزارها ، و دو فرسنگ رودخانه خشك مانده . و در همه خوزستان هيچ جايى آبادانتر از مسرقان ( مشرقان ) نيست ، و آبهاى خوزستان از اهواز و دورق و شوشتر و هرچه در اين حدود خيزد همه به حصن مهدى جمله شود و آنجا رودى عظيم گردد و به دريا افتد . » « 4 »\r\n\r\n\r\n","description":"","footnote":"\r\n( 1 ) . سعيد نفيسى ، تاريخ خاندان طاهرى ، 38 - 336 ( به اختصار ) .\r\n( 2 و 3 ) . به تصحيح ملك الشعرا بهار ، ص 12 .\r\n( 4 ) . مسالك و ممالك ، ( المسالك و الممالك ) ، به كوشش ايرج افشار ، ص 90 .\r\n","page_name":" 236 ","page_number":244},
  {"content":"\r\n\r\nاز آنچه گذشت نتيجه مىگيريم كه از دورهء ساسانيان به بعد ، ساختن سدهاى عظيم و مهاركردن رودها در ايران معمول گرديده است . به حكايت منابع مختلف ، شاپور اول در سال 260 ميلادى پس از دستگير كردن والرين ، امپراتور روم ، دستور مىدهد اسراى رومى به ساختن سد كارون در شوشتر مبادرت ورزند . بنابه گفتهء طبرى ، شاپور در به دو امر اسرا را به ساختن شهر و بعدا به بناى سد وادار كرد . فردوسى طوسى در شاهنامه به اين پل تاريخى اشاره مىكند ، و مهندسين اين پل را از مهندسين رومى مىشمارد .\r\n يكى رود بدپهن در شوشتر * كه ماهى نكردى بر او برگذر\r\nبزانوش را گفت اگر هندسى * پلى سازى اين را چنان چون رسى\r\nكه ما باز گرديم اين پل بجاى * بماند به دانايى رهنماى\r\nتو از دانش فيلسوفان روم * به كار آر چندى در اين مرزوبوم\r\nبه كار اندر آمد بزانوش مرد * به سه سال آن پل ، تمامى بكرد \r\nاين سد بزرگ در ابتدا ششصد ذرع طول و 66 پا عرض داشت ، و آن را از سنگهاى محكم ساخته بودند و در شكاف سنگها ساروج ريخته بودند ، و قطعات سنگ را با ميله‌هاى فلزى به هم اتصال داده بودند . ابن بطوطه از عظمت اين سد و آبادانى شوشتر سخن مىگويد ، و حمد اللّه مستوفى در نزهة القلوب از فراوانى آذوقه و ارزاق در شوشتر ياد مىكند ، و مى - نويسد ، در اراضى اطراف اين شهر ، غله و پنبه و نيشكر كشت مىشود . ديگر از سدهاى باستانى ، سد اهواز بر روى كارون است كه دريايى از آب در پشت آن پديد آمده بود .\r\n\r\nمشكل آب و كشاورزى در جنوب ايران\r\nيكى از مشكلات و بدبختيهاى كشاورزان ايران ، مخصوصا در مناطق مركزى و جنوبى ، نيامدن باران و بخل طبيعت است . چه‌بسا كشاورزان يك منطقه در نتيجهء نيامدن باران ، به گرسنگى ، مرگ يا مهاجرت محكوم مىشوند . طبيعى است در محيطى كه كشاورز قادر به تأمين حداقل خوراك و پوشاك و مسكن نيست ، سخنى از فرهنگ و بهداشت و ديگر ضروريات زندگى نمىتوان به - ميان آورد .\r\nابتدايى بودن طرز كشاورزى و بيخبرى روستاييان از دنياى خارج ، سبب گرديده است كه كشاورزان به فرض نزول باران ، در سال بيش از چند ماه سعى و تلاش از خود نشان نمى - دهند و بقيهء ايام عمر را به بطالت سپرى مىكنند . « اين بيكارى آشكار است ، اما بيكارى اساسى روستاييان از نوع نهانى است . . . و بيمارى مزمن دهات را تشكيل مىدهد . . . وجود چنين بيكاريهاى مزمن - پنهان يا آشكار - نتايج چندى براى اقتصاد مملكت به‌بار مىآورد ؛ جمعى به طفيل زحمت افراد مولد نگهدارى مىشوند ، و چون درآمد و قدرت خريد آن جمع اندك است بازار داخلى ، گرمى و گشايشى كافى حاصل نمىشوند و اقداماتى كه براى توسعهء صناعت يا حتى فلاحت مصروف مىشود ، بر اثر همين قلت تقاضا ، به توفيق نمىرسد . ارزانى كار ، و فراوانى كارگر ، خاطر كارفرما را از خريد ماشين گرانبها - منصرف مىكند و بالنتيجه نيروى توليد بالا نمىگيرد . » « 1 »\r\n\r\n\r\n","description":"","footnote":"\r\n( 1 ) . جمشيد بهنام ، شاپور راسخ ، طرح مقدماتى جامعه‌شناسى ايران ، ص 49 و 52 ( به اختصار ) .\r\n","page_name":" 237 ","page_number":245},
  {"content":"\r\n\r\nبه اين‌ترتيب ، مادام كه قوهء خريد كشاورزان ، كه اكثريت جمعيت ايران را تشكيل مىدهند ، بالا نرود ، صنعت و كشاورزى ايران چنان كه بايد پيشرفت نخواهد كرد . براى آنكه كشاورزى در ايران پيشرفت كند ، بايد نخست كشاورزان را از مناطق خشك و بىاستعداد به نواحى معمور و مستعد كار كوچ داد .\r\nابزار كشاورزى در قرون وسطا\r\nتا كشاورزان به چشم خود ببينند كه اگر در منطقهء مستعدى دست به كار و فعاليت بزنند ، محصول و نتيجهء كافى به دست مىآورند ، همين جريان اندك‌اندك روح جبريگرى و بىاعتنايى به جهان را از دل روستاييان خواهد زدود ، و آنان را به سعى و عمل وادار خواهد كرد و رشك و حسد و كوته‌بينى و بدخواهى ، كه مولود محيطهاى كوچك كشاورزى است ، بتدريج جاى خود را به همكارى خواهد داد و شركتها و اتحاديه‌هاى گوناگون كشاورزى نضج و ثبات خواهد گرفت .\r\nبراى استفاده از ماشينهاى جديد كشاورزى ، بايد بتدريج سطح فرهنگ و دانش روستازادگان را بالا برد ، و با استفاده از وسايل فنى بر ميزان محصول افزود تا كشاورزان نه‌تنها به تأمين حداقل زندگى دست يابند ، بلكه با كسب درآمد بيشتر ، قوهء خريد آنان فزونى گيرد .\r\nدولت با مطالعه و تحقيق در نواحى مختلف ايران ، بايد استعداد خاكها و آفات نباتى هر منطقه را تشخيص دهد و كشاورزان را در راه مبارزه با آفات نباتى و انتخاب بذر مناسب و مرغوب از طريق بانك كشاورزى و به كمك كارشناسان و مأمورين صديق ، كمك و يارى نمايد . تنها از اين راهها و با استفاده از تجارب كشورهايى كه قبل از ما در راه صنعتى كردن كشاورزى تلاش كرده‌اند ، مىتوانيم به وضع دهات و دهقانان ايران سروصورتى بدهيم و آنان را با فرهنگ ،\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nبهداشت ، پزشك ، دارو ، آب لوله‌كشى ، برق ، اسفالت ، تلفن و ديگر ضروريات زندگى بيش‌ازپيش آشنا كنيم .\r\n« در مورد كار و زندگى روستاييان و اقتصاد كشاورزى ايران ، بايد اضافه نمود كه از 15 تا 16 ميليون نفر روستايى كشور ، در حدود 5 / 2 ميليون ايلات و عشايرند ، و در اغلب نقاط اقتصاد چوپانى با اقتصاد كشاورزى ، معا زندگى روستاييان را تأمين مىنمايد . پرورش دامها و توليد لبنيات و محصولات دامى ، اساس اقتصاد چوپانى را تشكيل مىدهد . و چون اين اقتصاد مقدماتى و عقب‌مانده داراى محصول و درآمد بسيار ناچيزى است . . . مىتوان به علل پايين بودن سطح زندگى آنان پىبرد ، و برخى مهاجمات ايلات و عشاير و ناراحتيهاى حاصله را كه بعضا پيش مىآمد ، مىتوان از اين نقطه‌نظر نيز توجيه نمود . » « 1 »\r\n\r\nنتايج كم‌آبى و نيامدن باران\r\nنيامدن باران و بخل طبيعت ، چه در دوران قبل از اسلام و چه در دورهء بعد از اسلام ، همواره مشكل بزرگى براى كشاورزان و عموم طبقات و دولت ايجاد مىكرده است . در دوران بعد از اسلام ، قلت باران در كشورهاى خاورميانه به حدى بوده و هست كه مردم براى نزول باران گاه به نماز و دعا متوسل مىشدند . چنان كه نماز استسقا ، نمازى بود كه براى طلب باران مىخواندند .\r\nابن خلدون نيز در مقدمهء خود ، از نماز استسقا نام مىبرد . « 2 » در تاريخ كرمان مىخوانيم كه :\r\n« اسب الب ارسلان از راه كوبنان عازم خراسان شد . در ميانهء طبس و كوبنان ، لشكر او از قلت آب به ستوه آمده ، بعضى نزديك به هلاكت رسيدند . سلطان از اسب پياده گرديد و روى نياز به خاك نهاد و به دعاى استسقاء باران مشغول گشت . » « 3 »\r\nدر ايران ، به علت كم‌آبى ، براى تقسيم و توزيع آب ، سازمانهايى به وجود آمده بود و به طورى كه از تاريخ قم برمىآيد ، مدتها در سرزمين قم « ديوان آب » وجود داشته است .\r\nنقش آب در زندگى اقتصادى و كشاورزى بعضى از نواحى به حدى بود كه ميزان خراج نيز بستگى به كميت آب داشت ؛ چنان كه به حكايت كتاب حدود العالم ( 372 هجرى ) خراج مردم مرو و خلم مبتنى بر آب بوده است . « 4 »\r\nبطورى كه از مسالك و ممالك استخرى برمىآيد ، تحت‌نظر ميراب مرو رود ، ده‌هزار نفر كار مىكردند و « حرمت او چون حرمت والى بود » « 5 » هميشه در زمستان و بهار عموم طبقات ، بخصوص كشاورزان ، نگران كميت و كيفيت نزولات آسمانى ( باران و برف ) بودند .\r\nو اين وضع روحى مردم در آثار شعرا نيز به چشم مىخورد ؛ فخر الدين گرگانى گويد :\r\n چو خواهد بود روز برف و باران * پديد آيد نشان از بامدادان\r\nچو خواهد بود سالى بد ، به كيهان * پديد آيدش خشكى در زمستان\r\nهميدون چون بود سالى دل‌افروز * پديد آيدش خشكى هم ز نوروز \r\nويس و رامين\r\nاستخراج آبهاى زيرزمينى در سرزمين خشك ايران ، از ديرباز توجه كشاورزان و\r\n\r\n\r\n","description":"","footnote":"\r\n( 1 ) . دكتر على اكبر ترابى ، جامعه‌شناسى روستايى ، ص 101 .\r\n( 2 ) . ج 1 ، ص 434 .\r\n( 3 ) . تاريخ كرمان ، ( سالاريه ) پيشين ، ص 275 .\r\n( 4 ) . ر . ك : ص 94 و 99 .\r\n( 5 ) . ص 207 .\r\n","page_name":" 239 ","page_number":247},
  {"content":"\r\n\r\nمالكين ايران را به خود جلب‌كرده و آنان را به تحقيق و آزمايش و مطالعه در اين زمينه برانگيخته است . و حتى عده‌اى از دانشمندان در اين زمينه به تحقيق و مطالعات عملى و تئوريك همت گماشته و آثارى از خود به يادگار گذاشته‌اند . به قول آقاى ساعدلو ، « مىتوان چنين انگاشت كه اهميت و توجه به قنات چندان بوده است كه رفته‌رفته از علم لدنى به علوم آزمايشگاهى تجربى گراييده ، و بنا به كلمات امروزى : « تكنولوژى احداث قنات » و « اقتصاد » و « حقوق قنات » به وجود آمده است ، كه روزى . . . حاسب كرجى را بر سر ذوق آورد تا از جميع علوم آن روز در زمينهء قنات و قنات‌شناسى ، كتاب انباط المياه الخفيّه را فراهم آورد . . . از نكات جالبى كه از خواندن كتاب حاسب كرجى به ذهن خطور مىكند ، توجه و اهميتى است كه او به مسألهء حريم‌يابى چاه و قنات مىنهد ؛ يعنى علاوه‌بر اين كه مىنويسد : « باب ذكر حريم چاه و كاريز بر موازين دينى » دو قسمت ديگر هم جداى از اين باب مىآورد : يكى : « باب ديگر سخن در بارهء حريم قنات » و ديگرى : « باب ديگر دربارهء حريم . » اين بدان معنى است كه يكباره به - اصول و راه‌حلهاى فقهى و مذهبى امر نمىنگرد . . . بلكه به مسألهء حريم از نظر علمى و زمين - شناسى نيز توجه مىكند و مىنويسد : كارشناسان اين امور بايستى انواع خاك را بشناسند و در كار خود ورزيده باشند تا در تشخيص ، دچار لغزش نشوند ، و در داورى مرتكب اشتباه نگردند . حريم كاريز در خاك سخت از حريم آن در خاك سست كمتر است ؛ هرچه خاك كاريز سخت‌تر باشد ، حريمش كمتر است تا آنكه به چهل زراع كاهش يابد . . . البته كارشناس بايد خاكشناس باشد . بااين‌كه در باب ديگر دربارهء حريم بتفصيل ، از اين‌كه چاهى و قناتى در حريم چاه و قناتى ديگر حفر نگردد و منابع آب يكى به زيان ديگرى نباشد ، با چنان وسواس و دقتى سخن مىراند كه صحبت از ذرع و پيمان متساوى بين دو مادر چاه و ايجاد چاه كمانه بتساوى ، يكسان ميان آن دو است . . . [ ص 48 - 42 
  ] . مصنف در امور مربوط به قنات نه‌تنها صاحبنظر بلكه مخترع هم هست و مىگويد : « من ترازى بهتر از همهء اين ترازها اختراع كرده‌ام . » [ ص 79 
  ] سپس به ذكر خصوصيات و طرز به كاربردن آن مىپردازد . وى به - مسألهء لاروبى و تنقيهء قنات توجه بسيار مىكند و به صاحبان قنات تأكيد مىكند كه با بازرسى عينى ، مانع خدعه و سهل‌انگارى مقنيان شوند ، چه كارفرمايى كه از چاه پايين نرود ممكن است فريب بخورد . » [ ص 127 
  ] « 1 »\r\nچاه - عبارت از سوراخ كم‌وبيش عميقى است كه در زمين احداث مىكنند تا بتوانند با طناب يا تلمبه آب را از عمق چاه بيرون بياورند ، آب باران در زمين فرو مىرود و در مخازن زيرزمينى جمع مىشود اين مخازن يا « ايستابها » ممكن است نزديك سطح زمين باشد و در اين صورت به وسيلهء كندن ، مىتوان به آسانى به آن دست يافت ، در جاهاى خشك سطح ايستابى ممكن است در عمق زيادى . واقع باشد ، در اين‌صورت معمولا به وسيله تلمبه برقى آب را بالا مىكنند ، گاه آبهاى زيرزمينى بين لايه‌هاى نفوذناپذير محبوس مىشوند ، در اين صورت اگر متهء حفارى از لايهء نفوذناپذير بگذرد و به اين آب برسد ، آب با فشار بالا مىآيد و در بعضى\r\n\r\n\r\n","description":"","footnote":"\r\n( 1 ) . ساعدلو ، « مقاله » راهنماى كتاب ، تيرماه 53 ، ص 226 به بعد ( به اختصار ) .\r\n","page_name":" 240 ","page_number":248},
  {"content":"\r\n\r\nحالات فوران مىكند ( چاه آرتزين ) آبهاى زيرزمينى كه از چاههاى عميق خارج مىشوند غالبا پاك و صحى است چاه آب بايد چنان باشد كه آبهاى سطحى در آن نفوذ نكند و مايهء آلودگى آن نشود . » « 1 »\r\nساعت آبى\r\n\r\nحل مشكل آب\r\n« ماركس در سال 1853 دربارهء شيوهء توليد آسيايى ، مىگفت :\r\nآب‌وهوا ، شرايط جغرافيايى منطقه‌اى كه از صحراى افريقا شروع مىشود و از طريق عربستان ، ايران ، هندوستان ، تاتارستان تا مرتفعترين فلاتهاى آسيا گسترش مىيابد ، باعث شده است كه آبيارى مصنوعى به كمك مجارى و ساير تأسيسات آبى ، اساس كشاورزى شرق ، قرار گيرد . و اين نياز مبرم صرفه‌جويى در مصرف آب و استفادهء جمعى از آن به كمك دولت ، به متمركز ساختن اين امر منجر شد . بدين ترتيب وظيفهء اقتصادى به عهدهء تمام حكومتهاى آسيايى قرار گرفت ، كه عبارت بود از اجراى كارهاى فوايد عامه ( مقصود از كارهاى فوايد عامه اقداماتى است نظير سدسازى ، حفر قنوات و نظارت در توزيع و تقسيم آب و غيره ) . » « 2 »\r\nدر ايران ، بخصوص در دوران بعد از اسلام ، نه‌تنها اقتصاد فئودالى حاكم بود ، بلكه در مواردى آثار مداخله نسبى دولت در امر آبيارى و توليد مواد كشاورزى به چشم مىخورد . در عهد طاهريان ، سامانيان ، و آل بويه مخصوصا در دورهء زمامدارى عضد الدولهء ديلمى و در عهد سلاجقه و دوران قدرت نظام الملك ، و در دورهء ايلخانان مخصوصا در دوران غازانخان و در عهد صفويه ، آثارى از مداخلهء دولت در امر آبيارى ، سدبندى و توزيع آب بين كشاورزان به چشم مىخورد . به اين - ترتيب در ايران با اندكى تسامح ، وجود وجه توليد آسيايى را بطور نسبى و محدود مىتوان پذيرفت ؛ ولى هرگز نمىتوان قبول كرد كه كليهء سلسله‌ها و حكومتهايى كه در ايران قبل و\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، ص 792\r\n( 2 ) . جامعه‌شناسى روستاى ايران ، پيشين ، ص 55 .\r\n","page_name":" 241 ","page_number":249},
  {"content":"\r\n\r\nبعد از اسلام روى كار آمده‌اند ، با بصيرت و دورانديشى و طبق نقشهء معينى ، براى مبارزه با قحطى و به منظور تأمين منافع و مصالح كشاورزان و اكثريت مردم ، در مناطق خشك و كم‌آب ، به كار دشوار سدبندى و حفر قنات و ايجاد شبكه جهت توزيع و تنظيم آب دست زده‌اند ، تا از اين رهگذر وضع اقتصادى كشور سروسامانى گيرد ، و مردم دچار قحطى و عوارض نامطلوب آن نشوند . بطور كلى ، اقتصاد با نقشه و حساب‌شده ، كمتر در ايران وجود داشته است . به اين ترتيب ، گفتار انگلس در انتى دورينگ « 1 » كه بطور منجز و قطعى مىنويسد : « حكومتهاى مستبدى كه متناوبا در ايران و هندوستان پيدا شده و از ميان رفته‌اند ، به خوبى مىدانسته‌اند كه هريك مقدم بر هرچيز ، كارفرماى مجموعهء امور آبيارى جلگه‌هاى اطراف رودخانه‌ها بوده‌اند ؛ چه در غير اين صورت ، هيچگونه زراعتى در آن نقاط مقدور نمىبود . » در ايران بطور كامل و همه‌جانبه صادق نيست .\r\nطبق نظريهء ماركس و انگلس ، « در وجه توليد آسيايى ، دولت چون مالك واقعى زمين براى تأمين منافع مردم ، وظايف اقتصادى سنگينى را به عهده مىگيرد ؛ يعنى موظف هست كه شبكه‌هاى آبيارى را در مناطق خشك و نامساعد ايجاد كند و تحت نظم درآورد و از راه سد - بندى و ايجاد قنات ، و نظارت دقيق در امر توزيع آب ، به امر كشاورزى و كشاورزان يارى كند و از سيل و قحطى جلوگيرى نمايد ؛ در حالىكه حكومتهاى ايران بخصوص در دوره‌هاى آشفتگى و عدم ثبات ، هرگز به فكر مصالح اقتصادى اكثريت مردم نبودند . » « 2 »\r\nتاورنيه در سفرنامهء خود مىنويسد : « . . . قحطى آب كه در كليهء ايران عموميت دارد سبب شده كه در اداره و تقسيم آن ، منتهاى دقت به‌عمل مىآيد و آب به قيمت گران فروخته مىشود .\r\nمنصب « نظارت مياه » يعنى ادارهء تقسيم آب ، از مشاغل عمده و پرمنفعت دربار است ، و هركس طالب آن شغل شود بايد پيشكش گرانى بدهد . براى روشن‌شدن مطلب ، بايد دانست كه در اصفهان و جلفا هر باغى به اندازهء بزرگى خود ، مبلغى به نام « حق آب » بايد بپردازد ، تا هفته‌اى يك مرتبه مشروب بشود . همچنين به محلات هفته‌اى يك مرتبه آب مىدهند . هر خانه و باغى حق مخصوص دارد و از نهرهاى بزرگ آب داخل آنها مىشود ، اما بايد خيلى مراقب بود كه قبل از روز نوبه ، آب داخل اين نهرهاى خصوصى نشود ، و الا صاحب خانه يا باغ به سهولت و با جريمهء كم رهايى نخواهد يافت . من دو نفر فرنگى مىشناختم كه قبل از نوبهء آبشان ، شبانه جسارت كرده آب را به نهر خود برگردانيده بودند ، و نزديك بود ، كه خانه و ملكشان ضبط شود . اگر مرحمت خاص شاه نبود ، قطعا به اين كيفر مىرسيدند . بااين‌حال مبلغ كلانى جريمه دادند . » « 3 »\r\nمينورسكى مىنويسد : « ميراب شغلى پرمداخل داشت و حدود مستمرى وى ، طبق تخمين شاردن ، به چهار هزار تومان در سال بالغ مىگرديد ، و اين مبلغ سواى عوايدى بود كه به دست زيردستان و توابين وى گرد مىآمد . كمپفر اطلاعات خود را از اصطلاح « مادى » ( كانال اصلى ) و « جدول » ( از فروعات مادى ) بيان مىكند . فنجان وسيله و مقياس و پيمانه‌اى براى\r\n\r\n\r\n","description":"","footnote":"\r\n( 1 ) .  Anti Duehring \r\n( 2 ) . وزرگا « وجه توليد آسيايى » ترجمهء حسين ايلخانى ، جهان نو ، سال بيست و چهارم ، شماره 3 مرداد و شهريور 48 ، ص 69 .\r\n( 3 ) . ترجمهء ابو تراب نورى ، ص 609 .\r\n","page_name":" 242 ","page_number":250},
  {"content":"\r\n\r\nتعيين وقت بود و به كمك آن ، ميزان آبى كه براى هر محل منظور بوده تعيين مىكردند .\r\nمساح همكار رياع است كه در امور زراعى همكارى مىكند ، و در صورت بروز آفت معلول از تگرگ ، خشكسالى ، ملخ و حشرات از نوع « سن » و غيره به محل مراجعه ، و اوضاع را مورد مطالعه قرار مىدهد . » « 1 »\r\n\r\nكيفيت و ميزان بارندگى در ايران\r\nارتفاع باران ساليانه در 4 % از سطح كشور بيش از 50 سانتيمتر است كه شامل 27 % مجموع باران كشور مىباشد . 73 % باران بقيه در 96 % اراضى مملكت مىبارد . به عبارت‌ديگر ، ارتفاع متوسط باران در 96 % از مساحت كشور از مساحت كشور از 20 سانتيمتر تجاوز نمىكند . و نيز عامل نامساعد ديگرى كه در وضع آبيارى كشور تأثير نامطلوب دارد ، زيادبودن مقدار تبخير است ؛ مثلا در تهران هر ساله 22 سانتيمتر باران مىبارد ، و مقدار تبخير در حدود 3 متر است ، به عبارت ديگر ، تبخير تقريبا 13 برابر مقدار بارندگى است .\r\nدر نواحى حاشيهء كوير ايران ، مانند بيابانك ، گاهى تبخير به 62 برابر مىرسد ، بنابراين ، توزيع بارندگى در كشور يكنواخت نيست و تازه بر اثر خشكى هوا مقدار زيادى از بارشها تبخير مىشود . قسمت اعظم بارشها در دامنه‌هاى شمالى جبال البرز و قسمت غربى كشور فرو مىريزد ، و به سبب كوهستانى بودن اين مناطق ، مقدار قابل ملاحظه‌اى از آن تبديل به سيلابها شده از مرز ايران خارج مىشود و يا به دريا مىريزد . اين كمى آب مسائل مهم اجتماعى و اقتصادى در جامعه پديد آورده است كه از جمله ، دشوارى آبيارى و مسائل ناشى از آن است .\r\nگرچه شغل اكثريت مردم ايران زراعت است ، فقط 1 / 10 خاك ايران تحت كشت است و فقط 1 / 3 از اين پهنه آبيارى مىشود ، و از 15 % خاك ايران به عنوان مرتع استفاده مىشود . . . « 2 »\r\n\r\nاهميت آب و طرز آبيارى در ايران\r\nبه نظر پطروشفسكى : « در ايران مانند بسيارى ديگر از كشورهاى مشرق زمين ، به سبب قلت باران ( به استثناى كرانهء درياى خزر و چند ناحيهء محدود ديگر ) براى ادامهء زراعت ، به آبيارى مصنوعى نيازمندند .\r\nيكى از دانشمندان علم اجتماع در اين‌باره مىگويد : « در مشرق ، پايهء زراعت بر آبيارى مصنوعى قرار دارد ، و اين كار به عهدهء جماعت ، ولايت و يا دولت مركزى است . » به نظر عده‌اى از محققان ، در دوران فئوداليسم ، مساحت اراضى مزروع بتدريج تقليل يافته ، و شيوهء آبيارى و حاصلخيزى مصنوعى خاك ، كه بسته به همت دولت مركزى بوده ، به محض اينكه دولت مزبور ، به عللى ، نسبت به امور آبيارى و خشكانيدن اراضى مسامحه روا مىداشته رو به انحطاط مىرفته . و اين خود ، علت وجود بيابانها و اراضى بيحاصلى را كه زمانى آباد و مزروع بوده‌اند - مانند پالميروپتره و خرابه‌هاى يمن و برخى از سرزمينهاى پهناور مصر و ايران\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، پيشين ، ص 56 - 155 ( به اختصار ) .\r\n( 2 ) . جامعه‌شناسى روستاى ايران ، پيشين ، ص 7 به بعد .\r\n","page_name":" 243 ","page_number":251},
  {"content":"\r\n\r\nو هندوستان - نيك معلوم مىكند ، و بدون اين توجيه ، علت وجود پديدهء اخير مجهول مىماند .\r\nعلت اينكه يك جنگ مخرب ، كشورى را در طى قرنها ، از سكنه خالى و تمدن آن را معدوم مىساخته نيز جز اين نمىباشد . » « 1 »\r\nدر عهد باستان ، جماعات روستايى و اساس برده‌دارى و وجود حكومتهاى متمركز و مستبد ، زمينه را براى تنظيم آبيارى در كشورهاى آسيايى فراهم مىكرد ؛ ولى در دورهء فئوداليته ، در اثر نبودن تمركز و دوام جنگهاى فئودالى ، دلسوزى و علاقهء عهد باستان وجود نداشته ، و به همين علت ، كار آبيارى ، سير قهقرايى و انحطاط سپرده است . مخصوصا در عهد مغول ، در اثر چپاول و غارتگرى مغولان و استثمار وحشيانهء آنان و بيعلاقگى شديد اين قوم بيابانگرد به عمران و آبادى ، سقوط و انحطاط اقتصادى شديدتر بوده است . بارتولد در كتاب آبيارى در تركستان به مسألهء آب و آبيارى و اهميت اقتصادى سدها و كاريزها در زندگى كشاورزان اشاره مىكند و مىنويسد : « مراقبت از سدها و مواظبت از درستى كار آنها - كه براى يك شهر يا مؤسسات آبيارى سراسر رود اهميت داشت - به عهدهء ساكنان كويها و قراى مربوطه بوده است ، و در ازاى اين خدمت ، از ماليات ارضى و جزيه در مورد نامسلمانان معاف مىگرديدند . » « 2 »\r\n« كاريز و قنات نيز در جريان عمران و آبادى مناطق ، نقش مهمى داشت . عبد اللّه بن - طاهر ( 230 - 215 ه . ) ، كه سازنده و سازمان‌دهندهء خراسان بوده ، نمىتوانست موضوع آب و آبيارى را ناديده انگارد . در خراسان غالبا بر سر كاريزها دعوى بود . براى حل‌وفصل اين دعاوى ، برمبناى قانون ، تنها يك راه وجود داشت و آن هم رجوع به كتب فقهى بوده است ؛ ولى در كتب مزبور ، هيچ اشاره‌اى به اين موضوع نيافتند و ناگزير ، همهء فقيهان خراسان و چند تن از همكاران عراقى گردهم آمدند . . .\r\nگرديزى مورخ مىنويسد : كه فقيهان كتابى به نام كتاب قنى تدوين كردند ، و اين كتاب هنوز در عهد او وجود داشته ( قرن پنجم هجرى ) و دستور حل‌وفصل دعاوى به‌شمار مىرفته است . دريغا كه اين كتاب مفقود گشته و بدست ما نرسيده است . . . از تأليفات ابو عبد اللّه خوارزمى چنين برمىآيد كه در زمان سامانيان ، اداراتى كه متصدى امر آب و آبيارى بوده‌اند ( قرن چهارم هجرى ) ، كماكان اصطلاحات فارسى را به كار مىبرده‌اند . . . مانند رود ، رودپار ، رودخانه ، جوى ، جويبار ، كاريز ( قنات ) دولاب ( وسيله براى بالاكشيدن آب ) . . . گواينكه به موازات اين واژه‌ها ، كلمات عربى ، مانند نهر و قنات و جز اينها را نيز به كار مىبردند . » « 3 » بارتولد ضمن بحث در پيرامون سدهاى ماوراء النهر ، كه جغرافيون قرن دهم از آن سخن گفته‌اند ، مىنويسد : « هيچيك از سدهاى ماوراء النهر قابل قياس با سد عظيم بند امير فارس ، كه عضد الدولهء ديلمى ( 373 - 338 ه ) بنا كرده بوده و مقدسى وصف كرده ، نبوده است . » « 4 »\r\nدر ايران ، از ديرباز ، اراضى ديمى را از زمينهاى آبى جدا مىكردند . در مناطق\r\n\r\n\r\n","description":"","footnote":"\r\n( 1 ) . كشاورزى و مناسبات ارضى در ايران ، پيشين ، ج 1 ، ص 97 - 196 ( به اختصار ) .\r\n( 2 ) . آبيارى در تركستان ، پيشين ، ج 1 ، ص 17 ( به اختصار ) .\r\n( 3 ) . همان ، ص 28 - 27 ( به اختصار ) .\r\n( 4 ) . همان ، ص 17 .\r\n","page_name":" 244 ","page_number":252},
  {"content":"\r\n\r\nشمالى ، اراضى گندم‌زار ديمى بيشتر بود ، ولى در همين منطقه نيز برنجزارها ، محتاج آبيارى مصنوعى بوده است . اصطلاحات مربوط به آبيارى در بعضى از منابع از جمله نزهت القلوب حمد اللّه مستوفى موجود است . ترعه‌هاى متفرع از رود را « نهر » و مجارى كوچك را « جوى » مىخواندند . در ايران براى رسانيدن آب به مزارع ، از شيوه‌هاى مختلفى استفاده مىشده كه جملگى مصنوعى و محتاج صرف وقت و كار و كوشش بوده است . اكنون نخست زراعت ديمى را مورد مطالعه قرار مىدهيم :\r\n\r\nزراعت ديم در ايران :\r\nنوعى زراعت كه در نواحى كم‌آب بوسيلهء باران به‌عمل مىآيد ، « ديم » خوانده مىشود . و ايران در شمار كشورهايى است كه زراعت ديم در آن سخت معمول است . از نظر علمى :\r\nاين نوع زراعت در مناطق سردسير و در سرزمينهايى قرين موفقيت است كه بارش ساليانهء آنها ميان 25 تا 50 سانتيمتر باشد . در سرزمينهاى مناطق گرمسير ، كه شرايط اقليمى سبب تبخير سريع رطوبت مىشود ، اگر بارش ساليانه تا حدود 76 « سانتيمتر » باشد ، زراعت ديم مىتوان به‌عمل آورد .\r\nدر زراعت ديم ، نباتاتى مىتوان كشت كرد كه در برابر كم‌آبى مقاوم باشند ( مانند گندم ، جو ، ذرت ، چاودار ، سيب‌زمينى ، پنبه و علوفه ) . در زراعت ديم ، زمين را معمولا يك سال در ميان كشت مىكنند ، ولى شخم و سله‌شكنى ، همه ساله و بعد از هربارندگى ، تكرار مىشود ( سله طبقهء سختى است كه پس از بارندگى يا آبيارى روى زمين تشكيل مىيابد و مانع خروج جوانه مىشود و بايد با كود حيوانى و اصلاح جنس زمين ، از مضار آن جلوگيرى كرد ) . تعويض كشت نباتات و آيش‌بندى در بارورى زمينهاى خاص ديمكارى ، مؤثر است . روشهاى زراعت ديم نسبت به نوع خاك ، اقليم و نباتات متفاوت است ، ولى احتمالا نيمى از زمينهاى زراعتى جهان بطور ديم زراعت مىشوند . در غالب نقاط ايران ، ميزان محصول زمينهاى ديم بيش از مقدار محصول زمينهايى است كه آبيارى مىشود . در سال 1341 قريب 9 / 3 ميليون هكتار از اراضى زراعتى ايران زير كشت ديم بوده است . در مقابل 3 / 2 ميليون هكتار زير كشت آبى و 8 / 11 ميليون هكتار در حال آيش . « 1 »\r\n\r\nآيش :\r\nپس از برداشت محصول در بعضى زمينها يك ، يا دو يا سه سال زراعت نمىكنند . اين مدت برحسب استعداد زمين ، آب ، و مقدار زمين ، فرق مىكند . آب‌دستى را از رودهاى بزرگ يا رودخانه‌ها به كمك نهرها و جويبارها به مزارع مىرسانيدند . در جاهايى كه رودخانه نبود ناچار از طريق كاريز ( قنات ) آبهاى زيرزمينى را به كمك دالانهايى كه با رنج بسيار حفر مىكردند به مزارع موردنظر مىرسانيدند ، حمد اللّه مستوفى و سه قرن پس از او ، شاردن از انواع آبيارى در ايران سخن مىگويد و مىنويسد : در ايران دو نوع آب وجود دارد : 1 - آبهاى روىزمينى كه عبارت است از آب رودخانه و آب چشمه ، و آبهاى زيرزمينى يعنى آب چاه و آب مجارى زيرزمينى كه ايرانيان آن را « كاريز » مىخوانند . در ايران ، از ديرباز ، به فنون\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، « ديم » .\r\n","page_name":" 245 ","page_number":253},
  {"content":"\r\n\r\nآب‌يابى و آبيارى توجه مىكردند . در دانشنامهء جهان غياث الدين على اميران الحسينى - الاصفهانى ، فصلى در علامت كشف آب چشمه و كاريز و چاه وجود دارد . ايرانيان آب جوى را براى حاصلخيزى زمين و باغها و مزارع ، كم‌ارزش‌تر از آب رودخانه مىشمردند . شاردن مى - نويسد كه بهاى آب رودخانه و چشمه متفاوت است ، و آب رود گرانتر از آب چشمه مىباشد . در آذربايجان اق‌سو ( آب سفيد ) را بهتر از قره‌سو ( آب سياه ) مىشمردند .\r\nدر خوزستان ، از آب رودهاى كارون و كرخه و آب دزفول براى آبيارى استفاده مى - كردند . سد « شادروان » در زمان شاپور اول ، پس از سال 260 ميلادى برپا شده بود ، و در قرن چهاردهم ميلادى برپا و داير بود ، و بالاتر از آن سد بزرگ ديگرى ساخته شده بود ، به نام « بند قيصر » كه بنا به اسناد تاريخى ، اسيران رومى كه والرين در رأس آنها بود ، در ساختمان سد اولى شركت داشتند . اين دو سد كه براى بالاآوردن سطح آب كارون و جارىساختن آن سوى اراضى مرتفعتر ساخته شده بود ، بارها خراب شده و مجددا تعمير و ترميم گشته بود ، و در آغاز قرن چهاردهم ، رشيد الدين فضل اللّه مبلغ 700 هزار دينار براى احياى يكى از دو بند مذكور خرج كرد ، تا آب را متوجه املاك خويش كند . به گفتهء حمد اللّه مستوفى قزوينى ، از رود زاينده‌رود به بهترين وجه ممكن استفاده مىشده و قطره‌اى از آب آن به هدر نمىرفته است ، و 800 نقطهء مسكونى پرجمعيت بوسيلهء اين رود و چاهها و كاريزها مشروب مىشده است .\r\nدر فارس نيز از رود كر استفادهء شايان به‌عمل مىآمده و بر آن رود سه سد وجود داشته :\r\n1 - سد فخرستان در بلوك رامجرد ؛ 2 - سد عضدى ( بند عضدى ) كه توسط عضد الدولهء ديلمى از خاندان بويه ( 973 - 949 م . 363 - 338 ه . ) ساخته شده بود و كربال عليا را مشروب مىكرده ؛ 3 - بند قصار كه كربال سفلى را آبيارى مىكرد . سد اولى و سومى در قرن ششم هجرى ، توسط اتابك چائولى ( چاولى ) ترميم شد و در دوران موردنظر ، هر سه سد داير بود . « 1 »\r\nمقدسى دربارهء سد عضد الدوله مىنويسد : « عضد الدوله جريان رود را ميان شيراز و استخر به كمك سد عظيمى مسدود ساخت و پايهء آن سد را با سرب مستحكم كرد . آنگاه آب رود درياچه‌اى تشكيل داد و سطح آن بالا آمد . از آن پس ، در دو كرانهء رود ده دولاب ساخت و در كنار هر دو دولاب آسيابى به‌پا نمود . » « 2 »\r\nابن البلخى در فارسنامه ، دربارهء آن چنين مىنويسد :\r\n« بند عضدى هم آنست كى در جهان مانند آن نيست ، وصفش آنست كى اين نواحى كربال بيش‌ازين بند صحرا بود بىآب ، و عضد الدوله تقدير كرد كى اين بند مىساخت . . . از سنگ و صهروج . . . و جويها ساخته‌اند بر آن ، و جمله نواحى كربال بالايين ، آب از اين بند مىيابد . » « 3 »\r\n\r\nسدهاى كاشان\r\nاز روزگاران قديم ، يكى از وسايل جبران كم‌آبى در كاشان ، بستن سدهاى معتبر در مجارى خشك رودها ، به منظور مهاركردن سيلابهاى بهار بوده است . از سدهاى قديمى سد قمصر و سد قهرود يا بندرعباس قابل توجه و شايان ذكرند .\r\n\r\n\r\n","description":"","footnote":"\r\n( 1 ) . ر . ك : مفضل بن سعد مافروخى ، ترجمهء محاسن اصفهان ، به اهتمام عباس اقبال ، ص 47 ؛ و حمد اللّه مستوفى ، نزهت القلوب ، ص 48 ، 51 و 218 .\r\n( 2 ) . احسن التقاسيم ، ص 444 .\r\n( 3 ) . ص 151 به بعد .\r\n","page_name":" 246 ","page_number":254},
  {"content":"\r\n\r\n\r\nسدهاى آبيارى\r\n« در تنگناى رودخانهء سيلريز قمصر به طرف جلگهء كاشان از قديم - الايام ، سدى با سنگ و ساروج ساخته شده كه گفته‌اند از بناهاى سلطان جلال الدين ملكشاه سلجوقى ( 485 - 465 ه ) است ، و همزمان با بناى قلعهء جلالى در كنار شهر كاشان و بلكه براى مشروب ساختن قلعهء مذكور احداث نموده‌اند . طول ديوار اين سد در عمق دره به 40 گز و در سطح فوقانى 70 گز مىرسيده . درياچهء پشت سد از سيلابهاى رودخانهء قمصر آبگيرى شده ، در تابستان بوسيلهء نهر مشجرى به طول تقريبى 18 كيلومتر كشتزارهاى مزرعهء لتحر را در حومهء شهر كاشان مشروب مىسازد .\r\nدر سال 1280 ق . مالكين لتحر به منظور افزايش آبگير مخزن ، سد ديوار آن را به ارتفاع دو ذرع بالاآورده و ساخته‌اند اما بر اثر بارندگيهاى شديد . . . مخزن و آبگير بنوعى انباشته و پر شده است كه اكنون چندان بهره‌بردارى از آن نمىشود . » « 1 »\r\n\r\nسد قهرود\r\nاين سد در 12 كيلومترى جنوب شرقى قريهء قهرود ، در ميان درهء عميقى كه دو رشته كوهسار را به فاصلهء كمى از يكديگر جدا مىكنند ، با سنگ و ساروج ساخته شده . طول ديوار آن 36 گز و عرض 20 گز از كف دره به بالاست . . . لرد كرزن انگليسى ، كه اوايل قرن حاضر سد قهرود را مشاهده نموده ، در سفرنامهء خود ، آن را مهمترين اثر عمرانى و جالب توجه ايران شمرده مىگويد : « از آثار آبادى و اقدامات سلاطين اخير ايران ، تنها سد قهرود كوه‌رود باقى است كه به فرمان شاه عباس كبير انجام يافته ، و تاكنون مورد استفاده مىباشد ؛ ديگر چيز قابل توجهى در سراسر ايران يافت نمىشود . » « 2 »\r\nدر كتاب حدود العالم ضمن سخن « اندر رودها » از دو نوع رود سخن مىگويد : يكى رودهاى طبيعى ، دوم رودهاى مصنوعى « صناعى . »\r\nبطورى كه از تاريخ يزد برمىآيد ، آبادانى يزد نيز از روزگار قديم مديون آبهايى بود كه در روى زمين يا در كاريزها جريان داشته است . از آب تفت و نصيرى غير از استفاده‌هاى گوناگون ، ده آسياب داير بود . اغلب كاروانسراها ، خانقاهها ، مساجد و خانه‌هاى شخصى از اين آبها استفاده مىكردند ، و از جمله قنوات يزد از كاريز فيروزآباد ياد مىكند و مىنويسد : « و هفتاد پايه مىبايد رفت تا به آب رسيد . »\r\nهمچنين از چاههاى آب در شهر يزد و بيرون آن ياد شده است كه به همت خيرانديشان احداث و غالبا از بانى آنها در كتيبه‌اى به نظم يا به نثر ياد شده است . همچنين خواجه رشيد الدين فضل اللّه ضمن نامه‌اى دستور مىدهد كه پل دزفول را كه اندكى خراب شده فورا تعمير كنند تا كار خرابى بالا نگيرد و موجب مخارج كلانى نشود .\r\nضمنا متذكر مىشود كه ولايت خوزستان كه در روزگار قديم منطقه‌اى زرخيز بود اكنون وضع خرابى پيدا كرده و مدت پنج‌سال است كه ما براى عمران و آبادى اين منطقه اقدام كرده‌ايم و « مبلغ 70 تومان به خرج بند و بهاى عوامل و تخم و تقاوى و مأكلهء رعايا صرف\r\n\r\n\r\n","description":"","footnote":"\r\n( 1 ) . حسن نراقى ، آثار تاريخى شهرستانهاى كاشان و نطنز ، ص 320 به بعد ( به اختصار ) .\r\n( 2 ) . همان ، همان صفحه .\r\n","page_name":" 247 ","page_number":255},
  {"content":"\r\n\r\nكرده‌ايم . » ضمنا به عموم عمال خود دستور مىدهد كه رعايا و صدور و برزگران را مورد توجه و حمايت قرار دهند تا به عمارت و آبادانى مشغول شوند . - در ميان مناطق جنوبى ايران مردم كرمان بيش از سكنهء ديگر نقاط از كمى آب رنج مىبرند .\r\nبطورى كه آقاى دكتر باستانى پاريزى در مقدمهء تاريخ كرمان متذكر شده‌اند ، ارتفاع باران در اين سرزمين وسيع در سال از 12 تا 16 سانتيمتر است . به همين علت ، در بسيارى از زمينهاى مستعد كرمان ، به علت كمىآب ، انجام فعاليتهاى مثمر كشاورزى امكان‌پذير نيست . بااين‌حال ، مردم زحمتكش كرمان علىرغم بخل طبيعت ، در طول تاريخ ، به فعاليتهاى دامنه‌دارى دست زده‌اند و با وسايل ابتدايى براى كندن قنات « . . . پنج‌من پنج‌من خاك را از 180 يا 200 مترى زمين با دست و چرخهايى بيرون مىكشند ، و صدها حلقه چاه مىكنند تا يك قنات داير شود . اما اين داير شدن قنات تازه اول كار است ، بايستى ابتدا زمينهاى شور را ، كه براى كشاورزى مستعد نيست ، شيرين كرد ، و اين خود سالها وقت لازم دارد . در مرحلهء دوم ، مراقبت از اين قنوات است . خاك كرمان نرم و پوك است . . . بدين‌جهت ، هميشه قنات ريزش مىكند و پر مىشود و جلو آب گرفته مىشود ، و بايستى قنات را پاك كرد . . . از اين نكته مىگذريم كه بسيارى اوقات ، لشكر خارج كه به محاصرهء شهرهاى كرمان آمده است ، براى تسليم شهر ، قبل از هر كار به پركردن قنوات پرداخته . . . اغلب حكامى كه به كرمان مىآمده‌اند به زور ، املاك مردم را مصادره مىكرده يا به ثمن بخس مىخريده‌اند ، يا وسايلى فراهم مىكرده‌اند كه مردم به ثمن بخس ملك خود را بفروشند . اعراب كه به كرمان آمدند ، املاك و زمين مردم بومى را گرفتند و در آن به احداث باغ و قنات پرداختند . اعراب حتى اسامى آنان را هم به نام خود كردند . . . بعدها مردم براى اينكه لااقل حكام به املاك آنان دست نيازند ، تدبيرى تازه انديشيدند و بيشتر املاك خود را وقف نمودند تا شايد به پشتيبانى خاندان رسالت و عنوان وقف متسلطين ، جرأت تصرف آن املاك نكنند . . . اين تدبير نيز گاهى كارگر نبود . . . قوام الدين ملك زوزن ، كه در حدود 609 ه . به كرمان آمده است ، بعد از همهء خودكامى ، يك روز گفت همهء وقفنامه‌ها را پيش او برند ، سپس گفت بتحقيق معلوم شد كه از دعاى روحانيون ، و موقوفه - خواران كارى پيش نمىرود . فرمان داد مجموع وقفنامه‌ها را در آب شستند ، و آنگاه تمام رقبات آن موقوفات را در حوزهء ديوان گرفت و جزو املاك حالصه كرد . » « 1 »\r\nبه علت يأس عمومى و بيعلاقگى و بىايمانى متوليان و ناپايدارى اوضاع ، موقوفه‌كردن املاك بيش‌ازپيش موجب خرابى املاك مىشد . آقاى پاريزى در جاى ديگر مىنويسد : « . . .\r\nمن وقتى از راههاى اطراف كرمان عبور مىكردم ، دهانه‌هاى چاههاى قنوات متروك و آباد را ، كه در هرچند قدم يكى از آنها به چشم مىآيد ؛ مىديدم و آن وقت مىانديشيدم كه چه ميزان نيرو و عمر انسانى در پديد آوردن اين حفره‌ها صرف شده است . . . طول رشتهء اين قنوات‌آباد ، متروك در زيرزمين ، از طول راههاى آباد روى زمين ، در اين سرزمينى كه به اندازهء خاك فرانسه وسعت دارد ، بيشتر است . » « 2 » « حوادث تاريخى در ساير شهرها و نقاط ايران اگر هم شديد و سخت بوده\r\n\r\n\r\n","description":"","footnote":"\r\n( 1 ) . احمد على خان وزيرى كرمانى ، تاريخ كرمان ، به اهتمام دكتر ابراهيم باستانى پاريزى ، ( مقدمه ) ص 7 - 3 ( به اختصار ) .\r\n( 2 ) . همان ، ص 8 ( به اختصار ) .\r\n","page_name":" 248 ","page_number":256},
  {"content":"\r\n\r\nاثرات آنى آن به اندازهء كرمان نبوده است . لشكر تيمور اصفهان را زيرورو كرد ولى جلو زاينده - رود را نمىتوانست بگيرد . . . اما در كرمان اگر قناتى پر شد . . . سالهاى سال مردم در فقر و فاقه بسربرده تا توانسته‌اند جان تازه بگيرند . اينكه خانه‌هاى كرمان اينقدر اتاقهاى تودرتو دارد و داخل پى و ديوارهاى هر بنا كندو و انبار ذخيرهء گندم داشته‌اند و با پركردن آن روى آن را اندود مىكردند كه دشمن از وجود ذخيره در پى ديوار آگاه نشود ، براى جلوگيرى از قحطيهاى مداوم بوده است ، زيرا هر خانه و خانواده مىبايستى ذخيرهء دو يا سه سال يا لااقل يك سال خود را در خانه داشته باشد . . . در قريهء پاريز سابقا رسمى بوده است كه در پاييز هر سال ، يعنى پايان خرمن ، حاكم محل و ريش‌سفيدان ، خانه‌هاى مردم را بازرسى مىكرده‌اند ، و اگر كسى ذخيرهء يكسالهء خود را نداشته است ، او را از قريه خارج مىكردند . اين رسم بسيار عجيب به نظر مىرسد ، ولى بسيار لازم بوده است ، زيرا دهات و شهرهايى كه هرروز در برابر هجوم قشون و سواران فارسى يا خراسانى و عراقى بوده‌اند چاره‌اى نداشته‌اند كه لااقل از نظر غذا ، قدرت مقاومت چند ماه محاصره را داشته باشند . » « 1 »\r\nپس از حملهء چنگيز و سپرىشدن دوران غارتگرى ، جسته‌جسته فعاليتهايى در بعضى نقاط به چشم مىخورد .\r\n\r\nفعاليتهاى عمرانى عطا ملك جوينى\r\nبطورى كه استاد فقيد محمد قزوينى در مقدمهء تاريخ جهانگشاى جوينى نوشته است ، يك‌سال بعد از فتح بغداد ، يعنى در سال 657 ، هولاكو حكومت بغداد و عراق و خوزستان را به علاء الدين عطا - ملك جوينى واگذار مىكند و اين وزير با تدبير « . . . جميع هم‌خويش را صرف آبادى بلاد و آسايش عباد نمود . عوارض و مالياتهاى بسيار از دوش فلاحين و دهاقين بينداخت و در انشاى قرى و مزارع و مجارى مياه جد وافى نمود ، و نهرى از فرات جدا كرد كه مبدأ آن از شهر انبار بود و منتهى اليه آن كوفه و نجف . و او را در اين عمل زياده از صدهزار دينار زر سرخ خرج رفت ، و صدوپنجاه قريه بر كنار اين نهر تأسيس نمود و بدين‌طريق ، اراضى واقعه بين انبار و نجف كه هميشه وادى غير ذىزرع بود مبدل به مزارع سبز و خرم و درختان سردرهم گرديد و رباطى ( رباط كاروانسرا يا موضع و زاويه‌ايست كه طلاب و فقرا در آن سكنى گزينند ) به مشهد امير المؤمنين على در نجف ساخت و طولى نكشيد كه بغداد و عراق عرب كه از صدمهء تاخت‌و تاز مغول به كلى ويران شده بود ، بسرعت روى به آبادى گذارد و مردم به كشت و زرع اشتغال نمودند ، و دخل عراق مضاعف گرديد و بلاد و قرى معمور شد ، به حدى كه گويند بغداد در زمان حكومت عطاملك بمراتب آبادتر و معمورتر از ايام خلفا گرديد . . . رويهمرفته مدت حكمرانى علاء الدين عطا ملك در بغداد قريب بيست و چهار سال بوده است . »\r\nبطورى كه از آثار و مكاتيب رشيد الدين فضل اللّه برمىآيد ، وى نيز در دوران قدرت خود ، براى پيشرفت فعاليتهاى كشاورزى ، كوشش فراوان كرده است . « رشيد الدين در نامه‌اى كه به جلال الدين فرزند خود ، نوشته به او دستور داده است كه نهرى وسيع در صحراى ملاطيه\r\n\r\n\r\n","description":"","footnote":"\r\n( 1 ) . همان ، ص 19 - 18 ( به اختصار ) .\r\n","page_name":" 249 ","page_number":257},
  {"content":"\r\n\r\nاز شط فرات حفر كند و ده قريه بنياد نهد ، و براى اين قرا رعايا از بلاد و ايالات اناطولى و قنسرين و عواصم جمع كند ، و به آنان بذر و وسايل كشاورزى و مساعده بدهد ، و در صدر نهر از دو جانب هشت روستا و در ذيل آن دو روستا احداث كند . » « 1 »\r\n\r\nفعاليتهاى عمرانى رشيد الدين فضل اللّه\r\nخواجه در مكتوب « 38 » كه به اهالى ديار بكر نوشته خطاب به حكام و نواب و قضات و سادات و صدور و متصرفان و رعايا و اهالى و صحرانشينان ممالك ديار بكر و ديار ربيعه اعلام مىكند كه بايد تحت‌نظر خواجه زكى الدين مسعود در حدود موصل نهرى جديد جارى كنند . در طرفين نهر 14 قريه احداث كنند و هر قريه را به اسمى كه تعيين شده بنامند . سپس مىنويسد كه از ديار بكر و ديار ربيعه و ارمنيهء كبرى و صغرى و روم تعداد كافى كشاورز گرد آورند و به آنها « تخم و عوامل و تقاوى و مؤاكله » بدهند تا با خيال راحت به زراعت و عمارت مشغول شوند .\r\nضمنا براى اجراى اين نقشهء عمرانى ، خواجه دستور مىدهد 20 هزار نفر از بلاد مذكوره به كار دعوت شوند تا « به حفر جداول و انهار و سواقى و سد سدود و عمارت بيوت و اسوار قرى » مشغول شوند و در پايان تأكيد مىكند كه مزد آنها را روزانه بدون كوچكترين تأخير و تعويقى بپردازند .\r\nنقشهء محل بدين‌نحو تصوير شده است .\r\nنمونهء فعاليتهاى عمرانى در عصر خواجه رشيد الدين فضل اللّه\r\nخواجه نظير همين دستور را به فرزند خود ، جلال الدين مىدهد كه در صحراى ملاطيه از شط فرات نهرى وسيع احداث كند و ده قريه در آن ايجاد نمايد و عده‌اى كشاورز از اطراف گردآورد و تخم و وسايل كار از هرجهت در اختيار آنان بگذارد . به اين نامه نيز نقشهء كار\r\n\r\n\r\n","description":"","footnote":"\r\n( 1 ) . مكاتيب رشيدى ، ص 246 ( به نقل از : مالك و زارع در ايران ، پيشين ، ( حاشيه ) ص 197 ) .\r\n","page_name":" 250 ","page_number":258},
  {"content":"\r\n\r\nضميمه است .\r\nدر كتاب بدايع الوقايع ، كه در اواخر عصر تيمورى نوشته شده است ، نيز اين موضوع جالب ، مذكور است .\r\n\r\nكاريز و قنات :\r\n« از امور غريبه كه در تركستان مشاهده كرديم آن بود كه امير عرب در يك فرسنگى « صبران » دو كاريز جارى كرده بودند كه مسافران بر و بحر عالم مثل آن دو كاريز به آبادانى و معمورى در معمورهء عالم نشان نمىدادند . و قريب به دويست غلام هندوستانى لاينقطع در آن كاريزها كار مىكردند . و بر سر آن دو كاريز قلعه‌اى بنا كرده . . . و در درون آن قلعه چاهى احداث نموده بود كه عمقش به دويست گز رسيده بود و داعيه‌اش آن بود كه عمق آن را به بحر محيط رساند . اين كمينه از روى گستاخى به عرض رسانيد كه اين خيال را خلايق محال مىشمارند و در دايرهء خيال مىدارند . امير خندان شدند و گفتند كه در « قيروان » مغرب شهرى ديده‌ام كه پادشاهى در وى چاهى كنده و عمق آن را به سطح محيط رسانيده و از آن آبى منفجر گشته كه يك مناره‌وار بلند مىريزد ( چاه آرتزين ) و چهار شهر از آن معمور است .\r\nاز كجا اين چاه مثل آن نخواهد شد .\r\n اگر گويى كه بتوانم قدم در نه كه بتوانى * وگر گويى كه نتوانم برو بنشين كه نتوانى \r\n به هر كارى كه همت بسته گردد * اگر خارى بود گلدسته گردد \r\nاز روى زمين تا آب پنجاه گز بود ، و عمق آن يكصد و پنجاه گز ، و آن مقدار آب را بر مىكشيدند ، و دلو عظيمى ساخته بودند و بر يك جانب سردابه ساخته . يك جفت گاو را به گرد آن چاه به آن دلو مىبستند و آن گاوان را در سردابه مىراندند . چون به نهايت سردابه مىرسيدند ، دلو از چاه برمىآمد و آب مىريخت . بعد از آن ، كار مىكردند . اتفاقا آن چاه دم پيدا كرد و كاركردن متعذر شد .\r\n نتوان رفت در آن چاه كه دم پيدا كرد \r\nو كار متعسر شد . يك جانب چاه را مقدار جويچه تا قعر چاه كندند و به شكل آستينى از چرم دوخته در آن جويچه نهاده محكم ساختند ، و بر سر آن دم آهنگرى نيز ترتيب نمودند .\r\nو مىدميدند و استادان نقب‌كن به كار مشغول بودند ، و هركدام از نقب‌كنان دو كدو بر دو ران خود بسته كار مىكردند كه اگر آب بيكبار منفجر گردد ، در زير آب هلاك نشوند ؛ تو گويى كه آن چاه هولناك اژدهايى است از جانب دم تا دهان به زمين فرورفته . » « 1 »\r\nمؤلف نصف جهان مىگويد : « مفضل بن سعد مافروخى ضمن بحث در پيرامون اصفهان مىنويسد : آب زاينده‌رود به تمام اين ناحيت مسلط و جارى نيست ، بلكه بعضى از بلوكات و نواحى آن قنات آب و چشمه‌سار است و آب آن از آنهاست و بعضى هم از رود و قنات ، هردو ، نصيب آب دارد . باران اين ناحيه به اعتدال است . هيچ جاى اين ناحيه زراعت ديم ندارد مگر « فريدن » و « چهارمحال . » شهر اصفهان شمال زاينده‌رود واقع است و رود از كنار آن مىگذرد ،\r\n\r\n\r\n","description":"","footnote":"\r\n( 1 ) . بدايع الوقايع ، چاپ شوروى ، ج 1 ، ص 51 - 348 ( به اختصار ) .\r\n","page_name":" 251 ","page_number":259},
  {"content":"\r\n\r\nو براى شهر از رود ، نهرها بريده و در داخل آن برده‌اند و به قدر حاجت باغها . . . صرف مىشود . . .\r\nنام اين رود را از آن زاينده‌رود نهاده‌اند كه تمام زمين آن چشمه‌سار است ، و چون در وقت قلت آب ، با قطع آن ، هرمحل از آن را سدى بسته و آب آن محل را بالتمام به نهرى برند ، قدرى كه از آن محل گذشته ، از زمين و مجراى رود چندان زايش نموده كه آب جارى مىگردد ، نهرى ديگر از آن درست شده . . . و آن را زنده‌رود نيز مىگويند كه گويا آن هميشه زنده و تازه است ؛ يا آن‌كه مخفف زاينده‌رود باشد . حاصل اين ناحيت اكثر گندم و جو و ماش و عدس و برنج و نخود است ، و ساير حبوب هم از ارزن و گاورس و ذرت و باقلا و بذر كتان و غيرها به قدر خودش دارد . . . » در فصل چهارم ، ضمن بحث در امور طبيعى اصفهان مىنويسد « . . . عروق زمينش مملو از آب صاف شيرين گوارا است و آبى كه مجاور چنان خاك است ، حالتش معلوم ، كه شيرين و سبك است . چاههاى آن اكثر از چهار ذرع تا پنج ذرع شاه به آب مىرسد . . . آنچه قريب به زاينده‌رود است به دو ذرع هم مىرسد . . . در هر خانه چاه آب متعدد دارد و حوضها ساخته‌اند كه به سهولت و ارزانى ، آب از آن چاهها كشيده در آن مىماند . . . اما قنات . . . قاعدهء آن اين است كه از زمين بالنسبه بلندى . . . كه محل آن هم آبدار است ، چاهى عميق كنده كه استنباط آبى شود و باز به فاصله ، در سمت سراشيب ، چاهى ديگر مىكنند ، و لامحاله چاه دومى عمقش بالنسبه به چاهى كه اول كنده‌اند كمتر خواهد بود . . . و از زيرزمين آنها را متصل به يكديگر نقب مىنمايند ، و همچنين چاههاى متعدد به طرف نشيب كنده و متصل به‌هم نموده و يا بالضروره هرچه پيش روند ، عمق چاه كمتر و بر روى زمين نزديكتر مىشود ، تا وقتى كه ديگر حاجت به كندن چاه نباشد و آب بر روى زمين جارى و به محل زراعت نشسته و صرف شود . . . » در فصل سوم اين كتاب ، از انواع « طاحونه » سخن مىگويد و مىنويسد كه يكى از اقسام آن « طاحونهء آبى است كه آن را آسياب مىنامند و در اصفهان به علت وجود آب زاينده ، از اين نوع آسياب استفاده مىشود ، به اين ترتيب كه چرخى بزرگ در جنب الوار آسياب تعبيه مىكنند و بر آن چرخ ، پره‌هايى نصب مىكنند ، و بطورى كه پس از ريختن آب بر روى پره‌ها چرخهاى داخل آسياب به حركت مىآيد ، و سنگ آن كه به « آس » موسوم است به گردش درمىآيد .\r\nدر اصفهان نوع ديگرى طاحونه ، كه به قوت حيوانات به حركت مىآيد ، نيز زياد است كه آن را « آسياب گاوى » مىخوانند . علاوه‌بر اين ، در اصفهان دستاسى نيز معمول است . » كه مراد آس دستى است كه به كمك دست مىگردانند . در همين فصل از كثرت چاههاى كم - عمق در اصفهان سخن مىگويد و مىنويسد : « در هر خانه يكى دو تا چاه است ؛ چاههايى كه از آب آن براى مصرف خانگى و حوض استفاده مىشود و آب آنها را با دست و پا مىكشند و قسم ديگرى هست كه به كمك گاو ، آب آنها را مىكشند و از آب آن براى مصرف حمام و مسجد و مدارس استفاده مىشود . اين قسم چاهها را از زير تا بالا به آجر و ساروج محكم مىكردند . » « 1 »\r\nبه نظر پطروشفسكى : « دربارهء ساختمان نهرهاى اصلى متفرع از رودهاى بزرگ ، تا حدى مىتوان از دو نقشه كه به دو نامهء رشيد الدين متضم مىباشد ، داورى كرد . . . در نامهء\r\n\r\n\r\n","description":"","footnote":"\r\n( 1 ) . محمد مهدى اصفهانى ، نصف جهان اصفهان ، به تصحيح منوچهر ستوده ، ص 18 و 25 به بعد .\r\n","page_name":" 252 ","page_number":260},
  {"content":"\r\n\r\nاولى ، چنان كه از نقشه استنباط مىگردد ، سخن از نهر بزرگى به نام رشيدى در ميان است كه در نزديكى جزيرهء ابن عمر از شط دجله منشعب مىشود تا به موازات شهر موصل ؛ و 160 كيلومتر درازى آن بوده . نهر مزبور با كار اجبارى بيست‌هزار روستايى ، كه از بين النهرين عليا و ارمنستان و روم گرد آمده بودند ، ولى مزد روزانه به ايشان پرداخته مىشده ، احداث شده بود . . .\r\nبه گفتهء حمد اللّه مستوفى ، از آب سه رود بزرگ و پرآب ايران : جرجان ( گرگان ) و سفيدرود و شاهرود - كه شاخه‌اى از سفيدرود است - براى آبيارى استفاده اندكى به عمل مىآمده . اين سخنان از سقوط دستگاه آبيارى و بالملازمه ، انحطاط زراعت در بسيارى از نواحى شمالى ايران - در دورانى كه پس از غلبهء چنگيز عدهء مردم صحرانشين ترك مغول افزايش يافته بوده و مجاورت با ايشان ، در كشاورزى ساكنان زراعت‌پيشهء همسايه تأثير مرگبارى داشته حكايت مىكند .\r\nاستعمال چرخهاى عظيم براى بالاكشيدن آب - كه آب رود را به يارى سطلهايى كه بر چرخ بسته شده بوده بالا آورده به مزارع و باغهاى مرتفعتر از سطح آب رود مىرسانيده‌اند - در قرون وسطى متداول و معروف بوده است . در دايرة المعارف ابو عبد اللّه محمد بن احمد الخوارزمى ( قرن دهم ) شش اصطلاح براى تعريف دستگاههايى كه اراضى مرتفع را آبيارى و مشروب مىسازند ، ذكر شده است . » « 1 »\r\nدر ايران ، دولاب ، يعنى چرخ بالادهندهء آب ، از قديم متداول بوده و در تأليف حمد اللّه مستوفى در ضمن وصف سد شاپور در خوزستان ، چنين مىگويد : « در جانب شرقى بالاى شهر ، جويى در سنگ بريده‌اند و در زير شهر با رود رسانيده‌اند ، و دولابى بزرگ به آن جوى ساخته ؛ چنان كه پنجاه گز آب بالا مىاندازد . » « 2 » ( چون طول « گز » در نقاط مختلف متفاوت بوده ، 50 گز ممكن است با 35 تا 40 متر و بيشتر برابر باشد ) .\r\nكاررى مىنويسد قبل از رسيدن به شهر شيراز ، در طى راه « . . . ماشين آبيارى مخصوصى ديديم كه بوسيلهء گاو كار مىكرد و با ماشينهاى آبيارى اروپايى ، كه با اسب و قاطر كار مىكنند تفاوت داشت . » « 3 » ( كاررى در دورهء صفويه به ايران آمده است ) .\r\nپطروشفسكى بتفصيل ، از خصوصيات و مشكلات حفر قنات در ايران سخن مىگويد و مىنويسد : « با در نظر گرفتن اينكه در هر كيلومتر ، از 100 تا 120 چاه بايد زده شود و در سراسر كاريز ، از 300 تا 360 گمانه كنده شود كه عمق متوسط آنها در حدود 45 متر و مساحت مقطع نيم مترمربع ، اين نتيجه به‌دست مىآيد كه براى حفر گمانه‌ها مىبايست اقلا 57 هزار متر مكعب خاك و سنگ بردارند . اگر خاك و سنگ مجراى زيرزمينى سه كيلومترى را هم به اين رقم اضافه كنيم جمع رقم خاكبردارى به 75 هزار متر مكعب بالغ مىگردد كه چند ده هزار متر مكعب از اين مقدار را بناچار از عمق 4 تا 7 متر بالا آورده‌اند .\r\nشاردن فرانسوى ( در حدود سال 1670 ميلادى ) شرح مختصرى دربارهء كاريز نوشته .\r\nبه گفتهء وى ، « ايرانيان براى كشف آب زيرزمينى در پاى كوه چاه مىكنند و همين كه آب باريكى\r\n\r\n\r\n","description":"","footnote":"\r\n( 1 ) . مفاتيح العلوم ، متن عربى ، ص 71 ( نقل از : كشاورزى و مناسبات ارضى . . . ، پيشين ، ص 208 ) .\r\n( 2 ) . نزهت القلوب ، ص 111 ( از همان مأخذ ، ص 208 ) .\r\n( 3 ) . سفرنامهء كاررى ، ص 190 .\r\n","page_name":" 253 ","page_number":261},
  {"content":"\r\n\r\nيافتند آن را از طريق مجارى تحت الارضى به هشت تا ده « ليو » و گاهى بيشتر منتقل مىكنند و آب را از نقطهء مرتفع به جاهاى پست‌تر مىرسانند تا بهتر جارى شود . در جهان ، قومى وجود ندارد كه مانند ايرانيان در مصرف آب ، صرفه‌جويى كند . اين مجارى زيرزمينى گاهى در عمق 10 الى 15 « توآز » ( هر توآز 949 / 1 متر ) حفر شده است . من كاريزهايى به اين عمق ( قريب 30 متر ) ديدم . اندازه‌گرفتن عمق اين مجارى آسان است ، زيرا كه در هر 15 متر ، يك چاه نفس‌كش ديده مىشود كه قطر دهانهء آن به اندازهء چاههاى خودمان است . . . مسلما در جهان قومى وجود ندارد كه همچون ايرانيان در نقب‌زدن و حفر مجارى زيرزمينى چنين چيره‌دست باشد . . . » « 1 »\r\nدر قرون وسطى ، آبيارى بوسيلهء چاه نيز در ايران بسيار متداول بوده و نوشته‌هاى حمد اللّه مستوفى ، كه غالبا از چاهها سخن مىگويد ، گواه بر اين است . طرز آبيارى از چاه را شاردن در قرن هفدهم مفصلا شرح داده و شكى نيست كه در قرن چهاردهم نيز همان شيوه معمول بوده است . وى چنين مىگويد : « ايرانيان گذشته از آب رودخانه و جوى و قنات ، از آب چاهها نيز استفاده مىكنند ، و تقريبا در همه‌جاى آن سرزمين چاه وجود دارد . آب را به كمك گاوهاى نر ، در دلوهاى بزرگ چرمى يا مشكهايى كه از 200 تا 250 ليور وزن را بالا مىآورند ، از چاه مىكشند . اين دلو ( يا مشك ) از پايين دهانه‌اى دارد به درازى 2 تا 3 پا و قطر نيم پا ، و طنابى كه بدان متصل است و به بالاى چاه بسته ، هميشه آن را سر به بالا نگاه مىدارد كه آب از آن نريزد . گاو نر بكمك طناب ضخيمى كه به دور چرخى كه داراى سه‌پا قطر است ، و در بالاى چاه ، چون قرقره‌اى نصب شده ، پيچيده مىشود ، دلو ( مشك ) را بالا مىكشد و آب را به حوض مجاور دهانهء چاه مىرساند ، و از دهانهء مشك در حوض مىريزد و از آن پس آب از آنجا به مزارع تقسيم مىگردد .\r\nبراى اينكه گاو به آسانى آب را بالا بكشد ، معبر را طورى تعبيه كرده‌اند كه در حدود سى درجه مورب است و بدين طريق ، در سطح مايلى از بالا به پايين حركت مىكند و ضمنا باغبان هم روى طناب مىنشيند و بدين وسيله ، زحمت خود او كمتر مىشود و فشار به طناب ، به گاو هم كمك مىكند . بنابراين ، اين تعبيه - هرقدر هم ساده و بدوى به نظر آيد - هم راحت است و هم ارزان و به‌كار بستن آن فقط يك نفر لازم دارد . . .\r\nبراى اندازه‌گرفتن و مصرف آب در آن دوره ، از كاسه‌هاى مسى و گرد و بسيار نازك استفاده مىكردند ؛ بدين ترتيب كه كاسه را ، كه سوراخى كوچك در وسط دارد ، در جويى كه آب را به مزرعه مىرساند قرار مىدادند . آب بتدريج از آن سوراخ وارد كاسه مىشد . چون كاسه به ته آب مىرفت ، اندازه پرشده بود . مراقبت در توزيع آب معمولا به عهدهء ميرآب بوده و او بوسيلهء عمال خود ، آب را از بخشى به بخش ديگر و از مزرعه‌اى به مزرعهء ديگر هدايت مى - كرد . ميرابى شغلى بود پردخل و ميراب اصفهان در عهد شاردن از شغل خود سالى چهارهزار تومان مداخل داشت . راوندى در فاصلهء قرنهاى 6 و 7 هجرى ، در مورد ظروف اندازه‌گيرى آب ، اصطلاح پنگان « فنجان » را به كار مىبرد . » « 2 »\r\n\r\n\r\n","description":"","footnote":"\r\n( 1 ) . شاردن ، مجلد 4 ، ص 97 - 96 ( از همان مأخذ ، ص 213 ) .\r\n( 2 ) . كشاورزى و مناسبات ارضى در ايران ، پيشين ، ص 223 - 196 ( به تناوب و اختصار ) .\r\n","page_name":" 254 ","page_number":262},
  {"content":"\r\n\r\nابن الاثير ضمن بيان وقايع سال 456 ، به مقام و موقعيت اجتماعى رئيس مظفر و همكارى او با حسن صباح اشاره مىكند و ضمنا مىنويسد كه وى « در شهور سنهء ثلث و تسعين و اربعمائه . . . در فصيل گردكوه ، چاهى سيصد گز در سنگ خاره بريد . چون به آب نرسيد ، فرو گذاشت و بعد از وفات او به سالها زلزله‌اى عظيم افتاد و در آن چاه چشمه‌اى گشاده شد . . . » و سپس مىنويسد كه رئيس مظفر در منطقهء الموت « دوازده‌هزار دينار در خرج دو چاه صرف كرد . »\r\n\r\nآب‌انبارها\r\nبه نظر فرد ريچاردز ، كه در دورهء قاجاريه از ايران ديدن كرده است ، « جالب توجهترين و باشكوهترين آثار معمارى يزد مسجدهاى آن نيست ، بلكه آب‌انبارهاى آن است . آب‌انبار در زيرزمين واقع شده و راه دخول به آن يك رديف پلكان طولانى و تاريك است . آب‌انبارها معمولا در مجاورت مساجد واقع گرديده ، و طرح آنها نيز شبيه طرح مساجد مىباشد . . . آب‌انبارها و بادگيرهايشان ، كه براى خنك‌كردن آب تعبيه شده ، مورد تحسين خارجيان مىباشد . در يزد ، در حدود چهل آب‌انبار يا مخزن آب وجود دارد كه آب مصرفى شهر يزد را براى يك سال ذخيره مىنمايد . مردها آب را بوسيلهء مشك از اين آب‌انبارها به خارج حمل مىكنند . اين مخازن آب هرسال در فصل زمستان پرمىشود و آب در آنها بطور شگفت‌آورى خنك مىماند . اغلب آب‌انبارهاى شهر يزد توسط پادشاهان سلسلهء صفويه ، ساخته‌شده و از محل موقوفات ، آنها تعمير مىشود . مىگويند از بناى يكى از اين آب‌انبارها 400 سال مىگذرد و آب‌انبارها بوسيلهء 60 تا 70 قنات ، كه در فاصلهء كوه و اين آب‌انبارها قرار گرفته و از صحرا عبور مىكند ، پرآب مىشود . . . » « 1 »\r\n\r\nمبارزه با ريگ روان\r\n« براى زراعت در نواحى شرق ايران ، گذشته از آبيارى مصنوعى ، مبارزه با ريگ روان و ممانعت از فروگرفتن ريگ ، مزارع و باغها نيز داراى اهميت بود . مؤلف تاريخ سيستان متذكر مىگردد كه « شرايط آبادانى سيستان بر سه بند بستن نهاده‌اند : بستن بند آب و بستن بند ريگ و بستن بند مفسدان . بستن بند آب يعنى ايجاد سدها ، در بخشهاى سفلاى « هيلمند » و « فرا » رود و ديگر رودها . . . بند ريگ ، يعنى ديوار يا حصارى كه اراضى مزروع را در برابر حملهء ريگ روان ، كه باد كذايى سيستان حامل آن است ، حمايت بكند . اما بستن بند مفسدان ، يعنى حصارهاى طويلى است كه مردم را از هجوم صحرانشينان و ديگر دشمنان محفوظ دارد . » « 2 » ملك الشعراى بهار ، ناشر و مفسر تاريخ سيستان ، قسمت زير را از كتاب عجايب البلدان ، منتسب به ابو المؤيد بلخى ، نقل مىكند : « گرداگرد سيستان ريگيست بسيار و آنجا باد باشد و آسياهاشان به باد گردد ، و مردم از بيم آن باد ، سدها و بندها كرده‌اند تا ريگ را باد در شهرها و ديهها نبرد و با اينهمه احتياط ، بسيار مواضع را و ديه را باد ( ريگ ) فرو گرفته است . » ( مقصود باد معروف صد و بيست روزهء سيستان است كه در گرمترين فصل سال مىوزد ) .\r\nحمد اللّه مستوفى قزوينى نيز از چنين سد معتبرى ، كه بناى آن را به گرشاسب پادشاه\r\n\r\n\r\n","description":"","footnote":"\r\n( 1 ) . سفرنامهء فرد ريچاردز ، پيشين ، ص 160 .\r\n( 2 ) . تاريخ سيستان ، ص 21 ( به نقل از : كشاورزى و مناسبات ارضى . . . ، ص 224 ) .\r\n","page_name":" 255 ","page_number":263},
  {"content":"\r\n\r\nافسانه‌اى نسبت مىداده‌اند ، سخن مىگويد : « 1 » « در واحهء يزد ، كه از هرسوى آن ريگزار است ، اهالى در نيمهء اول قرن چهاردهم ميلادى ، درخت گز كاشتند تا حركت ريگ روان را متوقف سازد . حسين الاوى مىگويد كه در آن ولايت ، ريگ روان فراوان است و دائما بر مركب باد سوار و در صحنهء دشت و فضاى آن سامان در حركت مىباشد ، و مىچرخد و از سويى به سويى مىرود . همواره چون مردم آن ولايت بخواهند محلى را براى بستان برگزينند و يا ملك و مزرعه‌اى احداث كنند ، و يا بنايى برپا نمايند و يا مصنعى بسازند به آسيبى كه از ريگ روان متوجه ايشان توان شد ، مىانديشند و براى دفع آن در آن سامان ترفا ، كه خود « گز » مىنامند ، مىكارند و ديگر ريگ ، نه كم و نه زياد ، گرد آن نقاط نخواهد گرديد . » « 2 »\r\n\r\nباد\r\nيكى از عوامل نامساعد طبيعى ايران ، باد است كه در خشكى اين سرزمين و انتقال مواد و عوارض مختلف از نقطه‌اى به نقطهء ديگر ، نقش مهم و اساسى دارد . باد از نظر علمى ، ناشى از اختلاف فشار جو است . هوا از ناحيه‌اى كه فشار جو در آن بيشتر است ، به طرف ناحيه‌اى كه فشار جو در آن كمتر است حركت مىكند . بادنما امتداد باد ، و بادسنج سرعت باد را مشخص مىكند . در سيستان و مناطق كويرى ايران ، بادهاى ممتد 120 روزه موجب بروز خسارات فراوان و انتقال ماسه‌ها و ريگها از ناحيه‌اى به ناحيهء ديگر مىشود . بادهاى موسمى از ديرباز در قايقرانى ، كشتيرانى ، و حركت آسياى بادى مورد استفاده قرار مىگرفته است .\r\n\r\nحدود آشنايى كشاورزان به فن زراعت\r\n« در اين كه كشاورزان ايران در طى قرون به خصوصيات و استعداد خاكها و فن زراعت كمابيش آشنا شده بودند ، ترديد نيست . در كتاب ارشاد الزراعه ، از نوع خاكى كه در خطهء هرات وجود داشته ، سخن رفته است . از جمله خاكهايى كه در ايران نيز زياد ديده مىشود ، يك نوع « ريگ بوم » است .\r\nدر اين نوع ، ريگ بر خاك غالب است . اين نوع خاك را به قول نويسندهء ارشاد الزراعه ، بايد دوبار شيار كرد ، و چون شن آن زياد است ، آب فراوان لازم دارد و محصول آن زود مىرسد ولى نوع محصول پست است .\r\nدوم ، خاكهايى كه خاك آن بر ريگ غالب است . اين خاك سه‌بار تخم مىخواهد ، ولى آب فراوان لازم ندارد ، زيرا رطوبت را نگاه مىدارد ، محصول آن زود مىرسد و بسيار عالى است . سپس از « زردخاك » سخن مىگويد كه بايد آن را چهار بار شخم زد و آب كم مىخورد ، ولى كود بسيار مىخواهد . محصول آن بسيار عالى است و به عقيدهء كشاورزان ، در چنين خاكى هر كشتى خوب به ثمر مىرسد . اين خاك از ديگر خاكها بهتر و فوايد آن بيشمار است . . . « سرخ خاك » را سه‌بار بايد شخم زد . اگر باران بيايد ، محصول آن خوب ، و الا اگر آب دهند ، يعنى در صورت آبيارى مصنوعى ، محصول پست خواهد بود . به نظر نويسندهء اين كتاب ، خاكهاى سنگلاخ دوبار شخم لازم دارد ، و آب و كود فراوان مىخواهد . محصول غلهء آن پست ، ولى\r\n\r\n\r\n","description":"","footnote":"\r\n( 1 ) . نزهت القلوب ، ص 142 ( نقل از همان مأخذ ، ص 234 ) .\r\n( 2 ) . كشاورزى و مناسبات ارضى در ايران ، پيشين ، ص 34 - 224 ( به اختصار ) .\r\n","page_name":" 256 ","page_number":264},
  {"content":"\r\n\r\nاشجار بارور تاك در چنين زمينى محصول خوب مىدهند .\r\nدر ايران ، به علت كمى زمينهاى قابل كشت ، روش آيش ، يعنى معطل گذاشتن زمين ، كمتر معمول است . بلكه كشاورزان در يك قطعه زمين معين ، ساليانه چندين‌بار كشت مىكنند .\r\nبعد از غلات ، بقولات ، يونجه يا صيفى مىكارند ، و غالبا در سال دوبار محصول غله برمىدارند . شاردن از اين روش كشاورزان ايران ، كه زمين را براى تجديد قوا راحت نمىگذارند ، سخن مىگويد و مىنويسد : « همين كه محصول را برمىدارند ، بجاى آن چيز ديگرى مىكارند ، و بعد از دو سه سال - كه از كوددادن زمين گذشت - بيرمق مىشود ، ولى بيدرنگ مجددا كودش مىدهند و آب مىبندند و نيروى آن باز مىگردد . » « 1 »\r\nدر بسيارى از نقاط ايران ، ساليانه دو محصول برداشت مىشده ؛ كشت اول ، در پاييز يا زمستان صورت مىگرفته و زمستانى يا شتوى ( عربى ) ناميده مىشده است ، و روستاييان پس از برداشت محصول در بهار و يا تابستان ( بسته به عرض جغرافيايى محل و وضع منطقه ) بجاى آن ، كشت ديگرى - غلات يا بقولات - مىكاشتند . كشت اخير ، كه تابستانى يا صيفى ناميده مىشد ، در تابستان ، و در بيشتر موارد در پاييز ، به حاصل مىرسيد كشت شتوى و صيفى در قطعه زمين واحد ، طبق روش تبديل كشت ، پىدرپى صورت مىگرفت .\r\nناصر خسرو علوى ، حمد اللّه مستوفى ، مؤلف ارشاد الزراعه ، ماركوپولو و ديگران در آثار خود ، از فصل كشت غلات و هنگام درو در نقاط مختلف مطالبى ذكر كرده‌اند . » « 2 »\r\n\r\nانواع كود\r\n« در ارشاد الزراعه و در كتاب علم فلاحت و زراعت از استعمال انواع كودها سخن رفته است . به گفتهء مؤلف كتاب اخير ، مهمترين كود براى تاك « زبل گاو » و « زبل گوسفند » است ، ولى پربهاترين كود بطور كلى « زبل آدمى » است كه در اصفهان از آن استفادهء فراوان مىشود . علاوه براين ، از مردار ، خاك ديوارهاى كهنه ، و زبالهء سلاخ‌خانه و سرگين چهارپايان و سرگين كبوتر براى رستنيها و درختان گوناگون استفاده مىكردند ، ولى زبالهء اسب و خر و قاطر و شتر از ديگر فضولات ضعيفتر و از نظر كشاورزان ، ارزش كمترى دارد .\r\nگردآورى كود در امر معيشت و اقتصاد روستايى ايران مقام نمايانى داشته . رفائل دؤمان ، شيوهء گردآورى كود را در حومهء اصفهان ، چنين شرح مىدهد : « صبح زود عازم شهر مىشوند تا محصولات غذايى خود را بفروشند و شب با بار نجاست ، كه از كوچه‌ها و آبريزها گردآورده‌اند ، باز مىگردند . مخرج آبريزها على الرسم ، به طرف كوچه‌ها ، نزديك در خانه است .\r\nشما اين كناسان را در كنار مخرج مستراحها مىبينيد كه با بيلهاى خود مشغول جمع‌آورى اين كودها هستند ، تا با خرهاى خود به ده ببرند ، به خاك بدهند و سال بعد مجددا آن را به صورت خربزه و سبزى درآورده در شهر بفروشند . » « 3 »\r\nشاردن نيز بتفصيل ، از استعمال كود انسانى و حيوانى در اصفهان سخن مىگويد ، و\r\n\r\n\r\n","description":"","footnote":"\r\n( 1 ) . شاردن ، مجلد 4 ص 105 ( به نقل از : كشاورزى و مناسبات ارضى . . . ، ص 38 - 237 ) .\r\n( 2 ) . كشاورزى و مناسبات ارضى در ايران ، پيشين ، ص 41 - 234 ( به تناوب و اختصار ) .\r\n( 3 ) . ر . دومان ، ص 34 - 233 ( در مأخذ فوق ، ص 243 ) .\r\n","page_name":" 257 ","page_number":265},
  {"content":"\r\n\r\nمىنويسد در مواردى كه مخرج مستراح به داخل خانه باشد ، كشاورزان با دادن مقدارى ميوه ، به نام هديه ، موافقت صاحب‌خانه را براى بردن كود مستراح جلب مىكنند . به نظر آنها كود مستراح اغنيا كه كباب و شراب مىخورند ، از كود مستراح فقرا ، براى كشاورزان سودمندتر است . روستاييان از سه نوع كود بهره‌بردارى مىكنند : 1 ) آنچه از همه‌جا بدون تفاوت بطور مخلوط جمع مىكنند ، 2 ) كود مستراحها ، 3 ) سرگين كبوتران . در ايران از ديرباز براى جمع - آورى سرگين كبوتران ، اقداماتى كرده‌اند كه از آن جمله ايجاد كبوترخانه يا برج كبوتران است .\r\nغازان خان به قصد احياء كشاورزى ، مغولان وحشى را از شكار كبوتران در روستاها منع مىكند .\r\nشاردن در توصيف كبوترخانه‌هاى ايران ، مىگويد : « برجهاى كبوتران ايران از بزرگترين كبوترخانه‌هاى ما ، شش‌بار بزرگترند ، و با آجر ساخته شده و روى آن را با گچ و آهك اندوده‌اند . برج از سمت اندرون از بالا تا پايين پوشيده از حفره‌هايى است كه كبوتران در آن لانه مىكنند . در اطراف اصفهان بيش از سه‌هزار برج كبوتران وجود دارد كه بيشتر براى به - دست آوردن سرگين آن پرندگان ساخته شده است . » « 1 »\r\nبنا به گفته شاردن ، در ناحيه اصفهان سرگين كبوتر را به وزن مىفروخته‌اند كه هر 14 ليور آن به يك سيستم دينار به نرخ آغاز قرن چهاردهم فروخته مىشده است .\r\nبراى كسب حق ساختن برج كبوتران يا بقول شاردن كبوتر خان  Colombier  و فروختن سرگين كبوتر عوارضى جزيى به نفع دولت مأخوذ مىگرديده است . » « 2 »\r\n\r\nوسايل و آلات كشاورزى\r\nحيوانى كه بيش از ديگر حيوانات در فعاليتهاى كشاورزى چون شخم ، خرمن‌كوبى ، بيرون آوردن آب از چاه و در آسيابها و حمل كود و غلات و ميوه و غيره به كار گرفته مىشد ، گاو نر يا به اصطلاح قرون وسطى ، گاوكارى بود .\r\nپطروشفسكى مىنويسد : « اصطلاح « جفت گاو » و « جفت عوامل » ؛ در امور كشاورزى ، واحدى بوده كه دائما به آن اشاره مىشده . غالبا يك جفت گاو را به گاوآهن مىبستند ، و كمتر بدين منظور ، از چند جفت استفاده مىكرده‌اند مگر در نقاط كوهستانى و جايى كه زمين سخت بوده است . اين اصطلاح در تعيين مساحت زمينى كه در ظرف مدت يك فصل توسط يك جفت گاو نر شخم زده مىشده ( در نقاط مختلف متفاوت بوده ) واحدى بوده براى تعيين زمينى كه درخور پرداخت ماليات است . و ظاهرا اين سنت از عهد باستان در ايران سابقه دارد . عنصر - المعالى در قابوسنامه ضمن اندرز به فرزند خود ، مىنويسد : بدان اى پسر كه اگر دهقان باشى ، شناسندهء وقت باش و هرچيزى كه خواهى كشت ، مگذار كه از وقت خويش بگذرد . اگر ده روز پيش از وقت كارى ، بهتر كه يك روز پس از وقت كارى ؛ و آلت و جفت گاو ساخته دار و گاوان نيك خر و به علف نيكو دار ؛ و بايد كه جفتى گاو خوب هميشه زيادتى در گلهء تو باشد ، تا اگر گاوى را علتى رسد ، تو در وقت ، از كار فرونمانى و كشت تو از وقت در نگذرد . چون وقت درودن\r\n\r\n\r\n","description":"","footnote":"\r\n( 1 ) . شاردن مجلد 3 ، ص 386 ( از همان مأخذ ، ص 245 ) .\r\n( 2 ) . كشاورزى و مناسبات ارضى . . . ، ص 44 - 242 .\r\n","page_name":" 258 ","page_number":266},
  {"content":"\r\n\r\nو كشتن باشد ، پيوسته از زمين شكافتن غافل مباش و تدبير كشت سال ديگر ، امسال مىكن . « 1 »\r\nگاه از گاوميشان و زمانى كه زمين سست بود ، از خران نيز بهره‌بردارى مىكردند .\r\n« شخم » ، « شديار » و « شيار » به معنى شكافتن زمين ، « غباز » و « خيش » به معنى بخش چوبى گاوآهن و تيغهء فلزى يا قسمت آهن آن به كار مىرفته است .\r\nعلاوه بر اين ، در فعاليتهاى كشاورزى ، از كلنگ ، بيل ، گراز ، داس و دهره ، يوغ يا جوغ ( كه براى بستن گاوان به خيش به كار مىرفته است ) استفاده مىكرده‌اند . اولئاريوس مىگويد :\r\n« ايرانيان نيز براى شخم زمين ، خيش به كار مىبرند . در جاهايى كه زمين سخت و رس‌دار باشد - مثل اراضى ايروان و ارمنستان - خيشها چنان بزرگند كه از 12 تا 24 گاوميش به آن مىبندند و چهار نفر براى هدايت آن لازم است . شيار اين خيشها يك فوت عمق و دو فوت عرض دارد . » « 2 »\r\nدر مينياتورى مربوط به سال 986 ه . ، تصوير خيش سبك ايرانى ، كه يك جفت گاو به آن بسته شده ، ديده مىشود . در اين نقاشى ، روستايى سالمند و ريش سياهى كه دستارى سفيد به سر ، و قبايى به تن دارد ، و دامنهاى آن‌را بالا زده و شلوار سفيد نخى تا زانو پوشيده و كفشى به پاهاى برهنه دارد ، با يك جفت گاو كه به خيشى سبك بسته ، مشغول شخم زمين مىباشد .\r\nروستايى ديگرى كه جوانتر به نظر مىرسد ، با كارد باغبانى ، شاخه‌هاى بوتهء جوانى را مىبرد .\r\nپايين‌تر جوانى با كوزه‌اى از جوى آب برمىدارد و در دو خيمه هيكلهاى زنان ديده مىشود .\r\nدر كنارى ، شبانى پير ، سرگرم چراندن گلهء گوسفند است .\r\nخيش سبك با تيغهء آهنى\r\nپس از آنكه شخم بوسيلهء خيش صورت گرفت ، زارعان خاك را با تخته و مالهء سيخى كوچكى كه دندانه - هاى ريز دارد ، خرد مىكنند و سپس با بيل زمين را صاف مىكنند ، و به كرتهاى چهارگوش تقسيم مىكنند ، و بموقع ، آبيارى مىكنند . شخم زمين برحسب سستى يا سختى خاك ، ممكن است يك‌بار يا چندبار صورت بگيرد . » « 3 »\r\nآلات و ادوات شخم در ايران ، به علت هجوم اقوام وحشى ، فقدان امنيت ، پايين بودن سطح فرهنگ عمومى ، به كندى تكامل يافته ، و در طى چند قرن ، تقريبا تغييرى محسوس حاصل نكرده است . علاوه بر اين ، استثمار شديد كشاورزانى كه در زير بار شيوهء مزارعه و بيگار و بهره و ماليات مالك و دولت خرد شده بودند به آنان فرصت بهبود بخشيدن به آلات كار را نمىداد .\r\n\r\n\r\n","description":"","footnote":"\r\n( 1 ) . ص 43 ( به نقل از : كشاورزى و مناسبات ارضى . . . ، ص 248 ) .\r\n( 2 ) . اولئاريوس ، ص 737 ( به نقل از همان مأخذ ، ص 252 ) .\r\n( 3 ) . كشاورزى و مناسبات ارضى در ايران ، پيشين ، ص 56 - 247 ( به تناوب و اختصار ) .\r\n","page_name":" 259 ","page_number":267},
  {"content":"\r\n\r\nابو القاسم كاشانى در تاريخ اولجايتو به بعضى از فعاليتهاى كشاورزى در عهد مغول اشاره كرده است : « و نيز قريب سيصد گاو ديوهيكل عفاريت منظر با چند نفر گاوبند يزدى به تبريز آورده است تا جملهء قاذورات و مستقبحات شهر به پشت ايشان به باغ فتحاباد و رشيدآباد و غيرهما كشند ، كه فتح‌آباد به ايام سابق كوههاى خشك بود ، و اكنون هريك بهشتى آراسته به انهار و اشجار و انوار و اثمار پيراسته . » « 1 »\r\nدر ميان متأخرين ، قائم مقام فراهانى در قطعه شعرى از اصطلاحات و بعضى از ابزارهاى كشاورزى نام برده است :\r\n خوشا آنان‌كه ملك و آب دارند * « يو » و « بوجار » و « چوم » و « گاب » دارند\r\nخران باركش را « گاله » بندند * به گاله بار « كود » از « چاله » بندند\r\nبه « كود » اندر كنند اطراف « گوشن » * چنان كاندر تن ابطال جوشن\r\nزمينها « شيره‌دار » و نرم گردد * دل مرد كشاورز گرم گردد\r\nيكى كوران گرفته بر كف خويش * براند گاو گوشن را ، كند خيش \r\n\r\nخرمن‌كوبى :\r\nو برداشت محصول معمولا در صحرا صورت مىگيرد ؛ به اين ترتيب كه گاوان نر يا گاو خرمن در دايره‌اى حركت مىكنند ، غله را لگدكوب مىكنند . شاردن و رافائل دؤمان ، هردو ، شرحى در پيرامون چگونگى خرمن‌كوبى در ايران در قرن هفدهم نوشته‌اند .\r\nرافائل دؤمان مىنويسد : « ايرانيان براى دروكردن گندم ، آن‌را از ريشه با داس مىبرند و به كمك ارابه‌گونهء كوچكى ، كه روستايى روى آن مىنشيند ، خرد مىكنند . چرخهاى آهنينى كه ارابه به يارى آنها مىچرخد گاه به تعداد بيست - سى هستند و قطر دايره هريك نيم فوت است .\r\nاين آلت را قاطر ماده‌اى كه چشمانش بسته است ، مىكشد و دايما به دور توده‌اى گندم مىچرخد .\r\nاين آلت كاه را خرد مىكند و دانه‌ها را از خوشه‌ها جدا مىكند . كاهى را كه بدين طريق خرد شده ، در اينجا به اسب مىدهند و دانه‌هاى گندم بجا مىماند ، و اسبانى كه ساعتى چرخيده‌اند ، استراحت مىكنند . » « 2 »\r\nبه گفتهء شاردن ، « پاك‌كردن برنج در هاونى چوبى و بوسيلهء دست صورت مىگرفته ، و يا در گودالى كه چهار فوت عمق و طول داشته و جدار آن از آجر بوده ، بوسيلهء ميله‌اى كه حلقهء آهنى داشته ، انجام مىشده است . » « 3 »\r\n\r\nخرمن باددادن :\r\nدكتر فوريه در سفرنامهء خود مىنويسد : « در ايران طرز خرمن باددادن بسيار ساده و ابتدايى است . . . گندم را در سبدهايى مىريزند و آن‌را ، تاحدى كه بتوانند ، بالا مىبرند و آرام‌آرام به زمين مىريزند ، بطورى كه دانه‌هاى سالم ، چون پرتر و سنگين‌ترند ، مستقيما به زمين ريخته مىشوند ، ولى دانه‌هاى پوسيده و كاه را باد به طرفى مىبرد . ديروز چون هوا آرام و بىباد بود ، گندم خوب و بد و كاه ، همه باهم بر زمين مىافتاد . زنها غرغر مىكردند و\r\n\r\n\r\n","description":"","footnote":"\r\n( 1 ) . نقل از : دربارهء رشيد الدين فضل اللّه ، زير نظر ايرج افشار . ص 33 .\r\n( 2 ) . ر . دومان ، ص 234 ( به اختصار ) ( نقل از كشاورزى و مناسبات ارضى . . . ، ص 62 - 261 ) .\r\n( 3 ) . شاردن ، مجلد 4 ، ص 107 ( از همان مأخذ ، ص 262 ) .\r\n","page_name":" 260 ","page_number":268},
  {"content":"\r\n\r\nباد را به يارى مىطلبيدند .\r\nامروز بدبختانه باد بشدت مىوزد و گندم خوب و بد و كاه را باهم مىبرد . . . » « 1 »\r\n\r\nآسياها :\r\n« از ديرباز ، آسياهايى كه به يارى چهارپايان كارى - گاو و خر - به حركت در مىآمده و يا بوسيلهء دست مىچرخيده ، در ايران وجود داشته است . در قرن سوم و چهارم هجرى ، آسياب آبى در ايران بسيار متداول گشت . به گفتهء ابن البلخى در قرن ششم ، ساختن سنگ آسياب صنعت پرمداخلى بوده و از « ديهء خلّار » فارس به بيشتر ولايت پارس ، سنگ آسيا صادر مىكرده‌اند . وى مىگويد :\r\nخلارديهى بزرگ است كى سنگ آسيا آنجا كنند و بيشترين ولايت پارس را سنگ آسيا از آنجا برند ، كى معتدل است ، و عجب آن است كى همهء پارس به سنگ آسياى اين ديه آس كنند ؛ و چون ايشان را غله آس بايد كرد ، به ديهى ديگر روند به آسياكردن ؛ از بهر آنك آنجا آب روان نيست و چشمهء آب كوچك دارند ، چنان كه خوردن را باشد . « 2 »\r\nچند قرن بعد ، حمد اللّه مستوفى نيز از آسياهاى ايران ياد مىكند . نويسندهء تاريخ سيستان مى - نويسد كه در آنجا : « آسيا چرخ كنند تا باد بگرداند و آرد كند ، و به ديگر شهرها ستور بايد يا آسياء آب ، يا به دست آسيا كنند . » « 3 و 4 »\r\nدر بلوك فوشنج خراسان بنا به گفتهء حمد اللّه قزوينى همهء آسياها به باد بوده‌اند .\r\n\r\nآسيا :\r\nمعمولا در دهات معمور و آباد ، يك يا چند آسيا براى تبديل گندم به آرد وجود داشت .\r\n« هنگامى كه مىخواستند ميزان آب رودخانه يا قناتى را اندازه بگيرند ، با همين كلمهء « آسيا » بيان مىكردند و مىگفتند فى المثل فلان قنات سه يا چهار « آسياگردان » آب دارد و هزار سال پيش صاحب حدود العالم در باب قدرت آب رودخانهء جيرفت نوشت كه « آب وى چندان است كى شصت آسيا بگرداند » [ چاپ دكتر ستوده ، ص 126 
  ] آسيا تشكيل مىشد از « تنوره » و « سنگ رويين » و « سنگ زيرين » و « پره » و « اندا » و « زيرآب » و « پيمانه » و « تنزه » و « دلو » . . . معروفترين نوع آس ، آسياب بود كه تنوره‌اى معمولا به عمق بيش از ده متر داشت ، و در انتهاى آن سوراخى باريك بود ، آبى كه در اين تنوره داخل مىشد ، با فشار پره‌ها ، چرخى چوبين را كه در برابرش بود مىگردانيد ؛ و با گردش چرخ ، سنگى عظيم - كه بر بالاى ميلهء وسط آن چرخ كار گذارده شده بود - به چرخش در مىآمد ، و اين سنگ گردان بر سنگى ثابت كه زير آن قرار گرفته بود ، مماس بود ، و دانه‌اى كه از سوراخ سنگ گردان بين اين دو سنگ قرار مىگرفت ، آرد مىشد و از اطراف سنگ زيرين فرو مىريخت ، و در محفظه‌اى قرار مىگرفت . . . و آسيابان با پيمانه ، آرد را مىپيمود و از هربار آرد يك\r\n\r\n\r\n","description":"","footnote":"\r\n( 1 ) . سه سال در دربار ايران ، پيشين ، ص 71 .\r\n( 2 ) . فارسنامه ، ص 45 - 144 ( به نقل از : كشاورزى و مناسبات ارضى . . . ، ص 263 ) .\r\n( 3 ) . تاريخ سيستان ، ص 12 ( به نقل از مأخذ فوق ، ص ، 264 ) كشاورزى و مناسبات ارضى . . . ، ص 64 - 263 .\r\n","page_name":" 261 ","page_number":269},
  {"content":"\r\n\r\nمن يا يك‌من و نيم بار تنزهء خود را برمىداشت و مابقى را به صاحب بار مىداد . . . » « 1 »\r\n« . . . در ايران عدهء بسيارى آسياهاى آبى در طول سواحل رودخانه‌ها و درياچه‌ها وجود دارد . اين آسياها همانند چرخهاى آسياهاى آبى است كه ، در برابر چشم ما قرار گرفته‌اند . . . » « 2 »\r\n\r\nآسياكردن :\r\nدر ابتدا گندم و ساير دانه‌ها را بوسيلهء كوفتن ميان دو قطعه سنگ خرد مىكردند ، سپس هاون و دسته هاون معمول شد ، و سپس آسياى سنگى در كار آمد كه در آن دانه‌ها روى سنگى قرار مىگيرد و سنگ ديگرى بوسيلهء حيوان يا آب يا باد بر روى آن مىگردد . آسياهاى بادى بعد از جنگهاى صليبى در اروپا معمول شد . پس از انقلاب صنعتى ، نيروى بخار در آسياها به كار افتاد . « 3 »\r\n\r\nآسياى بادى :\r\nآسيايى است كه وزش باد بر پره‌هاى بادگير آن ، موجب گردش چرخهاى آن مىگردد . براى خردكردن غلات ، بالاكشيدن آب از چاه و غيره از آن استفاده مى - شود . آسياى بادى از زمانهاى قديم در مشرق‌زمين به‌كار مىرفت ، و در اروپا نخستين بار در قرن 12 م . در آلمان و هلند مورد استفاده قرار گرفت . در سيستان و بعضى نواحى بادخيز ديگر ايران فراوان است . . . « 4 »\r\n\r\nمبارزه با آفات كشاورزى\r\n« نزهت‌نامهء علائى و كتاب علم فلاحت و زراعت از مبارزه با آفات غله و نباتات و ميوه‌ها نيز صحبت مىدارند ، ولى رسالهء مختصرى كه تحت عنوان كتاب علم فلاحت و زراعت ايرانيان در فن فلاحت ، در قرن شانزدهم ، توسط عبد الغفار نجم الدوله منتشر شده ، در اين موضوع مشروحتر سخن مىگويد . در آن رساله آفات زير را ، كه به گياه و ميوه و غله زيان مىرسانند ، نام برده است : ملخ ، غنچه ( يا كرم سبز ) حيوانات ( پرندگان ، جانوران و كرمان و غيره ) ، مور ، موش ( موش خانگى و صحرايى ) ، زنبور ( انواع زنبور ) ، كژدم ، پشه ، كيك ، مگس ، عرضه ( كرمى است كه چوب و كاغذ مىخورد ) ، سوس ، موش پرنده ( شب‌پره ) ، راسو . . . رسالهء مزبور براى بر طرف ساختن و يا امحاى آفات توصيه‌هاى فراوان مىكند ، كه مبناى آنها تجربه و يا معتقدات و خرافات عامه است . مثلا مؤلف رساله توصيه مىكند كه حنظل را كوبيده در ظرف يك‌شبانه‌روز در آب بخيسانند و آن را سپس بر نهالها و درختان و بذرى كه خواهند افشاند بپاشند ، در اين صورت ، غنچه و ديگر كرمهاى سبز به آن روئيدنيها حمله نخواهند كرد . اما براى دفع ملخ ، مىگويد كه گندنا با افسنطين يا قنطوريون را كوبيده در آب بخيسانند و آن آب را به كشتزارها و درختان بپاشند ، تا ملخ به آنها حمله نكند . و براى دفع مورچگان ، توصيه مىكند كه بر ريشه‌هاى درختها و تاكها مخلوطى از « افيون » و سركه بسيار ترش بپاشند . . . » « 5 »\r\nيكى ديگر از مشكلات كار كشاورزان مبارزه با مرغان و پرندگان بود كه به محصولات\r\n\r\n\r\n","description":"","footnote":"\r\n( 1 ) . دكتر ابراهيم باستانى پاريزى ، آسياى هفت‌سنگ ، ص 49 - 248 ( به اختصار ) .\r\n( 2 ) . اروج بيگ بيات ، دون‌ژوآن ايرانى ، ترجمهء مسعود رجب‌نيا ، ص 72 .\r\n( 3 ) . دايرة المعارف فارسى ، پيشين ، « آسياكردن » .\r\n( 4 ) . همان ، « آسياى بادى » .\r\n( 5 ) . كشاورزى و مناسبات ارضى در ايران ، پيشين ، ص 93 - 292 .\r\n","page_name":" 262 ","page_number":270},
  {"content":"\r\n\r\nمختلف حمله مىكردند ، و قسمتى از حاصل كار كشاورزان را از بين مىبردند . به گفتهء مولوى ، برزگران براى مبارزه با اين پرندگان زيانبخش ، از طبلهاى كوچك استفاده مىكردند ، و با نواختن آن ، مرغان را از مزرعه دور مىكردند :\r\n كودكى كى كو حارس كشته بدى * طبلكى در دفع مرغان مىزدى\r\nتا رميدى مرغ از آن طبلك ز كشت * كشت از مرغان سلامت مىگذشت \r\n- مثنوى\r\nمولوى زيانهايى را كه به محتكرين و انباردارها مىرسد نيز ذكر مىكند :\r\n هركه كارد گردد انبارش تهى * ليكن اندر مزرعه باشد بهى\r\nوانكه در انبار ماند و صرفه كرد * اشپش و موش و حوادثهاش خورد \r\nفردوسى از بلاى تگرگ مىنالد :\r\n تگرگ آمد امسال برسان مرگ * مرا مرگ بهتر بدى از تگرگ \r\nيكى از بزرگترين مصائب و بدبختيهاى كشاورزان ايران در دورهء قرون وسطى ، جنگهاى فئودالى بود . در نتيجهء اين جنگها ، غالبا حاصل سالها كار و كوشش كشاورزان به يغما مىرفت . علاوه‌بر اين ، بعضى از سلاطين عياش و خوشگذران براى تفريح خاطر خود ، گاه و بيگاه ، عزم شكار مىكردند و سپاهيان خود را به نخجيرگاه مىفرستادند ، و روستاييان را وادار مىكردند كه شكار و نخجير را محاصره كرده نزد سلطان برانند و با اين اقدام ، هزاران كشاورز را از كار و زندگى بازمىداشتند ، و زيانى گران به مزارع روستاييان وارد مىكردند .\r\nاكنون نمونه‌اى از آثار شوم جنگهاى فئودالى را ذكر مىكنيم :\r\n\r\nمظالم امير غياث الدين در نيشابور\r\nدر سال 771 ، غياث الدين پيرعلى ، پسر ملك معز الدين حسين كرت ، بجاى پدر نشست . در جنگهايى كه بين او و خواجه على مؤيد ، رئيس سربداران ، درگرفت هيچيك از طرفين موفقيت كامل به دست نياوردند ، بلكه در جريان اين محاربات خلقى بسيار تلف شدند و بسيارى از املاك و مزارع و آباديها دستخوش فنا و نيستى شد .\r\nدفعهء آخرى كه امير غياث الدين به نواحى نيشابور هجوم نمود ، چون بازهم نتوانست كارى از پيش ببرد ، دستور داد تا كليهء قنوات نيشابور را خاك ريختند و مزارع را چرانيدند و درختها را از بيخ‌وبن بركندند . اتفاقا در همان اوان ، امير غياث الدين به مرد دهقانى از اهالى نيشابور برخورد ، و براى اينكه عقيدهء دينى او را بداند ، از او سؤال نمود كه اساس و بنياد ديانت بر چند چيز است ؟ او جواب داد : « بر سه چيز ؛ اول غلات مردم را چرانيدن ، دوم قنوات مردم را با خاك انباشتن ، سوم درختها را از بيخ‌وبن بركندن . امير غياث الدين از اين جواب شرمنده گرديد و به هرات بازگشت . » « 1 »\r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى ، ( از اوايل دوره‌هاى اسلامى تا اواخر شاه اسماعيل صفوى ) ، گردآورى على مؤيد ثابتى ، ص 273 .\r\n","page_name":" 263 ","page_number":271},
  {"content":"\r\n\r\nگاه ، ارادهء سلاطين و خلفاى بوالهوس ، درختهاى برومند را به خاك افكنده است .\r\nبطورى كه در تاريخ بيهق و ديگر منابع آمده است ، دو درخت سرو بسيار بزرگ و برومند ؛ يكى در ديه « كشمير » ديگرى در « فريومد » از روزگار زرتشت به يادگار مانده بود . متوكل ، خليفهء فاسد عباسى ، فرمان داد تا يكى از آن دو را قطع كنند و به بغداد بفرستند . عمال او بر درگاه طاهر بن عبد اللّه به اين عمل مكروه اقدام كردند ، و به تقاضاى زرتشتيان ، كه حاضر بودند پنجاه هزار دينار زر نيشابورى به خزانهء خليفه خدمت كنند ، وقعى ننهادند . اين درخت كهن را كندند و با رنج فراوان به بغداد فرستادند . مؤلف تاريخ بيهق مىنويسد : « در سايهء آن درخت ، زيادت از دو هزار گوسفند قرار گرفتى . . . چندان مرغ گوناگون بر آن شاخها مأوى داشتند كه اعداد ايشان كسى در ضبط حساب نتواند آورد . چون بيفتاد ، در آن حدود زمين بلرزيد و كاريزها و بناهاى بسيار خلل كرد ، و نماز شام انواع و اصناف مرغان بيامدند ، چندان كه آسمان پوشيده گشت و بانواع اصوات خويش نوحه و زارى مىكردند ، بروجهى كه مردمان از آن تعجب كردند ، و گوسپندان كه در ظلال آن آرام گرفتندى همچنان ناله و زارى آغاز كردند . پانصد هزار درم صرف افتاد در وجوه آن تا اصل آن درخت از كشمير به جعفريه رسيدند ، آن شب غلامان ، متوكل را بكشتند . . . » « 1 » به اين ترتيب ، شومى درخت‌افكنى آشكار شد ؛ نظامى گنجوى گويد :\r\n درخت افكن بود كم‌زندگانى * به درويشى كشد نخجيربانى \r\n\r\nآفات :\r\nسيد احمد تفرشى ، ضمن وقايع رمضان 1322 قمرى ، مىنويسد : « امسال به اهالى مملكت ايران خداوند رحمن غضب نمود ؛ آن ، تگرگ خراسان كه به قدر انار آمده بود و اين ، سن خوارگى و ملخ‌آمدن در تهران و اطراف تهران و ورامين و غيره ، و بعد ، آمدن باد شام و بعد ، طغيان و با كه دست رد به سينهء هيچ شهرى از بلاد و بلده و بلوكات نگذاشته . الحمد للّه كه به كلى مرتفع شده و تشريف برده و آه دل بيوه‌زنان و يتيمان در عوض آية الكرسى در پى است . . . » « 2 »\r\n\r\nعقايد صاحبنظران\r\nراجع به فن كشاورزى و ارزش اقتصادى آن ، كمابيش صاحبنظران ايران و ديگر ملل اسلامى ، نظريات و عقايدى ابراز كرده‌اند كه بعضى از آنها ارزش علمى و تجربى ندارد .\r\nدر زمينهء مسائل كشاورزى ، ابو زكريا يحيى بن محمد بن احمد بن عوام اشبيلى كه در اواخر مائهء ششم در اشبيله مىزيست ، كتابى در كشاورزى موسوم به كتاب الفلاحه در 34 فصل داشته است كه سى فصل آن در كشت و زرع ، و چهار فصل در تربيت حيوانات اهلى و بيطارى است . اين كتاب بزرگترين كتابى است كه در اين فن از قدما بجاى مانده است ، و حاوى فنون كشاورزى عاليهء اسپانياى عربى و شامل علوم فلاحت لاتينى و اغريقى و كلدانى و عربى است مشتمل بر قسمت عملى و نظرى اين دانش . و چنان كه خود گويد ، گذشته از فايده‌ها كه از\r\n\r\n\r\n","description":"","footnote":"\r\n( 1 ) . ابو الحسن على بيهقى ، تاريخ بيهقى ، به اهتمام احمد بهمنيار ، ص 281 .\r\n( 2 ) . سيد احمد تفرشى ، روزنامهء اخبار مشروطيت ، به اهتمام ايرج افشار ، ص 17 .\r\n","page_name":" 264 ","page_number":272},
  {"content":"\r\n\r\nكتب پيشينيان برده ، تجارب خويش را نيز بر آن افزوده است . و اين كتاب بر دو بخش است :\r\nبخش اول ، در طباع اراضى و رشوه و كوت و مياه و باغها و درختان و اثمار و طريقهء نگاهداشت و حفظ ميوه‌ها و جز آن ، و بخش دوم ، در كشت و انتخاب تخمها و فصول كشت بذور و حبوب و بقول ، گياهان عطرى و صناعى و حصار و ساختمانهاى فلاحى و تربيت احشام و طيور اهلى . . .\r\nابن عوام در چند موضع مىنويسد : « با مراعات شرايطى چند در آبيارى ، مىتوان رنگ و خواص نباتات را تغيير داد ، و نيز در امر پيوند طريقه‌هاى نوين دارد . » « 1 »\r\nزكرياى قزوينى دربارهء كشاورزى ، مىنويسد : « فلاحت بهترين صناعات است . . . فلاحت به دو قسم است : زراعت و غراس ( يعنى نشاندن ) . . . زمين قوى لايق گندم بود ، و زمين ضعيف لايق جو ، از بهر جاورس ( ارزن ) زمين به ريگ آميخته ، و از بهر چوب زمين قوى بايد . و چون يك‌سال كشتى يك‌سال ديگر بماند تا قوت گيرد . صاحب الفلاحه گويد كه تخم گندم بايد از چوب آن سال بوده اگر دو سال بر آن بگذرد ، ضعيف بود اگر سه سال بود فاسد گردد . »\r\nتعاليم اين كتاب در پيرامون كشاورزى و درختكارى ، قسمتى صحيح است و مبناى علمى و تجربى دارد ، و بخشى ديگر آميخته به اوهام و خرافات است . - و به نظر ابن يمين :\r\n جستن گوگرد احمر عمر ضايع كردن است * روى بر خاك سياه آور كه يكسر كيمياست \r\nشيخ ابو نصر ( شيخ الاسلام ) در محاسن زراعت‌پيشگى ، چنين مىگويد :\r\n اى دل به كم‌وبيش زراعت خوگير * نى مدح كبير گوى و نى ذم صغير\r\nيك قطعه زمين حاصل آن شلغم و سير * بهتر كه هزار قطعه در مدح وزير\r\nخواهى كه ز دهقنت نيابى آزار * پيوسته به دلخواه تو باشد همه‌كار\r\nو آنگاه ترا غله بود در انبار * در سنبله آب ده به ميزان مىكار \r\nنظامى در خسرو و شيرين ، چنين مىگويد :\r\n جهان را خرمى باشد ز دهقان * از ايشان است كشت و باغ و بستان\r\nاگر خواهد كسى پيوسته راحت * به دهقانان دايم به شفقت\r\nوگر جويد كسى آزار دهقان * نبيند دل‌خوشى هرگز به دوران \r\nدر كتاب ارشاد الزراعه ، تأليف هروى ( 921 ه . ) مطالب سودمندى در پيرامون راه و رسم كشاورزى ، و شناخت زندگى گياهان و درختان به رشتهء تحرير درآمده است . آقاى محمد مشيرى مصحح اين كتاب سودمند ، در پيرامون نتايج و فوايد مطالعهء اين كتاب چنين مىنويسد :\r\n« 1 . آشناشدن به اصطلاحات معمول زمان مؤلف ، دربارهء كارهاى زراعى ، و نام انواع مختلف ميوه‌ها ( مثلا متجاوز از صد نوع انگور ) ؛ غلات ( نامهاى مختلف انواع گندم ، جو ، ارزن سبزيها و صيفىكارى ) ؛ نام انواع خربزه ، و حبوبات و امثال آن .\r\n2 . اصطلاحات باغدارى و طرز باغبانى ، طرح و احداث باغهاى ميوه و امثال آن ؛\r\n3 . آشناشدن با طرز آيش ، و تناوب زراعى معمول آن زمان ؛\r\n\r\n\r\n","description":"","footnote":"\r\n( 1 ) . لغتنامهء دهخدا ، « ابن عوام » ( با اندكى اختصار ) .\r\n","page_name":" 265 ","page_number":273},
  {"content":"\r\n\r\n4 . شرايط و رسوم كشت باغ و تاكستان و طرز نشاندن تاك .\r\n5 . آشنا شدن به طرز زراعتهاى بزرگ ، يونجه ، كنجد ، كرچك ، خشخاش ، شاهدانه ، گندم ، جو و غيره\r\n6 . فهرست سبزيهاى معمول آن زمان و طرز كشت سبزيهاى مختلف .\r\n7 . نام ميوه‌ها و طرز پيوند آنها كه چه درخت ميوه‌اى را به كدام درخت ميوهء ديگر مىتوان پيوند نمود .\r\n8 . گلاب‌كشى و عرق‌كشى از انواع گياهان معطر .\r\n9 . زنبوردارى و پرورش زنبور عسل .\r\n10 . پرورش كرم ابريشم .\r\n11 . طرز ساختن پنير و انواع مرباها و حلويات و پختن شيرينيهاى مختلف .\r\n12 . سركه انداختن و طرز تهيهء ترشيهاى متنوع و طرز تهيهء آب‌غوره .\r\n13 . خشك‌كردن ميوه‌ها و نگهدارى سبزيها بطور صحيح .\r\n14 . طرز كود دادن به زراعات و آبيارى و شناختن خاكها .\r\nو بسيارى مطالب ديگر كه امروز مىتواند براى خواستاران ، راهنماى بسيار ارزنده‌اى باشد . » « 1 »\r\nدر روضهء دوم اين كتاب ، از ساعت سعد و نحس براى فعاليتهاى كشاورزى گفتگو شده ، و از دعاها و تعويذهايى كه براى دفع ملخ و كرم و مورچه و كبك سودمند است سخن رفته است .\r\nبراى دفع ملخ : « آنچه زراعت را نقصان رساند ، دعا بر چهار پارهء كاغذ بنويسيد و بر چهارگوشهء زمين بر سر چوب كنيد ، بلاها مىگرداند ؛ و دعا اين است : و حيل بينهم و بين ما يشتهون كما فعل باشياعهم من قبل انهم كانوا فى شك مريب . » « 2 »\r\nچون از مطالب و تعاليم سودمند اين كتاب ، مكرر مطالبى در فصول مختلف ذكر كرده‌ايم ، در اينجا به اين مختصر قناعت مىكنيم .\r\n\r\n\r\n","description":"","footnote":"\r\n( 1 ) . فاضل هروى ، ارشاد الزراعه ، به اهتمام محمد مشيرى ، ص 2 ( مقدمه ) .\r\n( 2 ) . همان ، ص 62 .\r\n","page_name":" 266 ","page_number":274},
  {"content":"\r\n\r\n\r\nزندگى چادرنشينى در ايران\r\nزندگى چادرنشينى از ديرباز در ايران سابقه دارد ؛ بااين حال ، مورخان و نويسندگان قرون وسطى كمتر سخنى در پيرامون مختصات زندگى اين قبيل مردم به يادگار گذاشته‌اند .\r\nماركوپولو كه در نيمهء دوم قرن سيزدهم ميلادى ، از آسيا ديدن كرده است ، راجع به زندگى باديه‌نشينى تاتارها مطالبى نوشته است كه چون كمابيش با زندگى باديه‌نشينان ايران مطابقت دارد ، به نقل قسمتى از آن مىپردازيم : « . . . تاتارها هيچوقت در محلى ثابت نمىمانند ؛ زمستانها به قشلاق ، و تابستانها به نواحى خنك به ييلاق مىروند . هميشه در جستجوى چراگاههاى تازه هستند ، زيرا هيچ چراگاهى ، به تنهايى ، تكافوى تغذيهء هزاران گوسفند و گاو را نمىكند . به هرجا كه مىرسند چادر برپا مىكنند و روى آن را با نمد مىپوشانند ، و وقتى عازم حركت مىشوند ، چادرها را جمع كرده . بوسيلهء چهارچرخها به جاى ديگر حمل مىكنند . موقع برپاكردن چادر ، توجه دارند كه در ورودى آن به جنوب باشد ( براى حفاظت خود از باد شمالى ) . علاوه بر چهار - چرخه ، دوچرخه‌هاى خوبى نيز دارند كه براى حفظ مسافران از باد و باران سقف آنها با رواندازهاى نمدى پوشيده شده و مخصوص حمل‌ونقل زنها و آلات و ادوات خانه و آذوقهء مورد احتياج است ، و به وسيلهء گاو نر يا شتر كشيده مىشوند . كار خريد و فروش و تهيهء غذا و لباس و پرستارى بچه‌ها ، تماما با زنهاست . مردها فقط به شكار حيوانات و صيد ماهى و كارهاى نظامى مىپردازند . بهترين قوشها و سگها را در اختيار دارند . غذاشان شير و گوشت شكار مىباشد . گوشت اسب و شتر و حتى سگ را ، به شرط آنكه چاق و پروار باشند ، مىخورند . از شير ماديان مشروبى درست مىكنند به نام كمورس ، كه مزه و خواص شراب سفيد را دارد . زنهاى تاتار از لحاظ عفت و عصمت و وفا و وظيفه‌شناسى در برابر شوهران نيز ، تالى ندارند . بيوفايى در نظرشان ، يك عيب بزرگ اخلاقى محسوب مىشود . در مقابل ، شوهران نيز نسبت به زنان خود ، گرچه ده يا بيست‌تا باشند ، صديق و مهربانند و به اين جهت ، هميشه در خانواده‌ها صلح و صفا حكمفرماست . . . زنها از لحاظ كارهايى كه در خانه مىكنند ، براى مردها بسيار مفيدند . روى همين اصل ، وقتى مردى زن جديدى مىگيرد ، به پدرزن خود جهيز مىدهد . زنى كه اول از همه بخانهء شوهر آمده است نسبت به ديگران ارشد است . . . پس از مرگ پدر ، پسرها مىتوانند با زنهاى پدر به استثناى مادر خودشان ، ازدواج كنند . با خواهرهاى خود نمىتوانند عروسى كنند ، ولى اگر برادرشان مرد ، زن برادر را مىتوانند به زنى بگيرند . براى هر ازدواجى ، عروسى مفصلى برپا مىكنند . » « 1 »\r\nبطورى كه استاد سعيد نفيسى در پايان تاريخ خاندان طاهرى متذكر شده‌اند « در زمان طاهر بن حسين در نواحى مختلف ايران ، عدهء كثير طوايف چادرنشين از نژاد ايرانى بوده‌اند كه ايرانيان هميشه ايشان را به نام عمومى « كرد » خوانده‌اند ، و پيداست كه كرد ، به اصطلاح مردم\r\n\r\n\r\n","description":"","footnote":"\r\n( 1 ) . سفرنامهء ماركوپولو ، پيشين ، ص 88 - 87 ( به اختصار ) .\r\n","page_name":" 267 ","page_number":275},
  {"content":"\r\n\r\nايران كلمهء جامعى بوده است براى همهء مردم چادرنشين از نژاد ايرانى ، در برابر چادرنشينهاى ترك و تازى . و چون مهمترين كار اين مردم بيابانگرد و چادرنشين پرورش اغنام و احشام بوده و بيشتر از چوپانى و شبانى روزگار مىگذرانده‌اند ، در زبان فارسى ، كرد را به معنى چوپان و شبان هم آورده‌اند . . . اين طوايف كرد تا قرن هشتم بيشتر در نواحى جنوبى ايران زيسته‌اند ، و شمارهء اين كردان از كردانى كه در مغرب ايران بوده‌اند بمراتب بيشتر بوده است ، طوايف چادرنشين ايرانى ، كه هنوز در جنوب ايران هستند ، قطعا از بازماندگان ايشانند . . . گويا كلمهء « رم » همان لفظ « رمهء » فارسى امروز است كه به معنى گروهى از چهارپايان و ستور و جمعى از مردم باشد .\r\n. . . دربارهء رمهاى كردان جنوبى ، همهء جغرافيانويسان تازى اشاراتى كرده‌اند . . . در هر صورت ، پيداست كه در آغاز دورهء اسلامى ، تا چند قرن پس از آن هم ، تيره‌هاى مختلف كرد ، كه بيش از صد تيره بوده‌اند ، در ميان خاك اصفهان و خوزستان و كرمان و خليج‌فارس مى - زيسته‌اند و مردمانى جنگى بوده‌اند ، چنان كه دولتهاى آن روزگار از ايشان حساب مىبرده‌اند و خراج را به سركردگانشان مقاطعه داده بودند ، و پاسبانى راهها و نگهبانى از كاروانها سپرده به ايشان بود ، و استقلال داخلى داشته‌اند ، و بيش از پانصدهزار خانواده بوده‌اند و از هر تيره‌اى ، از صد تا هزار تن مسلح بوده‌اند ، و نيز چادرنشين و بيابانگرد بوده‌اند و از راه شبانى و ستوربانى گذران مىكرده‌اند و برخى از تيره‌هاشان را به نام « سركرده » مىخواندند ، و به پنج گروه بزرگ تقسيم مىشدند ، و در چادرهايى كه از موى بافته بودند ، مانند سياه‌چادرهاى امروز ، به‌سر مىبرده‌اند . اگر شمارهء هر خانواده را به حد وسط پنج تن بگيريم ، نزديك به دو ميليون و پانصد هزار تن از مردم اين ناحيه از ايران ، ازين چادرنشينان كرد بوده‌اند . » « 1 » از نقش مهم و مؤثرى كه قبايل چادرنشين ايران در سازمانهاى نظامى آن روزگار داشته‌اند به جاى خود ، سخن خواهيم گفت .\r\n\r\nييلاق و قشلاق و چادرنشينى\r\n« بر خلاف مناطق پرآب نظير اروپاى غربى ، چين ، و هندوستان ، در مناطق خشك و بيابانى مشرق ، زندگى چادرنشينى معمول است ، و در بعضى نقاط ، زندگى چادرنشينى و زندگى شهرى مكمل يكديگرند .\r\nچادرنشينها معمولا خشن و مغرورند ؛ در دوران صلح و آرامش ، كار آنها چوپانى و گله‌دارى است ، و در موقع بروز خطر ، به سلحشورى و جنگ مىپردازند . در صحارى عربستان و افريقا ، چادرنشينانى زندگى مىكنند كه عمر آنها ، برحسب شرايط و اوضاع و احوال ، به چوپانى يا غارتگرى سپرى مىشود . آنها انواع گوسفند و شترهاى مهارى را تربيت كرده مورد استفاده قرار مىدهند .\r\nدر آسياى مركزى و ايران ، استپهاى بسيار خشكى وجود دارد كه گاه به صورت صحارى پرشن ، نظير مناطق آمودريا ، تجلى مىكند ، و گاه به شكل كوير يا باتلاق نمك ، كه ايران شرقى را از ايران غربى مجزا مىكند .\r\nدر ايران ، از ديرباز ، چوپانها با گله‌هاى خود همه‌ساله به ييلاق و قشلاق مىرفتند ؛\r\n\r\n\r\n","description":"","footnote":"\r\n( 1 ) . ص 54 - 350 ( به تناوب و اختصار ) .\r\n","page_name":" 268 ","page_number":276},
  {"content":"\r\n\r\nبه محض انقلاب شتوى زمستان ، از زمينهاى پست فلات ايران ، كه بطور متوسط از 000 ، 1 تا 500 ، 1 متر از سطح دريا ارتفاع دارد ، به زمينهاى مرتفع و چراگاههايى مىرفتند كه تا 000 ، 3 الى 500 ، 3 متر ارتفاع داشت ، و تمام دورهء تابستان در آنجا چادر مىزدند و پس از انقلاب صيفى ، بار ديگر ، به سوى دشت سرازير مىشدند .\r\nايرانيان چادرنشينى كه بدين‌ترتيب زندگى مىكردند و قبايل و كلانهايى داشتند ، « چوپان » يا « كرد » خوانده مىشدند ، ولى امروزه اين اسم فقط به چوپانهاى زاگروس شمالى و كردستان اطلاق مىشود ، در حالىكه در قرون وسطى ، كلمهء كرد  « Kurdes »  به تمام چادر - نشينهاى ايران گفته مىشد .\r\nقبل از اسلام ، چادرنشينها در سيستان و فارس زياد بودند ، ولى ساسانيها آنها را در سرحدات روم شرقى متمركز كردند .\r\nدر علفزارهاى آسياى مركزى ، چادرنشينهاى ترك و تركمن زندگى مىكردند كه كار عمدهء آنها تربيت شتر بود ؛ ولى اينها از پايان قرن 11 از شمال هند به طرف سواحل مديترانه روى آوردند .\r\nدر دره‌هاى پست آمودريا و اطراف درياى خزر ، مخصوصا چادرنشينهاى مناطق شمالى ايران كه به عنوان ديلميان خوانده مىشدند ، گله‌هاى بزرگى از گاو و گوسفند در اختيار داشتند ؛ و همينها بودند كه در قرن 10 ميلادى ، عراق و سوريه را فتح كرده و سلسلهء آل بويه را تشكيل دادند .\r\nتمام چوپانهاى چادرنشين ، كه از چراگاهى به چراگاه ديگر مىرفتند ، گله‌هاى عظيم و مختلفى در اختيار داشتند كه برحسب اقليم و آب‌وهوا نوع گله‌ها فرق مىكرد و در استپهاى آسياى مركزى ، تربيت انواع شتر دوكوهانه و پرپشم معمول بود كه امروز نمونه‌هاى آن در مغولستان موجود است . شتر مهارى ، كه بيشتر با آب‌وهواى ايران سازگارى دارد ، در جنوب تربيت مىشد و در گرماى تابستان نيز از اين حيوان صبور استفاده مىكردند .\r\nدر آسياى مركزى و شمال ايران ، از اسبهاى ايلخى استفاده مىكردند . اين اسبها با گردن و بدنى ظريف و يال بلند و پوست خالدارى كه داشتند به يوزپلنگ بىشباهت نبودند .\r\nاستپهاى ايران بيشتر براى تربيت بز ماده و گوسفند مناسب است ، و گله‌هاى آن به هزاران رأس مىرسيد كه در ضمن چريدن ، طى طريق مىكردند . چادرنشينهاى ايران شرقى قبا مىپوشيدند و تمام ، زير چادرهاى سياهى كه از پشم بز ماده بافته بودند زندگى مىكردند ، و بيشتر ، از شير و گوشت تغذيه مىكردند ؛ لباس آنها از پوست حيوانات و پوستين بود ، چكمه به پا مىكردند ، كلاهى مخروطى از پوست گوسفند بر سر مىگذاشتند ؛ و مساكن آنها در « يورت » بود كه با شاخهء درختان ساخته مىشد ، روى آن را با نمد يا پوست مىپوشانيدند و در وسط آن سوراخى براى ورود نور و هوا و خروج دود تعبيه مىكردند و در موقع تغيير محل ، يورت را با ارابه‌هاى خود از محلى به محل ديگر منتقل مىكردند ؛ غذاى آنها از گوشت اسب و شير ماديان بود . » « 1 »\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطا ، پيشين ، ص 64 - 361 ( به اختصار ) .\r\n","page_name":" 269 ","page_number":277},
  {"content":"\r\n\r\nبه عقيدهء ريچارد . ن . فراى . . . از آغاز تاريخ مدون ايران پيكارى پيوسته ميان مردم چراگاهها و كشاورزان بوده است . اكنون هم مردم ، همانند سه هزار سال پيش ، اين نزاع را دارند و بخشهاى شبانى و گله‌چرانى ايران ، هنوز كم‌وبيش مانند گذشته است . . . چراگاههاى آسياى ميانه پيوسته مسكن بيابانگردان بوده ؛ ابتدا جايگاه « سكا » هاى ايرانى و سپس تركان بوده است . تركان كه سوارانى جنگى بودند هميشه به خراسانيان دستبرد مىزدند و سيل‌وار به سوى خراسان مهاجرت مىكردند ، و مردم خراسان از جانب شمال ايمنى نداشتند .\r\nابن حوقل در المسالك و الممالك ، ضمن برشمردن طوايف مختلف كرد در فارس ، مىنويسد : « اينها طوايف مشهور كرد هستند و دانستن همهء طوايف جز از ديوان صدقات ممكن نيست . اكراد فارس بيش از پانصدهزار خانواده‌اند و هر طايفه‌اى كمابيش هزار سوار دارد . در زمستان و تابستان به چراگاهها و قشلاقها و ييلاقها مىروند ، اما مردمان نواحى گرمسير ، ثابت مىمانند . طوايف كرد سازوبرگ و نيرو و مردان و اسب و ستور به اندازهء فراوان دارند ، تا آنجا كه اگر سلطان به سرزمين آنان تجاوز كند يا قصد ستمكارى داشته باشد ، كار بر وى دشوار مىشود . . . اكراد داراى گوسفندان و اسبانند و شتر كم دارند ، و اسبان خوش‌اندام جز در نزد مردم مازنجان ، كه در حدود اصفهان مقيمند ، پيدا نمىشود ، و چهارپايانشان اسبان تاتارى و شهارى ( نوعى اسب تاتارى ) است . اكراد با نشاط و توانگرند ، و طريقهء آنان در كسب مال و طلب مرتع ، همچون طريقهء عرب است ، و گويند آنان بيش از صد طايفه‌اند ، و من سى و اند طايفه را ذكر كردم . »\r\n\r\nزندگى شبانى\r\nبطورى كه استخرى در مسالك و ممالك متذكر شده است ، در پارس ، زندگى كوچ‌نشينى بيش از ساير نقاط معمول بوده است ، و بيش از پانصدهزار خانواده از اين طريق زندگى مىكنند ، و زمستان و تابستان به ييلاق و قشلاق مىروند .\r\nدر ميان قبايل چادرنشين ، تركان غز ، به علت خونخوارى و شجاعت و بيباكى فراوانى كه داشتند ، در دوران بعد از اسلام ، مشكلات فراوانى براى مردم شهرنشين و حكومتهاى بعد از اسلام فراهم كردند . با اينكه تركان غز يك‌بار در عهد سامانيان ، به يارى منتصر آمدند و قواى ايلك خان را شكست دادند ، نبايد از نظر دور داشت كه اساسا غزان به اقتضاى زندگى چادرنشينى ، از هر فرصتى براى قتل و غارت مردم شهرنشين استفاده مىكردند ، و هميشه حكومتهاى ايران بعد از اسلام از اين قوم خونخوار بيمناك بوده است .\r\nبطورى كه از زين الاخبار گرديزى برمىآيد ، تركان غز كه بيشتر در مناطق شرقى درياى خزر زندگى مىكردند ، يك‌بار در سال 396 ه . به خراسان روى آوردند ، و چون از مراجعت محمود از هندوستان آگهى يافتند نگران و پراكنده شدند . ارسلان جاذب ، كه به درنده‌خويى اين قوم ، پى برده بود ، به نواحى مرورود و سرخس و ديگر شهرها حمله‌ور شد و عدهء كثيرى از آنان را بكشت .\r\nدر سال 416 ه . كه سلطان محمود در ماوراء النهر بود عده‌اى از مردم عادى ترك براى\r\n\r\n","description":"","footnote":"","page_name":" 270 ","page_number":278},
  {"content":"\r\n\r\nنجات از مظالم سران و سالاران خويش ، از سلطان محمود استمداد جستند و به او گفتند : « ما چهارهزار خانه‌ايم اگر فرمان باشد ، خداوند ما را بپذيرد ، كه از آب گذاره شويم و اندر خراسان وطن سازيم ، او را از ما راحت باشد ، و ولايت او را از ما فراخى باشد ، كه ما مردمان دشتىايم ، و گوسفندان فراوان داريم و اندر لشكر او از ما انبوهى باشد . امير محمود را رغبت افتاد ، پس دل ايشان گرم كرد . مثال داد تا از آب ( جيحون ) گذاره آيند ؛ و ايشان به حكم فرمان او چهارهزار خانه از آب گذاره آمدند و اندر بيابان سرخس و فراوه ، و باورد ( ابيورد ) فرود آمدند و خرگاهها بزدند . » « 1 »\r\nاعلام خطر و اعتراض ارسلان جاذب به سلطان محمود غزنوى .\r\nپس ازآنكه سلطان محمود به حكم اجبار يا از روى ساده‌دلى ، يا در نتيجهء اشتباه سياسى و نظامى پاى تركان سلجوقى را به منطقه نفوذ خود ( خراسان ) باز نمود ، ارباب اطلاع و آنان كه از آمادگى رزمى سلجوقيان باخبر بودند بىمحابا بر اين عمل ناصواب محمود اعتراض كردند و عاقبت اين كار را وحشتناك ديدند ، سرانجام پيش‌بينى آنان به حقيقت پيوست و شكست دندانقان و تارومار شدن قواى مسعود و نفوذ طغرل در خراسان صحت انديشهء آنان را به ثبوت رسانيد ، گرديزى نويسندهء زين الاخبار اعتراض يكى از سران نظامى و سياسى آن دوران را به سلطان محمود در كتاب خود آورده است :\r\nچون امير محمود از آب گذاره آمد . . . ارسلان جاذب پيش او آمد و گفت : اين تركان را اندر ولايت چرا آوردى ؟ اين خطا بود كه كردى ؛ اكنون همه را بكش يا به من ده تا انگشتهاى نر ايشان ببرم تا تير نتوانند انداخت . امير محمود را عجب آمد ، و گفت بيرحم مردى و سخت سطبردلى . سپس امير طوس گفت : اگر نكنى بسيار پشيمانى ؟ ؟ ؟ ورى او همچنان بود و تا بدين غايت هنوز بصلاح نيامده است . « 2 » تشخيص ارسلان جاذب صحيح بود ؛ پس از چندى ، تركان به آزار و اذيت مردم پرداختند . در سال 419 محمود با سران سپاه به جنگ آنان رفت و با اينكه چهارهزار تن از سواران ايشان را بكشت و عده‌اى را دستگير كرد ، به قلع‌وقمع آنان توفيق نيافت . تركان غز در سالهاى بعد ، در حدود خوارزم و آذربايجان ، بار ديگر به قتل و غارت پرداختند ، و در محيط ارمنستان چنان وحشتى ايجاد كردند كه امير ارمنستان كشور خود را به روميان واگذاشت ، و خود با چهارصد هزار تن از اتباع و پيروانش به شهر سيواس پناه برد .\r\nدر دورهء غزنويان ، مسعود مانند پدر خود ، از اين قوم خونخوار فريب خورد ، و به قول ابو الفضل بيهقى ، در نتيجهء اين سهو و خطا ، تركمانان كه به زور شمشير سلطان محمود به حدود « بلخان كوه » رانده شده بودند ، بار ديگر در اثر استمالت سلطان مسعود ، نيرو گرفتند و نواحى رى و جبال دستخوش تجاوزات آنان گرديد .\r\nدر سالهاى بعد ، بين تركان غز و تركمانان سلجوقى ، برسر اشغال اراضى ، اختلافاتى\r\n\r\n\r\n","description":"","footnote":"\r\n( 1 و 2 ) . عبد الحى بن ضحاك گرديزى ، زين الاخبار ، به تصحيح عبد الحى حبيبى ص 90 - 189 ( باختصار ) .\r\n","page_name":" 271 ","page_number":279},
  {"content":"\r\n\r\nظهور مىكند و به قول بيهقى ، سلجوقيان نامه به وزير سلطان مسعود خواجه عبد الصمد نوشته ، گفتند كه : « در خراسان تركمانان ديگر هستند و راه جيحون و بلخان كوه گشاده است ، و اين ولايت كه سلطان به ما سلجوقيان داده است تنگ است ، و اين مردم را كه داريم در برنمى - گيرد . بايد كه خواجهء بزرگ به ميان كار آيد ، و از سلطان بخواهد تا اين شهركها كه به اطراف بيابان است ، چون مرو و سرخس و ابيورد را به ما دهند تا ما لشكر خداوند سلطان باشيم ، و خراسان را از مفسدان پاك كنيم . . . » « 1 » منظور سلجوقيان اين بود كه اگر سلطان شهرهاى مورد تقاضا را در اختيار آنان بگذارد ، آنها نيز خراسان را از تركان غز پاك خواهند كرد .\r\n\r\nمناظرى از حركت خان و اتباعش\r\nجوزافا باربارو « 2 » ضمن بحث در پيرامون زندگى تاتارها ، از حركت خان سخن مىگويد و مىنويسد : « . . . همين‌كه خان به راه افتاد ، ايل او نيز با گله‌ها و رمه‌ها رو به راه نهادند . نخست گلهء اسبان با دسته‌هاى شصت و صد و دويست‌تايى به حركت درآمد ، سپس قطار شتران و گلهء گاوان ، و آنگاه رمهء بز و گوسفندان .\r\nو اين كارها تا شش روز مدت گرفت و تا آنجا كه چشم كار مىكرد ، راهها پر از انسان و حيوان بود . تازه اين نخستين بخش بود ، و اكنون بنگريد كه عدهء مردمان و جانوران بخش ميانه تا چه حد بود . ما برفراز باروى شهر ايستاده و دروازه‌ها را بسته بوديم و تا شامگاه از تماشاى آن منظره خسته شديم ، زيرا آنهمه مردمان و جانوران دشت بزرگى را پوشانده بودند كه يك پاگانياى « 3 » هفتاد ميلى به نظر مىرسيد .\r\n. . . از دشتى كه اين مردم از ميانش مىگذشتند ، به خوبى پيدا بود كه عدهء آنان بيشمار بود . . . اين مردمان ارابه‌هاى فراوانى با خود حمل مىكنند كه هريك داراى دو چرخ و از ارابه‌هاى معمول در ميان ما بلندتر است ، و ارابه‌هاى خود را با حصيرهايى كه از نى مىبافند ، مىپوشانند ، و اگر ارابه از آن مردى سرشناس باشد ، قسمتى از آن را با نمد و قسمتى با قماش مىپوشانند . بعضى از اين ارابه‌ها داراى خانه‌هايى است كه برفراز آنها حمل مىشود . . . چون زمان اقامت فرارسيد ، اين خانه‌ها را بر زمين مىنهند و درونش آرام مىگيرند . . . » « 4 »\r\nدر جاى ديگر نويسنده ، از طرز تغذيهء آنان سخن مىگويد ، و مىنويسد كه هريك از آنان مشكى از پوست بز ، با خود دارند و آن را از خوراكى كه از دانهء بلغور يا ارزن و خمير آن دانه‌ها و عسل مىسازند ، پر مىكنند و همراه مىبرند ، تا اگر در ضمن راه به شكارى دست نيافتند ، همين مواد را با آب بياميزند و شوربايى بسازند و بخورند . اين قوم حتى مىتوانند با خوردن گياهان و ريشهء نباتات ، سد جوع كنند . « همين كه خان در محلى اقامت گزيد ، بيدرنگ ، افراد ايل بارها را مىافكنند و در ميان چادرها راه مىگشايند . اگر زمستان باشد ، عدهء چهارپايان\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 59 به بعد ؛ براى كسب اطلاعات بيشتر ، ر . ك : دكتر محمد جواد مشكور ، « مقاله » ، بررسيهاى تاريخى ، سال پنجم ، شمارهء 5 ، ص 63 به بعد .\r\n( 2 ) .  Josapha Barbaro \r\n( 3 ) .  Paganea \r\n( 4 ) . سفرنامه‌هاى ونيزيان در ايران ، ترجمه دكتر منوچهر اميرى ، 28 - 26 ( به اختصار ) .\r\n","page_name":" 272 ","page_number":280},
  {"content":"\r\n\r\nبه حدى است كه گل‌ولاى فراوان مىسازند ؛ و اگر تابستان باشد ، گرد و غبار فراوان مىانگيزند .\r\nهمين كه بارها را گشودند ، تنورها را گرم مىكنند و گوشتها را مىپزند ، و با شير و كره و پنير تناول مىكنند . . . پيشه‌وران فراوانى در اين اردو هستند از قبيل درزيان ، آهنگران ، اسلحه‌سازان و صاحبان حرفه و صنعت از هر نوع كه مورد نياز اردو باشد . » « 1 »\r\n\r\nمناظرى از زندگى قبيله‌اى\r\n« . . . نوع زندگى قبيله‌اى و وضع خاص كوچ‌نشينى ، دنيايى وراى دنياى شهرنشينان ساخته و پرداخته است كه از سراسر آن بوى استپ به مشام مىخورد ، صداى سم اسب به گوش مىرسد ، و دورنماى گله‌هاى چهارپايان در نظر مجسم مىگردد . زندگى افراد نيز وابسته به همين سه‌چيز است .\r\nقبايل مغولى دورانهاى اوليه را ، برحسب نوع زندگى ، مىتوان به دو دسته تقسيم كرد :\r\nدستهء شكارچيان بيشه‌نشين و دستهء شبانان استپ . . . در ابتدا بين افراد قبايل مغولى تفاوت چندانى وجود نداشت ، و همهء عشيره يك جا كوچ مىكردند ، ولى بتدريج در حدود قرن 11 و 12 ميلادى ، خانواده - هاى ثروتمندتر با گله‌ها و جماعت بيشترى به وجود آمدند . . . از همان دورانهاى اوليه ، رسم انتخاب خان چنين بود كه شوراهاى قبايل ، كه اصطلاحا « قوريلتاى » خوانده مىشد ، رئيس و رهبرى انتخاب مىكردند .\r\nنخ‌ريسى و بچه‌دارى بعد از انجام كار روزانه از مشاغل تفريحى ايلات ايران است\r\nجامع التواريخ مسؤوليت خوانين اوليهء مغول را چنين تشريح مىكند : تموچين با بهادران خود مىگويد : « گله و رمه و خانه‌هاى بسيار و زن و بچهء مردم مىستدم و به شما مىدادم و شكار صحرايى را جهت شما اوتراميشى و جرگه مىكردم ، و شكار كوهى را به جانب شما مىراندم . » « 2 » « پس ، وظايف يك خان عبارت بود از تصرف غنيمت در جنگها و تقسيم آنها بين\r\n\r\n\r\n","description":"","footnote":"\r\n( 1 ) . همان ، ص 32 .\r\n( 2 ) . جامع التواريخ ، ( جزء دوم ، از اوكتاى قاآن تا تيمور قاآن ) ، به اهتمام بهمن كريمى ، ص 287 .\r\n","page_name":" 273 ","page_number":281},
  {"content":"\r\n\r\nدوشيدن دامها از وظايف زنان ايلات بشمار مىرود\r\nفرماندهان و افراد قبايل ، ترتيب شكار و واگذارى حيوانات صيد شده در اختيار زيردستان و ياران خود . » « 1 » .\r\n\r\nهدف جنگى چادرنشينان\r\nماركس ضمن توصيف خصوصيات زندگى چادرنشينان مىنويسد :\r\n« . . . در شيوهء توليد چادرنشينى ، هدف جنگ فقط تصرف اراضى وسيع ( چراگاه ) نيست ، بلكه هدف اصلى غارت محصولات زراعى و دامى و تسلط بر كار پيشه‌وران است .\r\nآهنگران و ساير افزارمندان به دليل آنكه اسلحه مىساختند ، بشدت مورد توجه بودند ، و چادر - نشينان ، آنان را به اسارت مىبردند . جنگجويان چادرنشين غالبا مهارت خاصى در غارت داشتند و سياستهاى معين غارتگرانه‌اى را اجرا مىكردند . به علت آنكه پول وجود نداشت و مبادلهء جنس‌به‌جنس صورت مىگرفت ، از تجارت به معناى اخص كلمه خبرى نبود . زراعت براى چادرنشينان اهميت چندان نداشت ، و بازرگانان خارجى محصولات موردنياز را در اختيارشان مىگذاشتند .\r\nچادرنشينان هنگامى كه سرزمينهاى تازه‌اى را متصرف مىشدند ، كشاورزى و دامدارى ( توليد ) آن سرزمينها را نيز جزو توليد خود مىكردند ، و گاهى در آنجا ساكن مىشدند . بدين ترتيب ، تضاد بين دو شيوهء توليد ، مسائلى را براى جامعه مطرح مىكرد ، ولى سرانجام غلبه با توليد غير چادرنشينى بود . در اين مورد ، ماركس تأكيد مىكند كه دربارهء سرزمينهاى متصرف شده ، سه امكان وجود دارد : يكى آنكه عنصر غالب شيوهء توليد خاص خود را به عنصر مغلوب تحميل مىكند . . . ديگر آنكه مىگذارند شيوهء توليد كهن ادامه يابد ، و فقط به گرفتن خراج اكتفا مىكنند . . . و يا بالاخره تلفيقى از اين دو ، صورت مىگرفت كه به شكل جديد و تركيب تازه‌اى تظاهر مىكرد . . . هنگامى كه چادرنشينان فاتح ، در ايران مستقر شدند ، در آغاز شيوهء\r\n\r\n\r\n","description":"","footnote":"\r\n( 1 ) . شيرين بيانى ، « بررسى اوضاع اجتماعى ايران » ( به نقل از : دربارهء رشيد الدين فضل اللّه همدانى ، پيشين ، ص 61 به بعد ) .\r\n","page_name":" 274 ","page_number":282},
  {"content":"\r\n\r\nتوليدشان مسلط بود ، ولى پس از مدتى اين شيوه تحت تأثير شيوهء توليد كهن ايران ( آسيايى ) قرار گرفت و همين كيفيت در مورد اعراب ( قرن اول هجرى ) ، تركها ( قرن چهارم هجرى ) ، و مغولان ( قرن هفتم هجرى ) نيز تكرار شد .\r\nبطور كلى ، مىتوان گفت كه در ايران ، شيوهء توليد چادرنشينى غالبا در تضاد با شيوهء توليد آسيايى قرار مىگرفت . با آنكه در برخى از دوره‌ها ، شيوهء توليد چادرنشينى و غارت كه ملازم آن بود ، غلبه پيدا مىكرد ، ولى شيوهء توليد آسيايى در نهايت امر غالب مىشد .\r\nتاريخ ايران شاهد منازعات بيشمار و كم‌وبيش خشونت‌آميز بين دو نظام اجتماعى چادرنشينى و سكونت است . در همان ايران باستان هم ، غالبا جنگهايى بين آرياييهاى ساكن و چادرنشينها درمىگرفت ، و آثار اين جنگها در مذهب باستانى ايران نظير مذهب زرتشت باقى مانده است . جنگ بين چادرنشينان و ساكنان ، در خاورميانه پديده‌اى عمومى بود ، و حتى در اسلام نيز انعكاس آن ديده مىشود . در واقع ، قرآن مردم را به دو گروه تقسيم مىكند : قبايل و شعوب ( خلقها و ملتها ) [ ساكنان 
  ]  « إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ . . . »  به هنگام ظهور پيامبر نيز نزاعى بين قبايل چادرنشين ، كه اهميت زيادى در جامعهء عرب داشتند ، و ساكنان روستايى موجود بود . بطورى كه ابن خلدون مىگويد : « پيامبر ( ص ) هنگامى كه گاوآهنى در خانهء برخى از انصار ديد ، فرمود : اين ابزار داخل خانهء هيچ قومى نمىشود جز آنكه همراه خود ذلت و خوارى داخل آن خانه مىكند » . و بخارى اين حديث را توجيه كرده و در تفسير آن ، بابى زير اين عنوان اضافه كرده است : « دربارهء آنچه آدمى را از عواقب اشتغال به ابزار كشت و زرع ، يا تجاوز از حدى كه بدان امر شده است ، برحذر مىدارد » و علت حديث مزبور ، ( و خدا داناتر است ) اين است كه كار كشاورزى به باج‌وخراج دادن منتهى مىگردد ، و اين امر ، خود ، سبب زورگويى و تسلط زبردستان بر مردم است . در نتيجه ، باج‌دهنده به علت پرداختن باج به خداوندان قهر و غلبه ، خوار و بدبخت مىشود .\r\nپيامبر فرمود ، رستاخيز پديد نمىآيد مگر هنگامى كه زكات تبديل به ماليات و خراج شود . و اين اشاره به پادشاه ستمگر و جبارى است كه نسبت به مردم جور و ستم پيشه مىكند و حقوق خداى تعالى را دربارهء ثروتها از ياد مىبرد ، و كليهء حقوق را به منزلهء باج‌وخراج پادشاهان و دولتها تلقى مىكند . و خدا بر هرچه بخواهد ، تواناست . « 1 »\r\nدربارهء اسلام ، انگلس مىگفت : « مسألهء اسلام را همين روزها مورد مطالعه قرار - خواهم داد ، ولى فعلا چنين به نظرم مىرسد كه واكنشهاى بدويها عليه كشاورزان شهرها و ساكنان . . . بوده است . »\r\nدربارهء اين گفتهء انگلس چه مىتوان گفت ؟ ظاهرا واكنش بدويهايى كه از آن سخن مىگويد مبتنى بر غارتگرى است كه خود تابع شيوهء چادرنشينى است . . . آثار پاره‌اى از خصوصيات شيوهء توليد چادرنشينى امروز در ايران به روشنى ديده مىشود . ظاهرا نزديك به دو\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 2 ، ص 93 - 792 ( به نقل از : جامعه‌شناسى روستاى ايران ، ص 60 ) .\r\n","page_name":" 275 ","page_number":283},
  {"content":"\r\n\r\nميليون نفر از جمعيت ايران ، در نظام قبيله‌اى زندگى مىكنند كه بخش بزرگى از آن را چادر - نشينان ( ايل ) تشكيل مىدهند ، و تا پيش از اصلاحات ارضى ، بيشتر آباديهاى واقع در اين نواحى ، بارها مورد غارت ايلها قرار مىگرفتند .\r\nاقتصاد مناطقى كه ساكنان آن قبايل چادرنشين هستند ، اقتصاد شبانى است ، و در آن ، دامدارى و صنايع خانگى ، كه مخصوص زنان است ، سهم مهمى دارد . . . ايلات عموما با بهره - بردارى كشاورزى مخالفند ، و كشت زمين را دوست ندارند . آنان ما يحتاج خود ، بويژه محصولات كشاورزى را ، از فروشندگان دوره‌گرد يا پيشه‌وران خريدارى مىكنند . در گذشته دست به غارت مىزدند و اين امر بر خلاف دزدى عمل مذمومى تلقى نمىشد . . . بهمن بيگى در بررسى خود دربارهء غارت و غنيمت‌گيرى قبايل فارس ، به اين نتيجه مىرسد كه اين عمل آثارى از مشخصات شيوهء توليد چادرنشينى است كه بجا مانده است . وى مىنويسد : « سرقتهاى مختلف و دزديهاى شبانه ، به انواع گوناگون در ميان ايلات رواج دارد . . . مهارت در اين زمينه‌ها را قابل فخر مىدانند . . . البته فقر عجيب عمومى از يك‌طرف ، و بيكارى ، و نبودن هيچگونه كار ، از طرف ديگر ، اين طرز فكر را تقويت مىنمايد . در سالهايى كه باران نيايد . . . زندگى اين گرسنگان ژنده‌پوش ، اعم از ايلاتى و دهاتى ، خيلى رقت‌بار مىشود . به هرحال ، براى يك قسمت از اين گرسنگان چاره‌اى جز دزدى و راه نامشروع ، براى كسب معاش نمىماند . دزدى و بخصوص راهزنى در ميان بويراحمديها بيش از ديگران معمول است . . . در دزدى چند نفرى ، اموال و اشياء مسروقه به سادگى بين دزدان تقسيم شده و به سردسته مقدار زيادترى تخصيص داده مىشود . » « 1 » در اقتصاد چادرنشينى ، دامدارى داراى اهميت است . مراتع ، اشتراكى و در اختيار عموم چادرنشينان است . نزاع بين جامعهء چادرنشين با جامعهء شهرى و روستايى ، از مشخصات تاريخ ايران است . . . » « 2 »\r\n« خانواده‌ها ، در بين ايلات وضع خاصى دارد . تعداد و وسعت خانواده متأثر از توليد دامى است ، و تربيت كودك و ارزش زن نيز با دامدارى ارتباط نزديك دارد ، و شخصيت جوان هم با دلاورى و غارتگرى او سنجيده مىشود . شبكهء خويشاوندى ، بسيار نيرومند است ، و قرابت چند خانواده تشكيل يك « مال » يا « اوبه » و گاهى « تش » مىدهد . از اجتماع چند « مال » كه باهم نسبت دارند ، « تيره » به وجود مىآيد . اغلب در تيره‌ها ازدواج به صورت درون‌گروهى انجام مىگيرد ، ولى عوامل طبقاتى و خونى در آن مؤثر است . دختر گرفتن از گروههاى پايين ايلى در بين كلانتران و خانهاى ايل ديده شده است ، ولى كمتر دختر خانى و كلانترى با پسر گروههاى پايين اجتماع ازدواج كرده است . . .\r\nدر بين بعضى از طوايف ، آثار مناسبات مادرتبارى ، و در بين برخى ديگر خصوصيات نيرومند پدرتبارى ديده مىشود ، و به دنبال آن ، « عمو » و « دايى » دو لغت مهم در تيره‌ها\r\n\r\n\r\n","description":"","footnote":"\r\n( 1 ) . محمد بهمن بيگى ، عرف و عادت در عشاير فارس ، ص 43 - 42 ( نقل از همان مأخذ ، ص 64 ) .\r\n( 2 ) . جامعه‌شناسى روستاى ايران ، ص 67 - 58 ( به تناوب و اختصار ) .\r\n","page_name":" 276 ","page_number":284},
  {"content":"\r\n\r\nمىباشد . . .\r\nدر بين عشاير ، كه دامدارى ، اساس توليد آنان بوده ، چندزنى رواج كامل داشته است ، و اين امر رابطه‌اى مستقيم با دامدارى و به خصوص تعداد دام دارد ، زيرا زنان در اقتصاد دامى سهم مهمى دارند و بر اثر تقسيم كار ، و اين كه هر زنى تنها مىتواند تعداد معدودى گوسفند را بدوشد ، ايجاب مىكند كه تعداد زنان خانواده زياد شود . اين امر به سود مرد تمام مىشود ، چون قدرت اقتصادى در دست اوست . و چون نيروى كارگر ، گران است ، بهترين راه ، استفاده از ازدواج مىباشد . در مواردى ، زنان ، نخست ، خود به خواستگارى مىروند و براى شوهرانشان زن مىگيرند ، زيرا اين امر از بهره‌كشى آنان مىكاهد . . .\r\nمردان در زراعت سهم اساسى دارند . بطور كلى ، بيكارى پنهان در بين طوايف رايج است . . . وضع كودكان در خانواده‌هايى كه در مناطق عشايرى زندگى مىكنند با كودكانى كه در نظام روستايى سنتى به سر مىبرند ، متفاوت است . گرچه در هردو جامعه كودك سهم مهمى در توليد دارد ، ولى كودك در جامعهء نخستين ، كه در چهارچوب نظام قبيله‌اى قرار دارد ، در اقتصاد خانواده تأثير بيشترى دارد ، و تربيت وى نيز فرق مىكند ؛ او را با روح سلحشورى و دلاورى تربيت مىكنند . . . برعكس ، در جامعهء روستايى سنتى ، خانوادهء زارع وظيفهء تربيتى خود را از دست داده ، و سازمانهاى آموزشى جديد شهرى دولتى جايگزين آن شده است . » « 1 »\r\nدر مقابل چادرهاى ساده ، بىتكلف و ابتدايى قبايل چادرنشين ، كه در حقيقت مسكن و مأواى آنان بود ، در دوران بعد از اسلام ، مكرر در منابع تاريخى ، از خيمه و خرگاه و چادرهاى مجلل شهريارانى چون محمود و مسعود و ديگران سخن به ميان آمده است .\r\nاز جمله كلاويخو در سفرنامهء خود ، از اردوگاه بزرگ قبيلهء تاتار مقيم در خارج دروازهء شهر سخن مىگويد : « در اينجا كلاويخو عدهء چادرهاى برافراشته را پنجاه‌هزار تخمين مىزند كه همه به ترتيب و به صورت خطوط مستقيم ، كه در فواصل آنها خيابانهايى وجود داشت و در آن گذرگاهها ، هرگونه وسايل به فروش مىرسيد ، واقع شده بودند .\r\nچادرهاى مذكور ، به دو نوع تقسيم مىشدند : اول چادرهايى كه با تير برافراشته شده و با طناب به زمين مهار شده بودند ؛ و دوم ، چادرهايى كه با طناب مهار نشده بودند ، ولى در پيرامون آنها تيركهاى نازك كوچكى در تجيرها قرار داده بودند تا چادر استوار بايستد - درست مانند كلبه‌هاى امروزى قرقيزها . مايهء افتخار اين اردوگاه عظيم ، سراپردهء پرعظمت تيمور بود ، كه از چندين چادر تركيب‌يافته بود . . . يك قرن قبل از وى ماركوپولو نيز ، اردوگاه قوبيلاى قاآن را تقريبا به همين نحو ، توصيف كرده است .\r\n. . . چادرهاى سلطنتى ، مخصوصا جايگاه زنان تيمور با اطلس سرخ‌پوشيده شده بود ، و بعضى از آنها با پوششهاى گرانبها آستر شده بود . . . » « 2 »\r\n\r\n\r\n","description":"","footnote":"\r\n( 1 ) . همان ، ص 18 - 114 ( به اختصار ) .\r\n( 2 ) . سفرنامهء كلاويخو ، ترجمهء مسعود رجب‌نيا ، ( ديباچه ) ص 20 - 19 ( به اختصار ) .\r\n","page_name":" 277 ","page_number":285},
  {"content":"\r\n\r\n\r\nنقش قبايل چادرنشين در حكومت صفويه\r\nايرانشناسان شوروى مىگويند :\r\nمورخان و خاورشناسان خارجى ، غالبا امپراتورى صفوى را يك دولت ملى ايرانى شمرده و مىشمارند كه بر اثر مبارزهء ايرانيان عليه فاتحان ترك ، پديد آمد . اين نظر نادرست است . نخست بدين‌سبب كه در ايران قرن شانزدهم ، هنوز عناصر فساد و پاشيدگى فئوداليسم و مقدمات رشد سرمايه‌دارى وجود نداشت . به ديگر سخن ، موجبات تشكيل ملت  ( Nation )  فراهم نبود . گذشته از اين ، در دولت صفوى قرن شانزدهم ، قوم ايرانى تسلط داشت . و اينكه شاه اسماعيل صفوى لقب « شاهنشاه ايران » بر خود نهاد ، نشان تقويت موقع سياسى عناصر ايرانى در آن دولت نبود ، زيرا لقب شاهنشاه ايران در آسياى مقدم و ميانه ، از عهد ساسانيان ، با تصور يك سلطنت جهانى و عمومى مربوط بود ؛ همچنانكه در قرون وسطى ، چنين تصورى در اروپا با لقب امپراتور روم ، و در خاور دور با لقب امپراتور چين هم‌عنان بوده .\r\nدولت صفوى بطور كلى بر اثر مساعى قبايل چادرنشين ترك به‌وجود آمده بود .\r\nدر واقع ، در عهد شاه اسماعيل اول صفوى و نخستين جانشينان وى ، تا پايان قرن شانزدهم ، در آن دولت ، زمام امور به دست بزرگان چادرنشين آذربايجانى ( قزلباش ) بود و مأموران عاليمقام دربارى و حكام ايالات و سرداران سپاه از ميان آنان برگزيده مىشدند .\r\nارتش از افراد سپاهى قبايل چادرنشين مزبور مركب بود ، و افراد لشكرى اسكان‌يافته در اقليت بودند .\r\nيك زن در حال دوك‌ريسى از كتاب تات‌نشينهاى آل احمد\r\nزبان تركى كه قابل فهم تمام قبايل ترك‌زبان ايران بود ، مدت مديدى در بين درباريان و ميان سپاهيان حكمفرما و متداول بود و خود شاه اسماعيل با تخلص « خطايى » به اين زبان شعر مىگفت . فقط در مكاتبات رسمى ، چنان كه در عهد سلجوقيان و خانهاى مغول نيز معمول بوده ، طبق سنت قديم فئودالى ، زبان فارسى به‌كار مىرفت . گذشته از ايران ، سرزمينهايى چند كه مردم آن به زبان فارسى سخن نمىگفتند آذربايجان و ارمنستان و تركمنستان جنوبى و افغانستان ( كه بخشى از\r\n\r\n","description":"","footnote":"","page_name":" 278 ","page_number":286},
  {"content":"\r\n\r\nمردم آن كه به زبان پشتو سخن مىگفتند ) ، جزو قلمرو دولت صفوى بود . مركز اين دولت تا اواسط قرن شانزدهم ميلادى در تبريز بود .\r\nبدين‌سبب ، دولت صفوى بيشتر همانند دولتهايى بود كه در قرون وسطى در خاك ايران تشكيل شده بود ، به اين معنى كه مجموعهء ناجورى بود از قبايل و اقوام گوناگون ، كه فاتحان در زير سلطه و حكومت خويش ، آنها را متحد ساخته بودند .\r\nفقط مدتى بعد ، يعنى از پايان قرن شانزدهم ، نقش عنصر ايرانى در دولت صفوى اهميت بيشتر يافت .\r\nنخستين سلاطين صفوى ، نيك درك مىكردند كه حفظ وحدت ممالك و نواحى بسيار ، كه اقوام مختلف و واجد مليتهاى متفاوت و وضع اقتصادى متغاير با يكديگر در آن زندگى مىكنند ، كار آسانى نيست . بدين‌سبب ، مىخواستند اين وحدت را بوسيلهء تحميل يك مذهب دولتى - مذهب شيعه ( فرقهء معتدل آن يعنى شيعهء اماميه ) - به مردم مختلف المليت كشور خويش ، تأمين كنند . حتى شاه اسماعيل اول هنگامى كه در سال 1501 م . ( 907 ه . ) تبريز را متصرف شد ، فرمانى صادر كرد كه :\r\n« مردم در ميدانها زبان به دشنام و لعن ابو بكر و عمر و عثمان بگشايند ، و هركس كه در صدد مخالفت برآيد ، سرش را از تن جدا كنند . »\r\nهرجايى كه سلسلهء صفويان استوار گشت ، تعقيب و كشتار سنيان و « غلات » شيعه وقوع يافت . تمام فرق « بد دين » صوفى ، و هر آزادفكرى نيز مورد تعقيب و ايذاء واقع مىشد و بالنتيجه دانش غيرمذهبى و فلسفه نيز مطرود بود . از قرن شانزدهم تا هيجدهم ، تعصبات جاهلانهء روحانيون مقتدر شيعه و قطع رابطه با آسياى ميانه و ديگر كشورهاى سنى مذهب ، در رشد شعر و شاعرى و حكمت و بطور كلى زندگى فكرى ايران تأثير سويى كرد . « 1 »\r\n\r\nنظرى به ايلات جنوب و اخلاق و عادات آنها\r\n« مهمترين ايلات جنوب عبارتند از : ايلات قشقايى ، خمسه ، كوه - كيلويه و ممسنى كه اغلب آنها تابستان را در ييلاق و زمستان را در قشلاق به‌سر مىبرند ، و در بهار و پائيز فاصلهء ميان اين دو منطقه را طى مىكنند . در حدود دو ثلث مردم پارس ، يا از افراد ايلند و يا از دهقانان و برزگرانى هستند كه در مسير ايلات قرار گرفته‌اند ، و در شرايط بداوت و چادرنشينى ، در چادرهاى سياه و كوچك و مويينى كه ساختهء دست خود آنهاست زندگى مىكنند . ايل قشقايى از بيش از صد طايفهء كوچك و بزرگ تشكيل شده و از نژاد سفيد مىباشند از اصل و منشأ اصلى ايل قشقايى ، اطلاع صحيحى در دست نيست . لرد كرزن مىنويسد كه قشقاييها تا سال 1870 م .\r\n( 1287 ه . ق . ) متجاوز از 60 هزار خانوار بوده‌اند كه بر اثر قحطى 1871 م . ( 1288 ه . ق . ) و 1872 به دوازده هزار خانوار تقليل يافته‌اند .\r\n\r\n\r\n","description":"","footnote":"\r\n( 1 ) . تاريخ ايران از دوران باستان تا پايان سدهء هجدهم ، پيشين ، ص 507 به بعد .\r\n","page_name":" 279 ","page_number":287},
  {"content":"\r\n\r\nسياحان ديگر ، اين تعداد را در سال 1914 م . ( 1333 ه . ق . ) تا پنجاه‌هزار خانوار بالا برده‌اند .\r\nاكنون قسمت مهمى از فارس ، كه شامل سرحد شش ناحيهء چهاردانگه ، اردكان ، دزكرد ، كامفيروز ، بيضا ، كازرون ، فيروزآباد ، صيمكان ، ميمند ، قير ، كازرين ، افزر ، خنج و چند ولايت ديگر مىشود ، در مسير اين ايل مىباشند . ايل خمسه مركب از طوايف پنجگانهء بهارلو و اينانلو و سغز و عرب و باصرى مىباشد ، و تعداد آنها در حدود 15 هزار مىباشد .\r\nطوايف خمسه در سالهاى اخير به كشاورزى و سكون گراييده‌اند .\r\nجوانى از ايل قشقائى در لباس محلى\r\nايلات كوه‌كيلويه بيش از ديگران بدوى مانده ، و افراد آن اغلب بر فراز كوهها و ميان جنگلها با شرايط ابتدايى زيست مىكنند . در سالهاى اخير ، ايل بويراحمدى اهميت بيشترى كسب كرده . ايل ممسنى كه در مسافت ميان اردكان و كازرون مقيمند از چهار طايفهء رستم ، جاوى ، بكش و دشمنزيارى تشكيل شده است .\r\nايل ممسنى و نيز ايلات كوه‌كيلويه بر خلاف ايل قشقايى ايلخان ندارند بلكه توسط كلانترى از خود آنها اداره مىشوند ، عرف و عادات ايلات كمابيش يكسان است .\r\nبطور كلى ، عشاير و ايلات ايران مجرد زيستن را گناهى بزرگ مىشمارند و زن سترون در ميان آنها مورد تحقير ، و مادرى كه فرزند پسر داشته باشد مورد احترام است . شايد به همين علت ، ازدواج در بين ايلات ، بيش از مردم شهرنشين صورت مىگيرد . در ازدواج ، قيد سن وجود ندارد با اينحال قشقاييها عقد و ازدواج دختر كوچك نابالغ را عملى مذموم و ناپسند مىدانند . به عكس ، در ايلات بويراحمدى و ممسنى و در ميان ده‌نشينانيكه در مسير اين ايلات قرار گرفته‌اند اغلب دختران 8 ساله را به عقد ازدواج مردها ، اعم از پير و جوان ، درمىآورند . . . در ايلات ، پسرها و دخترهاى كوچك را ، ابوين به اقتضاى مصالح و احساسات خود ، بنام يكديگر مىخوانند ، و اغلب همين گفتگوها و وعده‌هاى شفاهى منشأ اثر شده و در بزرگى اين موجودات بدبخت را به ازدواج يكديگر ناچار مىسازند . و دخترها و پسرها باوجود عدم رضايت مطلق ، عمرى در بدبختى به‌سر مىبرند . در بويراحمدى به اين وعده‌هاى شفاهى نيز اكتفا نكرده . و از همان دوسالگى دختران را به عقد پسران درمىآورند و گاهى در چهار ، پنج سالگى به خانهء شوى مىبرند .\r\nاغلب مرسوم است كه در صورت تمايل ابوين ، ناف كودكان را در هنگام تولد به نام يكديگر ببرند ، اين عمل ابوين آنها را ملزم مىدارد كه ازدواج چنين فرزندانى را عملى سازند .\r\n\r\n","description":"","footnote":"","page_name":" 280 ","page_number":288},
  {"content":"\r\n\r\nدختر ايلاتى ورامين در سال 1885 ميلادى\r\nخواستگارى دختران توسط ريش‌سفيدان انجام مىگيرد . پس از جلب توافق ، موضوع « باشلوق » پيش مىآيد و باشلوق عبارت است از مقدار مال و پول و يا چيز ديگرى كه خواستگار و خانوادهء او به پدر يا خانوادهء دختر مىدهند و عدم اخذ باشلوق را نوعى تحقير به خانوادهء دختر مىانگارند . مقدار باشلوق برحسب نسب و موقعيت مالى طرفين و زيبايى دختر ، فرق مىكند . در بين ايلات ، به خصوص در بين ايل قشقايى موقعيت طبقاتى در جريان ازدواجها كاملا رعايت مىشود ، يعنى بعد از طبقهء كلانتران و طبقهء كدخدايان با طبقهء پست و شايد طبقهء رعايا ازدواج نمىكنند طبقات پست ، به نظر آنها عبارتند از طبقهء مطرودى كه در ايلات به شكل : پيشه‌ور ، آهنگر ، نجار ، كولى ، سلمانى ، نوازنده و دلاك‌ها هستند در قشقاييها و قسمتى از ايلات خمسه و ممسنى و بويراحمدى هريك از طبقات از طبقه‌اى كه بلافاصله پايين‌تر از آن قرار دارد دختر مىگيرد ولى دختر نمىدهد و چنين عقد و عروسى سه شبانه‌روز طول مىكشد و متضمن مخارج كلانى براى داماد است . در ايلات يك خانواده كشاورز در عهد قاجاريه\r\nسهم الارث به دختر نمىرسد و جهيزيه بسيار كم است ، و اغلب از چند قطعه فرش و يك ماديان تجاوز نمىكند و آن هم به مجرد ورود به خانهء داماد در اختيار او قرار مىگيرد . مهريهء دختر نيز ناچيز است و غالبا آن را به شوهر مىبخشد .\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nزنهاى گشاده‌روى ايلات از خودگذشتگى عجيب و حيرت‌آورى دارند ؛ از ارث محرومند ، جهيزيهء ناچيز خود را در اختيار شوهر مىگذارند و مهريه را نيز به دو مىبخشند . بااين حال ، زحمات طاقت‌فرساى زندگى خانه‌بدوشى را از هر قبيل به عهدهء خود مىگيرند ، و شوهران را موجوداتى راحت - طلب و آسوده و بى خبر از امور زندگى بار مىآورند . پستى زن در بين ايلات از آثار عهد پدرشاهى و مولود معتقدات و خرافات ديرين بشرى است ، و زن هميشه نيازمند رهبرى شوهر ، پدر ، برادر ، و پسر بوده ، و از نعمت استقلال و آزادى فردى بىنصيب است ، و بار فعاليتهاى مختلف اقتصادى را به‌دوش مىكشد . يعنى دوشيدن ، شيردادن ، ماست و كره درست‌كردن ، پرستارى اطفال ، پشم‌ريسى ، رنگرزى ، فرش‌بافى و ساير خدمات ، فقط به عهدهء زنان است ، و مردان طبقات متوسط و مرفه اجتماع تقريبا ، همهء عمر خود را به بطالت سپرى مىكنند ، همين قدرت اقتصادى سبب شده است كه بعضى از زنان ، كمابيش بر مردان حكومت كنند ، و گاه در امور طايفه و ايل و كارهاى سياسى اظهار نظر و اعمال نفوذ نمايند . تعدد زوجات در بين بعضى از ايلات معمول است . ايلات در مورد وصيت و ارث تابع عرف و عادت خود هستند و كمتر به مقررات دينى توجه مىكنند و معاملات نيز با سادگى صورت مىگيرد و قول‌وقرار ، جاى اسناد و قيود ديگر را مىگيرد . از آغاز حكومت پهلوى دولت سعى كرده است كه ايلات و عشاير را به مختصات تمدن جديد آشنا كند ، ولى غالبا سوء استفاده و فساد مأمورين موانعى در اين راه ايجاد كرده است . . . » « 1 »\r\n\r\nايل قشقايى :\r\nحاج پيرزاده در سفرنامهء خود ، اشاره‌اى به وضع اجتماعى طايفهء قشقايى مىكند و مىنويسد : « هر طايفه و هر تيره‌اى در محل خود ، منزل گرفته و چادر زده‌اند ، و همهء جوانهاى قابل و مردان ، شجاع و دلير مىباشند ، زنهاى آنها حجاب ندارند ، و مشغول زحمت و خدمت مىباشند . . . » « 2 »\r\n\r\nمظالم تركمنها :\r\nسرجان ملكم مىنويسد : « اسراى تراكمه كه مراتع و اويماقات ايشان در سواحل شرقى بحر خزر قرار داشت . . . به سبب جلادت فطرى آرام نمىتوانستند گرفت از فوت نادرشاه تا استقرار سلطنت آقا محمد خان غالبا و على الاتصال به اطراف ايران تاختند و ممالك و مسالك را ، عرصه يغما و تاراج ساختند ، نه‌فقط بلاد اطراف بحر خزر از تطاول ايشان در رنج بود ، بلكه به عراق نيز پاى جسارت نهادند ، يكى از معتمدين محرران فرنگستان مىنويسد كه ما پشت ديوار اصفهان را تاخته پسران و دختران مردم را بر اسبهاييكه به جهت همين مطلب يدك كرد .\r\nدونبه بسته و مىراند و چون اسبهاى ايشان قوى و به اين گونه سفرهاى شاقه معتاد بودند تعاقب كردن ايشان فايده نمىبخشيد . . . » « 3 »\r\n\r\nايلات و عشاير ايران\r\nواتسن در تاريخ خود ، راجع به ايلات ايران مىنويسد : « سران ايشان تسلط فراوانى نسبت به افراد قبيله دارند و تمام مراودات بين حكومت و ايل ، بوسيلهء سران آنها انجام مىشود ، و مالياتها خواه به صورت نقد و خواه جنس توسط رئيس قبيله پرداخت مىشود ، و توسط او سربازانى به تناسب جمعيت به دولت تحويل مىشوند . به نظر\r\n\r\n\r\n","description":"","footnote":"\r\n( 1 ) . عرف و عادت در ميان عشاير فارس ، پيشين ، ص 3 به بعد ( به اختصار و تناوب ) .\r\n( 2 ) . سفرنامهء حاجى پيرزاده ، پيشين ، ج 1 ، ص 19 .\r\n( 3 ) . تاريخ ايران ، ج 2 ، ص ، 90\r\n","page_name":" 282 ","page_number":290},
  {"content":"\r\n\r\nواتسن ، چادر ايلات ايران از لحاظ صحى بسيار بد است ؛ زيرا يك در ورودى دارد و هيچ پنجره و منفذى براى تهويه و خارج‌شدن دود و هواى نامناسب در آن تعبيه نشده است . واتسن نيز ايران را كشورى كثير المله مىداند كه در آن ، در حدود 25 هزار خانوادهء مسيحى در اصفهان ، تهران ، تبريز ، رضائيه ، جلفا و ديگر نقاط پراكنده‌اند . كليميها نيز در نقاط مختلف سكنى گزيده‌اند .\r\nگيلانيها از نژاد گيلك و مازندرانيها با لهجهء مخصوص خود شبيه گيلكها هستند . در قسمتى از استراباد ، تركمنها سكونت دارند ؛ و در بلوچستان ، بلوچها و افغانيها ؛ و در يزد و كرمان ، زرتشتيان ؛ در فارس و ديگر نقاط ، فارسىزبانان سكونت دارند . » « 1 »\r\n\r\nمشخصات ايلات ايران\r\n« ايل لغتى است تركى مغولى كه هم به جاى اسم و هم به جاى صفت به كار مىرود ، و معنى دوست ، يار ، همراه و قبيله مىدهد . . . لغت عشيره ، كه مترادف ايل مىباشد ، لغتى است عربى و به معنى برادر و تبار و نزديكان مىباشد و جمع آن عشاير و عشيرات است و نيز ؛ به معنى خويشان و نزديكان است . . .\r\nگرچه آمار صحيح و دقيقى دربارهء جمعيت ايلات ايران در دست نداريم ، ولى از روى قرائن مىتوان حدس زد كه در حدود سه تا چهارميليون نفر از ساكنين كشور ما داراى زندگى ايلاتى و نيمه‌ايلاتى هستند . منظور از « نيمه ايلاتى » دسته‌هايى از مردم هستند كه مدتى از سال در مساكن ثابت و دهات ، و بقيهء آن را در چادرهاى خود به‌سر مىبرند ؛ و « ايلات » به گروههايى اطلاق مىشود كه تمام مدت سال را در چادرهاى خود به‌سر مىبرند .\r\nاز بررسى جمعيت كل ايلات ايران ، اين نتيجه حاصل مىگردد كه تقريبا 1 / 6 تا 1 / 7 مردم ايران داراى زندگى ايلاتى هستند . اين نكته قابل ذكر است كه از اين جمعيت ، تعداد كمى زندگى كاملا ايلاتى دارند و بقيه به صورت نيمه ايلاتى زندگى مىكنند .\r\nطبق گزارش مركز آمار ايران ، كه جمعيت متحرك اين كشور را در سال 1345 ، معادل 640 هزار اعلام داشته است به احتمال بسيار قوى ، همان ايلات كامل ايران هستند كه تمام 12 ماه از سال را در چادرهاى خود به‌سر برده و دائما در حال كوچ هستند .\r\nهر ايل در سرزمين محدودى زندگى مىكند ، و زندگى آنها بر اصل آداب و سنن و قراردادهاى ديرين و قديمى استوار است . زمينهايى كه عشاير در اختيار دارند از دو منطقهء گرمسيرى و سردسيرى تشكيل گرديده ؛ محل گرمسير براى زندگى زمستانى - كه اكثرا در مناطق جلگه‌اى و دره‌هاى محفوظ است - و محل سردسير ، براى زندگى تابستانى - كه مناطق كوهستانى و مرتفعات را تشكيل مىدهد - مورد استفاده قرار مىگيرد ؛ و اين عمل را ييلاق و قشلاق كردن نيز مىگويند ( ييلاق براى تابستان و قشلاق براى زمستان ) .\r\nتاريخ كوچ ايلات نسبت به موقعيت جغرافيايى آنها فرق مىكند ، ولى اكثر كوچ آنها از چراگاههاى زمستانى به مراتع تابستانى ، از اوايل فروردين تا اوايل ارديبهشت ماه ، و حركت آنها از ييلاق به قشلاق ، از اوايل شهريور تا نيمهء اول مهرماه صورت مىگيرد .\r\nحركت و كوچ ايلات سابقا با اجازهء خوانين انجام مىگرفت . . . ولى امروزه بعضى از اين گروهها\r\n\r\n\r\n","description":"","footnote":"\r\n( 1 ) . تاريخ ايران دورهء قاجاريه ، پيشين ، ص 10 به بعد ( به اختصار ) .\r\n","page_name":" 283 ","page_number":291},
  {"content":"\r\n\r\nزير نظر رئيس انتظامات ، كه از طرف ژاندارمرى تعيين مىشود ، به چنين كارى مبادرت مىكنند .\r\n. . . بايد دانست ، كه عامل مهم جغرافيايى ، كه در تمام شؤون زندگى ايلات تأثير كامل دارد ، پوشش گياهى است ؛ بطورى كه همين امر ، گروههاى مختلف ايلات ايران را مجبور مى - نمايد كه در فصل تابستان ، مناطق جلگه‌اى را ، كه بر اثر شدت گرما خالى از پوشش گياهى است ، ترك كرده به ييلاق خود ، كه در ارتفاعات قرار داشته و گياه بيشترى دارد ، رو بياورند . . . شعاع رفت‌وآمد ايلات ايران - متغير است و بين 50 تا پانصد كيلومتر تخمين‌زده مىشود . از ايلات مهم ايران ، كه فاصلهء ييلاق و قشلاق آن زياد است ، مىتوان ايل قشقايى را نام برد كه قشلاق آنها در جنوب شيراز و ييلاق آنها در جنوب اصفهان است . اكثر ايلات ايران در چند سال اخير ، دهات و قصباتى را به‌وجود آورده‌اند كه در آنها زندگى مىكنند ؛ ولى باوجود اين ، نيمى از سال را در چادرهاى خود به‌سر مىبرند . به اين عده نمىتوان افراد ده‌نشين اطلاق كرد ، زيرا كيفيت زندگى آنها ، خواه از نظر اقتصادى و خواه از نظر اجتماعى ، با افراد ساكن و ده‌نشين واقعى كاملا فرق مىكند . ايلات ايران در سالهاى اخير ، در اثر بالا رفتن سطح اطلاعات عمومى و تلاش نسبى دولت ، از زندگى بىثبات قديم دست كشيده و به جاى دامدارى به اقتصاد ثابت و استوار كشاورزى روى آورده‌اند .\r\nادارهء امور ايل با « خان » است و اين مقام موروثى از پدر به پسر مىرسد . از آغاز حكومت پهلوى ، در نتيجهء شكست فئوداليسم در ايران ، قدرت خانها و نفوذ سياسى و اجتماعى ايلات رو به كاهش نهاده بطورى كه آنان كه روزگارى در به‌وجود آوردن سلسله‌ها و حكومتها نقش مهمى داشتند ، اكنون در اثر خلع سلاح و ده‌نشينى ، نفوذ سياسى خود را از دست داده‌اند .\r\nزندگى ايلات ايران ، اصولا برمبناى دامپرورى استوار مىباشد ، ولى در چند سال اخير ، به زراعت نيز پرداخته‌اند . مخصوصا بعد از اجراى قوانين اصلاحات ارضى ، افرادى كه قبلا كشت‌وكار نمىكردند ، صرفا براى مالكيت و تصاحب زمين به زراعت پرداخته‌اند . اين زراعت معمولا با از بين بردن مراتع و جنگلها و پوشش گياهى انجام مىگيرد . لذا در چند سال اخير ، از وسعت مراتع ايلات تا حد زيادى كاسته شده است . مشكل بسيار مهم ديگر ، اين است كه بعد از اصلاحات ارضى ، زمينهايى زير كشت رفته است كه مدتى از سال به صورت « آيش » باقى مىماند ، و اين عمل يعنى به كار گرفتن مداوم زمين ، فرسايش شديد خاك را پيش خواهد آورد كه خود ضرر غيرقابل جبرانى را به وجود مىآورد .\r\nتقريبا هشتاد درصد زمينهايى را كه ايلات در دست دارند ، ديم‌زار مىباشد ، و بقيهء بيست درصد به صورت آبيارى اداره مىگردد ؛ و اين امر به واسطهء كوچ ايلات است و زمينهاى آبى كه مواظبت بيشترى لازم دارند اكثرا در اختيار افراد ساكن و تخته‌قاپو مىباشد . بهترين و ارزانترين راه مبارزه با فرسايش خاك در مناطق ديم‌زار ايلات ايران ، به‌وجود آوردن مراتع مصنوعى به توسط خود ايلات است كه با نظارت كامل سازمانهاى مسؤل ، مانند وزارت كشاورزى و اصلاحات ارضى ، به اين كار مبادرت نمايند . البته توسعهء زمينهاى زير كشت كمك شايانى به اسكان عشاير مىكند ، ولى از بين رفتن مراتع نيز ضرر غيرقابل جبرانى به اقتصاد دامپرورى ايران وارد مىسازد . از طرفى ، كمى مراتع باعث مىشود كه بيش از ظرفيت واقعى\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nاز چراگاهها بهره‌بردارى گردد و چنين كارى خود ، يكى از عوامل بزرگ فرسايش خاك مىباشد .\r\nزيادى تعداد « بز » نيز به فرسايش خاك كمك مىكند . كشاورزان بز را به مناسبت مقاومتى كه در مقابل گرما و سرما و غذاى كم و نامرغوب دارد ، نگهدارى مىكنند ؛ غافل از اينكه اين حيوان ، چون گياه را از ريشه مىكند ، باعث نابودى پوشش گياهى و فرسايش خاك مىشود ، و اين امر ضرر غيرقابل جبرانى را به‌وجود مىآورد .\r\nچادرهاى ايلات ، بعضى از موى بز بافته مىشود كه آن را « سياه‌چادر » مىگويند ، و انواع و اقسام مختلف دارد و شكل آن مكعب مستطيل است ؛ و ديگر ، چادرهاى نمدى است كه از موى شتر تهيه مىشود ، و بيشتر در آسياى مركزى از آنها استفاده مىشود . براى آشنا شدن ايلات و عشاير با كشاورزى و تمدن جديد ، ايجاد راههاى ارتباطى ، و تأسيس مدارس و تعليم و تربيت صحيح از ضروريات است . » « 1 »\r\nدكتر لمتون در پيرامون سرگذشت ايلات و عشاير ايران در يك قرن اخير ، چنين مىنويسد : « غالب ايلات و عشاير مختلف ايران هر سال ، ييلاق و قشلاق مىكردند ، و شك نيست كه غالبا تمرد و سركشى از آنان سرمىزد . هنگام كوچ‌كردن ، آسيب فراوان به غلات و باغهاى مردم غيرايلى مىرساندند ؛ فى المثل ، در خوزستان هيچ اقدام كافى براى حفظ مردم شهرى و روستايى از تطاول عشاير و عناصر نيمه‌بيابانگرد معمول نمىشد . . . » نجم الملك مىنويسد :\r\n« علت عقب‌ماندن امور زراعتى آن ايالت ناامنى حاصل از طبع نيمه‌بدوى قبايل عرب است . » در گزارشى كه در اواخر قرن سيزدهم هجرى ، دربارهء خرم‌آباد نوشته شده است ، متذكر شده‌اند كه ايلات و عشاير ، هنگام ييلاق و قشلاق كردن ساليانهء خود ، از ميان بعضى اراضى گذشته و درختهاى باغهاى آنجا را نابود كرده‌اند . همچنين در گزارش زنجان ، سخن از خرابيهايى رفته است كه عشاير شاهسون هنگام ييلاق و قشلاق‌كردن ساليانه به‌بار آورده‌اند .\r\nدر نقاط ييلاقى و قشلاقى كه مخصوص بعضى عشاير بود مراتعى به آنان واگذار مىشد ، و اين مراتع در حكم قسمتى از وجوهى بود كه ايران به عشاير مىپرداخت تا در عوض عده‌اى سرباز بنيچه براى خدمت آماده كنند . همچنين از هر خانواده به نسبت دارايى و شمارهء اغنام و احشامى كه داشت ، ماليات مىگرفتند و وجوه مالياتى را رئيس عشيره يا نمايندگانى كه از طرف او تعيين مىشدند ، وصول مىكردند . نرخ ماليات در هرجا متفاوت بود . در حوالى شيراز ، نرخ ماليات از قرار گاو شيرده ، 300 دينار . . . بود . در بختيارى ، برحسب عدهء ماديانها يعنى از قرار هر دو ماديان 5 قران ، از عشاير ماليات مىگرفتند و نرخ ماليات بسته به عشاير مختلف ، فرق مىكرد . . . رؤساى ايلات و عشاير در آغاز سال نو ماليات مخصوصى به شاه مىپرداختند . اين مالياتها را رؤساى عشاير به موقع ، وصول مىكردند ، و روىهم‌رفته ، تشكيل باج سنگينى را مىداد .\r\nفرمانروايى خوانين ايلات و عشاير غالبا توأم با ستمكارى فراوان بود . نجم الملك در\r\n\r\n\r\n","description":"","footnote":"\r\n( 1 ) . دكتر سيروس مشفقى ، « مشخصات ايلات ايران » ، مجلهء هنر و مردم ، شمارهء 90 ، ص 22 به بعد .\r\n","page_name":" 285 ","page_number":293},
  {"content":"\r\n\r\nگزارش خود ، در سال 1299 ، از جور و ستم خوانين ، كه موجب ويرانى دهات شده ، سخن مىگويد . بطور كلى ، سلاطين قاجاريه مىكوشيدند بوسيلهء خوانين عشاير ، فرمانروايى خود را بر ايلات مستقر سازند ، ولى قدرت و نظارت آنان غالبا متزلزل بود . سيف الدوله ، كه در 1320 فرمانفرماى استراباد شد ، شرحى دربارهء اين دو ايل به مظفر الدين شاه مىنويسد : « به محض ورود به استراباد ، همهء خوانين گوكلان را احضار كردم و سياهه‌هاى مالياتى و صورت مالياتهاى زائد « تكاليف » را به آنان دادم ، و درآمدهاى مالياتى و شمارهء نفوس را معلوم كردم . . . » ايل زير فرمان ايلخان است . در مواقع لازم ، بزرگان و شيوخ و ريش‌سفيدان باهم مشورت مىكنند .\r\nافراد ايل يموت از راه غارتگرى زندگى مىكنند . قاطرچيهاى سمنان و شاهرود و استراباد معمولا چهارپايان خود را براى چراندن به تركمانان مىدهند ، و در برابر از قرار هريك رأس يك نان به آنان مىدهند . . . دهقانان استراباد سهم معينى از غلهء خود را به خانى كه در مجاورت آنان به‌سر مىبرد مىدهند و در عوض اين ، خان و قبيلهء او از دزديدن اموال دهقانان خوددارى مىكنند ، و اگر قبيلهء ديگر چيزى از آنان دزديده باشد ، مىگيرند و به دهقانان پس مىدهند .\r\nرابينو در كتاب مازندران و استراباد اين معنى را تأييد مىكند و مىنويسد : « عمال دولت فقط باج مىگيرند ، ولى از مجازات غارتگران و متجاوزين به علت ضعف حكومت مركزى ، خوددارى مىكنند . در چنين اوضاعى ، ايل يموت از قتل و غارت و خونريزى خوددارى نمىكند .\r\nروزى نمىگذرد كه خونى نريزد يا قتل و غارتى روى ندهد يا جنگى به قصد خونخواهى در نگيرد . خان يموت با گرفتن مقدارى برنج ، معمولا از تجاوز يموتها جلوگيرى مىكند . » تركمانان نيز مانند ساير ايلات و عشاير ، يكى از عوامل ناامنى بودند و خود مورد جور و ستم حكمرانان قرار مىگرفتند . در ساير مناطق عشايرى نيز حال بدين منوال بوده است .\r\nسردار اسعد در كتاب خود ، يعنى تاريخ بختيارى ، گزارشى از عبد الرحيم كاشانى نقل مىكند كه تاريخ آن 1313 است . او مىگويد : « ازبس بختياريها جور و ستم ديده‌اند هنگامى كه مسافرى را مىبينند مىگريزند ، مبادا آن مسافر مأمور ديوان يا فرستادهء خان يا « ضابط » حكمران باشد . »\r\nنويسنده مىگويد ، هنگام عبور از دهات ، پرسيدم چرا سبزيجات و بقولات عمل نمىآورند تا هم خود بخورند و هم مازاد را به مسافران بفروشند . پيرمردى در پاسخ او چنين مىگويد :\r\n« راست مىگويى ، اما اين كار در صورتى است كه ما را به حال خود بگذارند . چه فايده‌اى براى من دارد كه عمر خود را صرف كنم و متحمل زحمت بشوم ، و حاصل زحمت مرا حاكم و ضابط بخورند و حتى خود مرا از انتفاع آن محروم سازند ، و اگر يك‌دفعه اين كار را بكنم ، زحمت آن بايد موروثى خانوادهء من بشود ، و همه ساله ضابط حكام همان را بلاعوض از من مىخواهند .\r\nبعضى از ايلات و عشاير تحت شرايطى ، از پرداخت ماليات معاف بودند . » « 1 »\r\nوضع آشفته و ناهماهنگ ايلات و عشاير تا استقرار حكومت پهلوى دوام يافت .\r\n« رضا شاه ، مقدار فراوانى از قدرت خوانين كاست و در تخته‌قاپو كردن ايلات و عشاير كوشيد .\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 296 - 306 ( به تناوب و اختصار ) .\r\n","page_name":" 286 ","page_number":294},
  {"content":"\r\n\r\nحكومتهايى كه پيش از او متواليا بر سر كار آمده بودند ، نتوانسته بودند عناصر ايلى را با عناصر اجتماعى و سياسى بياميزند ، و در يك قالب بريزند و از اين‌رو شهرنشينان ، ايلات و عشاير را خطرى تشخيص داده بودند كه خالى از اهميت نبود . . . رضا شاه كه در راه تجدد ايران مىكوشيد ، وجود ايلات و عشاير را مناسب با اوضاع و احوال امروز جهان نمىديد .\r\nپس در صدد برآمد كه اين مسأله را با تغييرات اساسى و انحلال تشكيلات ايلى ، و مانع شدن از ييلاق و قشلاق كردن آنان حل كند ، و چادرنشينى را به كشاورزى مبدل گرداند . در اينكه عامهء مردم مملكت يعنى عناصر غيرايلى ازين سياست پشتيبانى مىكردند ، كمتر جاى ترديد است . همچنين پيداست كه اين سياست ، بدون تهيهء مقدمات كافى به مرحلهء اجرا درآمد . هيچ مطالعهء دقيقى دربارهء امكان اسكان عشاير يا تأثير انحلال تشكيلات عشايرى در اقتصاديات ايران به‌عمل نيامد . بسيارى از خوانين را تبعيد كردند ، و از ييلاق و قشلاق كردن سالانهء عشاير تا حدى مانع آمدند . در غالب موارد ، جاهاى مناسبى براى اسكان عشاير ، انتخاب نمىشد ، حوايج آنان از نظر بهداشت و تعليم و تربيت به حد كافى تأمين نمىگرديد ، و از نظر آموزش كشاورزى و تدارك آلات و افزار فلاحتى تسهيلات لازم براى عشاير فراهم نمىساختند ، تا آلاچيق يا نمونه‌يى از چادر تركمنها\r\nبتوانند از اين راه آنان را به تغيير زندگى ايلى و تحول از مرحلهء شبانى به مرحلهء كشاورزى يارى كنند . . . از طرفى ، بسيار كسان از افول قدرت عشاير خشنود بودند . . . بعضى ايالات كه به مناطق دوردست منتقل گرديدند ، چندان بر آنها سخت گرفتند كه به تپه‌ها پناه بردند و چندين ماه همچون ياغيان جنگيدند . . . پس از سركوبى ، آنان را كوچ دادند و عدهء بسيارى از آنان نابود شدند . پس از استعفاى رضا شاه ، بار ديگر بعضى از آنان به مساكن ديرين خود بازگشتند .\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nسياست عشايرى رضا شاه را ، چون غلط تعبير و بد اجرا كردند ، لاجرم تلفاتى سنگين بر چهارپايان اهلى وارد آمد ، و عشاير دچار فقر و مسكنت شدند و از عدهء آنان كاسته شد .\r\nقالىبافى در ايلات\r\nتأثير منفى ابن عوامل ، در اقتصاد مملكت به حدى بود كه او در سالهاى آخر سلطنت خود ، مجبور شد اين سياست را تعديل كند . . . ظاهرا اتخاذ اين روش ، كه خانها را مسؤول امنيت مناطق خود كنند ، در فارس ، خوزستان ، در مواردى نتايج نسبتا مطلوبى دارد ، مشروط براينكه عناصر خوشنامترى را از ميان عشاير انتخاب كنند . . . سياست اعطاى اختيار به رؤساى عشاير ، در صورتى كه ناشى از ضعف باشد و توأم با نظارت كافى نباشد ، قطع نظر از تمام فوايد و مزاياى موقتى كه دارد ، مشكل مىتوان آن را سياستى مطلوب و مناسب براى دورانى مديد دانست . » « 1 »\r\n\r\nخريدارى اسلحه و فروش روغن و گوشت\r\nدر زمان صدارت عين الدوله ، تلگراف زير ، روش عشاير را تا قبل از استقرار حكومت پهلوى تا حدى روشن مىكند :\r\n« جناب مستطاب اجل افخم آقاى وزير مخصوص دام اقباله ، در ضمن اخبار تلگرافى بهبهان ، به عرض خاكپاى مهر اعتلاى مبارك اقدس ملوكانه ، روحنا فداه ، رسيد .\r\nتجار آنجا از طرف بنا در معشور و رامهرمز ، در خفا تفنگ و فشنگ وارد كرده به الوار كوه‌كيلويه به قيمت گزاف فروخته ، در عوض روغن و گوسفند خريدارى نموده به كويت و بحرين حمل كرده موجب گرانى روغن و گوشت شده است . حسب الامر ، اكيدا مقرر است كه تفصيل اين فقره چيست . البته به حكومت بهبهان قدغن اكيدا نمايند جلوگيرى از اين حركات تجار نموده ، نگذارند تفنگ و اسلحه وارد نمايند ، و از حمل روغن و گوسفند به خارجه هم ممانعت كرده تلگراف التزام بگيريد ديگر روغن و گوسفند به خارجه حمل نكرده اسباب ترقى روغن و گوشت را فراهم نكنند ، و نتيجهء اقدامات را در اين باب اطلاع دهيد .\r\nبه عرض برسد ، در اينجا هم به ادارهء گمرك ابلاغ شد كه به مباشرين گمركى اينجا\r\n\r\n\r\n","description":"","footnote":"\r\n( 1 ) . مالك و زارع در ايران ، پيشين ، ص 505 - 500 ( به تناوب و اختصار ) .\r\n","page_name":" 288 ","page_number":296},
  {"content":"\r\n\r\nتلگراف نمايند مراقبت كامل در اين باب نموده ، نگذارند اسلحه وارد شود ، و اگر كسى وارد كرده باشد برحسب حكم كليه ضبط نمائيد . سلطان عبد المجيد . » « 1 »\r\n\r\nمراتع ايران\r\nاز وضع مراتع ايران در دورهء قرون وسطى اطلاع صحيحى نداريم . بطورى كه از قرائن استنباط مىشود ، از ديرباز كشاورزان ، دامداران ، و فئودالهاى ايران به حفظ و حراست مراتع توجه نمىكردند ، و اغنام و احشام آنها بدون رعايت اصول فنى كشاورزى ، بطور آزاد از مراتع بهره‌بردارى و استفاده مىكردند . در حال حاضر ، مراتع ايران را مىتوان به سه نوع تقسيم كرد : يكى مراتع بد ، كه بيشتر در مناطق كم‌آب نظير اطراف كوير مركزى ديده مىشود ؛ پوشش گياهى در اين زمينها بسيار ناچيز است ، و آنچه هست فقط براى تعليف و چراى تعدادى بز و شتر كافى است . دوم مراتع متوسط ، كه در مناطق شرقى و غربى و مركزى ايران قرار دارند . سوم مراتع عالى ، كه بيشتر در مناطق ساحلى بحر خزر و بعضى از مناطق آذربايجان و ايالات غربى و شرقى ايران ديده مىشود . به عقيدهء كارشناسان ، در يك هكتار مرتع طبيعى ، سه گوسفند براى مدت سه ماه مىتوانند چرا و تعليف نمايند . تربيت اغنام و احشام و گله‌دارى ، چه در دوران قبل از اسلام و چه در دورهء بعد از اسلام ، يكى از شاخه‌هاى مهم فعاليتهاى اقتصادى بود ، و فئودالها و اشراف ، غير از زمينهاى وسيع . زراعتى و باغات متنوع ، از گوشت و پشم گوسفندان و گاوان بهره‌بردارى مىكردند . خواجه نظام الملك و پسرانش و خواجه رشيد الدين فضل اللّه و رجال خاندان جوينى و صدها تن ديگر از رجال و اشراف ايرانى ، در ضمن زميندارى ، از گله‌داران بزرگ نيز بودند . جالب توجه است كه وقتى بدر الدين جاجرمى - شاعر ، در مدح خواجه شمس الدين محمد صاحب ديوان اين رباعى را سرود :\r\n دنيا چو محيط است و كف خواجه نقط * پيوسته به گرد نقطه مىگردد خط\r\nپروردهء تو كه و مه و دون و وسط * دولت ندهد خداى كس را به غلط \r\nخواجه شمس الدين ، كه خود از صدور برجسته و بافضيلت عهد ايلخانان است ، از اين مداهنه و چاپلوسى به سر نشاط مىآيد ، و در جواب شاعر مىنويسد :\r\n سيصد برهء سفيد چون بيضهء بط * كان را ز سياهى نبود هيچ نقط\r\nاز گلهء خاص ما ، نه از جاى غلط * چوپان بدهد به دست دارندهء خط \r\nدر ايران بدون توجه به ظرفيت و قدرت مراتع ، كشاورزان ، دامهاى فراوانى را به مراتع بىاستعداد ايران تحميل مىكنند . طبق گزارش وزارت كشاورزى ، مساحت مراتع ايران در حدود 52 ميليون هكتار است . در اين مساحت ، طبق اصول دامدارى ، فقط 26 ميليون دام مىتوانند بچرند ؛ در حالىكه در مراتع ايران ، 60 ميليون گوسفند به چرا مىپردازند ، و به اين ترتيب ، سال‌به‌سال از ظرفيت و قدرت مراتع ايران كاسته مىشود . با اينكه طبق آمار ، تعداد دامهاى ايران نسبت به سىسال قبل ( در اثر مبارزه با بيماريهاى دامى ) دوبرابر شده است ، كشاورزان و مقامات مسؤل نه‌تنها هيچگونه تلاشى در راه افزايش مراتع ايران به‌عمل نياورده‌اند . بلكه به علت افزايش تعداد دام و از بين رفتن و ريشه‌كن شدن گياهان ، از\r\n\r\n\r\n","description":"","footnote":"\r\n( 1 ) . سروان محمد كشميرى ، « مقاله مجلهء بررسيهاى تاريخى » ، سال پنجم ، شمارهء 6 ، ص 150 .\r\n","page_name":" 289 ","page_number":297},
  {"content":"\r\n\r\nمساحت مراتع ايران بطور قابل ملاحظه‌اى كاسته شده است .\r\nاز طرف ديگر ، عده‌اى با استفاده از وسايل جديد كشاورزى ، بهترين مراتع ايران را كه در سواحل بحر خزر و دشت گرگان قرار داشت ، تبديل به زمينهاى زراعتى كرده‌اند .\r\nبنابراين ، براى اصلاح وضع مراتع ايران ، طبق نظر كارشناسان ، بايد هرچه زودتر كشت گياهان علوفه‌اى را ، كه مورد نياز دامهاى ايران است ، وسعت داد و از اين راه ، از فشار و هجوم دامها به مراتع تا حدى كاست . در مرحلهء دوم ، بايد در مراتعى كه پوشش گياهى آنها از بين رفته ، در صورتى كه باران به اندازهء كافى ببارد ، به بذرافشانى مجدد اقدام كرد ، و از اين راه ، مراتع مصنوعى به‌وجود آورد . در مرحلهء سوم ، بايد دامداران و مأمورين مسؤل ، مراقبت نمايند كه چرا و تعليف در فصل و مدت معينى صورت گيرد و بين تعداد دامها و ظرفيت مراتع هم‌آهنگى و توازن موجود باشد .\r\n\r\nگله‌داران\r\nحاج سياح در عهد ناصر الدين شاه ، در وصف گله‌داران خوزستان ، مىنويسد : « در بعضى جاها اشخاص بيچاره‌اى ديده مىشدند كه لباس تنشان از كهنگى ، مثل رشته و پاره‌اى از تنشان آويزان بود ، كه اگر دور مىانداختند ، كسى رغبت نمىكرد برداشته به كار جل الاغ بياورد . اينان چند رأس بز و گوسفند در جلو انداخته مىچرانيدند و با چرك و كثافت در برابر آفتاب سوزان رنج مىبردند ، و از زحمت و گرسنگى پوست و استخوانى بيشتر نبودند . » « 1 »\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 224 .\r\n","page_name":" 290 ","page_number":298},
  {"content":"\r\n\r\n\r\n4 . فئودالها يا مالكين بزرگ در دوران بعد از اسلام\r\n\r\n","description":"","footnote":"","page_name":" 291 ","page_number":299},
  {"content":"\r\n\r\n\r\nفئودالها يا مالكين بزرگ در دوران بعد از اسلام\r\nپس از حملهء اعراب به ايران و ديگر كشورهاى خاورميانه ، اصول فئوداليته ، يعنى فرمانروايى امرا و مالكين بزرگ در نواحى مختلف كشور ، همچنان دوام يافت . اعراب كه قومى دور از تمدن و بيابانگرد بودند ، هيچ انديشه يا ابزار توليدى جديدى نياوردند كه به پيشرفت حيات اقتصادى ملل مغلوب كمك كند ؛ برعكس ، حملهء اعراب سير تكاملى فئوداليسم را در خاورميانه متوقف كرد ، و در مواردى ، از رشد اجتماعى و فكرى مردم « اين منطقه » جلوگيرى نمود .\r\n\r\nمختصات فئوداليسم در شرق و غرب\r\nفئوداليسم در اروپا ، از حدود قرن ششم ميلادى تا قرن شانزدهم ، يعنى حدود هزار سال ، به‌طول انجاميد ؛ يعنى نظام ظالمانهء بردگى ، پس از گذشت قرنهاى متمادى ، در اثر تضادها و اختلافاتى كه در داخل آن پديد آمده بود جاى خود را به نظام مترقيترى ، كه همان نظام فئوداليسم است ، سپرد .\r\nدر نظام بردگى ، اساس روابط توليدى را مالكيت بر وسايل توليد و « برده » كه توليد مىكرد ، تشكيل مىداد . تقسيم كار و استثمار و بهره‌كشى شديد از بردگان ، از مشخصات اين دوره است . صاحب برده مىتوانست عده‌اى برده بخرد يا تعدادى از آنها را بفروشد ؛ و حتى در كشتن آنها مختار بود . ولى در دورهء فئوداليته ، فئودال ، در عين حال كه مالك وسايل توليدى بود ، حق نداشت كارگر توليدكننده يا « سرف » را بكشد ؛ ولى در خريد و فروش اين انسانهاى بىحقوق ، آزاد بود .\r\nدر اين دوره ، فئودال مالكيت فردى خود را بر مزارع و مراتع و ادوات توليدى مستقر كرد ، دايرهء فعاليتهاى توليدى نسبت به دوران بردگى توسعهء بيشترى حاصل نمود ، از آهن نه‌تنها در امر فلاحت بلكه در نساجى و ساير صنايع استفاده مىكردند ، زارعين ( سرفها ) سهم ناچيزى از محصول كار خود به‌دست مىآوردند . غير از بيگارى كه به نفع ارباب انجام مىدادند ، سرفها و پيشه‌وران ، مالك ابزار توليدى خود بودند و مىتوانستند در مزرعه يا كارگاه فعاليت و بهره‌بردارى كنند . ولى در هرحال ، روستايى در غرب وابسته به زمين بود و اجازهء تغيير مكان نداشت ، و از هرجهت ، تحت فرمان فئودال بزرگ بود . طبق اصول سرواژ ، كشاورزان نه‌تنها مجبور بودند كه چند روز از هفته را براى فئودال كار مجانى كنند ، بلكه ناگزير بودند كه قسمتى از محصول زمين خود را نيز به مالك فئودال تسليم كنند ؛ و اگر محصول خود را\r\n\r\n","description":"","footnote":"","page_name":" 292 ","page_number":300},
  {"content":"\r\n\r\nبه شهريان مىفروختند ، ناگزير بودند بخشى از آن وجه را به وى تقديم نمايند . ولى در اروپا ، از قرن يازدهم و دوازدهم به بعد ، در اثر رشد تدريجى صنعت و تجارت ، بنيان فئوداليسم سستى مىگرفت .\r\nبه قول يكى از جامعه‌شناسان بزرگ ، « هنگامىكه نجيب‌زادگان فئودال به نبردهاى وحشيانهء خود ادامه مىدادند ، در تمام اروپاى باخترى ، كار طبقات زحمتكش با سكوت بيمانند خود ، پايه‌هاى سيستم فئودال را آرام‌آرام تخريب مىكرد ، و بتدريج صحنه را بر سنيور فئودال تنگتر مىنمود . بيشك ، هنوز در دهات اصيلزادگان فئودال سخت بيداد مىكردند ، سرفها را شكنجه مىدادند ، محصول آنها را پايمال ، و زنها و دخترانشان را به عنف ، هتك ناموس مىنمودند .\r\nاما در اطراف ، شهرها برپا مىشد ؛ در ايتاليا ، در جنوب فرانسه ، و در ساحل رن و در آلمان ، شهرهايى با باروهاى بلند ايجاد مىشدند كه بمنزلهء قلعه‌هاى مستحكمى بودند كه تنها در برابر يك ارتش بزرگ ، ممكن بود تسليم شود . و از اين‌جهت ، از قصور نجبا و اصيلزادگان ممتاز مىشدند .\r\nدر پس اين حصارها و خندقها ، بتدريج گروه پيشه‌وران قرون وسطى در كورپوراسيونها و اتحاديه‌ها رشد مىكردند . نخستين سرمايه‌ها متمركز مىشد و احتياج به تجارت بين شهرهاى مختلف ، و ساير نقاط جهان ، همراه با لزوم حمايت از اين دادوستد ، زاييده مىشد و رو به رشد و تكامل مىرفت .\r\nاز قرن پانزدهم به بعد ( در اروپا ) بورژواها ( يعنى سرمايه‌داران تاجرپيشه ) براى جامعه ، به مراتب ضروريتر از فئودالها شده بودند . معذلك در آن ايام كشاورزى مشغلهء تودهء عظيمى از مردم و بمنزلهء شاخهء اصلى توليد محسوب مىشد . . . با اينكه نجبا و اشراف قديم و فئودالها سد راه تحول و تكامل مىشدند ، عشق به پول و عطش طلا ، بورژواها را به تحرك و تلاش و مبارزه وادار مىكرد . بتدريج ، بورژواها به صورت طبقه‌اى درآمدند كه با خود ، پيشرفت توليد و تجارت و ترقى فرهنگ و مؤسسات سياسى و اجتماعى را همراه داشتند . بورژواهاى زنده و فعال با تمام محدوديتها ، سبب شدند تا اجتماع فئودال كه بدون جنبش در جاى خود ايستاده بود ، منقلب و واژگون گردد ، و آخرين ضربهء قطعى به اصول فئوداليسم در انقلاب 1789 فرانسه وارد شد . و از آن پس ، فئوداليسم و مقررات آن يكباره از فرانسه و ديگر كشورها برافتاد و آزادى و دموكراسى بورژوازى جايگزين آن گرديد .\r\nبه اين ترتيب ، مىبينيم كه اصول فئوداليته در شرق و غرب ، كاملا يكسان نيست .\r\nاز جهت استثمار از كشاورزان و ستمگرى نسبت به آنان ، بين سنيور فئودال و امرا و مالكين بزرگ شرق ، اختلاف زيادى نيست ولى از لحاظ سازمان اجتماعى و اقتصادى و وضع كشاورزان ، و خصوصيات شهرها و راههاى ارتباطى ، و درجهء فرهنگ و رشد تمدن ، نمىتوان فئوداليسم شرق را با غرب همانند شمرد . حتى در قرن هفتم و هشتم هجرى ( قرن 13 و 14 ميلادى ) شهرهاى بزرگ اروپا جمعيت قابل توجهى نداشت ، و فرهنگ و تمدن اروپا در مقام مقايسه با شرق نزديك ، سخت حقير و ناچيز بود ، و صنعت و تجارت اروپا جلوهء چندانى نداشت ؛ در حالىكه در قرن سوم و چهارم هجرى ( قرن 9 و 10 ميلادى ) ، در خاورميانه بعضى شهرها ، نظير بغداد و بخارا و نيشابور با صدها هزار نفر جمعيت و مدارس و محافل علمى ، رونق بسيار داشت و فعاليتهاى اقتصادى و\r\n\r\n","description":"","footnote":"","page_name":" 293 ","page_number":301},
  {"content":"\r\n\r\nصنعتى شايان توجه بود . در فئوداليتهء غرب ، شاه از قدرت و اختيارات فراوان برخوردار نبود ، ولى نفوذ سياسى و اجتماعى او از فئودالهاى بزرگ بيشتر بود . فئودالهاى غرب غالبا در حوزهء قدرت خود مستقر مىشدند ، در حالىكه در شرق ، از بركت وجود شهرها و تأمين و آسايش بيشتر ، اكثر فئودالها ، در شهرها يا در پايتخت حكومتها ، زندگى مىكردند ، و به مباشران و نمايندگان خود دستورهاى لازم براى ادارهء قلمرو خود مىدادند .\r\nدر غرب ، گاه فئودالهاى بزرگ قسمتى از حقوق و امتيازات طبقاتى خود را به « واسال » ها مىدادند ، و آنها در مقابل زمين و حقوقى كه به يارى سنيورها و فئودالهاى بزرگ به‌كف آورده بودند ، موظف به انجام وظايف و تعهداتى بودند . كشاورزان غرب وابسته به زمين بودند و كشاورزان شرق نيز ، چنان كه در صفحات قبل ديديم ، در بعضى نقاط حق تغيير مكان نداشتند و با زمين به اين‌وآن منتقل مىشدند . ظاهرا منظور ابو الفضل بيهقى از « مال ناطق » ، ملك و كليهء رعاياى آن بود كه به تبع ملك ، در اختيار مالك جديد قرار مىگرفتند .\r\nسلاطين و شهرياران شرق به اقتضاى زمان ، گاه با فئودالها و اشراف دست دوستى مىدادند و در جلب حمايت آنان مىكوشيدند ، و گاه براى حفظ موقعيت خود ، بين آنان تخم اختلاف و نفاق مىكاشتند . يكى از صاحبنظران در پيرامون اختلاف فئوداليسم در شرق و غرب چنين مىنويسد : مختصات فئوداليسم در شرق و غرب يكسان نيست . فئوداليسم در ايران « با فئوداليسم غربى ، نه از جهت سرشت اقتصادى ، بلكه از جهت شكل بروز ، مؤسسات ، مقررات ، درجهء رخنهء عناصر فراماسيونهاى اجتماعى قبلى ( پاتريار كاليسم و برده‌دارى ) و بعدى ( سرمايه‌دارى ) در برخى موارد ، تفاوتهاى مهم و شايان توجهى دارد . ما مىكوشيم با تلخيص مقدارى واقعيات كه در اسناد مختلف تحقيقى و تاريخى آمده است ، منظره‌اى از اين فئوداليسم به دست دهيم .\r\nدر دوران خلفاى بنى اميه و بنى عباس ، يعنى پس از فتح مسلمانان و پيش از تشكيل دولتهاى مستقل يا نسبتا مستقل ايرانى و ترك در سرزمين ما ، منظرهء مالكيت ارضى به قرار زيرين بود :\r\nبطور عمده مىتوان اراضى را به دو نوع تقسيم كرد :\r\n1 - اراضى مفتوح العنوه ( اعم از كشتزار و چراگاه ) يعنى آن نوع اراضى كه دارندگان ايرانى آنها ، آن را ترك گفته يا خود نابود شده بودند ، و فاتحان عرب ، گاه آنها را به نام « قطعه » يا « قطعيه » ( در ترجمه پارسى « نان‌پاره » ) به شكل موروثى در اختيار فاتحان عرب و سرداران و سربازان خود مىگذاشتند و يا به نام طعمه . به شكل غير موروثى ، به آنها وامىگذاشتند .\r\n2 - اراضى خراجگزار ، مانند عقار ، كه از پرداخت ماليات ( خراج ) به شكل عادى آن معاف بود ، و تنها ميزان ثابتى به خزانه مىپرداخت ، يا « تسويج » كه در لغت عرب به معناى كشتزارها و بويژه موستانهاى محاط و مفروز است . اين نوع اراضى در اختيار سردودمانهاى قبايل و دهگانان ( مالكين ) ايرانى بود كه به فاتحان عرب سر تسليم فرود آورده بودند .\r\n« ديوان الديه » عمال خود را تحت نظر اميران و سپهسالاران عرب براى جمع‌آورى ماليات از اين اراضى اعزام مىداشتند ، و چون هم دربار پرجلال خليفه و هم دستگاه پرخرج ولات او مىبايست با اين خراج بگردد ، لذا به صاحبان ضياع و عقار و تسويج ، جور فراوان مىرفت ، و آنها نيز با غارت بيدريغ روستاييان ، اين غارت را جبران مىكردند .\r\n\r\n","description":"","footnote":"","page_name":" 294 ","page_number":302},
  {"content":"\r\n\r\nروشن است كه در اين دوران خرده دهقانان آزاد خراجگزار نيز ، مانند دوران ساسانى ، فراوان بودند . بهرهء مالكانه بطور عمده ، يا به خود دارندهء زمين يا به « عامل » او يا « عامل امير » و خليفه ، به شكل نقدى و جنسى ، پرداخت مىشد . بهره نقدى در دوران ساسانى ، بيشتر به درهم سيم بود ، ولى در دوران خلفا ، بويژه عباسيان ، دينار زر نيز رايج گرديد .\r\n« ديوان الجهبذ » كه در آن جهابذه ( از جهبذ : گاهبد ، كه در دوران ساسانى به معناى خزانه‌دار و صراف دولتى بود ) كار مىكردند ؛ جنسى را به نقدى مبدل مىكردند . همين ديوان مأموريت داشت ، حقوق و مستمرى و وظيفهء عمال و ديگر كاركنان دولتى را بپردازد ، و خزانهء كشور تحت نظر او بود .\r\nگاه ، براى تسهيل كار ، اصولا جمع‌آورى خراج را به عنوان « ضمان » ، به اميرى از امرا مى - سپردند و او سالانه پرداخت مبلغ معينى را به خليفه تضمين مىكرد ، و باقى بسته به ترحمش بود كه تا چه اندازه از خراجگزاران بستاند .\r\nبارى ، به حساب مشتى كشاورز و دشتبان زحمتكش ، دستگاه عظيم خلافت و روحانيت و ملكداران و انواع انگلها به دوران مىافتاد .\r\nهنگامى كه سلسله‌هاى ايرانى و ترك در ايران بساط قدرت خود را گستردند ، در كنار املاك ديوانى ( دولتى و سلطنتى ) ، و موقوفه و ضياع و عقار متعلق به ملاكان و خرده‌مالكان ( دهگانان ) بتدريج ، رسم واگذارى قطعه و طعمه ، كه از آن سخن گفتيم ، به رسم اقطاع بدل گرديد .\r\nو اين واژهء « اقطاع » بدين شكل يا به شكل « سيورغال » در دورهء ايلخانان و « تيول » در دوران تيمورى و صفوى تا پايان قاجاريه ، در ايران بود و آن را مىتوان تا حدى به  Feodum , Fief  كه در فئوداليسم غربى ديده مىشود ، همانند دانست . ولى مقررات قضايى و عرفى در اين دو مورد ، تفاوتهايى دارد . اين همان واژه‌اى است كه در اين شعر سعدى آمده است :\r\n گرفتم كه خود خدمتى كرده‌اى * نه پيوسته اقطاع او خورده‌اى \r\nاقطاع به دستور سلطان ، از طرف « ديوان الجيش » ، كه عمل « ابرا » ( كه به معنى تقويم بهاى زمين و حفظ تناسب آن با وظيفه و مستمرى است ) انجام مىداد ، به اميران ترك ، كه در دوران سلسله‌هاى ترك بويژه ، قدرتى عظيم كسب كرده بودند ، داده مىشد . سلطان كه در اين مورد ، مقطع يا اقطاع گذار بود نه‌فقط به سپهسالاران خود بلكه به اعضاى خاندان ، رجال ، وزرا ، روحانيان بزرگ ، عناصر جداگانهء اقطاع را واگذار مىكرد . اقطاع در تمام اين موارد ، به دو صورت واگذار مىشد ؛ يا به صورت استغلال و براى بهره‌بردارى مادام العمر ؛ يا موقت و بعنوان وظيفه و مستمرى ؛ و يا به صورت تمليك و به شكل موروثى .\r\nاقطاعدار ، عشرى از عوايد خود را به خزانهء دولت مىپرداخت ، و عمالش باقى را از نقدى و جنسى براى صاحب اقطاع مىگرفتند .\r\nسيستم اقطاع ، در دوران سيطرهء سلجوقيان به اوج خود رسيد . در عصر ايلخانان مغول ، اقطاع شكل « سيورغال » به خود گرفت و آن واگذارى زمين براى تمام مدت عمر بود .\r\nدر عصر تيمورى و بويژه صفوى ، واژهء « تيول » به جاى اقطاع و سيورغال به ميان آمد ، و تداول يافت و اين شيوهء تيول تا دوران قاجارى باقى ماند .\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nبين اقطاع و سيورغال و تيول ، از جهت مقررات واگذارى ، نوع ماليات‌گيرى ، نوع انتقال به وراث و غيره تفاوتهايى است ، ولى وجه مشترك آنها ، اين است كه تيولداران در محيط تيول ، قدرت فراوان داشتند .\r\nرسم تيولدارى را در ايران ، تنها مجلس اول پس از انقلاب مشروطيت ، رسما الغا كرد .\r\nزميندارى بزرگ فئودالى ، مقدار زيادى ، به تيولدارى مبتنى است ؛ و در دوران نادر شاه و ناصر الدين شاه ، دوبار كوشيدند تا اين مالكيت را ، كه برحسب احكام واگذارى تيول و قباله‌ها مورد اختلافات و مشاجرات شديد بود ، منظم كنند و احكامى صادر نمودند كه به « رقبات - نادرى » و « رقبات ناصرى » موسوم است .\r\nعلاوه برآنچه گفتيم ، فئوداليسم ايران و اروپا در نكات زيرين با يكديگر تفاوت داشتند :\r\n1 . بهرهء مالكانه و خراج غالبا نقدى و جنسى و ندرتا به صورت بيگارى است ، كه در دوران معينى از فئوداليسم غربى شكل عمدهء بهرهء مالكانه است  ( Corvee )  . فقط در دوران اخير تكامل فئوداليسم غربى است كه بهره‌هاى جنسى و سپس نقدى مرسوم مىگردد .\r\n2 . وابستگى دهقانان به زمين ، قانونا وجود ندارد و عملا ضعيف است ، و حال آنكه در سرواژ اروپاى غربى . . . دهقانان وابسته به زمين بودند و با زمين خريد و فروش مىشدند .\r\n3 . مالكان و اقطاعداران و تيولداران غالبا در شهر منزل دارند ، و عامل خود را براى وصول ماليات و سيورسات به ده مىفرستند ؛ بر خلاف فئوداليسم غربى كه فئودال مستقيما در « شاتوفور » هاى خود در ده منزل دارد و شهر تنها مركز تسلط بازرگانان و اصناف است ، و لذا در آن ، محيطى نسبتا آزاد حكمرواست . و حتى شهرهايى داراى رژيم جمهورى ديده مىشود و به اين جهت مىگفتند : « هواى شهر آزاد مىكند . »\r\n. . . شهر در ايران چنين نيست . شهرهاى ايران تحت سيطرهء ولات و عمال سلطان يا خليفه ، داراى محيط مختنقى است . اصناف و بازرگانان در شهرهاى ايران ، قشرهاى زيردست هستند . اين امر بويژه تكامل بازرگانى و پيشه‌ورى را ، كه در اروپا رخ داده ، كند مىكرده است .\r\nجور و ستم غارتگرانه ، بويژه پس از آمدن تركمانان سلجوقى ، در قياس با دوران سلسله‌هاى ايرانى ، از حد تحمل‌پذير ، خارج شد .\r\n. . . فقدان امنيت انسانى ، هم در محيط كشاورزى و هم در جوامع صنفى ، موجب اصلى بحران و يكى از علل عدم پيشرفت اين دو رشته و بدل نشدن آنها ، به سرمايه‌دارى مولد صنعتى است .\r\n4 . روابط پولى و بازرگانى ، بويژه در مقايسه با دورانهاى نخستين فئوداليسم غربى ، در كشور ، بسطى فراوان دارد ؛ كارگاههاى بزرگ مانوفاكتور در ايران سابقه دارد ؛ حتى از دوران ساسانيان ، كارگاههايى كه گاه تا هزار كارگر داشته‌اند ، مشاهده مىشود .\r\nشهرهاى بزرگ و آباد ، با بازارهاى پررنگ‌وزيب ، مساجد ، مدارس ، كاروانسراها ، كتابخانه‌ها ، حمامهاى عمومى ، كاخها و باغهاى فراوان ، بسيار بود ؛ و در آستانهء حملهء مغول ، مورخان از وجود شهرهاى بسيار پرنفوس خبر مىدهند .\r\nدر فئوداليسم غربى ، بويژه در دورانهاى نخستين و ميانگين ، شهرها كوچك ، و روابط پولى و بازرگانى محدود است . در عين‌حال روابط بازرگانى خارجى نيز به اين وسعت نيست .\r\n\r\n","description":"","footnote":"","page_name":" 296 ","page_number":304},
  {"content":"\r\n\r\n5 . نظامات درونى پيشه‌وران و تقسيم كار داخلى آن به نظر مىرسد كه با اصناف « گيلد » - هاى اروپايى تفاوت بيّن دارد .\r\nاصناف و پيشه‌وران داراى سازمانهاى متحجّر اروپايى نيستند ، و تنوع توليد پيشه‌ورى ، لااقل در برخى رشته‌ها بيشتر است .\r\n6 . تعداد دهقانان و شبانان فئوداليزه نشده و طوايف و قبايل بيابانگرد ، فراوان ، و تصادم چادرنشينان گله‌دار و كلبه‌نشينان زمينكار ، امرى است عادى . اقتصاد طبيعى ، روابط پدر - سالارى ، در روستا و در ميان طوايف چادرنشين كاملا مسلط است . با آنكه در فئوداليسم غربى نيز ، بويژه در دورانهاى اوليهء آن ، اقتصاد طبيعى تسلط داشته است ، ولى آن ديرپايى و سخت - جانى را كه در ايران نشان داده ، نشان نمىدهد ؛ زيرا در آنجا رشد قواى مولده و سير به سوى سرمايه‌دارى ، اقتصاد كالايى را به اقتصاد مسلط بدل مىسازد .\r\n7 . برده‌دارى ، در دوران پيش از مغول ، رونق مىيابد ، ولى دليلى در دست نيست كه بردگى از حدود « غلامان وثاقى » ، « غلامان سرايى » ، و غلامانى كه به كار جنگ مىپرداختند ، فراتر برود . . . » « 1 »\r\nدر دوران بعد از اسلام ، در ايران ، قواى مولده در سطح كافى رشد نبود « آن تحولاتى كه در اروپا ، قبل و پس از رنسانس روى داد و منجر به بسط مانوفاكتور شد در ايران رخ نداد .\r\nبا آنكه كارخانه‌هاى دوران صفويه را مىتوان مانوفاكتور ناميد ولى در سطح نازل فنى است .\r\nاستبداد خشن شاهان ، خانها ، بيگلربيگيها ، و ملّاباشيها مصونيت فردى را از بازرگانان سلب مىكرد . حداقل ، مصونيت فردى براى تراكم سرمايه ، حركت آزاد كالا و بازرگانان ضرورى بود .\r\nجامعه در زير فشار دوگانهء هجومهاى بزرگ و كوچك و استبداد مطلق سلاطين ، كمتر روى آرامش به خود مىديد . در حالىكه در باختر چنين نبود ؛ در آنجا حداقلى از چنين مصونيت وجود داشت . فئودال به عكس ايران ، در شهرها با نفوذ نبود و شهرها مركز خوبى براى رشد تدريجى قواى مولده ، علم و فن ، بازرگانى و پيشه‌ورى ، تراكم سرمايه ، تبديل سرمايهء تجارى و پيشه‌ورى به سرمايهء صنعتى ، بسط مانوفاكتورها و بسط بازرگانى بين شهرها و بين كشورها بودند . » « 2 »\r\n\r\nفئوداليسم پيش از اسلام\r\n« در دورهء ساسانى ، كشور ايران ، در حقيقت مجموعه‌اى از دولتهاى نامتجانس يا حكومتهاى مستقل بود ، كه اغلب آنها پيشوايانى داشتند كه آنها را گاهى « شاه » و گاهى « خداه » و گاهى به القاب ديگر مىخواندند ، و همهء آنها اطاعت از رئيس و فرمانده واحدى مىكردند كه به نام « شاهنشاه » ، مسؤل سرنوشت همهء اين ولايات و گاهى كشورهاى مختلف بود . اعلان جنگ و صلح و فرما - ندهى سپاهيان متحد ايران در ميدان جنگ با او بودند .\r\nكشورهايى را كه از قديم ، قلمرو نژاد ايرانى آريايى بوده ، ايران مىگفتند ، و نواحى\r\n\r\n\r\n","description":"","footnote":"\r\n( 1 ) . ويژگيها و دگرگونيهاى جامعهء ايرانى در پويهء تاريخ ، ص 30 به بعد ( به اختصار ) .\r\n( 2 ) . همان ، ص 36 .\r\n","page_name":" 297 ","page_number":305},
  {"content":"\r\n\r\nرا كه شاهنشاهان ساسانى مىگرفتند و به خاك خود مىافزودند ، انيران يعنى بيرون از ايران مىگفتند ؛ و عنوان رسمى شاهنشاهان ساسانى ، شاهنشاه ايران و انيران بود كه در روى سكه - هاى خود به زبان آرامى « ملكان ملكا اران و انران » مىنوشتند . . . هر ناحيه‌اى بسته به وضع جغرافيايى يا مصالح نژادى و اختلاف دين و زبان و غيره ، مستقل و مسؤل ادارهء خود بود . . . اين نواحى مختلف ، هركدام استقلال نظامى و مالى هم داشتند ، و تنها مىبايست در مواقع معين مبلغ معينى به پايتخت ، براى مخارج عمومى كشور بفرستند ، كه آن را « خراج » مىگفتند ، و در جنگها عدهء معينى سوار و پياده كه همه وسايل جنگى را در محل تهيه مىكردند ، به ميدانهاى جنگ مىفرستادند . . . گروهى از ايشان عنوان شاه داشتند ، و اين كلمه را بر نام سر - زمينى كه در آن حكمرانى داشتند مىافزودند : كابلشاه ( حكمران كابل ) ، زابلشاه ( حكمران زابلستان : در جنوب سيستان ) ، ترمذ شاه ( حكمران ناحيه ترمذ ) ، خوارزمشاه يا خسرو خوارزم ( حكمران خوارزم ) ، ختلانشاه ( حكمران سرزمين ختلان ) ، كوشانشاه ( پادشاه كوشانيان واقع در جنوب افغانستان كنونى ) و گيلانشاه . . . كرمانشاه . . . و عنوان ديگر حكمرانان ايران به كلمهء خداه يا خدا منتهى مىشد . . . گوزگانان خداه ( حكمران ناحيه گوزگانان ) . . . چغان خداه ( حكمران چغانيان ) بخارا خداه ( حكمران بخارا ) . . . هنگامى كه تازيان به نواحى جنوب و مشرق و مغرب و مركز ايران استيلا يافتند و به ايالات شمال شرقى و شمال غربى ايران نزديك شدند به مقاومت سختى از طرف اين حكمرانان مستقل برخوردند . » « 1 »\r\nبراى آنكه خوانندگان بهتر با رژيم خان‌خانى آن ايام آشنا شوند ، فهرست‌وار ، سلسله‌هايى را كه در ايران بعد از اسلام ظهور كرده و كمابيش به جهاتى نام و نشانى كسب كرده‌اند ، ذيلا ذكر مىكنيم :\r\nسالاريان / در قسمتى از آذربايجان / از 330 تا 420\r\nشروانشاهان ( سلسلهء اول ) / در شروان / 183 تا 381\r\nشداديان / گنجه و قراباغ / 340 تا 595\r\nبنو هاشم / در ناحيهء دربند / 225 تا 457\r\nرواديان / در قسمت ديگر از آذربايجان / 198 تا 450\r\nشيبانيان / جنوب آذربايجان / 373 تا 458\r\nكنگريان / در طارم و زنجان / 307 تا 454\r\nجستانيان / در ديلم / 189 تا 438\r\nعلويان / در طبرستان / 250 تا 424\r\nصفاريان / در سيستان / 254 تا 290\r\nسامانيان / در خراسان وماوراء النهر / 261 تا 389\r\nفريغونيان / در گوزگانان و بلخ / 279 تا 401\r\nآل افراسياب / در ماوارء النهر / 315 تا 607\r\n\r\n\r\n","description":"","footnote":"\r\n( 1 ) . سعيد نفيسى ، تاريخ اجتماعى ايران ، ج 2 .\r\n","page_name":" 298 ","page_number":306},
  {"content":"\r\n\r\nخوارزمشاهيان / در خوارزم / 521 تا 628\r\nآل زيار / در گرگان / 316 تا 435\r\nآل بويه / در مركز و جنوب غربى ايران / 320 تا 448\r\nسلسلهء كاكويه / در اصفهان و همدان / 398 تا 443\r\nغزنويان / قسمتى از آسياى مركزى / 367 تا 582\r\nدر مناطق فئودال‌نشين ، اشخاص آزادى كه عبارت از نزديكان و بستگان فئودالها و خرده‌مالكين بودند نيز زندگى مىكردند . اين جماعت براى حفظ موقعيت خود ، ناچار طرفدار فئودالهاى بزرگ بودند . در زمينهاى فئودالها ، دهقانان آزاد و دهقانان برده نيز كار مىكردند ، ولى اغلب ، بردگان در داخل منازل مشغول خدمت بودند .\r\nپس از آنكه مدائن در سال 16 هجرى به دست اعراب افتاد ، تازيان مىخواستند اراضى مفتوحه را به تصرف و تصاحب خود درآورند ، ولى عمر با اين روش مخالفت كرد ، و معتقد بود كه بايد زمينهاى مزروعى را در اختيار كشاورزان محلى قرار داد ، و از آنان ماليات گرفت . بو يوسف مىنويسد : « چون ارض سواد فتح گرديد ، عمر دربارهء آن با مردم مشورت نمود .\r\nرأى عامه در اين بود كه سواد تقسيم گردد ، و در اين‌باره ، بلال بن رياح بيش از همه جديت و پافشارى داشت . همچنان عبد الرحمن عوف هم به همين رأى بود مگر عثمان ، على و طلحه رأى عمر را اختيار كردند ، و رأى خليفه آن بود كه اراضى سواد را ترك گفته تقسيم نكنند ، و چون الحاح و اصرار آنها را ملاحظه نمود ، ايشان را دعا كرد . » و پس از چند روز گفت : « اينك حجتى از قول خداوند يافتم و اين آيه را تلاوت فرمود :  « وَ الَّذِينَ جاؤُ مِنْ بَعْدِهِمْ . . . »  آنگاه فرمود چگونه آن را براى شما تقسيم كنم و براى كسانى كه بعدا مىآيند چيزى نگذارم ؟ پس ، همه . . .\r\nاراضى را به اهلش گذاشتند و به وضع خراج به اراضى و جزيه بر سرهاى ايشان اكتفا ورزيدند . » « 1 » ابو يوسف توفيق عمر را به فال نيك مىگيرد .\r\nپس از حملهء اعراب ، اشراف زميندار ايرانى ، براى اين كه كمتر مورد تعدى و تجاوز قرار گيرند ، زمينهاى زراعى خود را به يك مسلمان ذينفوذ واگذار مىكردند تا در پناه حمايت او بتوانند املاك خود را حفظ كنند . در فتوح البلدان بلاذرى به اين معنى اشاره شده است :\r\n« چون تازيان در آذربايجان فرود آمدند ، پارسيان ديه‌هاى خويش را بهر محافظت به پناه ايشان سپردند ، و خود كشاورزان ايشان گرديدند . » « 2 » و نيز مىنويسد : « اهل مراغه زمينهاى خود را به پناه مروان سپردند . » « 3 » حتى در دوره‌هاى بعد نيز به پناه درآمدن ( التجاء ) در ايران ديده مىشود . استخرى مىنويسد : « در پارس ضياعى هست كه ارباب آن در روزگار به حواشى سلطان تلجيه كردند و ربعى از خراج بينداختند . » « 4 » و امرا از قدرت خود سوء استفاده كردند ، و\r\n\r\n\r\n","description":"","footnote":"\r\n( 1 ) . ابو يوسف خراج ، ص 52 ( به نقل از : خسرو خسروى ، نظامهاى بهره‌بردارى از زمين در ايران ، ص 78 - 77 ) .\r\n( 2 و 3 ) . بلاذرى ، فتوح البلدان ، ص 168 ( به نقل از : مأخذ فوق ، ص 81 ) .\r\n( 4 ) . مسالك و الممالك ، تصحيح ايرج افشار ، ص 138 ( از همان مأخذ ، همان صفحه ) .\r\n","page_name":" 299 ","page_number":307},
  {"content":"\r\n\r\nاراضى خالصه و اراضى ديگران را به مالكيت خود درآوردند ، و از اين راه به ديگران ستمها كردند . مقدسى به مظالمى كه از اين رهگذر به كشاورزان و مالكين جزء وارد مىشده ، اشاره مىكند : « در مرو كمى آب وجود داشت و علت آن وجود املاك سلطانى بود كه در سر آب قرار داشت ، و بقيهء اراضى از لحاظ آب در مضيقه قرار مىگرفتند و بدين طريق ، به سهولت جزو املاك سلطانى در مىآمدند . » « 1 » طبرى نيز به تمركز اراضى در دست متنفذين بزرگ اشاره مىكند و مىنويسد : كه در دورهء ابو مسلم « روستاهاى تمام ناحيهء مرو ملك يك يا دو تن بوده است . » « 2 »\r\nكسروى در مقدمهء شهرياران گمنام ، در پيرامون فئوداليسم و عدم تمركز در دوران بعد از اسلام ، چنين مىنويسد :\r\nشايد بسيارى باور ننمايند كه از سال سىام هجرى ، كه سال مرگ يزدگرد آخرين پادشاه ساسانى است ، تا سال 1344 ، كه تاريخ برافتادن قاجاريان مىباشد ، در درون حدود طبيعى ايران ، بيش از يكصد و پنجاه خاندان به استقلال يا نيمه استقلال پادشاهى كرده‌اند ، و از ميان ايشان ، تنها چهار خاندان سلجوقيان ، مغولان ، صفويان ، و نادر - شاه را مىتوان گفت كه بر سراسر ايران حكمروا بودند . از ديگران طاهريان ، سامانيان ، صفاريان ، غزنويان ، بويهيان ، خوارزمشاهيان ، قره قويونلويان ، آق قويونلويان ، زنديان ، و قاجاريان ، اگرچه پادشاهان بزرگ و بنام بودند ، هيچكدام سراسر ايران را زير فرمان نداشتند . آن ديگران هم جز خاندانهاى كوچكى نبودند كه هركدام بر يك يا دو ولايت فرمانروا بودند .\r\nچه‌بسا بوده كه در يك زمان ، بيش از ده پادشاه مستقل در ايران حكمروا بوده‌اند . براى گواه ، پادشاهان سال 420 هجرى را در اينجا نام مىبريم : در آغاز اين سال ، سلطان محمود غزنوى در غزنه ، قدر خان در بخارا ، منوچهر پسر قابوس در گرگان ، با حرب زرين كمر ، در رستمدار ، مجد الدولهء ديلمى در رى ، علاء الدولهء كاكويه در سپاهان ، ابراهيم پسر مرزبان كنكرى در تارم ، و هسودان روادى در تبريز ، فضلون شدادى در گنجه ، شروانشاه در شروان ، ابو كاليجار ديلمى در شيراز ، ابو الفوارس ديلمى در كرمان ، جلال الدولهء ديلمى در بغداد تا نواحى كرمانشاهان پادشاه رسمى و مستقل بودند . « 3 » « اين پادشاهان باهم نساخته پيوسته به زدوخورد و كشاكش برمىخاستند ، و سراسر كشور پيوسته گرفتار فتنه و غوغا بود . » « 4 »\r\nدر دورهء غزنويان و آل بويه و سلجوقيان ، مكرر از طرف متنفذين و زورمندان به خرده - مالكان و كشاورزان تعدى و تجاوز مىشده است . راوندى در راحة الصدور به مظالم يكى از مأمورين ديوانى در عهد سلاجقه اشاره مىكند و مىنويسد : « مرگ وى راحت و آسايش مسلمانان بود كه اهل عراق از قوانين ظلم كه در خوزستان منتشر كرده بود ، مىانديشيدند و\r\n\r\n\r\n","description":"","footnote":"\r\n( 1 ) . احسن التقاسيم ، چاپ دوم ، ليدن 1906 ، ص 299 ( به نقل از همان مأخذ ، ص 88 ) .\r\n( 2 ) . تاريخ طبرى ، چاپ بيروت ، ص 1952 به بعد ( از همان مأخذ ، همان صفحه ) .\r\n( 3 ) . شهريار گمنام ص 10 - 9 .\r\n( 4 ) . همان ، ص 10 .\r\n","page_name":" 300 ","page_number":308},
  {"content":"\r\n\r\nدهقانان بر املاك ايمن نبودند كه قباله‌ها همىخواست . وى گفت : زمين از آن امير المؤمنين است ، چه‌كس باشد كه ملك دارد . » « 1 »\r\nگردلفسكى ، مستشرق شوروى ، در مقدمهء تاريخ سلاجقهء آسياى صغير مىنويسد :\r\n« فئوداليسم در شرق تا قرن 19 ، در برخى نقاط تا قرن بيستم ، دوام يافت ؛ بطورى كه در حال حاضر مىتوانيم در بعضى مناطق شرق آثار زندگى قرون گذشته را مشاهده كنيم . »\r\nدر ايران ، آثار فئوداليسم از دوران باستان تا قرن بيستم به چشم مىخورد ؛ منتها كيفيت و خصوصيات آن همواره يكسان نبوده است . بطور كلى ، هروقت در ايران سلسلهء مقتدر يا سلطان توانايى زمام امور را در دست داشته ، فعاليت تخريبى فئودالها كمتر بوده است ، و در هر دوره‌اى كه قدرت حكومت مركزى متزلزل مىشده ، تركتازى و تجاوزات فئودالها فزونى مىگرفته است .\r\nدر ايران و ساير ممالك شرق نزديك ، از نيم قرن پيش به اين طرف ، در اثر نفوذ تمدن و سياست اقتصادى غرب و رشد روزافزون جنبش بورژوازى ، لازم بود كه هرچه زودتر به اغتشاشات و آشفتگيهايى كه زاييدهء سازمان منحط فئودالى است ، پايان داده شود تا در سايهء تمركز و امنيت ، فعاليتهاى اقتصادى و تجارى در سراسر اين منطقه ، بدون بيم و هراس ، امكان‌پذير گردد .\r\nدر ايران ، اعليحضرت فقيد و در تركيه كمال آتاترك ، به نيروى تخريبى و مزاحم فئودالها و اشرار و ياغيان محلى براى هميشه پايان بخشيدند . با وجود شكست قطعى قدرت سياسى و نظامى فئودالهاى بزرگ ، نفوذ اقتصادى و تجاوزات آنان به طبقهء وسيع كشاورزان تا 6 بهمن ماه 41 همچنان پايدار بود . اين قدم ، يعنى مبارزه با قدرت اقتصادى فئودالها نيز در پناه حمايت شاهنشاه ، از سال 1341 آغاز گرديد و با تقسيم اراضى بين كشاورزان به تسلط اقتصادى فئودالها نيز پايان داده شد . ولى افزايش توليد و بهبود وضع كشاورزان مستلزم اجراى نقشه‌هايى است كه ضمن بحث در احوال كشاورزان اجمالا از آنها سخن گفتيم .\r\n\r\nمالكيت بزرگ\r\nابن خلدون در مقدمهء خود ، مالكيت بزرگ را از دو راه امكان‌پذير مىداند : يكى از راه ارث ، دوم از راه تجاوز . وى در صفحهء 744 از كتاب خود ، مىنويسد كه ثروتمندان و توانگرانى كه داراى ضياع و عقار فراوانند ، ممكن است مورد تعدى و تجاوز امرا و پادشاهان قرار گيرند ، و از راه كشمكش ، پاپوش‌دوزى و نيرنگ ، ثروت و املاك آنها را از كفشان بربايند . سپس مىنويسد : « بيشتر احكام سلطانى ، غالب اوقات ، متكى بر جور و ستم است ؛ زيرا عدل محض تنها در دوران خلافت شرعى است و آن هم كم‌دوام بود ، چنان كه پيامبر ( ص ) فرمايد : « خلافت پس از من سه سال خواهد بود ، آنگاه خلافت به - پادشاهى ستمگرانه‌اى باز خواهد گشت . »\r\nسپس مىنويسد : « در چنين جامعه‌اى ، مالكين براى حفظ مقام و موقعيت خود ، ناچارند به صاحب‌جاهى از خويشاوندان خويش متكى باشند كه در دستگاه سلطنت نفوذ داشته باشد ؛ يا خود آنان در آن بارگاه پايگاهى به دست آورند تا در سايهء آن ، خود را از تجاوزات\r\n\r\n\r\n","description":"","footnote":"\r\n( 1 ) . راحته الصدور ص 82 - 381 .\r\n","page_name":" 301 ","page_number":309},
  {"content":"\r\n\r\nستمكاران برهانند . و در صورتى كه به چنين وسايلى متكى نباشند ، به انواع حيله‌ها و دست‌آويزها ، مورد تاراج زورمندان قرار خواهند گرفت . » « 1 »\r\nاين قبيل توانگران كه ابن خلدون از آنها نام برده و نوشته است كه ادامهء زندگى آنان بدون نگهبانى و حمايت اشخاص صاحب جاه امكان‌پذير نيست ، وضعى شبيه به واسال‌هاى اروپا داشتند ، و ناچار بودند براى حفظ موقعيت اقتصادى و اجتماعى ، خود را در پناه شاه يا سنيور زورمندى قرار دهند .\r\nهرقدر نفوذ دولتها كم مىشد ، قدرت فئودالها افزايش مىيافت و فكر خودمختارى و توسعه‌طلبى در آنان قوت مىگرفت ؛ چنان كه در اواخر حكومت سامانيان ، خوارزم ، چغانيان و بسيارى مناطق ديگر ظاهرا تابع حكومت مركزى بودند ولى در عمل ، از اجراى دستورهاى حكومت سامانيان سرباز مىزدند ؛ چنان كه يكى از عوامل مهم شكست حكومت سامانيان ، غزنويان ، سلاجقه ، و خوارزمشاهيان را ، غير از تضاد شديد طبقاتى و مبارزهء طبقات محروم ، بايد در اختلاف و مبارزه بين فئودالها با حكومت مركزى جستجو كرد .\r\nبيشتر فجايعى كه در دربار و شهرها و مراكز حكومتى رخ مىداد ، ناشى از اختلاف فئودالها و اشراف با يكديگر ، براى به‌دست آوردن مشاغل مهم بود . امرا و سلاطين گاه ، براى حفظ موقعيت خود ، با فئودالها و اشراف محلى از در دوستى درمىآمدند و به حكمرانان و نمايندگان خود دستور مىدادند كه از منافع خصوصى آنها حمايت كنند . بيهقى در تاريخ خود مىنويسد : سلطان مسعود « . . . حسن سليمان را گفت ما فردا بخواهيم رفت ، و اين ولايت شحنگى به تو سپرديم ؛ و سخن اعيان را بشنوى و هشيار و بيدار باشى تا خللى نيفتد به غيبت ما . » در هرحال سلاطين چون غالبا به مردم ستم مىكردند ، نمىتوانستند به تودهء مردم يعنى به - اكثريت خلق متكى باشند . پس ناچار بودند با فئودالها و زورمندان از در دوستى درآيند .\r\nمطالب زير مؤيد اين معنى است :\r\n\r\nگفتگوى سلطان محمود با اركان دولت\r\nبه حكايت مجمع الانساب پس از آنكه سلطان محمود برادر خود اسماعيل را گوشمالى داد ، به غزنين آمد . « پس روى به اركان و اعيان آورد و گفت :\r\nغم مداريد كه امروز شما را همچون منى هست و خاطر ما همه در عدل و رفاهيت شماست ؛ و من نيز يكى از شماهاام و مرا نصيحت كنيد و اگر بر من چيزى رود كه باعث خطا و صواب باشد مرا راه نماييد و بيدار كنيد ، و ما را از شما هيچ‌چيز دريغ نيست ، و اين مملكت پدر من گرفته است و ملك كوچك نيست . همگنان ، مدد باشيد تا دشمن قصد نكند و شما همه برادران منيد . تمامت اركان و اعيان سر بر زمين نهادند و دعا و ثنا گفتند ، و پس بفرمود تا خلعتها راست كردند و هر كسى را در خور او خلعت و تشريف دادند ، تا ستوران و مسخره و سگبان و ايشان را بنواخت ، و وزارت بر ابو العباس اسفراينى داد . » « 2 » قبل از غزنويان در عهد سامانيان\r\n\r\n\r\n","description":"","footnote":"\r\n( 1 ) . مقدمه ابن خلدون ج 1 ، ص 742 به بعد .\r\n( 2 ) . سعيد نفيسى ، در پيرامون تاريخ بيهقى ، ج 1 ، ص 38 .\r\n","page_name":" 302 ","page_number":310},
  {"content":"\r\n\r\nنيز همواره اتكاء سلطنت به طبقهء فئودالها و اشراف بود يعنى در حقيقت در ايران بعد از اسلام تقريبا هميشه نوعى اليگارشى يا حكومت اعيان و اشراف برقرار بود ، كه شاه در رأس آنها قرار داشت و از منافع آنان دفاع مىكرد .\r\nچنان كه در دورهء سامانيان پس از آنكه اسماعيل به امارت بخارا برگزيده شد بدون استمداد از لشكريان وارد بخارا شد . فراى در كتاب بخارا مىنويسد : « وى ( اسمعيل ) وقتى به بخارا آمد ، لشكرى همراه نداشت و قبل از آنكه بزرگان شهر اطمينان كافى در مورد حمايت و پشتيبانى از وى بدهند حاضر نبود وارد شهر شود .\r\nهمين كه چنين اطمينانى داده شد وى در ميان غريو شادى مردم بخارا وارد شهر شد و قدرت را در دست گرفت . اين امر در اواخر سال 874 ( 259 ه ) اتفاق افتاد . . .\r\nاسماعيل در ميان جمعى كه سكه‌هاى پول بر سر او نثار مىكردند وارد شهر شد ، نثار سكه از رسوم كهنى است كه در ادوار متأخر حتى در ميان تزارهاى روسيه نيز شيوع يافت » « 1 » .\r\n\r\nثروت فئودالها\r\nدر حالىكه طبقات زحمتكش ، يعنى كشاورزان و پيشه‌وران ، در نتيجهء پرداخت مالياتها و عوارض گوناگون و تحمل بيگارى و ديگر مظالم در كمال عسرت به‌سر مىبردند ، طبقهء اشراف و فئودالها در نهايت تنعم زندگى مىكردند .\r\nدارايى اشراف ، به حكايت منابع تاريخى ، عبارت بود از زر نقد ، جواهر ، ملك مستغل ( ضياع و عقار ) ، زرينه و سيمينه ، ملك و ده ، آسيا ، قنات ، كاروانسرا ، گرمابه ، اسب و قاطر و گله‌هاى گوسفند و گاو و شتر ، و بنده‌هاى درم خريد و كنيزكان هنرمند ، و جز اينها .\r\nفرخى سيستانى در اشعار زير ، موقعيت اجتماعى خود و ساير طبقات متنعم را مجسم مىكند :\r\n كاريست مرا نيكو و حاليست مرا خوب * بالهو و طرف جفتم و با كام و هوا يار\r\nبا ضيعت بسيارم و با خانهء آباد * با نعمت بسيارم و با آلت بسيار\r\nهم با رمهء اسبم و هم با گلهء ميش * هم با صنم چينم و هم با بُت تاتار\r\nساز سفرم هست و نواى حضرم هست * اسبان سبكبار و ستوران گرانبار\r\nاز ساز مرا خيمه چو كاشانهء مانى * ور فرش مرا خانه چو بتخانهء فرخار\r\nميران و بزرگان جهان را حسد آيد * زين نعمت و زين آلت و زين كار و از اين بار\r\nمرا شاد كردى و آباد كردى * سراى من از فرش و مال و اوانى\r\nبياراستم خانه از نعمت تو * به كاكويى و رومى و خسروانى « فرخى » \r\nفرخى سيستانى ، كه در آغاز ، زندگى محقرى داشت ، به قول نظامى عروضى ، كارش بدانجا رسيد كه « تا بيست غلام سيمين كمر از پس او برنشستندى » ، فرخى ، در توصيف استغناء خود ، چنين مىگويد :\r\n\r\n\r\n","description":"","footnote":"\r\n( 1 ) . بخارا ، دستاورد قرون وسطا از ريچارد فراى ترجمهء محمود محمودى ، ص 14 .\r\n","page_name":" 303 ","page_number":311},
  {"content":"\r\n\r\n توانگرم به غلام و توانگرم به ستور * توانگرم به نشاط و توانگرم به سرور\r\nلباس من به بهاران ز توزى و قصب است * به تيرماه خز قيمتى و قز و سمور\r\nمركبان دارم نيكو كه به را هم بكنند * دلبران دارم خوشرو كه در ايشان نگرم\r\nسيم دارم كه بدان هرچه بخواهم بدهند * زر دارم كه بدان هرچه ببينم بخرم \r\nدر تاريخ بيهقى مىخوانيم : « آن هديه‌ها را به‌ميان آوردند . . . سيصد شادروان و دويست خانه قالى و دويست خانه محفورى . » « 1 »\r\nغضائرى نيز در وصف ضياع و عقار نامحدود خود ، مىگويد :\r\n آيا ملك كه ضياع و عقار ملك مرا * نه آفتاب مساحت كند نه باد شمال \r\n\r\nدارايى البتكين :\r\n. . . « در خراسان و ماوراء النهر ، پانصد پاره ديه و ملك بود ، و هيچ شهرى نبود كه او را در آنشهر سرايى و باغى و كاروانسرايى و گرمابه‌اى نبود ؛ و مستغل بسيار داشت ، و هزارهزار گوسفند و صدهزار اسب و استر داشت . » « 2 »\r\nبه قول جرجى زيدان : « يكى از ملاكين بغداد ، موسوم به محمد بن عمر ، سالى دوميليون و نيم درهم به دولت ماليات ارضى و املاك مىپرداخته است . . . در شهر استخر ( فارس ) ، خاندان متمولى بوده كه آن را آل حنظله مىگفتند و تمول آنان به اندازه‌اى بود كه سالى 10 ميليون درهم ماليات مىدادند . يكى از افراد اين خاندان به نام عمرو بن عينيه يك‌ميليون درهم به بهاى چندين مصحف داده و آنها را در شهرهاى اسلام پخش كرد دو تن ديگر از اين خاندان ، به نام مرداس بن عمر ، و محمد بن و اصل ( دو پسر عمو ) هركدام ، سالى سه‌ميليون درهم ماليات مىدادند . » « 3 »\r\n\r\nثروت فراوان امير الجيوش\r\nپس از مرگ المستعلى باللّه ، « الآمر » به مقام خلافت رسيد و وزارت او نيز با امير الجيوش بود . اين وزير ، مانند بسيارى از شخصيتهاى آن دوران ، به زخم كارد يكى از فداييان حسن صباح ، از پا درآمد . امام يافعى دربارهء ثروت فراوان اين مرد چنين مىنويسد :\r\nاز نفايس اموال آن مقدار كه ملك افضل امير الجيوش را جمع آمده بود ، هرگز هيچيك از وزراء سلاطين را دست نداده بود ، و از جمله متروكات او ششصدهزار دينار سرخ بود و دويست و پنجاه اردب مملو از نقره ، و هفتاد و پنجهزار جامهء اطلس و دواتى از طلاى احمر كه مرصع بود به در و گوهر و مقومان ذو البصيرة ، آن را دوازده‌هزار دينار قيمت كردند و صد مسمار طلا كه هريك صد مثقال وزن داشت و پانصد صندوق كه از لباسهاى فاخر مالامال بود و اسب و اشتر و استر و عوامل آن مقدار از وى بازماند كه تعداد آن سمت تيسير نپذيرفت ، و از گاو شيردار و گاوميش و گوسفند آن مقدار جمع آمده بود كه شخصى شير آنها را هرسال به سىهزار دينار اجاره كرده بود . « 4 »\r\n\r\n\r\n","description":"","footnote":"\r\n( 1 ) . بيهقى ، فياض ص 417 .\r\n( 2 ) . در پيرامون تاريخ بيهقى ، پيشين ، ج 1 ، ص 215 .\r\n( 3 ) . تاريخ تمدن اسلام ، ج 2 ، ص 213 ( به اختصار ) .\r\n( 4 ) . حبيب السير ، ج 2 ، ص 458 .\r\n","page_name":" 304 ","page_number":312},
  {"content":"\r\n\r\nبه نظر دكتر لمتون : « يكى از خصايص بارز دورهء مغول آن است كه در اين زمان ، املاك و اموال شخصى به مقدار كثيرى افزايش يافته است . در عهد سلجوقيان ، اراضى وسيعى در اختيار مقطعان بود ، اما اين گونه اقطاعات بيشتر بمنزلهء حكومتهاى محلى بود ، نه املاك شخصى . اما در دورهء مغول ، مأموران كشورى ، خواه از زميندارى و خواه از سرمايه‌هايى كه در اين كار صرف مىكردند ، ثروتهايى سرشار به‌هم زدند . اين زمينها ، به استثناى مواردى كه حكومت آنها را مصادره ، يا رقيبان غصب مىكردند ، به حكم وراثت ، به وراث مالك مىرسيد . در وصيتنامهء وزير اعظم ، خواجه رشيد الدين فضل اللّه ، سياهه‌اى از اموال او به دست آمده است . اين سياهه اولا مشتمل است بر املاكى كه او در « ربع مسكون » تبريز خريده و آباد كرده بود . وى بعضى از آنها را بر طبق وصيتنامه بر اولاد ذكور و اناث و بقاع خيريه ، و بعضى را به ملكيت فرزندان و « علما » وقف مىكند . ثانيا سياهه ، مشتمل است بر املاكى كه واقع در املاك خالصه ( املاك خاصه ) ( يعنى جزو آنها ؟ ) و املاك غازانى ( ضياع غازانى ) بود ، و وى آنها را آبيارى و زراعت كرده بود و به او تعلق داشت . املاكى كه در نقاط مختلف امپراتورى وجود داشت ، جزو اين دسته از املاك به‌شمار مىرفت .\r\nرشيد الدين به موجب اين وصيتنامه ، بعضى از آنها را وقف ، و برخى را به اولادش منتقل مىكند . از اين نكته كه او توانسته است اين املاك را به ورثه‌اش انتقال دهد ، يا آنها را به صورت موقوفه درآورد ، چنين برمىآيد كه وى نسبت به املاك خويش ، صاحب حق مالكيت بود ، و به ظن غالب ، آنها را بعنوان اقطاع يا بخشش ، صاحب شده يا از طريق معامله به دست آورده بود . املاك واقع در توران را ، كه بعضى از آنها عطيه ( سيورغال ) سلاطين بود ، و بعضى از آنها را پيشكاران و ( وكلا ) ى او خريده بودند . . . در وصيتنامه ، وقف بر جميع اولاد ذكور و اناث مىكند . همچنين املاك خود را واقع در سوريه و يمن . . . وقف كعبه و اورشليم مىكند . در سند و هند نيز املاكى داشت كه بعضى از آنها را خريده بود ، و بعضى از آنها عطيهء ( سيورغال ) سلاطين هند بود . او اينها را وقف خانقاه شهاب الدين عمر سهروردى كرد .\r\nنخلهايى را كه خود خريده و بعضى را خود در ولايات مختلف كاشته بود ، و عدهء آنها به 000 ، 39 مىرسيد ، عده‌اى از آنها را به ملكيت فرزندان خود و ملكيت ديگران درمىآورد ، و ما بقى را وقف مىكند ؛ و باغهاى ميوه و تاكستانهايى را كه وى در ولايت داشت و در سند ديگر به خط عبد الملك حدادى ثبت كرده بود ، ظاهرا وقف خيرات و مبرات مىكند :\r\n[ مكاتيب رشيدى ، ص 34 - 233 
  ] .\r\nرشيد الدين علاوه بر اغنام و احشامى كه داشت ، ظاهرا داراى عدهء بيشمارى طيور اهلى بود كه به دهقانان ، بر مبناى نوعى قرارداد معروف به « طراز » اجاره داده بود . اين طيور اهلى مشتمل بود بر بيستهزار ماكيان ، كه در دست رعاياى دهات تبريز و سلطانيه و همدان بود و در وصيتنامه اينها را وقف بيماران مىكند ؛ ده‌هزار غاز و ده‌هزار اردك ، كه به دست روستاييان تبريز و مراغه سپرده بود ، براى فرزندانش باقى مىگذارد . هزار رأس گاو نر ، هزار رأس درازگوش به جهت حمل ميوه و سماد ( كود مخلوط ) و كود و سنگ و غيره بر ربع رشيدى و بستانهاى تبريز ، كه او انشاء كرده بوده است ، وقف مىكند ؛ و اين چهارپايان را به دست دهقانان سهم بر ،\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nيعنى زارعان دهات مهرانه‌رود ، و باغبانان فتح‌آباد و رشيدآباد ، مىسپارد .\r\nاگرچه ممكن است ، رشيد الدين را نمونهء توانگرترين مرد ديوانى در آن دوره دانست ، اما به هيچ‌وجه ، نمىتوان او را از اين حيث ، ممتاز و مستثنى شمرد . در زمان اباقا ( 80 - 663 ) ابن طقطقى در عراق ، به سبب اجاره كردن زمينهاى خالصه توانگر شد . درآمد روزانهء شمس الدين - محمد جوينى را ، كه وزير اعظم هولاكو و پس از او اباقا و تكودار بود ، به مبلغ ده‌هزار دينار تخمين زده‌اند . . . » « 1 » از آنچه گذشت چنين نتيجه مىگيريم كه :\r\n« . . . خواجه رشيد الدين در مدت 21 سال ، وزارت خود ( 718 - 697 ه . ) ثروتى بيكران بيندوخت ، و به موجب وصيتنامه ، كه در هنگام مرض مهلكى ، به عنوان مولانا صدر الدين - محمدتر كه نوشته ، متروكات و دارايى خود را به شرح زير صورت داده است :\r\nالف - زمين مزروعى 12550 « فدان » و اگر هرفدان را معادل 7 هكتار حساب كنيم زمين مزروع خواجه در حدود 87850 هكتار بوده و در نواحى مختلف قرار داشته است . . . خواجه - رشيد الدين 250 تومان غازانى ، كه هر دينار آن معادل سه مثقال طلا بوده ، پول نقد داشت و به گفتهء خود ، اغلب آن را به تجار امين سپرده بود كه بدان تجارت كنند . و اگر به پول امروز حساب كنيم ، پول نقد خواجه در حدود 345 ميليون تومان خواهد بود . خواجه رشيد الدين هزار جلد قرآن و 60 هزار جلد كتاب به بيت الكتب ربع رشيدى وقف كرده بود . . . و نيز در ربع رشيدى اثات و - قناديل و شمعدانها و بساطها و مسندها و آلات طبخ و دار الضيافه و آلات دار الشفا وجود داشت كه از شمار بيرون بود و به سالها جمع‌آورى شده بود ؛ و از آن جمله هزار خمره شربت كه از چين آورده بودند . . . » « 2 »\r\nخواجه اين املاك را ظاهرا با مال حاصل خود خريده و از طريق شرعى به خود منتقل كرده است ، و قسمتى را هم از طريق حيازت و احياء اراضى موات به تصرف درآورده است ، و بعضى از املاك از طرف سلاطين اطراف به خواجه اعطا شده است و قسمتى از املاك و دارايى او از راه ديوانى كردن املاك بزرگان مملكت به دست آمده است .\r\n« . . . كاشانى درآمد ديگرى از راه رشوت به خواجه نسبت مىدهد كه روزبروز از عمال و رعايا گرفته است ؛ و مىگويد در اختلافى كه بين خواجه رشيد الدين و خواجه تاج - الدين گيلانى حاصل شد ، سلطان محمد اولجايتو را معلوم شد كه ربعى از درآمدهاى مملكتى عايد خواجه رشيد الدين مىگردد . » « 3 »\r\nخواجه قسمت اعظم درآمد املاك فراوان خود را براى رفع احتياجات افراد خانواده و خدام و مباشران و دوستان و اهل علم به مصرف مىرسانيد . احتياجات زمستانى خواجه عبارت بود از : 1 ) انواع پارچه از قبيل كمخا ، اطلس ، والاد ، مصنف ، گلستان ، ماشاد و جز اينها ؛ 2 ) موزه و گيوه 772 زوج ؛ 3 ) كپنك هزار عدد ؛ 4 ) قدك هزار عدد ، انواع پوستين . 1426\r\n\r\n\r\n","description":"","footnote":"\r\n( 1 ) . مالك و زارع ، پيشين ، ص 197 به بعد ( به اختصار ) .\r\n( 2 ) . حسينقلى ستوده ، « عوايد و درآمدهاى خواجه رشيد الدين فضل اللّه » ، مجموعهء خطابه‌هاى تحقيقى دربارهء رشيد الدين فضل اللّه ، ص 44 - 141 ( به اختصار ) .\r\n( 3 ) . همان ، ص 149 .\r\n","page_name":" 306 ","page_number":314},
  {"content":"\r\n\r\nثوب . . . و انواع ديگر لباس و مواد غذايى كه از هريك ، خروارها براى مصرف اطرافيان خود مطالبه مىكرده است . « 1 »\r\nدر كتاب مكاتبات رشيدى ، چندين صفحه اختصاص به صورت موقوفات رشيدى دارد :\r\nتفصيل الفدانات بالممالك عراق عرب ، روم ، عراق عجم ، آذربايجان و غيره كه ذكر يكايك آنها در اين كتاب موجب ملال خاطر خوانندگان خواهد شد . در مقدمهء وقفنامه خواجه مىنويسد :\r\n« املاك كه در ربع مسكون خريده و عمارت كرده مجموع را بعضى وقف بر ذكور و بعضى بر بقاع خير ، دون الاولاد كرده‌ايم ، و بعضى به ملكيت به فرزندان و بعضى به ملكيت به علماء اسلام داده . . . هرسال از حاصل اين موقوفات ، هفتصد و چهل و هشت‌هزار من نان و سيصد و بيست‌هزار من گوشت به ارباب استحقاق و وظايف دهند . و ديگر ، شرطها رفته كه در دار الشفا و دار القران و دار الحديث و دار الضيافه و غيره از بقاع خيريه كنند ؛ انشاء اللّه كه در محل قبول افتد . ديگر گله‌هاى اسب از ماديان و غيره كه در روم و ديار بكر و تبريز و شيراز و كرمان است و به دست كدخدايان احشام سپرده ، مقدار سىهزار رأس . ديگر پنجهزار شتر ماده . . .\r\nپنجهزار شتر ديگر كه به دست خلج سپرده‌ام . . . ديگر گله‌هاى گوسفند كه در روم و بغداد و ديار بكر و شيراز و تبريز و اصفهان و مازندران و خراسان و لرستان به دست كدخدايان احشام سپرده‌ام پانصد گله است ، هر گله پانصد رأس ، وقف كرده‌ام بر ربع رشيدى كه روغن و پشم و كشك و نتاج آنها سال‌به‌سال ، صرف خيرات و مبرات كنند . . .\r\nديگر ، ده‌هزار سر گاو ماده . . . بيست‌هزار قطعه مرغ ، وقف بر دار الشفاى ربع - رشيدى و دار المرضاى سلطانيه و بيت الادويهء همدان تا نتايج آن را صرف بيماران كنند . ديگر ، ده‌هزار قطعه غاز و ده‌هزار قطعه اردك . ديگر ، هزار رأس گاو نر و هزار رأس درازگوش وقف كرده‌ام بر ربع رشيدى و بساتين تبريز . ديگر ، پانصد نفر غلام ، خارج غلامانى كه وقف شده به فرزندان ذكور داده‌ام . ديگر ، سيصد نفر كنيزك ، خارج كنيزانى كه وقف شده به فرزندان اناث داده‌ام . ديگر ، دو بيت الحكمه كه در جوار گنبد خود از يمين و يسار ساخته‌ام ، از جمله هزار مصحف در آنجا نهاده‌ام ، وقف كرده‌ام بر ربع رشيدى و مفصل آن بدين موجب است :\r\nآنچه به خط طلا نوشته است 300 عدد ، آنچه به خط ياقوت است 10 عدد ، آنچه به خط ابن مقله است عددان ، آنچه به خط سهروردى است 20 عدد ، آنچه به خط اكابر است 20 عدد ، آنچه كه به خط روشن خوب نوشته شده است 6538 عدد .\r\nديگر شصت‌هزار مجلد كتاب در انواع علوم و تواريخ و اشعار و حكايات و امثال و غيره ، از ممالك ايران و توران و مصر و مغرب و روم و چين و هند جمع كرده‌ام ، همه را وقف گردانيدم بر ربع رشيدى . ديگر ، اثاثات و قناديل و شمعدانها و بسط و مساند و آلات طبخ دار الضيافه و آلات دار الشفا كه ذكر مفصل آن از حد بيرون است و به سالها جمع شده ؛ از جمله هزار خمره شربت از چين آورده‌اند و بغايت متكلف ساخته و اسماى « اشربه » بر آن نوشته و به القاب اين ضعيف موشح كرده‌اند . و قوتيهاى معاجين هم در چين ساخته‌اند ، و\r\n\r\n\r\n","description":"","footnote":"\r\n( 1 ) . ر . ك : همان ، ص 50 - 149 .\r\n","page_name":" 307 ","page_number":315},
  {"content":"\r\n\r\nاگر مفصل مجموع اثاثات ربع رشيدى بنويسم موجب ملال و كلال باشد . ديگر ، صد و بيست هزار كرغله . . . ديگر دراهم و دنانير منقود . مبلغ دويست و پنجاه تومان غازانى كل دينار منها ثلثة مثاقيل و اغلب و اكثر به تجار امين سپرده‌ام و بدان تجارت مىكنند . . . ديگر ، طلا مقدار پنجهزار مثقال به فرزندان ذكور و اناث داده‌ام . ديگر ، جواهر نفيس . . . ديگر اقمشه شرط كرد كه اين وجوهات را بعد از ممات اين ضعيف ، بدين نوع به پادشاه وقت و فرزندان اين ضعيف ، ذكورا و اناثا ، و حرمها و سريات و خواجه‌سرايان آزاد و غيره قسمت كنند . »\r\nسپس نام يكايك آنها و حصهء هريك را ذكر مىكند و در پايان مىنويسد :\r\n« توقع چنان است كه از حال ايشان غافل نباشند . . . اين مكتوب به جهت آن قلمى شد تا به تمسك نگه دارند و نگذارند كه فرزندان بر هم زيادتى كنند ؛ و مثل اين ، صد مكتوب نوشته‌ام و به فضلاى عالم فرستاده . اگر همه ضايع بود يكى بماند ، حكم همه يكى باشد ، و چون اين سواد در اكثر بلاد باشد ، فرزندان را مجال تغيير و تبديل نباشد ، و پيش همگنان روشن باشد .\r\nو السلام ، سايه عالى پاينده و مستدام باد . »\r\nدر كتاب آداب الحرب مباركشاه به پاره‌اى از تحف و هداياى عصر فئوداليسم اشاره شده است : انواع تحف و هدايا : « . . . مصحف و تفسير نيكو خط نادر ، و مصحف واضح و با تكلف ؛ غلام و كنيزك ترك و رومى و حبشى و هندو ؛ جامهء زر و سيم ؛ و اسب و اشتر بختى و استر و زين و لگام ظريف ؛ و تيغ و كتاره و سپر ناچخ و تيروكمان و زره و جوشن و خود و برگستوان و جيرك و خفتان و ساعدين و ساقين و برقع و كاردهاى دسته ختو و كرگ و چندن و عود و آبنوس و دندان پيل و ماهى و لعل و فيروزه و عقيق و يشم و جزع و سرون كرگ بحرى و شفاف ؛ و جامه‌هاى ثقال و كتان و توزى و مصلاها از هر جنس و مخمل و كجى و دستك‌بازو پيل ترك چگين ظرايف از هر جنس و نطع و بالش و قندز و قاقم و سنجاب و روباه بر طاسى و بلغارى و سمور و سفور و سگ آبى . . . و پوست شير و ببر و پلنگ بربرى و يوز و سياه‌گوش و سگ - شكارى و شاهين و باز و چرغ و باشه و آوندهاى چيتى و خدنگ و شفاف و اديم طايفى و مكى و آنچه بدين ماند . . . » « 1 »\r\nبه نظر سهيل كاشانى :\r\n. . . عموما گوسفند و شتر و قاطر را جزو دولت نمىشمارند . و چهارپايان را مال‌بادى مىگويند ؛ زيرا كه به يك آفت هوايى ديده‌ايم كه شخصى كه صاحب دوهزار گوسفند و يكصد قاطر و شتر بوده به اندك زمانى همه تمام شده است . ولى پول نقد و جواهرات و ساير اجناس و آب و اراضى به آفت هوايى ناچيز نمىشوند . پس مالكين چهارپايان را دولتمند نمىگويند . « 2 »\r\nجرجى زيدان مىنويسد :\r\nعلاوه بر وزيران و واليان و كاتبان ، كه از نزديكان خليفه و كارمندان عاليرتبهء\r\n\r\n\r\n","description":"","footnote":"\r\n( 1 ) . محمد مباركشاه ، آداب الحرب و الشجاعه ، به اهتمام احمد سهيلى خوانسارى ، ص 147 .\r\n( 2 ) . ر . ك : عبد الرحيم كلانتر ضرابى ( سهيل كاشانى ) ، تاريخ كاشان ، به كوشش ايرج افشار ، ص 273 .\r\n","page_name":" 308 ","page_number":316},
  {"content":"\r\n\r\nدولت بودند ، ساير مردمانى كه از دور و نزديك به دستگاه خلافت راه مىيافتند ، ثروتهاى هنگفت به دست مىآوردند . مثلا شاعران و ساززنها و آوازخوانها نيز هر كدام ثروت زيادى پيدا مىكردند ؛ ابراهيم موصلى ، آوازه‌خوان هارون ، 24 ميليون درهم از خود باقى گذارد و تركهء جبرئيل بن بختيشوع ، پزشك هارون ، نود ميليون درهم بود . . . « 1 »\r\n\r\nقيمت زمين\r\nبطورى كه از تاريخ بيهقى برمىآيد ، قيمت زمين در اين دوران نيز بستگى به اوضاع سياسى و امنيت و آرامش كشور داشته است ؛ چنان كه در سال 427 ، كه دوران آبادى و رونق نيشابور به حساب مىآمد ، بو نصر مشكان مىخواست زمينى بخرد ، قيمت هر جريب ، يا به اصطلاح آن روز ، هر « جفت‌وار » « هزار درم بوده ، و با درخت و كشت سه‌هزار درم ؛ و چهار سال بعد ، سال 431 ، همين زمين قيمتش به دويست درم تقليل يافت . و پس از شكست سياسى دندانقان در همان سال ، هر جريبى از آن زمين را به بهاى يك من گندم مىفروختند ؛ از اين بيان بيهقى ، آشفتگى وضع اقتصادى و عدم ثبات سياسى آشكار ، و معلوم مىشود كه شكفتگى اوضاع اقتصادى تا چه حد با ثبات سياسى و امنيت كشور بستگى داشته است . جنگهاى پياپى فئودالها و سلاطين و اخذ مالياتهاى گوناگون ، غالبا دهات و شهرها را با وضع اقتصادى اسفناكى مواجه مىكرد . بيهقى در تاريخ خود ، پس از تشريح اشتباهات سياسى مسعود ، نتايج بىتدبيريهاى او را كه عبارت از كشته شدن سربازان و ويرانى شهرها و دهات است ، توضيح مىدهد : « نيشابور اين‌بار چنان ديدم كه همه خراب گشته ، و اندك مايهء آبادانى مانده ، و منى نان به سه درم بود ، و كدخدايان سقفهاى خانه‌ها بشكافته و بفروخته و از گرسنگى بيشى با عيال و اطفال بمرده ، و قيمت ضياع بشده و درم به دانگى باز آمده . » و در توصيف محمدآباد ، مىنويسد : « . . . حال اين محمدآباد چنان شد كه جفت‌وارى زمين به يك من گندم بفروختند ، و كس نمىخريد ، و بيشتر مردم شهر و نواحى بمردند . » « 2 »\r\nغير از سران سپاه ، كارمندان متنفذ دولت ، سادات ، شيوخ ، بعضى از دراويش و علما و مفتيها نيز بر حسب قدرت خود صاحب زمين مىشدند ، و از حاصل كار مداوم كشاورزان به - آسودگى زندگى مىكردند . در آن دوران ، از احزاب و جمعيتهاى سياسى به مفهوم جديد ، نام و نشانى نبود ، ولى هركس مىخواست مقام و موقعيتى كسب كند و از امنيت نسبى برخوردار باشد ، ناگريز بود كه خود را به شاه يا يكى از امرا و فئودالهاى بزرگ نزديك كند ، و در پرتو حمايت او قرار گيرد تا از گزند ديگر زورمندان در امان باشد .\r\n\r\nمختصات فئوداليسم\r\n« بارناو « 3 » از آزاديخواهان فرانسه ، در نيمهء اول قرن نوزدهم ، مى - نويسد : « . . . اصلى است مسلم كه در هرجا درآمدى غير از درآمد زمين نباشد ، مالكين بزرگتر بتدريج كوچكترها را بلع مىكنند . » در چنين وضعى ، خرده‌مالكها\r\n\r\n\r\n","description":"","footnote":"\r\n( 1 ) . تاريخ تمدن اسلام ، پيشين ، ج 2 ، ص 213 .\r\n( 2 ) . تاريخ بيهقى فياض ، ص 811 .\r\n( 3 ) .  Barnave \r\n","page_name":" 309 ","page_number":317},
  {"content":"\r\n\r\nخيلى زود به صورت وابستگان مالكين بزرگ درمىآيند ، و در آخر نيز به كام آنها فرو مىروند ، زيرا خرده‌مالكها قادر نيستند در عين‌حال ، هم استقلال و هم حوايج خود را تأمين كنند . . .\r\nاو ادامه مىدهد : « . . . سلطهء اشراف تا زمانى باقى مىماند كه تودهء كشاورزان از امتيازات هنر و استعداد ، غافل و از آن بى خبر باشند . مادام كه وضع بر اين منوال باشد ، مالكيت زمين سرمايه شناخته مىشود . » در جاى ديگر مىنويسد : « به محض اينكه هنر و صنعت درميان مردم رواج يافت ، به غير از ملك وسايل ديگرى براى تحصيل ثروت در اختيار تودهء مردم قرار مىگيرد و زمينهء تغيير در قوانين سياسى فراهم مىشود . . . » « 1 »\r\nگردلفسكى ، محقق شوروى ، در تاريخ سلاجقهء آسياى صغير مىنويسد : « مولانا - جلال الدين رومى ، كه شاعرى ثروتمند و توانا بود ، براى حفظ موقعيت خود ، از حكومتهاى وقت جانبدارى مىكرد .\r\nاشراف و فئودالهاى بزرگ ، گاه از روى حسن‌نيت و زمانى به قصد عوامفريبى و يا از بيم اعتراض مردم ، قسمتى از دارايى خود را ، كه اكثرا از طريق ظلم و زور گردآورى شده بود ، براى ساختن مدارس ، مساجد ، كاروانسراها يا ساختمانهاى عام المنفعه مصرف مىكردند ، و نام خود را در كتيبهء بنا ذكر مىكردند .\r\nبعضى از فئودالهاى مقتدر ، كه منطقهء وسيعى در اختيار داشتند ، براى خود دربار مجللى ترتيب مىدادند و عده‌اى از سادات ، مفتيها ، دراويش ، مجاورين ، و هنرمندان و شعرا را در قلمرو خود جمع مىكردند ، و آنان را با صلات و بخششهاى بى مورد ، به مديحه‌سرايى و تملق‌گويى ، ترغيب مىكردند . چون معمولا فئودالهاى بزرگ نيروى نظامى قابل توجهى در اختيار داشتند ، سلاطين ، غالبا قبل از آغاز جنگ ، با اعزام پيك يا ارسال نامه ، از آنان استمداد مىجستند ، و از ميزان كمك احتمالى فئودالها پرسش مىكردند .\r\nدر مواردى كه امرا و فئودالها نفع و مصلحت خود را در شركت در جنگ نمىديدند ، به معاذير و بهانه‌هايى توسل مىجستند و از شركت عملى در جنگ ، سرباز مىزدند ؛ و در مواقعى كه اميد پيروزى و امكان چپاول وجود داشت ، شاه را به اين قبيل جنگهاى غارتگرانه تشويق مىكردند . جنگهاى دايمى و تخريب دهات و شهرها از مختصات اين دوره است .\r\nدر موقع جنگ ، اطاعت فئودالها از حكومت مركزى كم مىشد . سلاطين و حكومتها براى تضعيف امرا و فئودالهاى بزرگ و جلوگيرى از طغيان احتمالى آنها ، گاه موضوعى را بهانه كرده بر سر آنها مىتاختند و مقدارى از دارايى و غنايم آنها را به يغما مىبردند . فئودالهاى محلى اكثرا ، مانند « واسال » در اروپا ، از سلاطين وقت تبعيت مىكردند ؛ ولى هروقت منافع خود را در خطر مىديدند ، عليه شاه كارشكنى مىكردند . گاه از راه قيام يا اعلام استقلال ، و ندادن باج و خراج ، سر از اطاعت شاه مىپيچيدند .\r\nفجايع و غارتگريهاى فئودالها و رؤساى ايلات و عشاير ، غالبا پس از تقديم هدايا و غنايم ، از طرف شاه ، چشمپوشى مىشد . هر وقت دستگاه حكومت با بحران مالى روبرو مىشد ،\r\n\r\n\r\n","description":"","footnote":"\r\n( 1 ) . هارولد جى . لاسكى ، سير آزادى در اروپا ، ترجمهء رحمت اللّه مقدم مراغه‌اى ، ص 303 به بعد .\r\n","page_name":" 310 ","page_number":318},
  {"content":"\r\n\r\nاز راه قشون‌كشى و غارت مناطق همجوار و آوردن مقدارى غنيمت و اسير ، موقتا به مشكلات اقتصادى پايان مىداد . در دورهء سلاجقه ، هر وقت حكومت مركزى به يكى از فئودالها و امراى بزرگ مظنون مىشد ، حوزهء مأموريت او را تغيير مىداد . » « 1 »\r\n\r\nذخاير و دفاين\r\nطبقات مرفه و ممتاز ايران ، چنان كه يادآور شديم ، به علت استبداد نامحدود سلاطين و فقدان امنيت مالى و جانى ، گاه قسمتى از طلاها و ذخاير خود را در خانه مخفى مىكردند ، تا اگر اموالشان مصادره شد ، ذخيره‌اى داشته باشند .\r\nژان‌گوره مىنويسد : « رجال دربار و اشراف ايران در تمام ادوار تاريخ ، قسمتى از ثروت خود را مبدل به طلا مىكردند و در زمين دفن مىنمودند ؛ چون مىترسيدند روزى شاه نسبت به آنها خشمگين شود و املاكشان را ضبط نمايد ، و در آن روز نخواهد توانست ذخاير آنها را كه از محل اختفاى آن اطلاع ندارد ضبط كند . تا دورهء شاه اسماعيل دوم ، رجال دربار ايران طلاى خود را در خانهء خويش دفن مىكردند ، ولى آن پادشاه جوان وقتى املاك يكى از درباريان را ضبط مىنمود ، دستور مىداد كه خانه‌اش را شخم بزنند ، و كمتر اتفاق مىافتاد كه دفينه‌اى به دست نياورند . از آن موقع به بعد ، رجال دربار ايران تجربه اندوختند و ديگر طلاى خود را در خانه دفن نمىكردند و در نقاطى مخفى مىكردند كه پادشاه وقت نتواند به مكان آنها پى ببرد . » « 2 »\r\n\r\nتزلزل در وضع فئودالها\r\nفئودالهاى بزرگ ، در ايران بعد از اسلام ، وضع ثابتى نداشتند و قدرت سياسى و اقتصادى آنان بر اثر حوادث گوناگون تاريخى و مبارزات فئودالى ، متزلزل مىشد ، به اين معنى كه « در جنگهاى فئودالى ، اراضى و املاك اميرى به تصرف امير ديگر درمىآمد و همزمان آن ، قدرت سياسى وى از ميان مىرفت .\r\nگاهى بر اثر هجوم و مهاجرت اقوام خارجى ( كه غالبا نظام اجتماعى آنها بر مبناى چادرنشينى و حشم‌دارى بود ) و ساكن شدن در اراضى ايران ، رؤساى ايلات و خانهاى طايفه‌ها خود به زودى تيولدار و صاحب زمينهاى وسيع مىشدند ، و جاى اميران « فئودال » سابق را مىگرفتند ، در همين دوره است كه قدرتهاى سياسى سبب مىشد كه گروهى تنها بواسطهء داشتن قدرت نظامى ، صاحب زمين و تيول شوند . » « 3 »\r\nدر دوران بعد از اسلام ، جنگ و ستيز بين قبايل كوچ‌نشين و جوامع شهرى و روستايى مكرر به وقوع پيوسته است .\r\n. . . اين ستيز امرى ريشه‌دار بود و قرنها در جامعهء ما ادامه داشت .\r\nدر اين برخوردها قبايل كوچ‌نشين به علت داشتن مردان فراوان جنگى پيروز مىشدند .\r\nغلبهء نظام چادرنشينى به نظام شهرى و روستايى در بيشتر موارد به تفوق سياسى مى انجاميد ، و چنان كه مىدانيم ، نظام چادرنشينى به جاى توليد زراعى بر توليد شبانى استوار است . تاريخ ايران پر است از برخورد نظام چادرنشينى با روستا و شهر در\r\n\r\n\r\n","description":"","footnote":"\r\n( 1 ) . تاريخ سلاجقهء آسياى صغير ، پيشين ، ( قبل از انتشار ) .\r\n( 2 ) . خواجهء تاجدار ، پيشين ، ج 1 ، ص 188 ( به اختصار ) .\r\n( 3 ) . جامعه‌شناسى روستاى ايران ، پيشين ، ص 24 ( به اختصار ) .\r\n","page_name":" 311 ","page_number":319},
  {"content":"\r\n\r\nداخل كشور ، و هجوم قبايل خارجى سكاها ، تركها ، مغولها ، تاتارها از شمال‌شرقى ، و اعراب از جنوب و جنوب‌غربى . « 1 »\r\n\r\nعصيان فئودالها و امراى بزرگ\r\nدر دورهء قرون وسطى ، غالبا امرا و فئودالهاى بزرگ راه طغيان مىرفتند ، و گاه با سلطان وقت كوس برابرى مىزدند ، در سلجوقنامهء ابن - بىبى مىخوانيم كه « . . . چون مدتى بر دولت و سلطنت سلطان علاء - الدين كيقباد گذشت . . . امراى كبار چون امير سيف الدين اينه . . . زين الدين بشاره امير آخر ، و مبارز الدين بهرامشاه امير مجلس ، و بهاء الدين قتلوچه به حكم قدمت و خدمت و كمال ثروت و كثرت اتباع . . . بر سلطان تحكمها مىكردند ، تا حدى كه در مطبخ سلطان هر روز به جهت رواتب خاص و عام ، سى سر گوسفند مرتب بود و امير سيف الدين را هرروز هشتاد سر گوسفند راتب مطبخ بودى . » « 2 » « به اين ترتيب سلطان علاء الدين و فئودالهاى بزرگ در برابر هم صف - آرايى مىكردند . يك‌بار سلطان از سر خشم گفته بود : « . . . درختان پير ( يعنى فئودالهاى بزرگ ) را قلع بايد كرد و به جاى ايشان ، درختان جوان نشاند . . . » « 3 »\r\nدر مبارزهء شديدى كه بين سلطان و امرا درگرفته بود ، سلطان با غدر و مكر بر دشمنان خود پيروز شد و همهء آنها را دستگير كرد ، امير سيف الدين را به برجى بردند و سرش را از تن جدا كردند . زين الدين را در خانه‌اى محبوس كردند تا از گرسنگى جان سپرد ، و بهاء الدين - قتلوچه را بر استر پالان نشاندند و به وضعى رقت‌بار به توقات روانه كردند .\r\nفقدان امنيت فردى و اجتماعى ، جسته‌جسته ، در آثار ادبى نيز به چشم مىخورد ؛ مولوى مىگويد :\r\n در بيان اين سه كم‌جنبان لبت * از ذهاب و از ذهب و ز مذهبت\r\nكين سه را خصم است بسيار و عدو * در كمينت ايستد چون داند او\r\nور بگويى با يكى دو ، الوداع * كُلُّ سرٍ جاوز الاثنين شاع \r\nمولوى\r\nحديث است از امام جعفر بن محمد : « استر ذهبك و ذهابك و مذهبك » يعنى ، ثروت و مقصد و آيين خود را مكتوم دار . اين حديث معرف محيطى است كه افراد در آن تأمين اجتماعى ندارند ؛ يعنى كمابيش نمايندهء يك جامعهء فئودالى است كه در آن اثرى از آزادى عقايد و افكار و تأمين فردى و اجتماعى نمىتوان يافت .\r\nدر دورهء فئوداليته ، مخصوصا در ايامى كه حكومت مركزى ضعيف بود ، زد و خوردهاى فئودالها با يكديگر امنيت شهرها و بلوكات و آرامش خلق را يكسره بر باد مىداد « . . . هجوم بر مواضع ولايات و بلوكات و اشتغال به نهب اموال ، و هدم ، بقاع ، و تعرض بندگان خداى تعالى به غارت و تاراج ، و غير آن از منكرات . . . » « 4 » غالبا به وقوع مىپيوست .\r\n\r\n\r\n","description":"","footnote":"\r\n( 1 ) . همان ، ص 32 .\r\n( 2 ) . اخبار سلاجقهء روم ، ( مختصر سلجوقنامهء ابن بىبى ) ، به اهتمام دكتر مشكور ، ص 111 ( به اختصار ) .\r\n( 3 ) . همان ، ص 114 .\r\n( 4 ) . دستور الكاتب فى تعيين المراتب ، پيشين ، ص 503 - 502 .\r\n","page_name":" 312 ","page_number":320},
  {"content":"\r\n\r\nدر شيرازنامه ، مكرر از بيدادگريهاى نظاميان و زورمندان و عدم ثبات حيات اقتصادى مردم در اين دوران ، سخن رفته است « . . . وضيع و شريف را . . . از مساكن مألوفه به در مىكشيدند و . . . چون ظلمه در انواع غارات خان و مان مسلمانان و افشاء مغانم و غنايم دست گشوده داشتند ، موج غلزم غم ، به اوج رسيد . . . كسى كه چاشت نداشت ، بخروار گوهر داشت و آن كه گوهر داشت بخروار ، شام نداشت . » « 1 »\r\nدر يكى از اين جنگها كه شيراز دستخوش تجاوز نظاميان قرار گرفته است ، نويسندهء شيرازنامه چنين مىگويد : « مدت بيست روز بدين نوع در اندرون شهر شيراز ، هردو لشكر با يكديگر به مبارزت و ملاجمت اقدام مىنمودند . فرياد از نهاد خلق برخاسته ، جمهور شيرازيان دست به دعاى « لا تحملنا مالا طاقة لنا » برداشتند . مشتى عوام سفله دست به تاراج بردند . » « 2 »\r\n\r\nمظالم يك وزير\r\nبه حكايت نرشخى در تاريخ بخارا ، حسن بن علاء سغدى مرد متمكنى بود كه در بخارا مستغلات و عوايد كلانى داشت . حفص بن هاشم ، وزير وقت ، به كوشك مجلل او ، كه در شارستان قرار داشت ، طمع كرد و اصرار ورزيد كه از حسن و كسان او بخرد . نمىفروختند ، ايشان را « بند » كرد و عقوبت بسيار كرد ، و هر هفته ايشان را به نزديك خود مىخواند و خريدارى مىكرد ، و چون نمىفروختند ، باز به زندان مىانداخت و بر عقوبت مىافزود ؛ تا پانزده سال بر اين برآمد و ايشان عقوبت و رنج مىديدند و املاك خود نمى - فروختند ، تا روزى حفص بن هاشم آنان را بخواند و گفت : روزگارى دراز شد تا شما در عقوبت مانده‌ايد ، آخر چه مىيابيد ؟ حسن بن علاء گفت : يكى از سه چيز را مىيابيم : يا تو بميرى ، يا خداوندگار تو ، و يا ما بميريم . حفص بن هاشم فرمان داد تا آن روز بر بند عقوبت افزودند . يك ماه از اين سخن برنيامد كه حسن بن طاهر بمرد و غوغا برخاست ، و زندان بشكستند و حسن بن علاء با برادران خويش به بخارا بازگشت . « 3 »\r\n\r\nاملاك نازخاتون :\r\nتلاش غازان خان و وزير با تدبيرش ، خواجه رشيد الدين ، در راه بهبود اوضاع اجتماعى و تأمين قضائى ، چنان كه بايد ، مؤثر نيفتاد ، و پس از مرگ اين پادشاه نيكنهاد ، در اواخر دوران فرمانروايى اولجايتو ، خطيب همدان قبالهء كهنه‌اى كه به نام نازخاتون بود نزد امير چوپان مىبرد و مىگويد : در عصر هلاكو نازخاتون امير كردستان را اسير كرده و املاك او به امر هلاكو از طريق ارث از آن شماست و مىتوانيد تصرف كنيد . امير چوپان از اين گفته استقبال مىكند و املاك وسيعى را از مردم مىگيرد . در جلد سوم حبيب السير ، ضمن توضيح اين ماجرا مىنويسد :\r\n« . . . امير چوپان اين سخن را كالنقش فى الحجر بر لوح دل نگاشته . . . چند موضع در قزوين و خرقان و همدان به تحت تصرف درآوردند . . . هر برزگرى كه از مالك مزرعه تنفرى داشت مىگفت : اين موضع داخل املاك نازخاتون است . لاجرم فرياد از نهاد خلايق برآمد . » « 4 »\r\n\r\n\r\n","description":"","footnote":"\r\n( 1 ) . معين الدين احمد زركوب شيرازى ، شيرازنامه ، به كوشش دكتر اسماعيل واعظ جوادى .\r\n( 2 ) . همان\r\n( 3 ) . تاريخ بخارا ، پيشين ، ص 52 ( به اختصار ) .\r\n( 4 ) . حبيب السير ، پيشين ، ج 3 ، ص 208 .\r\n","page_name":" 313 ","page_number":321},
  {"content":"\r\n\r\nبعد از اين تجاوزات دامنه‌دار ، با كوشش خواجه رشيد الدين فضل اللّه و چند تن از خيرخواهان ، امير چوپان دست از ادامهء تجاوز برداشت ، ولى اطرافيان امير چوپان و كسانى كه لباس قضا و ديانت به تن داشتند ، براى تحريك و برافروختن آتش حرص و آز امير چوپان ، نقشهء ديگرى كشيدند ، و اين‌بار :\r\nخريطهء كهنه‌اى كه دويست تمسك مشتمل بر اسباب و املاك دو سه ولايت در آن نهاده بودند ، نزد امير چوپان برده گفتند كه ما در فلان موضع خانه مىساختيم ، ناگاه اين قبالجات را كه به اسم نازخاتون است ، يافتيم . و امير چوپان حاصل آن موضع را از شير مادر حلالتر تصور كرده ، وكلاء او دست تصرف به مزارع و املاك رعايا دراز كردند ، و كار به جايى رسيد كه اسبابى را كه به دو سه هزار دينار مىارزيد مردم از وهم آنكه نگويند ملك نازخاتون بوده به دو سه دينار مىفروختند . لاجرم ، آتش در خرمن فراغت اصحاب زراعت افتاد . . . « 1 »\r\nاين توطئهء ضد بشرى نيز كه به تحريك « اهل ديانت » آغاز شده بود ، با پايمردى خواجه - عليشاه جيلان و تسليم ولايتى در خاك روم به امير چوپان حريص ، پايان يافت .\r\n\r\nنمونه‌اى ديگر از بىثباتى اوضاع\r\nپس از حملهء مغول ، مخصوصا در اواخر دورهء ايلخانان ، امنيت و ثبات سياسى و اجتماعى از ايران رخت بربست . هركس قدرت و سپاهى داشت بر مردم چيره مىشد و از قتل و غارت ابايى نداشت . در تاريخ - نامهء هرات ، مىخوانيم كه در شهور سنهء ثمان و ثمانين و ستمائه ، اياجى نكودرى با ده‌هزار سران جنگى به رودخانهء هرات مقام كرد . اين مرد ماجراجوى ، پس از چند روز ، ندا درداد كه « . . . نماز شام را بايد كه تمامت خلق از شهر بيرون روند . روز ديگر ، سپاه اياجى دست به غارت برآوردند و مردم را اسير كردند . طايفه در حصار اختيار الدين بماندند ، و گروهى در گنبد سلطان سعيد . . . قومى از متعلقان امير نوروز ، و ديگر باقى خلق را اسير كردند ، و فرزندان را از مادران جدا كردند و از بيدادى و ناپاكى و دست‌درازى آن قوم ستمگر ، بندگان خداى . . . مقهور گشتند ، و از اطفال و عيال جدا ماندند و سر و پا برهنه ، قدم در راه نهادند . . . پانصد سوار بفرستاد تا خلقى را كه به اطراف رفته باشد غارت كنند . قريب پانصد تن را در راه اسفرار بگرفتند . بعد از آن ، اياجى با نعمت بسيار و اسير بيشمار از راه هرات برفت . . . در سنهء تسع و ثمانين و ستمائه . . . در هرات از مردم صد نفر بيش نبود . در محلتى كه صد كدخداى نامدار وطن داشتند دو تن و يا پنج تن بيش در آن محلت نبودند ، و از غله و اقمشه در نهان‌خانه‌ها و جاها ، چندان مانده بود كه كسى را غايت و نهايت در تصور نيامدى ، و چون شب درآمدى هيچ آفريده را زهره و دل آن نبودى كه به ميان شهر گذر توانستى كرد . چه شهر از خرابى و دهشت چون وادى بود . . . يك‌سال هرات . . . از مردم خالى بود ، و طرق اطراف ناايمن و منحرف و خلق متوطن در قلعه‌ها و حصارها و احوال عساكر خراسان بواسطهء خلاف امير نوروز در تزلزل . . . سال بعد ، به دستور غازان ، قوايى براى استقرار امنيت و آرامش به خراسان آمد و ، اندك‌اندك ، مردم متوارى هرات به مناطق\r\n\r\n\r\n","description":"","footnote":"\r\n( 1 ) . همان ، همان صفحه .\r\n","page_name":" 314 ","page_number":322},
  {"content":"\r\n\r\nخود بازگشتند و امنيت و آبادى آغاز گرديد . » « 1 »\r\n\r\nرابطهء روحانيان با فئودالهاى بزرگ\r\nچنان كه گفتيم در دوران بعد از اسلام بعضى از روحانيان و قضات به تهيهء ضياع و عقار پرداختند و در صف مالكين درآمدند و برخى ديگر از خوان نعمت فئودالهاى بزرگ و صدور و شهرياران متنعم مىشدند .\r\nپطروشفسكى مىنويسد : « از مكاتبات رشيدى پيداست كه وى مواجب و مستمريات خدمتگزاران و روحانيان و ديگر كسان را هم بطور كلى به جنس ( گندم و جو و برنج ) مىپرداخته ، و فقط بخش كوچكى را نقدا و يا به صورت البسه تأديه مىنموده است . قسمتى از هداياى كريمانه‌اى كه رشيد الدين براى مرشد خويش ، شيخ صفى الدين اردبيلى ، شيخ معروف درويشان ، ارسال داشت ، عبارت بود از : 150 جريب ( 15000 من تبريز ) گندم ، 300 جريب برنج ، 400 من روغن گاو ، 800 من عسل ، 1000 من شيرهء انگور . . . ، سى شيشه گلاب ، سى رأس گاو نر و 130 رأس گوسفند ، 190 غاز ، 600 ماكيان و . . . مىبايست طبق تقسيم‌بنديى كه در نامه مذكور است ، اجناس فوق از املاك رشيد الدين ، واقع در نقاط مختلف آذربايجان ، تحويل شود .\r\nاضافه بر اين اجناس ، مقدارى عنبر و مشك و عود و ده هزار دينار وجه نقد ( جهت اخراجات ) ارسال گشته بود . » « 2 »\r\nدر دورهء غازان خان به قضات نيز اقطاعاتى داده شد ، و شمارهء قضات زميندار تا حدى فزونى گرفت ، و در نتيجهء اين احوال « . . . اشتراك منافع قضات با ملاكان افزايش يافت . پيش از اين ، قضات ، ميان مردم عادى از يكطرف ، و طبقهء ممتاز و عمال كشورى و لشكرى از طرف ديگر ، طبقهء متوسطى را تشكيل مىدادند ، و براى مردم عادى در حكم مراجع نسبتا بيطرفى بودند كه داورى نزد آنان مىبردند ؛ اما همين كه منافع قضات با طبقهء زميندار يكى شد ، ديگر بيطرف نماندند . » « 3 »\r\n\r\nاعتراض متفكرين و صاحبنظران\r\nمتفكرين و صاحبنظران ، مكرر در اشعار و آثار خود ، نحوهء مالكيت فئودالها و مظالم آنان را مورد انتقاد قرار داده‌اند : از جمله سنائى غزنوى خطاب به مالكين ستم‌پيشه ، چنين مىگويد :\r\n خانه خريدى و ملك ، باغ نهادى اساس * ملك به مال ربا ، خانه به سود غله\r\nفرش تو در زير پا اطلس و شعر و نسيج * بيوهء همسايه را دست شده آبله\r\nدر همه شب گرسنه ، تو ز خورشهاى خوب * كرده شكم چهارسو چون شكم حامله \r\nناصر خسرو خطاب به متجاوزينى كه ملك يتيمان را تصرف مىكردند ، چنين مىگويد :\r\n گرگ و پلنگ گرسنه ميش و بره برند * وينها ضياع و ملك يتيمان همى برند \r\nمسعود سعد سلمان و ملاى رومى با نظرى عارفانه به آزمندان روزگار چنين مىگويند :\r\n آنكه بسيار يافت ناخشنود * وانكه اندك ربود ناخرسند \r\n\r\n\r\n","description":"","footnote":"\r\n( 1 ) . همان ، ص 84 - 381 ( به اختصار ) .\r\n( 2 ) . مكاتبات رشيدى ، ص 72 - 265 ( به نقل از : كشاورزى و مناسبات ارضى در ايران عهد مغول ، پيشين ، ص 194 ) ( به اختصار ) .\r\n( 3 ) . مالك و زارع در ايران ، پيشين ، ص 201 - 200 .\r\n","page_name":" 315 ","page_number":323},
  {"content":"\r\n\r\n اين سرا و باغ تو زندان تست * ملك و مال تو بلاى جان تست \r\n[ مولوى 
  ]\r\nاوحدى مراغه‌اى ، شاعر آزادهء ما ، گاه‌وبيگاه ، طبقات متنعم را مخاطب مىساخت و آنان را به رعايت اعتدال و انصاف دعوت مىكرد :\r\n اى رنج ناكشيده كه ميراث مىخورى * بنگر كه كيستى تو و مال كه مىبرى\r\n. . . مردم به دستگاه ، توانگر نمىشوند * درويش را چو دست بگيرى توانگرى\r\nاز قوت و خرقه هرچه زيادت بود ترا * با ايزدش معامله كن ، گر مبصّرى\r\nزر غول مرد باشد و زن غُل گردنش * در غل و غول باشى تا با زن و زرى\r\n. . . بىعدل ملك دير نماند ، نگاهدار * مال رعيت از ستم و جور لشكرى\r\n. . . درياى فتنه اين هوس و آرزوى تست * در موج او مرو چو ندانى شناورى\r\nاين شست‌وشوى جبه و دستار تا به كى * دست از جهان بشوى كه اينست گازرى\r\nهرگز نباشدت بد ديگران نظر * در فعل خويشتن تو اگر نيك بنگرى \r\nويل دورانت نيز در روزگار ما از اثر فسادانگيز ثروت و تنعم سخن مىگويد : « . . . ثروت ممكن است به جاى آبادكردن خانه ، بنياد خانواده را براندازد . . . ثروت ممكن است به جاى جستجوى هنر ، در پى قدرت باشد و به جاى لطف ، به دنبال خشونت برود و تجمل را بر ذوق بگزيند . . .\r\nاگر جيبها پر باشد ، نه زاهد مىتوان بود و نه انقلابى . خشكه مقدس را با تركيبات جيوه‌اى نمىتوان كشت ، قاتل آن طلا و نقره است . . . » « 1 » خواجه حافظ شيرازى نيز به تفاخر و خودنمايى نودولتان به ديدهء نفرت مىنگرد :\r\n يا رب اين نودولتان را بر خر خودشان نشان * كاينهمه ناز ، از غلام و اسب و استر مىكنند \r\n\r\nاقسام مالكيت و زميندارى در ايران\r\nراجع به اقسام مالكيت در دوران بعد از اسلام ، بين صاحبنظران ، وحدت نظر نيست : ب . ن . زاخودر ، مورخ و محقق شوروى ، طبقه‌بندى تقسيمات مالكيت ارضى را در كشورهاى تابع خلافت ، به صورت زير پيشنهاد كرده است :\r\n« 1 . اراضى دولتى ، 2 . اراضى متعلق به افراد سلاله‌هاى حاكمه با حق تصرف شخصى ، كه به نام « املاك سلطانى » خوانده مىشده ، 3 . اراضى متعلق به اماكن مقدسهء اسلامى يا « وقف » ، 4 . اراضى ملكى خصوصى كه ملك طلق افراد بود و ايشان مىتوانستند آن را به ارث ، به بازماندگان بگذارند و يا بفروشند ، 5 . اراضى متعلق به روستاييان آزاد ، 6 . اراضى متعلق به جماعت روستايى . » « 2 »\r\nطبقه‌بندى مذكور مربوط به زمين‌دارى در قرنهاى دهم و يازدهم مىباشد بنا به گفتهء زاخودر ، سه قسم نخستين از اقسام ياد شده در آن دوران در رأس قرار داشته و متداول‌تر بوده است .\r\n\r\n\r\n","description":"","footnote":"\r\n( 1 ) . ويل دورانت ، لذات فلسفه ، ترجمهء عباس زرياب خويى .\r\n( 2 ) . تاريخ شرق در قرون وسطى ، ص 76 - 75 ( به نقل از : كشاورزى و مناسبات ارضى در ايران عهد مغول ، ج 2 ، ص 4 - 3 ) .\r\n","page_name":" 316 ","page_number":324},
  {"content":"\r\n\r\n\r\nاراضى دولتى :\r\nاراضى دولتى يا ديوانى زمينهايى بود كه در نتيجهء فتح كشور به دست مسلمانان به ملكيت دولت اسلامى درآمده ، معمولا دولت اين زمينها را يا به تصرف روستاييان مىداده و از آنان خراج مىگرفته است و يا بين فئودالها و متنفذين تقسيم مىكرده است .\r\nدر صورت نخستين ، دولت بوسيلهء كارمندان ادارى و مالى خود كشاورزان را استثمار مىكرد و با اخذ بهره و ماليات اعم از نقدى و جنسى مىتوانسته مواجب و مستمرى و كمك خرج و عطايايى به وابستگان خود و طبقهء حاكمه بدهد .\r\nپس از غلبهء مغول ، بر اثر ضبط و مصادرهء اراضى زمينداران پيشين و قتل بخشى از ايشان ، قسمت بسيار بزرگى از اراضى و املاك خصوصى به دست دولت جديد افتاد ، و در ظرف چند سال ، از راه اهداء و اعطا و فروش ، و يا تصاحب مستقيم توسط تابعان و دست‌نشاندگان ( واسالهاى ) دولت جديد ، به دست اربابان و صاحبان تازه ، يعنى سران نظامى مغول و ترك و كارمندان كشورى و مستوفيان محلى ، كه در خدمت خوانين مغول بوده‌اند ، افتاد . بدين طريق ، مساحت اراضى ديوان در زمان ايلخانان تقليل يافت و در عوض ، به حساب و زيان آن ، مساحت اراضى ملكى خصوصى زياد شد و زميندارى شخصى ، اعم از مشروط و غير مشروط ، اندك‌اندك ، بر بخش ديوانى فزونى و تفوق پيدا كرد .\r\nبه نظر زاخودر ، در نتيجهء رواج اقطاع در زمان سلجوقيان ، وضع روستاييان بيش‌ازپيش به بدى گراييد :\r\n« برقرارى اقطاع ، در آسياى غربى ، انعكاسى سخت در وضع روستاييان داشته . راست است كه در دورهء قبل ، بهره‌كشى از روستاييان ، بيرحمانه بود ، ولى نبايد فراموش كرد كه چون بهره‌كشى ، بيشتر از طريق دستگاه دولتى مجرى مىگرديده تا حدى ملايمتر بود و موازين فراوان حقوقى و دينى و عرفى و عادى ، حدود بهره‌كشى را معين مىكرده است ، و تا اندازه‌اى ، از خودكامگى بهره‌كشان ممانعت به‌عمل مىآورده است . » « 1 »\r\nياكوبوسكى برعكس ، معتقد است از زمانى كه زميندارى ديوانى آغاز شده ، بهره‌كشى و استثمار فزونى گرفته است ، و مأمور ديوانى از اينكه كشاورز را به كلى ورشكسته كند ، بيمى به خود راه نمىداده است ، جامع التواريخ رشيد الدين در تأييد اين معنى ، مىگويد ، مردم فاسد پول قرض مىكردند و رشوه مىدادند و « حاكمى ولايت مىستدند ، و به ده روز از راه غارتگرى تنعم ملكانه به كف مىآوردند . » « 2 »\r\n\r\nاراضى اينجو :\r\nكلمهء « اينجو » پس از اينكه به ايران راه يافت معنى « خاص » پيدا كرد و به كليهء املاكى اطلاق گرديد كه متعلق به سلطان يا اعضاى خاندان و توابع و خدمتگزاران او بود . به نظر پطروشفسكى ، « اين گونه اراضى در دوران ساسانيان وجود داشته . . .\r\nو در دوران خلافت و دولتهايى كه جانشين آن دستگاه شدند ، تا پايان كار خوارزمشاهيان ، تحت عنوان اراضى « خاص » و « خاصه » به وجود خود ادامه دادند . ديوان املاك ، خاصهء اعضاى\r\n\r\n\r\n","description":"","footnote":"\r\n( 1 ) . تاريخ مشرق در قرون وسطى ، ص 93 ( به نقل از : همان مأخذ ، ص 10 ) .\r\n( 2 ) . نسخهء خطى استانبول ، ورق 662 ( به نقل از : همان مأخذ ، ص 11 ) ( با تصرف ) .\r\n","page_name":" 317 ","page_number":325},
  {"content":"\r\n\r\nخاندان شاهى ، در دولت سامانيان نيز برپا بوده است . نسوى مىگويد كه در سال 624 ه .\r\n( 1227 م . ) سلطان جلال الدين خوارزمشاه ، ولايت اردبيل و بيلقان را ملك خاص خويش ساخت ، و وزير شرف الملك ، كه پيشكار املاك مزبور بوده ، نامه‌اى به مضمون زير ، به سلطان نوشت : بندهء كمترين ، خاك پاى سلطان را مىبوسد و به عرض خداوندگارى مىرساند كه براى مطبخ و نانوايى و سر طويله ، از درآمد محصول بيلقان ، هزار رأس « الغنم الحلال » و هزار مسكوك ( مسكوك واحد وزن است ) گندم و هزار مسكوك جوار سال داشت . . . » « 1 » نه‌تنها املاك بلكه افراد نيز گاه به صورت اينجو درمىآمدند ؛ به اين معنى كه مردم به حكم ناچارى و براى نجات از ظلم و تبعيض ، گاه فرزندان خود را به اينجويى به ايلخان و زنان وى و شاهزادگان مىدادند ، و در پناه حمايت آنان ، كارها و حرفهاى حق و ناحق خود را به كرسى مىنشاندند . رشيد الدين در صفحهء 635 جامع التواريخ ، اين معنى را بيان مىكند . دادن ملك به اشخاص موردنظر حتى در عهد غازان خان ادامه يافت و او نيز هركس را مىخواست مورد عنايت خاص خود قرار دهد به « سيور غاميشى » دهى را به او مىبخشيد . اراضى اينجو در اعضاى خانواده‌هاى ايلخان قابل توارث بود و ممكن بود در معرض معامله قرار گيرد يا وقف امور خيريه گردد و از امتيازات اراضى اينجو ، معافيت يا مصونيت از هر نوع عوارض بود .\r\n\r\nاراضى خالصه :\r\nامروز اراضى خالصه به اراضى دولتى اطلاق مىشود ، ولى بطورى كه مينورسكى در حواشى تذكرة الملوك متذكر شده ، در عهد صفويه اراضى « خالصه » يا « خاصه » به اراضى سلطانى مىگفتند ، و از جهاتى جزو اراضى اينجو به حساب مىآمد . به نظر پطروشفسكى :\r\nديوان خالصات ناظر و مدير اراضى باير و غير مسكونى بوده كه بر اثر غلبهء فاتحان ، و تضييقات ايشان ، مخروبه گشته و قبلا به دولت و اينجو و مالكان خصوصى تعلق داشته .\r\n\r\nاراضى وقفى :\r\nاين نوع اراضى در نخستين قرنهاى بعد از اسلام ، بوسيلهء ابو حنيفه و امام شافعى از نظر فقهى و شرعى ، بنيانگذارى شد . طبق فقه اسلامى ، هركس مىتواند هرچيز و بويژه عقار ( اموال غير منقول ) خود را به موجب وصيتنامه وقف كند : نظير باغها ، دكاكين ، بازارها ، نهرها و غيره . چنين ملكى « ملك اللّه » است ، و از درآمد آن ، معمولا مؤسسات مذهبى و خيريه و اشخاص و خانواده‌هايى كه وقف به سود آنها صورت گرفته استفاده مىكنند . چنين مالى قابل فروش و رهن و اهدا و انتقال نيست . . . موقوفات از معافيت مالياتى برخوردار بودند و چيزى به ديوان نمىپرداختند ، و حق وصول همهء حقوق ديوانى به متوليان موقوفه منتقل مىشده . درآمد متوليّان موقوفات تنها از راه بهره‌بردارى از اراضى و بهره‌كشى از روستاييان تأمين نمىشده بلكه از قنوات ، نهرها ، بازارها ، گرمابه‌ها ، و آسياها و ديگر منابع عايدى كه به اجاره داده مىشده ، بهره مىگرفتند .\r\n\r\nاراضى ملكى :\r\nغير از انواع مالكيتى كه از آن سخن گفتيم ، عده‌اى از مالكيت بلاشرط اموال غير منقول برخوردار بودند - مالكيتى كه آزادانه ارثا به اخلاف منتقل مىشده و قابل فروش و انتقال به غير بوده و با خدمت دولتى ملازمه نداشته . اين نوع اراضى ممكن\r\n\r\n\r\n","description":"","footnote":"\r\n( 1 ) . نسوى ، متن عربى ، ص 129 ( به نقل از : همان مأخذ ، ص 14 ) .\r\n","page_name":" 318 ","page_number":326},
  {"content":"\r\n\r\nبود در اختيار روستاييان و فئودالهاى بزرگ و كوچك قرار گيرد . بخش اعظم املاك وسيع بدر الدين ، از اشخاص خريدارى شده بود ، چنان كه به حاكم بصره مىنويسد : « املاك ما كه به مال خاص خود خريده‌ايم ، در شموطه و . . . واقع است . » « 1 »\r\nظاهرا قيمت املاك پس از حملهء مغول ، در اثر آشفتگى اوضاع و رواج قانون جنگل ، به سرعت تنزل كرد . و چون هيچ ضابطه و قانونى جز « زور » حكومت نمىكرد ، مردم چنان كه بايد ، به املاك خود دلبستگى نداشتند . با اين‌حال ، اراضى ملكى ، قابل خريد و فروش و اهدا به غير بود و پس از مرگ مالك ، به بازماندگان او منتقل مىگرديد . املاك شخصى از نظر مالياتى از تسهيلاتى برخوردار بودند . به جاى خراج ، عشر يا ده يك مىپرداختند ، به نظر پطروشفسكى ، « كمى ماليات املاك شخصى و اخذ ده يك محصول ، تسهيلى بود براى ارباب و صاحب ملك نه روستايى . . . »\r\nبه حكايت منابع مربوط به دورهء مغول ، اختلافات ملكى در دورهء استيلاى آنان و قرون بعد ، بسيار بوده ، و در غالب موارد ، حق با كسى بوده كه زور و قدرت بيشترى داشته است .\r\n\r\nاراضى اقطاع :\r\nتفاوت اساسى بين اراضى ديوانى و اهداى مشروط زمين . . . يعنى اقطاع و نظاير آن ، عبارت از اين بود كه در مورد اول ، دولت همچون مالك منحصربه‌فرد اراضى مزبور ظاهر مىشده ، و مستقيما از طريق دستگاه مالى خويش ، از متصرفان اراضى ، يعنى روستاييان ، بهره‌كشى مىنمود ؛ و در مورد دوم ، حق اخذ بهره و بالنتيجه بهره‌كشى از روستاييان و بعدها حق ادارهء اراضى را هم به زمين‌دار مقطع منتقل مىكرده ، و ضمنا ماليات در مورد اخير ، به صورت بهره درمىآمده است .\r\nاهداى مشروط زمين از دورهء بنى اميه متداول شد . . . يك نوع از اقطاعها ، يعنى « اقطاع تمليك » ، متضمن اهداى زمين و ديگر انواع آن ، مانند « اقطاع اجاره » و « اقطاع استقلال » و غيره فقط به معنى تفويض حق استفاده از بخشى از عوايد اراضى دولتى و بازارها و غيره بوده ، در مدتى بسيار كوتاه . . . راجع به ماهيت اقطاع و چگونگى سير آن در طول تاريخ ، بين محققان اختلاف است . نويسندهء اين سطور ( پطروشفسكى ) در تأليفات خويش ، به استناد قطعه‌اى از سياستنامهء نظام الملك دربارهء اقطاع ، حدس زده بود كه در زمان سلجوقيان ، متصرف « اقطاع » فقط حق وصول بهره را از رعايا داشته نه حق اداره و حكومت بر آنان را ؛ و فقط در زمان تسلط مغول « اقطاع » به صورت واقعى مالكيت مشروط و موروثى زمين درآمده . ولى اكنون ما با آ . يو . يا كوبوسكى ، و زاخودر - داير بر اينكه در قرن پنجم هجرى ، اقطاع اگر نظرا به صورت « فيف » لشكريان ( تيول لشكرى ) در نيامده بوده ، عملا چنين بوده - همعقيده شده‌ايم .\r\nدر قرن پنجم هجرى ، اقطاع بر ديگر اقسام زميندارى تفوق داشت ، اما رواج اقطاع و گرايش آن به سوى موروثى شدن ، در قرن چهارم هجرى نيز سابقه دارد . بارتولد مىنويسد :\r\nيك ناحيه از قهستان را خاندان سيمجوريان در طول مدت چهار نسل به رسم اقطاع متصرف بودند . رسم اقطاع در قرن پنجم و ششم هجرى ، بيش‌ازپيش معمول شد ؛ چنان كه ملكشاه\r\n\r\n\r\n","description":"","footnote":"\r\n( 1 ) . مكاتبات رشيدى ، ص 14 ( به نقل از : همان مأخذ ، ص 37 ) .\r\n","page_name":" 319 ","page_number":327},
  {"content":"\r\n\r\nبه لشكريان خود ، كه نامشان در دفتر ضبط بود ، زمينهايى به رسم اقطاع داده بود . به نظر پطروشفسكى : دوره‌اى كه از قرن هفتم هجرى آغاز ، و به قرن نهم پايان مىيابد ، عهد ختام تكامل اساس اقطاع و سلسله مراتب فئودالى - نه‌تنها در ايران بلكه در ديگر كشورهاى خاور - نزديك و ميانه - بوده است . قلمرو ملوك كرت در هرات ، نمونه‌اى از سلسله مراتب فئودالى بزرگان اسكان يافته مىباشد .\r\n\r\nادرار :\r\nدر قرنهاى هفتم و هشتم ، گاه به بزرگان لشكرى و كشورى ، مخصوصا به روحانيان ، ملكى بطور مشروط به نام : « ادرار » - و « مقاصه » داده مىشد . دستور الكاتب از دو نوع اهداى مشروط زمين ، يعنى ادرار و مقاصه سخن گفته آن را چنين تعريف مىكند :\r\n« ادرار وجهى است كه پادشاهان در حق كسى از مستحقان انعام فرمايند ، و بعد از دير ، بر اولاد و احفاد او ابدى مقرر و مسلم دارند ، و مقاصه آنست كه در عوض آن ، وجه موضعى ديوانى به تمليك ابدى ، بر صاحب او و بر اولاد و احفاد او ، نسلا بعد نسل ، مسلم دارند . » « 1 »\r\n\r\nسيورغال :\r\nسيورغال در حقيقت ، « صورت متكاملى از مالكيت مشروط زمين بود و نه‌تنها حق معافيت مالياتى بلكه مصونيت ادارى و قضايى نيز منضم آن گشته بود . . . اهميت تاريخى مصونيت ، اعم از مالياتى و يا ادارى و قضايى ، بيشتر در ايجاد شرايطى بوده كه در آن روستايى بطور كامل‌ترى مطيع و تابع مالك فئودال مىگرديده . در سيورغال ، كشاورزان مقيد و وابسته به زمين بودند ، و كاملا تحت فرمان فئودال قرار داشتند ، و حتى در امور شخصى نظير ازدواج و عروسى ، ناچار بودند نظر فئودال را جلب كنند سيورغال از اواسط قرن هشتم هجرى ( عهد جلايريان ) در ايران معمول شده است .\r\nبه نظر پطروشفسكى ، در سراسر عصر حكمفرمايى فئوداليسم در ايران ، اراضى همهء اقسام املاك فئودالى ، اعم از ديوانى و وقفى و اقطاع و « ملك » مجموعه‌هايى بودند از بسيارى قطعات كوچك زمين كه توسط روستاييان وابسته به فئودالها با شرايط گوناگون زراعت مىشده . . . در ايران از قرن چهارم هجرى تا قرن نهم ، فئودالهاى بزرگ شديدا به جماعات آزاد روستايى و املاك روستاييان آزاد و خرده‌مالكين هجوم برده ايشان را تحت فشار قرار داده بودند . . . ولى فئودالها پس از غصب اراضى روستاييان ، به هيچ‌وجه ، در انديشهء زراعت كلان اربابى ، كه متكى به بيغار باشد ، نبودند بلكه زمينهاى خود را به قطعات كوچك تقسيم كرده با شرايط كمابيش سختى ، به روستاييانى كه خود مالكان ديروزى آن اراضى بودند و يا بر اثر غصب اراضى خويش توسط ساير فئودالها ، از نقاط ديگر آمده بودند ، به مزارعه اجاره مىدادند ؛ در حالىكه در ارمنستان ، فئودالها از راه زراعت كلان فئودالى زندگى مىكردند ، و يكى از آنها در حدود سال 1049 ميلادى ، 800 خيش ، كه به هريك شش گاو نر بسته بودند ، به صحرا مىفرستاد و چنين زراعتى به بيغار متكى بود . فئودالهاى ايران در بيشتر موارد ، با خدم و حشم و كاركنان خانه ، كه اكثرا از بندگان بودند ، در شهرها مىزيستند ، و سران زمامدار بلاد را تشكيل مىدادند . به قول پطروشفسكى ، فئودالها انگيزه‌اى براى ده‌نشينى نداشتند ،\r\n\r\n\r\n","description":"","footnote":"\r\n( 1 ) . ورق  a  22 -  b  221 ( به نقل از همان مأخذ ، ص 67 ) .\r\n","page_name":" 320 ","page_number":328},
  {"content":"\r\n\r\nزيرا سازمان‌دهندهء توليدات كشاورزى نبودند و نقش اقتصادى ايشان به اخذ سهمى از محصول ( غالبا به جنس ) از روستاييان محدود و منحصر بود ، و على الرسم ، روستاييان بهرهء فئودالى را به صورت غله ، شراب ، ميوه ، و ابريشم خام به مقر ايشان برده تحويل مىدادند .\r\nبهره‌كشى فئودالى به صورت شرعى ( مزارعه ) صورت مىگرفته . شيوهء مزارعه بيشتر به حال فئودال و كمتر براى توليدكننده مفيد بوده است . تا پايان قرن پنجم هجرى ، ميزان بهره‌كشى فئودالى دائما به سوى افزايش مىرفته ، شيوهء مزارعه ، امكان توسعهء توليدات را به روستايى نمىداده با وجود شيوهء مزبور ، مالك زمين گاهى حتى در فقر روستايى ذينفع بوده ، به اين معنى كه هر قدر كشاورز بينواتر مىبوده ، مالك مىتوانسته شرايط سخت‌تر و اسارت - آميزترى را به وى تحميل كند . . . پرداخت مساعده از طرف مالك به زارع براى تهيهء اسباب و وسايل زراعت ، چون با رباخوارى توأم مىگرديده ، اسارت و انقياد روستايى را شديدتر مىساخته . . .\r\nمراتع و چراگاهها با اينكه به مالكان اراضى و يا ديوان تعلق داشته على الرسم ، مورد استفادهء عموم روستاييان بوده است . . . يك خانوار منفرد روستايى بسيار فقيرتر و ناتوانتر از آن بوده كه خيش سنگين و يا سبك ، و گاوان نر را براى كشيدن آن خريدارى كرده كارهاى ضرورى آبيارى را انجام دهد . . . وصاف ( مورخ ) خبر مىدهد كه در املاك شخصى غازان خان ، براى خريد هر خيش و گاوهاى ضرورى آن ، 184 دينار تخصيص داده شده بود . بدين سبب ، در ايران ، غالبا چند خانوادهء روستايى متحد شده يك جا خيش و گاو و تخم براى مزرع ابتياع مىكردند ، و باهم مساحت معينى را كشت مىكردند كه « جفت » يا « فدان » ناميده مىشد . پطروشفسكى معتقد است كه جميع روستاييان از لحاظ شرايط اقتصادى و اجتماعى يكسان نبودند ، بلكه طبقهء كشاورزان خود به چند قشر و گروه تقسيم مىشدند . معمولا سران روستا را روستاييان مرفهى تشكيل مىدادند كه به صورت خرده‌مالك از راه فروش محصولات خود در شهر ، و فروش كالاهاى شهرى در ده ، و گاه در سايهء رباخوارى ، مايه‌دار شده بودند . اينكه ناصرخسرو در سعادت‌نامه مىگويد :\r\n اگر دهقان چنان باشد كه بايد * سبك ، گوى از ملايك در ربايد\r\nاگر جوياى قحط نان نباشد * كسى را پايهء دهقان نباشد \r\nمنظورش سران ثروتمند روستايى است .\r\nروستاييان آزاد ، عضو جماعت نيز خرده‌مالكانى بودند كه از روزگار قديم در زمينى كشت و زرع مىكردند . اين گروه و گروه نخستين ، به مراتب ، وضع زندگيشان از روستاييان بينوا و مزارعه‌گر بهتر بود ؛ چه قشر اخير ، كه قسمت اعظم برزگران را تشكيل مىدادند ، زمين را بلاواسطه از ديوان و يا فئودالها مىگرفتند و در حقيقت ، در زمين آباء و اجدادى خود زراعت نمىكردند . به هيچ سنت و رسم ديرينى متكى نبودند ، و ناچار بودند به تمام شرايطى كه مالك پيشنهاد مىكند گردن نهند ، و بار سنگين ماليات را تحمل كنند . حمد اللّه مستوفى ضمن سخن از بلوك صمگان در اردشير خورهء فارس ، مىگويد كه « مردم آنجا مسكين و مزارع باشند . » « 1 »\r\n\r\n\r\n","description":"","footnote":"\r\n( 1 ) . نزهت القلوب ، ص 118 ( به نقل از همان مأخذ ، ص 135 ) .\r\n","page_name":" 321 ","page_number":329},
  {"content":"\r\n\r\nمفهوم مسكنت در آن زمان ، با مزرعه و مزارع منفرد ارتباط ناگسستنى داشت .\r\nبدبختترين و محرومترين مزارعان كسانى بودند كه غير از زمين و بذر و آب ، ناچار بودند كه « گاوكارى » نيز از او بگيرند ، و بدينسان ، ناگزير بودند كه سهم كلان‌ترى از محصول خود را به ارباب بدهند .\r\nغير از قشرها و گروههايى كه از آنان سخن گفتيم ، آخرين گروه ، بندگانى بودند كه در زمين مستقر شده بودند و وابسته به يك محل يا منطقه‌اى بودند . اينها بيشتر ، اسيرانى بودند كه لشكريان ، به هنگام جنگ ، گرفته و آورده بودند .\r\nنخست ، اعراب و بعدها ، سلجوقيان و تركان عثمانى دائما ، به بهانهء « دين » و جهاد عليه كفار ، به ممالك مجاور دستبرد مىزدند ، مردم آزاد و بيگناه را به نام اسير مىگرفتند و به صورت غلام و كنيز به اين و آن مىفروختند . پس از نخستين فتوحات عثمانيها در شبه جزيرهء بالكان ، به گفتهء عاشق پاشا زاده ، مورخ ترك ، آنقدر اسير گرفتند كه از ساكنان روملى و آناطولى هيچكس بىبنده نماند . . . همچنين در پايان قرن هشتم هجرى ، پس از هجوم بزرگ تيمور به هندوستان ، خطهء خراسان چنان از - غلامان هندو ، اشباع شده بود كه به قول دولتشاه ، « خراسان از اسيران و بردگان هند ، هندوستانى گشت . » « 1 » از كار بندگان در پيشه‌ها و كشاورزى استفاده مىشد . در شخم زمين ، باغبانى ، و امور آبيارى نيروى بنده ، نيرويى رايگان بوده . نه‌تنها زمينداران و مالكان بزرگ بلكه سران ده نيز بندگانى داشتند ، و از ايشان در شخم و شبانى دامها و كارهاى باغبانى و غيره ، همچون نيروى كار رايگان استفاده مىكردند .\r\nچنان كه ديديم ، اكثريت كشاورزان ايران را كسانى تشكيل مىدادند كه از كليهء حقوق اجتماعى و اقتصادى بىنصيب بودند تا جايى كه غازان خان با صراحت تمام مىگويد :\r\n« كلوخ و خاشاك را در نظر حكام و غير هم اعتبار بود و رعايا را نه . و خاشاك شوارع آن كوفتگى نمىيافت كه رعيت . » « 2 »\r\nراجع به وضع پيچيدهء مالكيت و زميندارى در دوران بعد از اسلام محققان و صاحبنظران نظريات كمابيش مشابهى اظهار كرده‌اند كه ذكر پاره‌اى از آنها ، براى تجهيز ذهن خوانندگان ، بيفايده نيست .\r\n\r\nطبقهء دهقان :\r\nطبقهء دهقانان يا اشراف زميندار ، از ديرباز ، در ايران و ممالك تابع موقعيت ممتازى داشتند . طبرى در « داستان شاه منوچهر » ، افسانه‌اى مىگويد : « و به هرجايى دهى ، دهقان را فرمود ، اين شهر و ديه را آبادانى از تو خواهم ، و رعيت را بفرمود كه فرمان او كنيد . » « 3 » هرچند در ايران ، در اثر اتحاد قدرت پادشاهى با روحانيان متنفذ ، از قدرت دهقانان كاسته شد ، ولى در هرحال ، اين طبقه در بين مردم نفوذ\r\n\r\n\r\n","description":"","footnote":"\r\n( 1 ) . ص 324 ( به نقل از همان مأخذ ، ص 145 ) .\r\n( 2 ) . جامع التواريخ ، ورق 638 ( به نقل از همان مأخذ ) ؛ از : « اقسام مالكيت . . . » تا اينجا تلخيص است از :\r\nكشاورزى و مناسبات ارضى در ايران عهد مغول ، پيشين ، ج 2 ، ص 3 تا 153 .\r\n( 3 ) . ترجمهء تاريخ طبرى ( قسمت مربوط به ايران ) ، به اهتمام دكتر محمد جواد مشكور ، ص 33 .\r\n","page_name":" 322 ","page_number":330},
  {"content":"\r\n\r\nداشتند . بارتولد مىنويسد : « كلمهء دهقان بطور يكسان ، به زمينداران عادى و شاهزادگان صاحب زمين و فرمانروا اطلاق مىشده . ظاهرا اشرافى كه پول و سرمايه داشتند ، يعنى بازرگانان ، مقام خاصى داشتند . اينان در نتيجهء تجارت كاروانى با چين و ديگر كشورها ، ثروتهاى كلانى كسب كرده بودند . طبرى در داستان تبعيد سغديان ، نام اين بازرگانان را در رديف « شاهان » و اميران مىبرد . از گفته‌هاى نرشخى دربارهء بازرگانان بخارا چنين برمىآيد كه تجار مزبور صاحب املاك غيرمنقول وسيع بوده ، در كوشكها مىزيستند و از لحاظ موقع و منزلت ، چندان تفاوتى با دهقانان نداشتند . » « 1 »\r\nريچاردن‌فراى مىنويسد : « تحقيق و تعيين اين نكته ، كه چه عده‌اى از دهگانان از نسلهاى پيش از اسلام ، و چه عده‌اى از نسل عرب ، و چه عده‌اى نودولت بوده‌اند ، خالى از فايده نيست . در دورهء سلاجقه ، در يكى از شهرهاى خراسان بيش از نيمى از چهل و اندى خاندان ملاك مهم از نسل عرب بودند ، سه خاندان نسبت خود را به ساسانيان مىرسانيد ، و بقيه از كارداران بزرگ دستگاه دولت بودند ، و احيانا يك تن بازرگان در ميان آنان وجود داشت . شايد نسبت تعداد كارداران دولت و بازرگانان ، در ميان خاندانهاى بزرگ ، بخارا بيش از اين بوده است ، اما نسبت اعراب و عناصر ايرانى بايد همان باشد كه در شهر بيهق بوده است . » « 2 »\r\n\r\nاقطاع :\r\nريچاردن . فراى در باب مفهوم و استعمال لفظ اقطاع ، چنين مىنويسد :\r\n« . . . اين لفظ در اصل به معنى قطعه ملكى بود كه به ديگرى داده مىشد تا آن را در مقابل خراجى ، خدمتى ، يا شرايط ديگرى اداره كند . شرايطى كه املاك تحت آن شرايط به اجاره داده مىشد ، بطور معتنابهى تغيير مىيافت . و اگر بخواهيم دقيق صحبت كنيم ، جزء كوچك زمين اقطاع محسوب نمىگرديد . بديهى است كه اقطاع در اين معنى وسيع ، از صدر اسلام وجود داشت . . . رسم اجاره‌دادن يا به مقاطعه دادن املاك براى بهره‌بردارى از آن در مقابل پرداخت خراج و تحت شرايط ديگر ، در دورهء عباسيان وجود داشت . بطور كلى ، در دورهء خلفاى اوليهء عباسى ، كارداران لشكرى و كشورى ، هردو ، حقوق خود را به پول نقد دريافت مىكردند ؛ گرچه پرداخت حقوق به صورت برده ، محصول ، و حتى زمين و ملك نيز ناشناخته نبود .\r\nدر دورهء آل بويه ، جمع مناصب نظامى و غيرنظامى در موارد فراوان در يك شخص ، و تخصيص اقطاعى به وى به جاى حقوق خدمات نظامى گذشته و آينده‌اش ، تغييراتى در معنى كليهء اقطاع به وجود آورد ، و اين معنى در دورهء سلجوقيان بسط يافت . غالبا كسى كه اقطاع به وى تخصيص يافته بود ، خود در آن ملك زندگى نمىكرد ، بلكه نماينده‌اى از جانب خويش مىفرستاد تا درآمد ملك را از رعايا و كشاورزان بگيرد ؛ و اين درآمدها حقوق خدمات گذشته و آيندهء او به دولت محسوب مىگرديد . بتدريج ، در دورهء آخرين سلاطين سلجوقى ، صاحب اقطاع همهء وظايف حكومت را در ملك خويش اعمال مىكرد . بديهى است اين عمل به سلطهء حكومت\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ج 2 ، ص 404 - 403 ( به اختصار ) .\r\n( 2 ) . بخارا ، پيشين ، ص 108 ( به اختصار ) .\r\n","page_name":" 323 ","page_number":331},
  {"content":"\r\n\r\nمركزى لطمه مىزد ، اما اين موضوع موردنظر ما نيست . آيا اين رسم كه عموما آن را به تيولدارى توصيف مىكنند ، . . . در اواخر عصر سامانيان ، بسط و توسعه يافته بود ؟ . . . اين رسم در دورهء سامانيان اگر هم بر فرض به عمل درآمده باشد ، دست‌كم نضجى نداشت . » « 1 »\r\nچنان كه مىدانيم ، اقطاع در دورهء سلجوقيان بيش‌ازپيش پايه گرفت . نظام الملك چون به قدرت مركزى علاقه داشت ، روش اقطاع را نمىپسنديد و مىگفت ، براى حفظ نيروى دولت ، بايد به خدمتگزاران صديق بجاى زمين ، سالى سه يا چهار بار مواجب داد ؛ چه بهتر كه شاه به دست خود ، به آنها پول و مواجب بدهد « . . . چه آن اوليتر كه پادشاه از دست خويش دست در دامن ايشان كند كه از آن مهرى و اتحادى در دل ايشان افتد ، و در هنگام خدمت و كارزار ، سخت‌كوش‌تر باشند و ايستادگى كنند . و ترتيب پادشاهان قديم چنان بوده است كه اقطاع ندادندى و هركسى را بر اندازهء ايشان در سالى چهار بار مواجب ايشان از خزانه نقد بدادندى ، و ايشان پيوسته با برگ و نوا بودندى و به هر مهم در وقت ، دو هزار سوار برنشستندى و روى بدان مهم آوردندى ، و عمال مال جمع همى كردندى و به خزانهء پادشاه رسانيدى ، و از خزانه بر اين گونه هر سه ماه يك بار ، همى دادندى ، و اين را « بيستگانى » خواندندى ، و اين رسم و ترتيب همچنان در خاندان محمود مانده است . » « 2 »\r\n\r\nخالصه :\r\n« زمينهاى خالصه بيشتر به زمينهايى گفته مىشود كه به دولت و سلطان تعلق دارد ، و ريشهء اين نوع زميندارى در ايران ، به دورهء پيش از اسلام مربوط است . در اولين فتوحات مسلمين ، املاك خانوادهء سلطنت ، و املاكى كه مالك آن گريخته و يا در جنگ كشته شده بود ، به خليفه اختصاص پيدا مىكرد ، و عنوان « صوافى » يا « صوافى امام » به خود مىگرفت .\r\nاين صوافى بعدها ، مخصوصا از عهد بنى اميه و پس از آن ، ملك شخصى خليفه يا اقطاع نزديكان و خويشان آنها شد ، و اين سنت ادامه يافت . قبل از صفويه ، يعنى در دورهء مغول و تاتار ، اين گونه املاك خاصه ، كه از راه غصب و مصادره و استصفاء و انتقال و تصرف عدوانى حكام و سلاطين و ارباب قدرت حاصل مىشده است ( مثلا املاك نازخاتونى ) ، بوسيلهء متصديان مخصوص ضبط و اداره مىشده است ، و عنوان انجو يا اينجو داشته است . كار ضبط و ادارهء اين املاك بر عهدهء وزير اصفهان بود و مستوفيان و كاركنان اين دستگاه ، چنان كه از تذكرة الملوك برمىآيد ، به رعايت و تكثير منافع دولت موظف بودند در باب املاك خالصه ، مانند املاك وقف عمل مىكردند ، و عوايد خالصه اختصاص به مخارج سلطان داشت .\r\nگاه قسمتى از اين املاك نيز ، چنان كه شاردن مىگويد ، به نوكران خاص و مقربان و نزديكان شاه بعنوان تيول واگذار مىشده است . بعدها نادرشاه مقدار اين املاك خالصه را از راه مصادره ، غصب و انتقال مايملك مخالفان و مقصران و تصرف و ضبط املاك وقف و حبس ، افزايش داده . عليشاه ، چون قسمتى از اين املاك خالصهء نادرى را به صاحبان سابقش بازگردانيد ، به عنوان عادل و عادلشاه موسوم شد .\r\nسلاطين قاجار نيز از راه مصادره و غصب و تصرف عدوانى املاك مخالفان و مدعيان خود ، بر ميزان خالصجات افزودند ، و وزيرى به نام وزير خالصجات برگزيدند . مقارن ظهور\r\n\r\n\r\n","description":"","footnote":"\r\n( 1 ) . همان ، ص 79 - 177 ( به اختصار ) .\r\n( 2 ) . سياستنامه ، به اهتمام هيوبرت ، ص 126 .\r\n","page_name":" 324 ","page_number":332},
  {"content":"\r\n\r\nمشروطيت ، عمدهء خالصجات ايران غير از « رقبات نادرى » ، شامل املاك « محمد شاهى » و خالصه‌هاى « ناصرى » بود . دولت از خالصجات تيولى انتظار داشت كه سرباز بنيچه به دولت بدهند . وصول حقوق دولتى از اين املاك يكى از مشكلات تاريخى مالياتى ايران به‌شمار مىآمده است ، و گاه دولتها پيشنهاد فروش املاك خالصه را تنها راه‌حل اين مشكل مىدانستند . در شهريور ماه 20 ، به فرمان شاهنشاه ، اين املاك به دولت واگذار شد و عنوان « املاك واگذارى » يافت ، و عاقبت بعد از شهريور 20 ، ادارهء املاك اختصاصى و املاك واگذارى براى حل‌وفصل قسمتى از اين مشكلات به وجود آمد ، و بانك كشاورزى نظارت در امر تقسيم املاك خالصه را به عهده گرفت . » « 1 »\r\n\r\nسيورغال :\r\n« سيورغال معافيتى بود دائم و موروث و با آن ، ناحيهء مشمول معافى در قلمرو حكومت نوعى خودمختارى حاصل مىكرد . . . مضار سيورغال را كه شاه با استبداد و اختيار نامحدود تفويض مىكرد ، مقامات مسئول به خوبى درك مىكردند ، ولى در اين كار آن اندازه سود بود كه درمانى براى اين درد يافته نمىشد . به قرار اطلاع ، در زمان سلطان يعقوب آق‌قويونلو ، كوشش اندكى براى موقوف الاجرا ساختن سيورغال اصفهان و شيراز به عمل آمد ، اما سرانجامى نامطلوب يافت . هنوز مشكل است كه وجه اختلاف سيورغال و ديگر اقسام معافيتها را ، كه به نام « معافى » و « مسلمى » مشهورند ، بيان كرد . اصطلاح الكا ، كه ظاهرا اشاره به قطعه زمينى است كه در اختيار قبيلهء بخصوصى باشد ، اما واگذارى تيول كه سابقا « اقطاع » ناميده مىشد ، بسيار رايجتر بود . تيول براى مدت محدودى تفويض مىشد و بر دو قسم بود . يا ضميمهء امتيازات شغل معينى بود ، كه در اين صورت به مجرد عزل يا انتقال ، به ديگرى تفويض مىگشت و پادشاه آن را از طرف ديوان ، مادام العمر ، به يك نفر واگذار مىكرد . . . روابط بين تيولدار و ساكنان تيول روشن نيست . در زمان سلجوقيان و ايلخانان مغول ، قاعده بر اين جارى بود كه تيولدار فقط حق جمع‌آورى ماليات خزانهء شاه را داشت ، بىآنكه تصرفى در حقوق مردم ساكن محل تيول روا دارد . در سياست‌نامه ، بطور مؤكد آمده است : « مقطعان كه اقطاع دارند ، بايد بدانند كه ايشان را بر رعايا جز آن فرمان نيست كه مال حق ، كه بديشان حوالت كرده‌اند ، از ايشان بستانند به وجهى نيكو ؛ و چون آن بستدند ، رعايا به تن و مال و فرزندان و اسباب و ضياع از ايشان ايمن بمانند . » « 2 »\r\nفرمان مشهور غازان خان ، مورخ 703 مطابق با 1303 م . در مورد تيول نظامى ، مقرر مىدارد كه اقطاعداران نبايد بگويند كه رعاياى آن امكنه بموجب اقطاع به من داده شده‌اند . آنها كه اسير نيستند ، و لشكريان را بر رعايا زيادت از آن حكم نيست كه مزارعان را بر مزروع ساختن مراتع معهوده باعث گردند و مال و متوجهات ديوانى را براستى از ايشان بستانند . . .\r\nبعلاوه مردم چريك نيز نبايد زيادت از آنچه به دفتر قانون درآمده و مفصل نوشته شده از رعايا چيزى بستانند ؛ رعيت را كه به چريك نداده‌ايم . . . چنين نظراتى در باب تيولداران تا زمان انقلاب مشروطيت ايران ادامه يافت ، و در اين زمان ، تيول به كلى منسوخ و ملغى گشت . اما بر ما معلوم است كه تيولداران متنفذ و نيرومند هميشه براى زير پا گذاشتن مميزات و\r\n\r\n\r\n","description":"","footnote":"\r\n( 1 ) . تلخيص از : دايرة المعارف ، « خالصه » ، ص 878 .\r\n( 2 ) . فصل پنجم .\r\n","page_name":" 325 ","page_number":333},
  {"content":"\r\n\r\nمحدوديتهاى فرضى قانونى ، به منظور تبديل ملك تحت نظر خود به تملك دائم و حتى تحصيل حقوق اربابى ، اعمال نفوذ مىكرده‌اند .\r\nالئاريوس ( ص 673 ) تأييد مىكند كه تيولداران ماليات ( عوارض ) را گردآورى مىكردند و حق قضاوت و حكميت در ميان زارعين داشتند . فقط حق اعمال تنبيهات عمده را نداشتند . اظهارات شاردن نيز بسيار جالب است . مىنويسد ( ج 5 ، ص 418 ) : زمينهايى كه در ازاى حقوق واگذار مىشود ، تحت نظارت مأموران شاه نيست ، و همچون ملك شخصى كسى است كه به وى واگذار شده است . در مورد عوايد و حق اربابى ، با رعايا ، آنچنانكه مىخواهد رفتار مىكند ؛ همانند وضعى كه در املاك موقوفهء اروپاست . كپفر ( ص ، 98 ) تيول را چنين توصيف مىكند : انعام و تيول ، كه به وزراء سلطان بهنگام خدمت دهند ، چون ملك آنان است و در آن ، هرگونه كه خواهند ، رفتار كنند . شاردن ( ص ، 319 ) حقوق تيولدار را چنين توصيف مىكند : از منابع محلى هنگام اقامت در ملك ، براى اعاشه استفاده كند و نزاع و مرافعات را فيصله بخشد .\r\nنتيجه آن است كه تيول زمان صفويه شامل بعضى حقوق اربابى بود ، اما از لحاظ مالى ، امتياز قابل توجه در بسيارى از موارد ، تفاوت فاحش بين تقويم و مميزى ماليات تيول با درآمد واقعى و گردآوردهء تيولدار بود . سوء استفاده از تيول بسيار بود ، و هرگونه عمل عليه منافع زورمندان ، به شكست منجر مىگشت . شاردن ( ج 5 ، ص 419 ) مىگويد ، وزير اعظم شاه - سليمان ، شيخ على خان زنگنه هرگز جرأت اجراى انديشهء تجديد نظر در ترتيب و وضع واگذارى و تفويض املاك را نكرد . » « 1 »\r\n\r\nفئوداليسم در آسيا\r\nنظام فئودالى در چين و هندوستان ، يعنى بزرگترين و پرجمعيت‌ترين ممالك آسيايى نيز ، حكومت مىكرده است . در هندوستان ، سلاطين و فئودالها براى استثمار دهقانان ، سازمانها و ادارات عريض و طويلى ترتيب داده بودند .\r\n« دهقانان ، كه در زنجير علايق و سنن خانواده و دهكده مقيد بودند نمىدانستند كه چرا زندگى آنان اين‌چنين سخت و يأس‌آور است ، و خدايان از چه‌رو اينهمه مصيبت و بدبختى را در حقشان مقدر داشته‌اند . برهمانان و روحانيان بودايى مدام به دهقانان تلقين مىكردند كه بايستى به ارادهء خدايان ايمان داشته باشند ؛ و تسليم و اطاعت را به آنان موعظه مىكردند .\r\nپادشاهان خاندان گوپتا ، روحانيون را بسيار گرامى مىداشتند . آنان خود از برهمنان بودند و در عين‌حال ، از جامعهء روحانى بودايى ، كه هرگونه مقاومت و مخالفت را محكوم مىساخت ، بشدت حمايت مىكردند . . . ده‌هزار ده وقف معبد بود ، و ثمر رنج صدها هزار دهقان صرف نگهدارى آن مىشد . . . معابد بزرگ و بتهاى غول‌پيكر با سر و دستهاى متعدد ، دهقانان جاهل را دچار هراس مىساخت ، و اطاعت خدايان ، مهاراجه‌ها ، و اشراف را به آنان القاء مىكرد . جامعهء روستايى ، كه زير فشار فئودالها و مأمورين شاه قرار داشتند و مذهب اطاعت از هر قدرتى را به آنان آموخته بود ، در برابر فاتحين جديدى كه به هند هجوم مىآوردند\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، پيشين ، ص 47 - 44 ( به اختصار ) .\r\n","page_name":" 326 ","page_number":334},
  {"content":"\r\n\r\n( محمود غزنوى ) كمترين مقاومتى نشان ندادند . . . » « 1 » در سرزمين پهناور چين نيز در دوران قرون وسطى ، نظام فئودالى بشدت تمام حكومت مىكرده .\r\nطبقهء حاكم چين فئودالها ( مالكين بزرگ اراضى ) بودند كه املاك وسيعى از امپراتور دريافت كرده بودند . آنان در شهر ، در كاخهاى پرثروت مىزيستند و اراضى خود را براى كشت و زرع به دهقانان وامىگذاشتند ، و در ازاى آن ، عوارض هنگفتى مىگرفتند . فئودال بر زندگى دهقانان تسلط مطلق داشت . مىتوانست او را لخت كند ، اعضاى بدن او را ببرد ، و هر نوع سيورسات و مالياتى ميل داشته باشد از او بستاند . براى ساختن ديوار شهرها ، كاخها و معبدها دهها هزار دهقان را به زور از دهات بيرون مىراندند و در زير ضربات تازيانهء خيزران ، به بيگارى مىكشيدند . اگر يك‌سال حاصل ، دست نمىداد ، خشكسالى مىشد ، آب طغيان مىكرد ، و يا ملخ هجوم مىآورد ، هزاران دهقان از گرسنگى جان مىسپردند . در سالهاى فراوانى هم ، زندگى را با عسرت مىگذراندند . دهقانان گرسنه اغلب خود و يا كودكانشان را به بردگى مىفروختند . هرگاه دهقان پولى به وام مىگرفت و نمىتوانست آن را پس بدهد ، رباخوار حق داشت او را بردهء خود سازد . رباخواران خواه از طريق خريدارى و خواه در ازاى مطالبات خود ، اراضى وسيع را به چنگ آورده بود . روحانيون بودايى نيز در زمرهء زمينداران بزرگ بودند ، رباخواران ، سوداگران و روحانيون بودايى غرق در مكنت و تجمل روزگار مىگذراندند . دهقانان كينهء استثماركنندگان خويش را در دل خود مىپرورانيدند و اغلب بضد آنان شورش مىكردند . « 2 »\r\n« در سال 874 ميلادى ، يكى از بزرگترين شورشهاى دهقانى در چين به وقوع پيوست .\r\nهوانگ چائو « 3 » در رأس قيام‌كنندگان قرار داشت . چند هزار دهقان ، كه هر روز بر شمارهء آنان افزوده مىشد ، در اين قيام عظيم شركت كردند . پس از تسخير پايتخت ، امپراتور گريخت ، ولى فئودالها و ستمگران ديگر دستگير شدند و به قتل رسيدند . ثروت پايتخت مصادره و ميان بينوايان تقسيم شد . هوانگ چائو دوسال و نيم پايتخت را در دست داشت ، ولى امپراتور فرارى و فئودالها و قبايل كوچ‌نشين بار ديگر با قواى خود براى سركوبى قيام ، به راه افتادند و سرانجام حكومت نوبنيان دهقانى بطورى وحشيانه قلع‌وقمع شد .\r\nپس از آنكه امپراتورى تانگ در اثر تضادهاى اجتماعى و اقتصادى ، سرنگون گرديد و امپراتورى سونگ به روى كار آمد ، مشكلات اقتصادى بار ديگر خودنمايى كرد . وضع مردم ، مخصوصا در اواسط قرن 11 در اثر خشكى و كمبود محصول ، بيش‌ازپيش به سختى گراييد .\r\nدهقانان در اثر فشار ماليات و عوارض و قرض و بيم برده‌شدن ، از دهات مىگريختند ؛ جاده‌ها از گرسنگان و بيخانمانها انباشته شد . در اين‌هنگام ، يكى از حكام براى بهبود وضع اجتماعى ، نظريات و برنامه‌هاى خود را به امپراتور عرضه كرد در سال 1069 م ، امپراتور اين مرد مصلح را كه « وانك - آن - شيه » نام داشت ، به پايتخت فرا خواند ؛ و او را به مقام صدراعظمى خود برگزيد .\r\n\r\n\r\n","description":"","footnote":"\r\n( 1 ) . تاريخ قرون وسطى ، پيشين ، ص 70 ( به اختصار ) .\r\n( 2 ) . همان ، ص 74 .\r\n( 3 ) .  Huang - Tchauo \r\n","page_name":" 327 ","page_number":335},
  {"content":"\r\n\r\nوانگ - آن - شيه به يك سلسله اصلاحات اساسى دست زد ؛ دستور داد در تمام دهات انبارهاى دولتى بسازند ، و آنها را از برنجهاى احتكارى بازرگانان انباشت ، و از همين انبارها بود كه ميان گرسنگان برنج تقسيم مىكرد . او همچنين دستور داد كه براى كشت و كار ، به دهقانان غله به وام دهند ، تا پس از برداشت محصول ، قرض خود را به انبار دولتى برگردانند . او با بهرهء كم به دهقانان وام مىداد و از اين راه سلطهء رباخواران حريص را درهم مىشكست . وى براى تمام كالاها ، قيمت ثابتى معين كرد ، از بار مالياتها كاست ، نظام وظيفهء عمومى را برقرار كرد ، دستگاه دولتى را تجديد سازمان داد و مأمورين ناشايسته و مختلس را بيرون ريخت ، و وضع عمومى چين را بهبود بخشيد . . . » « 1 »\r\nولى اين وضع دوام نيافت ؛ با تغيير صدراعظم ، بار ديگر اوضاع سابق تجديد شد .\r\n« بطور كلى ، در دورهء قرون وسطى ، كشاورزان چين زندگى رقت‌بارى داشتند و وضع زندگى آنها بر حسب منطقه‌اى كه در آن كار مىكردند ، متفاوت بود . در مناطق باتلاقى هوئه « 2 » ، قريب يك ميليون دهقان در حالت نيمه‌بردگى زندگى مىكردند . اكثر آنها ، چون مقروض بودند و از عهدهء پرداخت قرض برنمىآمدند ، ناگزير به خدمت در ارتش ، يا فرار مىشدند .\r\nخرده‌مالكين ، كشاورزان ، و كارگران كشاورز نيز در مناطق برنج‌خيز وضع خوبى نداشتند .\r\nاگر يك سال محصول خوبى به دست مىآوردند ، به زحمت مخارج زندگيشان تأمين مىشد . ولى در سالهايى كه محصول رضايتبخش نبود ، كشاورزان مقروض و گرفتار قحطى مىشدند و اگر گرسنگى و بدبختى فشار مىآورد ، ناچار به دزدى و غارتگرى دست مىزدند . منفعت پول بسيار سنگين بود و از 20 درصد تجاوز مىكرد ، و اگر كسى گندم قرض مىكرد ناچار بود پس از درو 50 درصد بر آن افزوده به قرض‌دهنده تحويل دهد . كارگران كشاورز براى مدت يك فصل ، اجير مىشدند و ارباب معمولا در حدود 50 ليتر غله يا ارزن در طى ماه به كارگر مىپرداخت و لباس او را تأمين مىكرد . در مقابل ، كارگر ناگزير بود از سپيده‌دم تا غروب آفتاب بدون فوت وقت كار كند . اگر تعطيل مىكرد ، جريمه مىشد و اگر بيمار مىشد مزد ايام بيمارى را به او نمىدادند ، و اگر ابزار كشاورزى را خراب يا مفقود مىكرد ، مجبور بود مجددا تهيه و تسليم ارباب كند .\r\nهمين شرايط سنگين و تحمل‌ناپذير سبب مىشد كه اكثر كشاورزان فرار را بر قرار ترجيح دهند و به راهزنى و غارتگرى در جاده‌ها مشغول شوند ، و براى آنكه كمتر به دست مأمورين انتظامى گرفتار آيند ، كوهها ، مناطق باتلاقى و نيزارها را انتخاب مىكردند . بازرگانان از بيم آنها ، غالبا مجهز و با وسايل دفاعى كافى حركت مىكردند .\r\nابزار كشاورزى بسيار ابتدايى بود ، و زمين را بوسيلهء گاوآهن و يا خيش شخم مىزدند و براى اين كار ، از گاوميش يا از نيروى انسان كمك مىگرفتند . » « 3 »\r\n\r\nوضع فئودالها در غرب\r\n« در اروپا فئودالها فقط كارهاى جنگى را در خور مقام خود مىدانستند و كار بدنى و بازرگانى را تحقير مىكردند . . . و خود را به نحو غيرقابل مقايسه‌اى از دهقانان و شهريان بالاتر مىدانستند . به پسر فئودال از\r\n\r\n\r\n","description":"","footnote":"\r\n( 1 ) . تاريخ قرون وسطى ، پيشين ، ص 76 - 74 ( به اختصار ) .\r\n( 2 ) .  Hauai \r\n( 3 ) . ژاك ژرنه ، زندگى روزمره در چين ، ترجمهء دكتر ايزدپناه ( قبل از انتشار ) .\r\n","page_name":" 328 ","page_number":336},
  {"content":"\r\n\r\nهفت سالگى سوارى و حمل سلاح ياد مىدادند . در 14 سالگى اسلحه‌دار سنيور بزرگ مىشد ، و پرورش او براى كارهاى جنگى ادامه مىيافت . داشتن سواد براى نجيب زاده اجبارى نبود . . . مراسم اعطاى نجيب‌زادگى با شكوه فراوان و در حضور فئودالهاى نواحى اطراف انجام مىگرفت . كسىكه به دريافت منصب نجيب‌زادگى مفتخر مىشد ، زره و جوشن آن را در بر مىكرد و شنل سرخى به نشانهء اينكه آمادهء ريختن خون خويشتن است ، بر روى آن مىپوشيد .\r\nنجيب‌زاده در حضور سنيور خويش به زانو درمىآمد ، و سنيور با پهناى شمشير به شانهء او مىزد . سپس نجيب‌زادهء جديد بر اسب مىجهيد و مهارت و توانايى خود را براى حمل سلاح به تمام حاضران نمايش مىداد . نجيب‌زادگان تمام‌وقت خود را در جنگ مىگذرانيدند و در قلاع مستحكم مىزيستند . اين قلعه‌ها در زمان جنگهاى فئودالى به منظور دفاع ، مورد استفاده قرار مىگرفت ، و بهنگام شورشهاى دهقانى ، فئودالها به آن پناه مىبردند . قلعه معمولا در محل مرتفعى قرار داشت كه اطراف آن را خندق كنده بودند ، و پل متحرك منحصر به‌فردى آن را با خارج مربوط مىساخت . ديوارهاى مستحكم با برجها و مزغلها ، قلعه را دربر مىگرفت . . . تا زمانى كه اسلحهء آتشينى اختراع نشده بود ، اين قلاع تقريبا غير قابل تسخير بود . محاصره‌شدگان دشمنان را با تير از پا درمىآوردند ، بر سر آنان آب جوش و قير مذاب مىريختند ، بر آنان سنگ مىباريدند ، و نمىگذاشتند از ديوار قلعه بالا روند . نجيب‌زاده سواره مىجنگيد ، به هنگام جنگ « خود » بر سر مىنهاد ، و صورت خود را با نقاب آن مىپوشانيد ، و با سپر و شمشير بلند و راستى كه دسته‌اى صليب‌مانند داشت ، بر اسب سوار مىشد . بدن او با زرهى از آهن ، كه بعدها فولادى شد ، پوشيده بود . . . ضرب المثل شده بود كه صد نجيب‌زاده به هزار پياده مىارزد . اينان در جنگ تن‌به‌تن ، بسيار ورزيده بودند ، اما نمىتوانستند به هيأت اجتماع نبرد كنند ، و تحت نظم در نمىآمدند . . . سرگرمى مورد علاقهء بزرگزادگان زورآزمايى يا مسابقهء جنگى بود . . . مسابقه چندين روز ادامه مىيافت . ابتدا جنگ تن‌به‌تن شروع مىشد و سپس دسته‌هاى جنگى بر روى صحنه مىآمدند . . . اين مسابقه‌ها اغلب با قطع اعضاء و يا حتى مرگ شركت‌كنندگان به پايان مىرسيد و فاتحين به ضيافت مفتخر مىشدند . » « 1 »\r\n\r\nنظام فئودالى\r\n« نظام فئودالى در غرب ، تقريبا از قرن هشتم ميلادى آغاز شد و استخوانبندى طبقهء حاكمه مشخص گرديد . در اين سازمان ، « شاه » در حقيقت سنيور بزرگ بود و در زير دست او عدهء زيادى « واسال » ( يعنى مالك درجه دوم ) خدمت مىكردند . اين واسالهاى دربارى نسبت به واسالهاى زيردست خويش ، سنيور محسوب مىشدند .\r\nدر اين سازمان اجتماعى ، شاه ، كليسا ، سنيورها ، واسالها به تمام اراضى دست انداخته و از بركت كار مداوم سرفها ، يعنى دهقانان وابسته به زمين ، زندگى مىكردند . با اينكه كشاورزان داراى زمين اختصاصى ، معيشت اختصاصى ، و اسلحهء اختصاصى بودند ، حق نداشتند از سنيور خود جدا شوند و مكلف بودند كه هفته‌اى چند روز در زمين ارباب كار كنند ، راهها را مرمت كنند ، هيزم و سوخت ارباب را تأمين كنند . ساختمانهاى او را بسازند و مرمت كنند ، و قسمتى از عايدات خود را از قبيل غلات ، مرغ ، غاز ، تخم‌مرغ ، ماهى ، قماش ، و چهارپا را به ارباب پيشكش كنند .\r\n\r\n\r\n","description":"","footnote":"\r\n( 1 ) . تاريخ قرون وسطى ، پيشين ، ص 98 - 97 ( به اختصار ) .\r\n","page_name":" 329 ","page_number":337},
  {"content":"\r\n\r\nبه اين ترتيب در نظام فئودالى دو طبقهء مشخص به چشم مىخورند ؛ يكى زمينداران ، كه قدرت سياسى و اقتصادى را در دست دارند و با اعمال زور دهقانان را استثمار مىكنند ، و ديگر طبقهء وسيع دهقانان كه وابسته به زمين بودند و به نفع اربابان كار مىكردند .\r\nبا اين‌حال ، نظام فئودالى با مقايسه با نظام بردگى ، گامى به جلو محسوب مىشود ؛ زيرا در نظام فئودالى ارباب مانند برده‌دار حق ندارد « سرف » را بكشد ولى مىتواند او را بفروشد . سرف از خود خانه و زندگى دارد و فقط قسمتى از حاصل كار خود را به ارباب مىدهد . بنابراين ، علايق اقتصادى سرف بيش از غلام است .\r\nاگر سلسله مراتب فئودالى را از بالا به پايين مورد مطالعه قرار دهيم ، به اين نتيجه مىرسيم كه در رأس پلكان ، شاه قرار دارد ، كه سر سلسله فئودالهاست ، پايين‌تر از او سنيورها يا زمينداران بزرگ ( كه به عناوين دوك و كنت نيز خوانده مىشدند ) . سپس سنيورهاى درجه دوم « واسال » ها و آخر از همه شواليه‌هاى كوچك قرار داشتند . هريك از اعضاى سلسله مراتب يا هيراشى فئودال ، نسبت به مقام برتر واسال ، و نسبت به مقام پايين ، سنيور بود . اين سلسله مراتب نه‌تنها در فرانسه بلكه در ساير كشورهاى اروپا حكومت مىكرد . سنيور مالك مطلق العنان املاك بود . هر واسال قطعه ملكى به عنوان تيول ، از سنيور مىگرفت كه از طريق ارث به پسر ارشد منتقل مىشد . پس از مرگ واسال ، پسر ارشد او نزد سنيور مىآمد ، در برابر او زانو مىزد ، دست خود را در دست او مىنهاد و ضمن سوگند وفادارى ، خود را واسال او مىخواند . آنگاه سنيور تملك تيول را به او تفويض مىكرد .\r\nيكى از مختصات رژيم فئودالى « عدم تمركز » است . با اينكه سنيورها موظف به كمك جنگى به شاه بودند ، فقط وقتى جنگجويانشان را در اختيار شاه مىگذاشتند كه خود مىخواستند و گاه بجاى تبعيت ، به جنگ شاه برمىخاستند .\r\nدر سلسله مراتب فئودالى ، مقامات روحانى نيز موقعيت ممتازى داشتند . اسقف اعظم ، و كشيشان بزرگ در زمرهء سنيورها بودند و در جنگها و غارتگريها از ديگران عقب نمىماندند ، و همواره كشاورزان را به اطاعت و انقياد فرا مىخواندند . كليسا به مردم مىگفت : نافرمانى نسبت به امپراتور و شورش بر ضد او تنها خيانت به امپراتور نيست بلكه معصيتى است كه سزايش با خداوند است .\r\nسلسله مراتب فئودالى مدام در تزلزل بود . بين پادشاهان و فئودالها جنگ دائمى جريان داشت . فئودالها خود با يكديگر همواره در زدوخورد بودند . در نتيجهء اين جنگها كشاورزان ، خانه خراب مىشدند . دائما بر ميزان و نوع عوارض افزوده مىشد ، فئودال مالكيت آسيا ، چرخشت ، شراب‌كشى ، و روغن‌گيرى ، تنور نان‌پزى و مانند اينها را حق خود مىدانست ، و دهقانان براى استفاده از اينها ناگزير بودند عوارض مخصوصى بدهند . علاوه براين ، مجبور بودند يك دهم از محصول كار خود را به كليسا ( به عنوان « عشريهء كليسا » ) بپردازند . فئودال حق داشت . دهقان متخلف را با مرگ كيفر دهد و به علامت اين حق ، بر دروازهء ملك خويش ، دارى برپا مىكرد . در قرون وسطى ، چنين گفته مىشد : ابناى جامعه به سه دسته‌اند : آنان كه جنگ مىكنند ، آنان كه دعا مىكنند ، و آنان كه كار مىكنند .\r\nضعف سلطهء پادشاه ، خودمختارى فئودالهاى بزرگ ، جنگهاى بلاانقطاع فئودالها ،\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nتبديل دهقانان به سرف ، اين است سيماى جامعهء فرانسه در قرن نهم تا يازدهم . » « 1 »\r\nاز قرن دوازدهم به بعد ، بتدريج ، زنجيرهاى اسارت فئودالى سستى گرفت و چنان كه خواهيم ديد ، مقدمات رشد نهضت بورژوازى فراهم گرديد .\r\n« فئوداليسم در شرق با رونق شهرهاى بزرگ و پرجمعيت ، تجارت جوشان خرده و عمده ، و سير دائمى كاروانهاى بزرگ در درون كشور و بين كشورها ، كارگاههاى متعدد نسّاجى ، عصارى و روغنگيرى ، و فرش و اسلحه و ظرف ، غلامدارى و بازار پررونق غلامان طرازى و خرلجى و مراكز معتبر علمى ، رونق بازار بحث و تبادل فكرى در زمينه‌هاى دين و علوم دينى از قبيل كلام ، عرفان ، فلسفه ، منطق ، علوم طبيعى و رياضى و ادبى و لغوى ، نوعى درآميختگى وسيع و آزادانهء تمدنها در پهنهء وسيع اسلامى ، و ميدان فراخ مسافرتها ، و شهرتها ، همراه با رابطهء داير و گرم ايران با هند و چين و بيزانس و قفقاز و عراق و حجاز و مصر و مغرب از مختصات اين عصر است . در درون اين تقاطع عجيب مدنيتها و افكار ، و امتزاج امواج كوه‌پيكر حوادثى بزرگ ، بروزجانهاى پرجولان ، جسور ، نكته‌ياب و باريك‌انديش ، شگفت نيست . » « 2 »\r\n\r\nوابستگى كشاورزان به زمين زراعتى\r\n« در نوشته‌هاى تاريخى شوروى ، اثبات شده كه از زمان فرمانفرمايى مغولان به بعد ، در ايران و برخى از كشورهاى همجوار ، وابستگى « رعايا » به تعهدات مالياتى و به محل اجراى اين تعهدات وجود داشته . در زمان غازان خان ( 1304 - 1295 م . / 703 - 694 ه . ) نام هر رعيتى در ليست مالياتى ده محل سكونتش ثبت شده بود ، و اين رعيت حق نداشت آزادانه محل سكونت خود را عوض كند . پروفسور پطروشفسكى با استناد به منابع ، اين فرضيه را كه در دولت صفويان « رعايا » و كوچ‌نشينان حق نداشته‌اند ده محل سكونت يا منزلگاه خود را آزادانه و بدون اجازهء رسمى ترك كنند ، ممكن مىداند ؛ او مىگويد : در اين منابع دربارهء وابستگى « رعايا » به محل سكونتشان ، يعنى به خراج و محل انجام بيگارى ، گفته شده نه دربارهء وابستگى آنان به شخص فئودال .\r\nفرمان مورخ سال 1132 هجرى ( 1710 م ) شاه سلطانحسين صفوى ، كه در مخزن دولتى جمهورى سوسياليستى ارمنستان پيدا شده ، نظر پطروشفسكى را تأييد مىكند . در اين فرمان ، قانون وابستگى « رعايا » به محل پرداخت ماليات منعكس است .\r\nاگر « كمتر از 12 سال از موقعى كه ( رعيتها ) ترك ديار كرده‌اند گذشته باشد ، و مالياتهاى دولتى را نيز نپرداخته باشند مىتوان آنها را به « محل » سابقشان برگردانيد ؛ اما اگر از زمان كوچشان بيشتر از 12 سال گذشته باشد ، هيچكس نبايد آنها را از آن محل به « محل » سابق برگرداند . »\r\nبر مبناى اطلاعاتى كه در منابع آمده مىتوان نتيجه گرفت كه در اين دوره ، « رعيتها » و « ايليات » حتى نمىتوانسته‌اند آزادانه محل سكونتگاه و چادرگاه خود را عوض كنند . « 3 »\r\n\r\n\r\n","description":"","footnote":"\r\n( 1 ) . همان ، ص 23 - 24 ( به تناوب و اختصار ) .\r\n( 2 ) . ويژگيها و دگرگونيهاى جامعه ايرانى در پويهء تاريخ ، ص 269 به بعد .\r\n( 3 ) . كاشف اين فرمان آ . پاپازيان است ؛ ر . ك اسناد فارسى . . . جزوه‌دان شماره 1 - ب ، ص 234 و غيره .\r\n","page_name":" 331 ","page_number":339},
  {"content":"\r\n\r\nحتى در دورهء شاه عباس اول ، كه بيش از ديگر شهرياران به سعادت مردم دلبستگى داشت ، گاه به امر شاه ، هزاران نفر از منطقه‌اى به منطقهء ديگر كوچانده مىشدند . مرگ‌ومير و زيانهاى اقتصادى كه از اين رهگذر نصيب مردم مىشد ، موجب تأثر و نگرانى شاه نبود . در دورهء نادر ، مانند گذشته ، مردم بىحقوق بودند . آنها كه وابسته به محل پرداخت ماليات و اجراى وظيفه بودند نمىتوانستند آزادانه سكونتگاه يا چادر خود را ترك كنند ، و در عين‌حال غالبا به فرمان شاه به ايالات مختلف كشور كوچانده مىشدند . » « 1 »\r\nنصر اللّه فلسفى مىنويسد :\r\n\r\nدگرگونى در وضع طبقهء زمين‌دار در عصر صفويه\r\nشاه اسماعيل پس از فتح هر ولايت ، غنايم و اسيران و زمينهاى آنجا را ميان سرداران قزلباش تقسيم مىكرد ، و در نتيجه ، در سراسر ايران ، طوايف ترك‌نژاد ترك زبان بر ايرانيان اصيل پارسىگوى فرمانروا شدند ، و طبقهء ممتاز صاحب قدرتى در ايران پيدا شد كه تمام مقامات و منصبهاى بزرگ لشكرى و كشورى را در دست داشت ، و بر مردم ايران در كمال استبداد و قدرت حكمروايى مىكرد . به همين سبب ، در دورهء صفويه ، با آنكه شاه را « شاهنشاه ايران » مىناميدند ، كشور ايران را « مملكت قزلباش » مىگفتند . در دربار ايران ، به تركى سخن گفته مىشد ، شاه اسماعيل به تركى شعر مىساخت ، قزلباشان ترك خود را از مردم ايرانى نجيب‌تر و برتر مىشمردند ، و ايشان را به تحقير « تات » و « تاجيك » مىخواندند . « 2 »\r\nبعد از مرگ شاه اسماعيل ، چون شاه طهماسب خردسال بود قدرت و نفوذ اميران قزلباش فزونى گرفت . حكومت ايران بيش‌ازپيش ، به ملوك الطوايفى گراييد . پس از آن كه قدرت حكومت صفوى به سراسر ايران بسط يافت ، كم‌كم قدرت سياسى بر قدرت روحانى غلبه كرد ، و كلاه سرخ نمدين جاى خود را به دستار زربفت ابريشمين و جيقه و جواهر و پرهاى رنگارنگ داد . از دورهء شاه طهماسب به بعد ، عرق مذهبى سران حكومت رو به كاهش نهاد ، و حرص و آز و علاقه به مقامات دنيوى جانشين افكار دينى گرديد ، تا جايى كه بعضى از سران قزلباش همين كه مقصود خود را از طرف سلطان ايران عملى نمىديدند با « مرشد كامل » از در جنگ در مىآمدند ، يا به سلطان روم پناه مىبردند . شاه عباس براى اينكه از قدرت سران قزلباش بكاهد « از غلامان گرجى و چركس و ارمنى و ساير اتباع غير مسلمان خود ، و از رعاياى تاجيك يا ايرانى ، كه تا آن زمان از خدمات لشكرى محروم و ممنوع بودند ، سپاه منظمى ترتيب داد .\r\nاين سربازان ، هم دولت صفوى را از حملات بيگانگان حفظ مىكردند و هم در برابر طغيان طوايف قزلباش پايدارى و مقاومت نشان مىدادند . » « 3 »\r\nمعتبرترين طبقات قزلباش ، قورچيان بودند . « قورچيان در حقيقت ، سواران مخصوص شاه و مأمور حفظ جان او و نگاهبان كاخهاى سلطنتى بودند . عدهء قورچيان ، كه در عهد طهماسب اول چهار هزار و پانصد نفر بودند ، در عصر شاه عباس به دوازده‌هزار نفر رسيد . » « 4 »\r\n\r\n\r\n","description":"","footnote":"\r\n( 1 ) . مأخذ ، بالا ، ص 300 .\r\n( 2 ) . زندگانى شاه عباس اول ، پيشين ، ج 1 ، ص 169 .\r\n( 3 ) . همان ، ص 73 - 172 .\r\n( 4 ) . همان ، ص 207 .\r\n","page_name":" 332 ","page_number":340},
  {"content":"\r\n\r\n\r\nقدرت و اختيارات سران قزلباش\r\nدر دوران حكومت صفويه ، تا روىكار آمدن شاه عباس كبير ، هيچگاه تمركز حقيقى در ايران برقرار نشد . اختلاف سران قبايل مختلف با يكديگر و مخالفت سران قزلباش باهم ، همواره موجب بروز جنگ و خونريزى ، و از عوامل عدم ثبات و تمركز در ايران بود . براى آنكه خوانندگان به مظاهر فئوداليسم و قدرت سران قبايل آشنا شوند ، چند مورد از تجاسر و قدرت‌نمايى سران قبايل را ذكر مىكنيم :\r\n« پنج‌سال پيش از مرگ شاه طهماسب ، در قلعهء معروف به « قهقهه » ، چند شمش طلا و نقره مفقود شد . حبيب‌بيگ استاجلو ، قلعه‌بان و حاكم قهقهه ، مدعى بود كه شمشها را كسان شاهزاده اسماعيل ميرزا ( كه در اين ايام در قلعه محبوس بودند ) به دستور او ربوده‌اند ، و اسماعيل ميرزا نيز ربودن شمشها را به دختر قلعه‌بان نسبت مىداد . اتفاقا در همان ايام ، شاهزاده با زن يكى از ملازمان حبيب بيگ ، روابط عاشقانه يافته بود ، و نهانى به خانهء وى مىرفت . شبى شوى زن شكايت نزد حاكم برد كه شاهزاده در خانهء اوست . حبيب بيگ بىمحابا بدان خانه رفت و در آنجا با اسماعيل ميرزا دست به گريبان شد ، و چنان مشتى بر روى شاهزاده زد كه دو دندان جلوش در دهان افتاد . . . » « 1 »\r\n« پس از اين واقعه ، هيأتى براى رسيدگى به قهقهه آمدند ، و شاه طهماسب سرانجام ، حبيب بيگ را از حكومت قهقهه معزول نمود . بطور كلى ، سران ايلها و قبايل ، نظير عليقليخان - شاملو و مرشد قليخان ، نه تنها در حيطهء فرمانروايى خود بلكه در كليهء امور سياسى ، مداخله و اظهارنظر مىكردند . پس از آنكه شاه عباس به پادشاهى رسيد ، مرشد قليخان به نام شاه عباس بر ايران حكومت و فرمانروايى داشت و عملا نمىگذاشت كه شاه از قدرت و اختيارات خود استفاده كند ، و گاه علىرغم تمايلات شاه اقداماتى مىنمود و نفرت و انزجار او را عليه خود برمىانگيخت ، تا جايى كه شاه در مجالس انس از رفتار مرشد قليخان اظهار شكايت نمود ، و اين جريان به گوش خان استاجلو رسيد ، و وى نيز در محفلى از بيمهرى شاه نسبت به خود اظهار تأسف كرد . در آن مجلس ، يكى از متملقان گفت : « هنوز شاهزادگان صفوى بسيارند . اگر شاه عباس بر وفق مراد خان رفتار نمىكند او را به گنجفه مىتوان باخت و ديگرى را اختيار كرد . » اين خبر بيدرنگ به گوش شاه رسيد و شاه برآن شد كه قبل از خيانت خان ، كار او را يكسره كند . پس با عده‌اى از سران عهد و پيمان بست ، و در نزديكى بسطام ، وى را در حالى كه بر بالشى به خواب رفته بود ، به ضرب شمشير كشتند . » « 2 »\r\nيكى از اقدامات مهم شاه عباس پايان‌دادن به قدرت امراى قزلباش و فئودالهاى اشراف - منش قديم بود . او طبقات زورمند و ممتاز قديم را ، كه از فرمانش سرپيچى مىكردند ، بتدريج از پاى درآورد ، و به قول شاردن : « وى بنياد خانواده‌هاى قديمى را برهم زد . . . و آنهايى كه به سمتهاى مهم گماشته مىشدند ، غالبا غلامانى بودند كه به او پيشكش شده يا در جنگ گرفتار آمده بودند . » « 3 » در كتاب عالم‌آراى اسكندر بيك مىخوانيم : « مردم كارآمدى را تربيت\r\n\r\n\r\n","description":"","footnote":"\r\n( 1 ) . همان ، ص 10 ( به اختصار ) .\r\n( 2 ) . ر . ك ، همان ، ص 143 به بعد .\r\n( 3 ) . سياحتنامهء شاردن ، ترجمهء محمد عباسى ج 8 ، ص 52 - 151 ( به اختصار ) .\r\n","page_name":" 333 ","page_number":341},
  {"content":"\r\n\r\nنموده به مراتب درجهء امارت رسانيد . » « 1 »\r\nشاه عباس ، مانند شاه اسماعيل اول در تثبيت موقعيت خود و پايان دادن به قدرت امرا ، شدت عمل به خرج مىداد . چنان كه نويسندهء فارسنامه مىگويد : « آن پادشاه جنت مكان ، خونها ريخت و سرها بر دار آويخت ، كله منارها ساخت و شهر را از آبادى پرداخت تا شوريدگيها را آرام داد . » « 2 »\r\nبعضى از فئودالها و حكام نواحى ، از دادن باج‌وخراج خوددارى مىكردند . « بطورى كه خواندمير در كتاب تاريخ خود ، حبيب السير ، مىنويسد : مير عبد الله خان ، جد مادرى شاه - عباس ، از جمله حكمروايانى بود كه باج‌وخراج نمىداد ، و شاه طهماسب بر خزاين و دفاين او و حكمران سابق آن ولايت نظر داشت ، اين مرد پس از آنكه به حكم اجبار ، به قصد عذر - خواهى به قزوين رفت ، باز به وظيفهء خود عمل نكرد ، يعنى بر خلاف مرسوم زمان ، پيشكش و تقديمى قابلى با خود نبرد ، و به قول نويسندهء تاريخ حبيب السير . . . از غايت بىعقلى ، با دست تهى از سيم‌وزر به درگاه پادشاه هفت كشور رفت ، و زبان به اعتذار و استغفار برگشاده به معاذير نادلپذير تمسك جست . شاه طهماسب كه چشم بر دارايى و خزائن او داشت و شنيده بود كه زروسيم بسيار در كوهها و جنگلهاى مازندران دفن كرده است ، او را با مأمورانى به مازندران فرستاد و دستور داد كه او را با رفق و مدارا يا با عذاب و شكنجه به نشان‌دادن محل دارايى و دفائن وادار كنند ؛ ولى او در زير شكنجه مرد و از اعلام محل دفائن خوددارى كرد . » « 3 »\r\nپس از مرگ شاه طهماسب اول ، جانشين او شاه اسماعيل دوم ، با همهء مفاسدى كه داشت ، به حكايت كتاب نقاوة الآثار با فئودالهاى خون‌آشام و مأمورين ستم‌پيشه مالياتى سر جنگ داشت .\r\n\r\nشاه اسماعيل دوم و كشاورزان\r\nبطورى كه از مندرجات اين كتاب برمىآيد در دوران كوتاه سلطنت شاه اسماعيل دوم ، طبقهء كشاورزان از امنيت و آرامش فراوان برخور - دار بودند « . . . هيچ رعيتى روى تحصيلدار نديد ، و كسى را از كسى طلبى و توجيهى و تخصيصى در كار نبود ، و ارباب قلم و رقم و اصحاب تعدى و ستم در بيغوله‌ها رفته دفتر حساب را خشت بالين كردند ؛ مانند قلم سر از گنج تاريكى و تيرگى بيرون نمىآوردند ، و مانند كاغذ جايى سفيد نمىگشتند . . .\r\n به دورش نويسنده و اهل سياق * بسى خوارتر زهل كفر و نفاق \r\n. . . عامهء رعايا و كافهء برايا در مهد امن امان ، و هيچ آفريده را با كسى بحث بيحساب و گفتگوى دور از طريق صواب نبود ؛ حتى مخالفان ملت مطهره از تعرضات بيگانه و شلتاقات تركانه فارغ البال و آسوده‌حال بودند ، الاطايفهء قزلباش و طبقهء جلف اوباش ، كه از غضب پادشاهى . . . لرزان بودند . » « 4 »\r\n\r\nوضع اجتماعى ايران از عهد صفويه به بعد\r\nجامعهء فئودالى ايران ، پس از گذراندن دوران حاكميت طولانى ايلخانان مغول و تيموريان ، بار ديگر ، به شكل قدرت متمركز سلطنت مستبد شاهان صفوى ، قد راست مىكند ، و به اندك پيشرفتى مىرسد\r\n\r\n\r\n","description":"","footnote":"\r\n( 1 ) . ص 1101 .\r\n( 2 ) . ص 153 .\r\n( 3 ) . زندگانى شاه عباس اول ، ج 1 ، ص 56 - 155 ( به اختصار ) .\r\n( 4 ) . محمود بن هدايت اللّه الا فرشته النظيرى ، نقاوة الآثار فى ذكر الاخيار ، به اهتمام دكتر اشراقى ، ص 57 به بعد .\r\n","page_name":" 334 ","page_number":342},
  {"content":"\r\n\r\nولى سپس در زير ضربات خارجى و داخلى براى مدتى طولانى فرسوده و نحيف مىشود و مىميرد ، در همين دوران است كه پديده‌هاى نوين تاريخى ، تأثير انقلابات بورژوازى اروپا ، استعمار كشورهاى آسيا و افريقا از جانب اروپاييان ، ديگر امكان نمىدهد ، كه جامعه سنتى تجديد حيات كند ، رو به ضعف و تجربه قطعى دردناك و طولانى مىرود و سرانجام با انقلاب مشروطيت ، ايران نيز پس از يك سير ديرنده‌يى كه براى بسيارى كشورهاى آسيايى شاخص است ، در همان جادهء بزرگى گام مىگذارد كه ملل و جوامع معاصر ، آن را طى مىكنند و خواهند كرد .\r\nپس از اين توصيف سريع ، با مكث بيشترى با مختصات اين دو دوران مشخص يعنى دوران اعتلاى نسبى و سپس دوران انحطاط و زوال جامعهء سنتى ، آشنا شويم .\r\nآخرين مرحلهء نظام فئودالى در ايران ، دوران صفويه ، افشاريه ، زنديه و آغاز قاجاريه را در برمىگيرد . آغاز قاجاريه ، با انقلاب كبير فرانسه و با بسط مناسبت استعمارى انگلستان و فرانسه و روسيه تزارى همراهست و از همين‌جاست كه تجزيه و زوال تدريجى و نهايى فئوداليسم آغاز مىگردد .\r\nولى خود فئوداليسم در اين مدت يكسان نمىماند ، اگر در بخشى از حاكميت صفويان نظام فئودالى ، هنوز رمقى براى ايجادگرى دارد ، در بخش ديگر اين حاكميت تا زمانى كه تجزيهء قطعى اين نظام آغاز مىشود ، با انحطاط كامل جامعهء فئودالى ايران روبرو هستيم ، اما عواملى كه به رونق نسبى دوران اول كه شايد تا شاه عباس دوم را دربرگيرد كمك مىكند ، چند چيز است :\r\n1 - تمركز و امنيت نسبى طولانى ، به رشد پيشه‌ورى ، بازرگانى داخلى ، متشكل‌شدن اصناف ، منظم‌شدن مقررات مالكيت فئودالى و حتى بسط بازرگانى خارجى كمك مىكند ، بار ديگر بازارهاى داخلى ممالك محروسهء صفوى رونق مىگيرد و رونق اقتصادى به پيدايش رونق فرهنگى مدد مىرساند .\r\n2 - كشورهاى اروپايى ( پرتغال ، اسپانيا ، فرانسه ، انگليس ، روس ، هلند ، و واتيكان به استقرار روابط با ايران بويژه در قبال بسط قدرت عثمانى ، ذيعلاقه مىشوند و سفيران و مسافران اروپايى به ايران مىآيند ، تمدن غربى ، نخستين تأثيرات خود را در برخى آداب و رسوم زندگى و لباس و هنر ايران آغاز مىكند .\r\n3 - صفويان براى حفظ قلمرو خود در برابر عثمانيها و خانان ازبك به پيروى از روش سربداران ، و مشعشعيان ، و ديگر سلسله‌هاى پيش از خود ، سخت به تبليغ شيعهء اماميه مىپردازند و مبلغان خود را به نام نولاييان ، و تبرّائيان ( كه در مدح خاندان على و در ذم دشمنان آنها بىپرده سخن مىگفتند به اكناف ايران گسيل مىدارند . دين شيعهء اثنىعشرى براى نخستين بار به دين رسمى ، يك دولت متمركز ايرانى مبدل مىشود ، و اين دين نوين تا دورانى اجاق افكار و عواطف را براى مقابله با دشمنان شرقى و غربى گرم نگاه مىدارد .\r\n4 - بر اين پايه تحول و حتى گاه تجدّدى در علم و هنر و فلسفه روى مىدهد . و پس از يك دوران نسبتا طولانى تتبع و اقتدا  ( Epigonisme )  برخى جلوه‌هاى نوآورى در شعر ( صائب و سبك هندى ) و در فلسفه ( ملاصدرا و حركت جوهرى ) و علوم طبيعى و رياضى ( مير فندرسكى و شيخ بهائى ) ديده مىشود . ولى چنان كه گفتيم اين جلوهء نزار و ناپايدار بسى باقى نماند ، سلسلهء صفوى بتدريج در ثروت و لذات منهمك شد و قدرت جابرانه‌اش به بلاى جانش بدل گرديد ، شاه صفوى از\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nسويى داراى اختياراتى بىپايان ، و از سوى ديگر در چنگ خواجه‌سرايان و زنان حرم اسير بود ، و ترس آنكه او را بكشند ، يا وليعهدش را به تخت نشانند ، او را به اعمال قساوتكارانه ، كه كمترينش ميل كشيدن به چشم نزديكان و خويشان بود ، واداشت ، گروه انبوهى از قبيل روحانيان وابسته به شاه ( صدرخانه و صدر الممالك و شيخ الاسلام و ملاباشيها و مدّرسها و پيش‌نمازها ) و عمال ديوانى و دربارى مانند مستوفى الممالك و ديوان بيكى و بيگلربيكى و قورچىباشى و قوللر آغاسى ، و ايشيك آغاسى و سران اويماقات قزلباش با اموال هنگفت و مقامات و تبختر بىپايان ، در يك زندگى بغرنج مملو از تحريكات كه هرچندى يك بار به خونريزى و قتل جمعى يك خاندان و غارت منازل ختم مىشد ، گرد شاه صفوى را گرفته بودند ، نظامات خشن ، سالوسانه ، و بيرحمانه ، دستگاه صفوى . . . رمق را از مردم و امكان رشد و گسترش را از محيط اجتماعى ستانده بود .\r\nعدم رضايت مردم در اين عصر نيز ، مانند هميشه رنگ الحاد مذهبى به خود مىگرفت ، از آن‌جمله مىتوان از مهمترين جنبش الحادآميز عصر ، يعنى جنبش « نقطويه » ( پيروان درويش خسرو - قزوينى ) نام برد ، كه در زمان شاه عباس رخ داد و منجر به قتل جمع كثيرى به دستور شاه در سراسر ايران شد . به قول عالم‌آراى عباسى ، ضمن ذكر وقايع هفتمين سال سلطنت شاه عباس « آن طايفه به مذهب حكما ، و عالم را قديم شمرده‌اند اصلا اعتقاد به محشر ، اجساد و قيامت ندارند ، مكافات حسن و قبح اعمال در عافيت و ندامت دنيا قرار داده ، بهشت و دوزخ را همان مىشمارند ، ظاهرا اين فرقه را به ارتباط با دربار اكبر شاه نيز متهم مىكنند ، تا علاوه بر جرم الحاد خيانت سياسى نيز بدانها نسبت داده شود .\r\nبا آنكه هسته‌هاى سرمايه‌دارى به صورت پيدايش كارخانه‌هاى دستى و نسبتا بزرگ و سازمانهاى صنفى نسبتا مرتب و بازرگانى داخلى و خارجى تا حدى با رونق و حتى رخنه‌ى وسايل بدوى فنى نو ( توپ ، تفنگ ، ساعت و غيره ) در جامعهء صفوى پديد شده بود فقدان مطلق امنيت ، كه به قول عموم جامعه‌شناسان بزرگ زمينهء مساعد حركت جامعه را به سوى پيش از ميان مىبرد .\r\nروبناى سياسى با فشار خردكننده و ستمگرانه و مقاومت‌ناپذير خود ، جامعه را در رخوت تسليم و فساد فرو مىبرد ، سرانجام در جنگ « گلناباد » عليه افغانان تراژدى قادسيه تكرار مىشود و ايران عرصهء تاخت‌وتاز محمود و اشرف افغان قرار مىگيرد ، و از پا درمىآيد ، فتوحات بى پشتوانهء نادرشاه و سلطنت ملايم ولى كوته‌مدت كريمخان زند نتوانست به نتايج محسوسى از جهت تثبيت مدنى و اجتماعى بينجامد .\r\nسرانجام دوران دوم فرا مىرسد كه چنان كه خواهيم گفت دوران تجزيه و زوال نهايى نظام فئودالى است . با آنكه در آغاز اين دوران آقا محمد خان قاجار موفق به ايجاد تمركز نيرومندى گرديد ولى جهان و زمان ديگر شده بود ، و ايران ناگاه در معرض وزشهاى تند تمدن رشد يافتهء بورژوازى اروپا قرار گرفت و دستخوش دست‌اندازيهاى خدعه‌گرانه و خيانت‌بار استعمارطلبان رنگارنگ شد .\r\nسيليهاى چپ و راست ، اين خفتهء قرون را سرانجام از خواب ژرفش برانگيخت ، بتدريج ولى منظما وزش نو ، آثار مدنيت كهن را برباد داد و به جاى آن مؤسسات و مقررات تازه‌اى نشاند و كشور ما را وارد مسير تكاملى نوينى ساخت كه اكنون همه خلقهاى پنج قارهء جهان بدان كشيده شده و مىشوند . » « 1 »\r\n\r\n\r\n","description":"","footnote":"\r\n( 1 ) . ويژگيها و دگرگونيهاى جامعهء ايران . . . از ص 375 به بعد .\r\n","page_name":" 336 ","page_number":344},
  {"content":"\r\n\r\nپس از اين بحث كلى بار ديگر مالكيت و فئوداليسم را در عهد صفويه مطالعه مىكنيم :\r\nبه نظر مينورسكى : « مسألهء مالكيت زمين در ايران ، بتنهايى مىتواند موضوع كتابى قرار گيرد ، و آن را نمىتوان بر مبناى « تشكيلات اسلامى » كه در هر مملكت دگرگونى داشت ، . . .\r\nتوجيه و حل كرد .\r\nقطع نظر از چگونگى قوانين دولت ساسانى و صدر اسلام ، عامل سياسى كه در مالكيت اراضى در ايران اثر شگرف داشت ، تهاجمات تركان و مغولان بود ، كه در فاصلهء بين سالهاى 391 تا 906 هجرى رخ داد . هنگامى كه حسن‌نيت فرمانروايان ، يا بالعكس ، خوى زشت آنان ، مدخليت تام در وضع زميندارى داشته باشد ، چگونه مىتوان انتظار داشت كه حقوق افراد شكل ثابتى به خود بگيرد و متشكل گردد . نظر مساعد يا نامساعد شاه موجب نقض تمام حقوق مالكيت مىگشت ، و در مورد اخير يعنى بروز نظر نامساعد ، صاحب زمين را از اراضى خود محروم مىساخت و مايملك او مصادره مىگرديد .\r\nدر بعضى موارد ، مهاجمين سوابق و سنتى را كه توسط روحانيان مقرر شده بود به نفع خود تغيير مىدادند . در سال 592 ه ( 1195 م . ) به هنگامى كه خليفه پنجهزار سوار براى اشغال مجدد بعضى از نواحى ايران ، كه خوارزمشاه تخليه كرده بود ، فرستاد وزيرش ، مؤيد الدين ، شروع به جمع‌آورى « قبالهء » اراضى آن حدود كرد ؛ به بهانهء آنكه « زمين » از آن امير المؤمنين است و در قبال خليفه ، كسى را ياراى تملك نيست . پس از خليفه ، حكمرانان محلى به سهولت از اين عمل وى ، به نفع خود تقليد كردند . در زمان مغول ، حقوقى كه برحسب قوانين اسلامى به امام تعلق داشت ، به فاتحين كافركيش منتقل گشت .\r\nبراى فهم مطالب شاردن در خصوص مالكيت زمين در دوران صفويه ، بايد چهار نوع مالكيت را در نظر داشت :\r\nالف ) اراضى متعلق به حكومت كه اكثريت زمينها را تشكيل مىداد و در مالكيت موقت حكام بود . آنان زمينها را به قطعات بين توابين خود تقسيم مىكردند .\r\nب ) خالصه ، يعنى اراضى متعلق به شاه ، بعضى از اين اراضى براى مخارج معينى تخصيص داده شده بود ، و بعضى ديگر ، تيول اعضاى خاصهء شريفه و افراد لشكرى ، كه شاه نگه مىداشت بود .\r\nج ) اراضى متعلق به مؤسسات روحانى ، يعنى موقوفات كه از طرف شاه يا اشخاص ديگر واگذار شده بود .\r\nد ) اراضى متعلق به اشخاص مختلف . نكتهء جالب در همينجاست كه مالكين نوع اخير ، اراضى را براى مدت 99 سال در تصرف داشتند تا در اين مدت ، بنحو دلخواه از آن استفاده كنند . در پايان اين مدت ، مالكين مجبور بودند حق مالكيت خويش را با پرداخت عوايد يكسالهء آن به شاه ، تجديد كنند ، و يك اجاره‌نامهء جديد بگيرند .\r\nبر بيشتر اين گونه زمينها ، شاه عوارض مختصرى ، به صورت مال الاجاره ، تعيين مىكرد ، و بعضى از اين اراضى از اين عوارض هم معاف بودند . اراضى موات نيز از آن شاه تلقى مىشد ، و اگر كسى مىخواست اين اراضى را تصرف كند ، بايد پروانه‌اى از حاكم يا نمايندهء شاه تحصيل كند . . . از دورهء عباس‌ميرزا به بعد ، در نتيجهء تغيير اوضاع و زيانهايى كه متوجه اتباع روسيه\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nگرديد ، فكر تثبيت مالكيت افراد به اراضى نضج گرفت ، و بالاخره ناصر الدين شاه ، در رمضان 1303 ( ژوئن 1886 ) ، بموجب فرمان به اتباع خود اختيار مىدهد كه « بدون ترس ، از هرگونه حق تصرف و تملك استفاده كنند ، و بدان ، به هرنوع كه مقتضى بدانند ، عمل نمايند . » « 1 »\r\n\r\nسيورغال و اقطاع :\r\n« گاه املاك خاصهء شاهى را در بعضى نقاط ، به اشخاص و خانواده هايى مىبخشيدند ؛ و اين ملك در خانوادهء مالك تا سالها و حتى نسلها باقى مىماند . در واقع ، به قول شاردن : « سيورغال تقريبا يك نوع موقوفهء ارثى بود كه شاه به كسى و معمولا به يك مقام مذهبى مىبخشيد ؛ و البته هر وقت صلاحيت از او سلب مىشد ملك را بازپس مىگرفتند . . . » « 2 »\r\nفرق عمدهء تيول با سيورغال اين بود كه تيول ملك دولتى بود نه سلطنتى ؛ ثانيا تيول همراه با مقام و منصبى به كسى داده مىشد و با سلب منصب از او بازپس گرفته مىشد ، اما سيورغال بيشتر مختص اشخاص متعين و سادات و روحانيان بوده است . . . تيول به قول شاردن « بر دو قسم بود : 1 ) اراضيى كه ضميمهء شغل معينى بود ، يعنى هركس مصدر كارى مىشد ، مقدارى املاك و اراضى معين در اختيار او قرار مىگرفت و در واقع ، جزء حقوق و مقام او محسوب مىشد ؛ 2 ) اراضيى كه اختصاصا در موارد خاصى به عنوان مواجب به كسى واگذار مىشد . » « 3 » اقطاع به مواردى اطلاق مىشد كه ناحيه و آبادى و اراضى معينى را به كسى ، كه موردنظر بود ، در مقابل عايدات و در واقع ماليات ساليانهء معلومى ، واگذار مىكردند ؛ و البته هميشه در نظر بود كه اين قطعات آب و نانى براى طرف داشته باشد . . . فى المثل جلفاى حومهء اصفهان تيول ملكه مادر شاه عباس ثانى به‌شمار مىرفت ، كه 500 ، 22 ليور ماليات اصلى آن بود ، و ارامنه اين پول را مىپرداختند . به قول شاردن ، اين نوع تيول‌بندى در ايران تازگى نداشت .\r\nاز قرنها پيش ، حتى زمان هخامنشيان ، چنين بود . . . با گذشت زمان ، آشفتگيهايى در وضع تيول پديد آمد ؛ شيخ على خان زنگنه بر آن شد كه تيول را مورد مميزى قرار دهد ، ولى در نتيجهء اعمال نفوذ خانهاى بزرگ ، در اين راه توفيقى نيافت . در اين عصر ، بخش بزرگى از املاك و مزارع تمام ايران جزو موقوفات بود . در دورهء صفويه ، مخصوصا از سلطنت شاه عباس به بعد ، جهش خاصى براى توسعهء موقوفات پيش‌آمده است . در سال 1016 ه . ( 1607 م . ) شاه - عباس « كل املاك خاصهء خود را از رساتيق و خانات و قيصريه و چهار بازار و حمامات ، حتى خواتيم اصابع مباركه را ، به چهارده تقسيم مقسوم ، و بر چهارده معصوم وقف نمود . وقفنامه به خط جناب شيخ المشايخ ، عالم عامل راسخ ، شيخ بهاء الدين محمد العاملى نگاشته شد .\r\nپادشاهان گرامى نژاد ايران را بعد از خود به توليت اين موقوفات معين نمود . » « 4 »\r\nگنجعلى خان ، حاكم نامدار كرمان ، نيز املاك و خانات خود را وقف نمود كه هنوز باقى است . درآمد موقوفات معمولا به مصارف عمومى و اجتماعى مىرسيد . چنان كه از محل موقوفهء خواجه كريم الدين ، موقوفهء عقدا ، ( بين راه يزد ) ، طبق نظر واقف ، به هر فرد از زوار\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، پيشين ، ص 57 - 253 ( به تناوب و اختصار ) .\r\n( 2 ) . سياحتنامهء شاردن ، ج 8 ، ص 420 ( به نقل از : باستانى پاريزى ، سياست و اقتصاد عصر صفوى ، ص 70 ) .\r\n( 3 ) . همان ، ج 7 ، ص 77 ( از همان مأخذ ، ص 72 ) .\r\n( 4 ) . روضة الصفا ، ج 8 ، ص 391 ( از همان مأخذ ، ص 74 ) .\r\n","page_name":" 338 ","page_number":346},
  {"content":"\r\n\r\nمشهد كه ازين ده رد مىشد ، يك جفت گيوه و يك‌من نان مىدادند .\r\nاز محل موقوفات مسجد شاه اصفهان ، كه 60 هزار ليور عايدى داشت ، و هزار « كوى » آن سهم تيولى بود و از محل درآمد گرمابه و آسياب و بازار اللهورديخان همه روزه صدتن رهگذر و فقير در سر مقبرهء او اطعام مىشدند . » « 1 » متأسفانه عوايد سرشار موقوفات را بجاى آنكه در راه ايجاد بيمارستان ، مدرسه ، دار الايتام و يا ايجاد و تسطيح راههاى ارتباطى و توسعهء صنعت و كشاورزى به مصرف برسانند و با اين اقدامات عده‌اى از مردم بيكاره و بيخانمان و زيان‌ديده را به كار و فعاليت وادار كنند ، برعكس ، عوايدى كه از اين رهگذر گردآورى مىشد بين سادات و روحانيان و فقرا تقسيم مىشد . و چون عده‌اى مىديدند كه از اين راه بدون رنج و زحمت مىتوانند زندگى كنند ، تن به كارهاى سودمند نمىدادند ، و در سلك روحانيان و سادات وارد مىشدند . بايد دانست كه در دورهء صفويه ، مانند قرون قبل ، ثروتمندان و مالكان بزرگ به حكم استبداد سلاطين تأمين مالى و جانى نداشتند . « شاردن در مورد مصادرهء املاك و اموال ، گويد : « هرگونه بيمهرى شاه بطور حتم ، با مصادرهء اموال و ثروت توأم است ، و اين تحول ثروت بدبختى شگفت‌آور و هراس‌انگيزى دربر دارد ؛ طرف در يك آن ، چنان از همه‌چيز ساقط مىشود كه ديگر مالك هيچ‌چيز نيست ، ثروت و غلام و گاهى حتى زن و فرزندش را نيز از او مىستانند ، چنان كه جز يك پيراهن براى تعويض ندارد . » « 2 »\r\nيك روايت اغراق‌آميز حكايت دارد كه شاه عباس خشونت خود را از همان‌روز اول حكومت نشان داد ، و آن عبارت از اين بود كه بزرگان و سرجنبانانى را كه فكر مىكرد مايهء زحمت باشند به عنوان ضيافت دعوت كرد و آنان را در همان مجلس متهم به خيانت نمود و با اشارهء او ، سربازان به جان حاضران افتادند و همه را كشتند ، و بلافاصله 22 سر بر نيزه بالا رفت و از پنجره‌هاى كاخ شاهى آويزان ، و به تماشاى مردم گذاشته شد . « 3 » « همين سياست خشن از طرف شاه عباس در ديگر مناطق نيز كمابيش اجرا شد و فئودالها و زورمندان و ياغيان يكى بعد از ديگرى سركوب شدند . » « 4 »\r\nدر واقع متنفذان و مقتدران چنان در بيم و وحشت و عدم تأمين بودند كه شاردن گويد :\r\n« وقتى يكى از اشراف به نام رستم خان ، هنگامى كه از حضور شاه بيرون آمده بود ، به ديدنم آمد ؛ با سيمايى بشاش وارد شد و آيينه‌اى برداشت و لبخندزنان ، دستارش را بر سر ميزان كرد و سپس به من گفت ، هرباركه من از حضور شاه بيرون مىآيم ، براى اطمينان در آينه نگاه مىكنم . » « 5 » همو گويد كه بيش از 137 باب كاخ سلطنتى در اصفهان وجود داشت كه بيشتر از مصادرهء اموال بزرگان تحصيل شده بود . وقتى محمد بيگ صدر اعظم ، خواست آنها را بفروشد ، مشترى براى آنها پيدا نشد ؛ چه خريداران ، آنها بديمن مىدانستند . از همينجاست كه شاردن گويد : بسيارى از افراد\r\n\r\n\r\n","description":"","footnote":"\r\n( 1 ) . سياست و اقتصاد عصر صفوى ، ص 76 - 72 ( به اختصار ) .\r\n( 2 ) . سياحتنامه ، ج 8 ، ص 157 ( به نقل از همان مأخذ ، ص 81 ) .\r\n( 3 ) . ترجمهء دون‌ژوان ايرانى ، ص 246 ( به نقل از همان مأخذ ، ص 82 - 81 ) .\r\n( 4 ) . سياست و اقتصاد عصر صفوى ، ص 82 - 81 ( به اختصار ) .\r\n( 5 ) . سياحتنامه ، ج 8 ، ص 156 .\r\n","page_name":" 339 ","page_number":347},
  {"content":"\r\n\r\nثروتمند براى حفظ املاكشان ، تعبيه‌اى انديشيده‌اند ، و آن اين است كه با قباله‌اى ، عايدات املاك خود را براى نگاهدارى مسجد يا مدرسه‌اى وقف مىنمايند . در واقع ، چه‌خوش گفته بود ميرزاى عالميان ، حاكم گيلان ، ( وقتى كه ناچار شد هنگام مرگ قسمت عمدهء ثروت خود را به شاه عباس اول ببخشد ) : « هيهات ، هيهات چندين سال وزارت كردم ، و چندين خانه را غارت نمودم و دلها را به درد آوردم كه يك دل ( يعنى دل شاه عباس ) را از خود راضى كنم ، آن هم مقدر و ميسر نشد . . . » « 1 »\r\nمصادرهء اموال حكام در دورهء بعد نيز همچنان دنبال مىشد ، و اين كار خصوصا در زمان شاه عباس دوم ، بيش‌ازپيش شدت يافت ؛ چنان كه جانى خان ، حاكم كرمان ، به انتقام قتل ساروتقى مقتول شد . . . نظر بيگ قورچى مأمور ضبط اموال وى در كرمان بود . . . به قول شاردن « تنها يكى از كارگزاران همين جانى خانى ( در گيلان ) يعنى داود خان ، بيش از دوميليون « اكو » از مردم گيلان به زور اخاذى كرده بود ؛ چه جانى بيگ پشتيبان او بود . بايد اضافه كنم كه اموال داود خان و حتى بستگانش را تا درجهء سوم مصادره كردند و دخترانش را در ملاء عام فروختند ، و پسرانش مقطوع النسل شدند . » « 2 »\r\nآخرين سلاطين صفويه نيز از اين نوع ددمنشيها روگردان نبودند .\r\nپس از سقوط حكومت صفويه ، در دوران كوتاه زمامدارى نادر و كريمخان زند ، مردم تا حدى از غارتگرى فئودالها و زورگويان محلى رهايى يافتند ؛ ولى هرگاه مظالم نادر و عمال او را در اخذ مالياتهاى بيحساب به خاطر آوريم ، مىبينيم در دورهء قدرت اين مرد ، با وجود امنيت ظاهرى ، مردم تأمين مالى ، جانى و قضايى نداشتند ، مخصوصا در آخرين سالهاى حكومت او ، هرآن بيم آن بود كه خشم نادرى بر عقل او چيره شود و جمعى در خاك و خون افتند . نادر بر خلاف ديگر سلاطين ايران ، نه‌تنها زمينها و املاك را بين سران سپاه و دستياران خود تقسيم نكرد بلكه كسانى را كه در حين مأموريت ديوانى به كارهاى انتفاعى دست مىزدند ، مورد ملامت قرار مىداد ؛ « چنان كه سهراب بيگ وزير هرات را ، طى فرمانى ، بمناسبت ساختن بنا و خريد ملك و آب ، مورد سرزنش قرار داد و گفت ، من مردى خانه بدوشم ، تو نيز بجاى آنكه وقت خود را در اين امور مصرف كنى ، به امور حوزهء فرمانروايى خود رسيدگى كن . » « 3 » با اين‌حال ، نبايد تصور كرد كه نادر در انديشهء اصلاح امور اجتماعى و تأمين سعادت مردم بود . او مرد جنگ بود ، ولى از جنگ براى تأمين صلح و آرامش و سعادت و بهروزى مردم استفاده نمىكرد . او موقوفات را از چنگ روحانيان درآورد ، ولى قدمى در راه تخفيف آلام كشاورزان برنداشت . پس از بازگشت از هندوستان ، ماليات سه‌ساله را بخشيد ولى پس از ناكامى در حمله به داغستان ، ماليات سه‌ساله را مطالبه كرد . سياست غلط و جنايت‌آميز نادر بنيان حيات اقتصادى ايران را درهم ريخت ، و با تمام زور و فشار عمال نادر ، به علت فقر عمومى ، ميزان ماليات نقصان پذيرفت ، و از درآمد دوران آخرين سلاطين صفويه بمراتب كمتر بود . فقط در عهد فرمانروايى كريمخان زند ، مردم نفس راحتى كشيدند و از فشار فئودالها و مظالم حكام و مأمورين حكومتى كاسته شد . ولى با مرگ كريمخان\r\n\r\n\r\n","description":"","footnote":"\r\n( 1 ) . تاريخ گيلان ، ص 134 ( به نقل از : زندگانى شاه عباس اول ، ج 3 ، ص 72 - 271 ) .\r\n( 2 ) . سياحتنامه ، ج 7 ، ص 79 و 91 .\r\n( 3 ) . ر . ك : مالك و زارع در ايران ، ص 251 به بعد .\r\n","page_name":" 340 ","page_number":348},
  {"content":"\r\n\r\nبار ديگر جنگهاى فئودالى آرامش عمومى را مختل كرد . كسانى كه داعيهء فرمانروايى داشتند به جان يكديگر و به جان مردم افتادند ، تا آقا محمد خان قاجار به زمامدارى رسيد . اين مرد بر خلاف كريمخان ، معتقد بود كه بايد به كشاورزان سخت گرفت و آنان را در حال خوف و رجا نگاه داشت تا سر از اطاعت نپيچند . ديگر سلاطين قاجاريه نيز بدون استثناء ، فقط در فكر گرفتن ماليات بودند و چيزى كه در انديشهء آنان راه نمىيافت تأمين سعادت اكثريت مردم بود . از دورهء آقا محمد خان به بعد ، بار ديگر فئوداليسم جان تازه گرفت ، و دادن زمين به عنوان تيول يا به عناوين و اسامى ديگر ، به اشخاص ، آغاز گرديد . به همين علت ، در سراسر دورهء قاجاريه ، مالكين بزرگ و خوانين ايلات در نقاط مختلف كشور قدرت و نفوذ فراوان داشتند و با حكام و مأمورين وصول ، در استثمار و چپاول مردم همكارى مىكردند . بعنوان نمونه ، يكى از فئودالهاى تاجرپيشه اين دوران را معرفى مىكنيم :\r\n\r\nاستقلال يك فئودال بزرگ :\r\n« اسحاق خان ، يكى از افراد ايل قرائى ، با گذشت زمان ، يكى از رجال و متنفذين خراسان گرديد ، « چنان كه يك نفر از سياحان فرنگ نوشته است ، قبل از استيلاى مرحوم آقا محمد شاه به خراسان ، وسعت متصرفات اسحاق خان از طرف شمال تا دروازه‌هاى شهر مشهد زياده از صد ميل بود ، و از جانب جنوب تا كوه قاف را در تصرف داشت ، و ماليات گزافى مىگرفت و ششهزار نفر استعداد عسكريهء او بود ، و همسران او از او انديشه مىكردند . . . او علاوه بر مالياتى كه مىگرفت ، منافع زراعتى نيز داشت ، و از غارت ، سود شايان مىبرد . كليهء منافع او در سال ، صد هزار تومان بود ؛ سىهزار تومان از تجارت ، و سىهزار تومان از زراعت ، و چهل‌هزار تومان از رعيت مىگرفت . و نيز سيصد نفر شتر داشت كه به كاروانها كرايه مىداد ، و ميان هندوستان و ايران حمل مال التجاره مىكردند . و از ميوه‌جات خشك و ساير محصولات متصرفات خود ، به ممالك خارجه مىفرستاد و در عوض ، امتعه و مال - التجاره به متصرفات خود داخل مىكرد . در زمان فتحعلى شاه ، گاه دم از استقلال مىزد و زمانى راه اطاعت مىسپرد . . . » « 1 »\r\nدر دورهء محمد شاه ، تا قائم مقام حيات داشت ، وضع عمومى كشور چندان آشفته نبود ؛ ولى پس از زمامدارى حاجى ميرزا آقاسى ، به علت بىكفايتى اين مرد ، نه‌تنها مالكان بزرگ بلكه مأمورين دولت و حكام در منطقهء قدرت خود مالك الرقاب بودند .\r\n\r\nاعطاى تيول :\r\nاحمد ميرزا در تاريخ عضدى مىنويسد : محمد شاه ، نير الدوله را فرا - خواند و گفت : « مواجب تو چقدر است ؟ عرض كرد دوهزار تومان ، ولى برات مىدهند نمىرسد .\r\nفرمودند : از كجا تيول مىخواهى ؟ عرض كرد : چون برادرم سيف الدوله بيدگل كاشان را تيول دارد ، اگر از كاشان مرحمت شود مناسبتر است . به ميرزا نظر على فرمودند : امروز فرمان شاهزاده را بگذران و تيول از كاشان به او داده شود . حسن‌آباد كاشان همانوقت تيول نير الدوله شد . . . » « 2 »\r\nدر آغاز زمامدارى ناصر الدين شاه ، از بركت همت و كاردانى اميركبير ، وضع مملكت در تمام زمينه‌ها رو به بهبود مىرفت ؛ فئودالها و حكام و مأمورين ديوانى از بيم بازخواست امير\r\n\r\n\r\n","description":"","footnote":"\r\n( 1 ) . لغتنامهء دهخدا ، ص 3255 .\r\n( 2 ) . شاهزاده احمد ميرزا عضد الدوله ، تاريخ عضدى ، ص 89 .\r\n","page_name":" 341 ","page_number":349},
  {"content":"\r\n\r\nاز حد خود تجاوز نمىكردند ، ولى با قتل امير و استقرار حكومت ميرزا آقا خان نورى ، بار ديگر ستمگرى و تجاوز به حقوق عمومى آغاز و خزانهء مملك تهى شد ، و دولت ناگزير گرديد كه مقدارى از اراضى خالصه را در اصفهان و ديگر نقاط بفروشد . روحانيان فئودال ، نظير آقا نجفى ، ملا على كنى ، و حاجى آقا محسن عراقى ، در لباس دين به انواع ستمگرى و استثمار خلق دست مى - زدند ؛ حاجى ملا على كنى با احتكار غلات و گران فروختن گندم در قتل نفوس شركت مىجست .\r\nظل السلطان در اصفهان حكومت بلكه سلطنت مىكرد . وى در كتاب تاريخ مسعودى ، دربارهء املاكى كه از راه تهديد و ستمگرى به كف آورده ، چنين مىنويسد . « من به خيال افتادم كه در اصفهان توطن اختيار كنم و به اين جهت ، املاك زياد ، چون ارزان بود و مناسب ، صاحبشان به ملاحظهء فراوانى املاك ، از عهدهء ماليات ديوانىاش برنمىآمد ، مطابق شرع شريف ، به رضايت صاحب ملك ، در كمال دقت كه مىتوانم بگويم در عالم كسى به دقت من ملك نخريده - و به اين استحكام ، املاك زيادى در لنجان و كردن و ماربين و فريدن و چاپلق و محلات و تهران خريدم . با وجودى كه كمال ملاحظه و رعايت را از رعاياى خود مىكنم ، آنها به طيب خاطر خود سالى دويست‌هزار تومان ، كه چهل‌هزار ليره باشد ، به من حق رعيتى و اربابى مىدهند . و اگر اين املاك مال ديگران بود ، شايد دو سه برابر از آنچه مىگيرم از اين بيچاره‌ها غارت كرده و مىگرفتند . . . خداوند تبارك و تعالى آن‌قدر به من داده است كه اگر ده نسل بعد از من بفهمند چه مىكنند براى آنها كافى است . » « 1 »\r\n\r\nعهدشكنى رجال :\r\nحكومت قاجاريه براى دستگيرى حمزه ميرزا ، رئيس ايل مكرى ، شيخ الاسلام را واسطه قرار داد . شيخ پس از گفتگو با حمزه ميرزا جواب آورد كه مىگويد :\r\nاگر از قاجار بود ، اطمينان نمىكردم ؛ لكن وزير فوايد هم ايل است اگر قسم بخورد و عهد نمايد ، قبول مىكنم ، وزير فوايد هم قسم خورد ، پشت قرآن نوشته مهر كرد كه : مادامى كه من زنده و در روى زمين راه مىروم ، با تو همراهى خواهم كرد و در حفظ تو تا جان خود مضايقه نخواهم نمود . قرآن را و مكتوب را بردند . سردار - آقا برادرزادهء رشيدش جوانتر و باهوشتر بود ، گفت : آقا من در خدمتگزارى و نوكرى صلاح نمىدانم برويد . راست است حسنعلى ، خان ايل است ، لكن نامرد است . كسى كه پدر خود را كشته به او چه اطمينان توان كرد ؟ حمزه آقا مىگويد ، گويا مىترسى ؟\r\nاو مىگويد : حالا كه به من نسبت جبن دادى ، با اينكه مىدانم خطر جانى دارم ، با تو مىآيم . بالجمله قرآن را بوسيده ، هردو با معدودى سوار آمده وارد ساوجبلاغ مىشوند .\r\nبعد آنها را به داخل چادرى دعوت مىكنند و نامردانه آنها را از اطراف گلوله‌باران و مقتول مىسازند . « 2 »\r\nدمرگان ، كه در حدود سال 1908 ميلادى براى كشف آثار باستانى به ايران آمده است ، از فقدان امنيت و تمركز در منطقهء خوزستان و لرستان سخن مىگويد . به نظر او ، در عهد\r\n\r\n\r\n","description":"","footnote":"\r\n( 1 ) . ظل السلطان مسعود ميرزا ، تاريخ مسعودى ، ص 251 به بعد ،\r\n( 2 ) . خاطرات حاج سياح ، پيشين ، ص 256 .\r\n","page_name":" 342 ","page_number":350},
  {"content":"\r\n\r\nناصر الدين شاه ، مخصوصا در دورهء زمامدارى ظل السلطان ، امنيت نسبى در آن نواحى برقرار بود . « ولى امروز ، همه‌چيز تغيير يافته است . اعراب كمتر مطيع حكومتند و با سلاحهاى بهترى مجهزند . تفنگهاى گلوله‌اى بقدرى در ميان آنها فراوان است كه براى اعادهء امنيت و آرامش منطقه يك اردوكشى نظامى بايد صورت گيرد . شمال عربستان ( مقصود خوزستان است ) توسط قبايل لر اشغال شده كه بعضى از آنها تخته قاپو هستند ، و بقيه مثل سگوندها و پيرانوندها و ديركوندها فقط در زمستان به جلگه مىآيند ؛ و اين قبايل در مسير قشلاق و ييلاق خود ، به هر جا كه مىتوانند تجاوز مىكنند ؛ و آنچه را بيابند غارت مىكنند ، و حتى گاهى به شهر دزفول دست‌اندازى مىكنند . در شمال شرقى ، بختياريها هستند كه به بهانهء امنيت و نظم ، به نام پادشاه ، قبايل ضعيف را لخت مىنمايند . بعلاوه ، در جنوب ، قبايل عرب عليه يكديگر و همچنين با همسايگان ايرانى خود دائما در جنگ و ستيز هستند . اين قبايل عموما برترى و سلطهء شيخ خزعل شيخ محّمره را قبول دارند ، و شيخ با اين‌حال ، بايد لا ينقطع با اعراب بنى لام ، كه در خاك عثمانى ميان دجله و كرخه متمركزند ، بجنگد . . . ياغيان و قاچاقچيهاى دو كشور از اين فقدان تمركز به منظور چپاول و غارت استفاده مىكنند . اين عده گاهى دامنهء تجاوزات و غارتگرى - هاى خود را تا حدود دزفول و شوشتر هم مىكشند . و آنها هستند كه به طرف كشتيهاى بخارى ، كه در كارون عليا رفت‌وآمد مىكنند ، تيراندازى مىنمايند و به كاروان « هيأت » حمله برده‌اند .\r\nيكچنين واقعهء بسيار ناگوار ، سبب مداخلهء من و سياست ما شد ، ولى تمام مساعى و كوشش ما در تهران هم مانند اسلامبول بىنتيجه ماند . مقامات تهران پاسخ مىدادند : يغماگران تبعهء ما نيستند ،\r\n\r\n","description":"","footnote":"","page_name":" 343 ","page_number":351},
  {"content":"\r\n\r\nبه سلطان عثمانى مراجعه كنيد ، و باب عالى اظهار مىكرد : جرم چون در خاك ايران واقع شده است ، از ما كارى ساخته نيست ، و در حقيقت هيچيك از دو دولت وسيله‌اى براى سركوبى مقصرين و اشرار نداشت . » « 1 » سپس نفوذ و قدرت نظامى و سياسى خزعل را چنين توصيف مىكند :\r\n« شيخ خزعل خود در واقع پادشاه كوچكى است . املاك او در منطقهء عثمانى بمراتب بيشتر است از آنچه در خاك ايران دارد . داراى ارتش زمينى و نيروى دريايى مركب از چند كشتى - بخار است . دستهء موزيك او هر روز دوبار در فضاى رودخانهء كارون با آهنگ موزون مترنم مىشود . يك آتشبار توپخانهء او از نوع توپهاى قديم است . در جواب كشتيهاى بخارى ، كه هنگام عبور از شط العرب به سازمان دريايى او احترام مىگذارند ، شليك مىكند . » « 2 »\r\nدر كتاب آبى نيز از عوارض فئوداليسم سخن به ميان آمده است : « آلان ( 29 شعبان 1329 ) به من خبر رسيد كه سه‌هزار نفر از طايفهء بهارلو با دو عراده توپ براى غارت سيرجان در حركت هستند ، و 3500 نفر سارقين بهارلو و اينانلو در كار چپاول قراء رفسنجان هستند . » « 3 »\r\n\r\nحمله به اصول فئوداليسم\r\nاز آغاز مشروطيت ، اندك‌اندك ، فئوداليسم و قدرت نامحدود مالكين رو به سستى نهاد . چشم و گوشها باز شد ، و كشاورزان براى نخستين بار برآن شدند كه در راه تحصيل حقوق خود و جلوگيرى از مظالم و تعديات مالكين ، قدمهايى بردارند . رابينو ، ضمن وقايع مشروطهء گيلان ، مىنويسد : « در مارس 1907 . . . رعايا در مقابل تعديات مالكين سرى بيرون آورده‌اند . يك رعيت مالك ملك خود را زد . مالك در انجمن هم كتك‌خورده بيرون رفت .\r\n23 مارس - پانصد نفر از رعايا در مسجد خواهر امام از تعديات مالكين متحصن شدند ، حتّى گفتند ما ديگر مال الاجاره نمىدهيم . بالاخره ، به آنها اطمينان ميثاق جديدى دادند ، آنها متفرق شدند . . . » « 4 »\r\n\r\nمنازعات قبايل عرب در خوزستان\r\nدمرگان ، ضمن توصيف وضع فئودالى و فقدان امنيت و آرامش در خوزستان و لرستان مىنويسد : « علت منازعات و زدوخوردهاى قبايل عرب ، معمولا جز سرقت چند سر گوسفند يا كشمكشهايى كه در موقع آبيارى اراضى و چرانيدن احشام و اغنام روى مىدهد ، يا موضوع « فصل » چيز ديگرى نيست .\r\nفصل به معنى حل اختلاف دو طايفه است به وسائلى غير از معامله به مثل ؛ اگر يكى از افراد طايفه‌اى به دست طايفهء ديگر كشته شود ، براى اينكه قتل مذكور با قتل ديگرى جبران و تلافى نشود ، خانوادهء قاتل بايد از دو تا هفت دختر و يا اغنام و احشام به اندازه‌اى به خانوادهء مقتول بدهند كه رضايت آنها را جلب نمايند ، و اين عمل را « فصل » گويند . عمل فصل در محضر شيوخ طايفه و در محاكم سادات و پيرمردانى كه واقف به رسوم و آداب قومى هستند صورت مىگيرد .\r\nدوستى و اتحاد آنها هم ثباتى ندارد ؛ چه همين كه يكى از دو قبيلهء رقيب بعللى ضعيف شود و قادر به مقاومت در مقابل تجاوزات و زورگوييهاى ديگران نباشد ، خانوارهاى آن به قبايل مجاور\r\n\r\n\r\n","description":"","footnote":"\r\n( 1 ) . ژاك دمورگان ، سفرنامهء دمورگان ، ترجمهء جهانگير قائم‌مقامى ، ص 24 به بعد .\r\n( 2 ) . همان ، ص 27 .\r\n( 3 ) . كتاب آبى ، ج 4 ، ص 62 .\r\n( 4 ) . رابينو ، مشروطهء گيلان ، به كوشش دكتر محمد روشن ، ص 11 .\r\n","page_name":" 344 ","page_number":352},
  {"content":"\r\n\r\nمىپيوندند ؛ حتى به ميان دشمنان قديم خود مىروند . » « 1 »\r\nدر دورهء قاجاريه ، زندگى اشرافى بيش‌ازپيش ، در سراشيبى سقوط و فساد افتاد اعتماد - السلطنه ، ضمن توصيف مظالم و مفاسد ظل السلطان مىنويسد : « شاهزاده ( ظل السلطان ) جور غريبى ادرار فرمودند ؛ پيشخدمتى گلدان در دست داشت ، دكمهء شلوار را در حضور من باز كردند ، پيشخدمت‌باشى ، كه به ابراهيم خليل خان موسوم است ، احليل شاهزاده را گرفته در گلدان نهاد ، شاهزاده ادرار كردند ، همان پيشخدمت‌باشى آب ريخت ، طهارت گرفت . خيلى من تعجب كردم . » « 2 »\r\n\r\nتوصيفى از زندگى يكى از اشراف\r\nحاجى پيرزاده ، كه در عهد ناصر الدين شاه از شيراز ديدن كرده است ، وضع زندگى يكى از اشراف آن عهد را ، كه در بوشهر و « ريشهر » زندگى مىكرد ، چنين تصوير كرده است :\r\nملك التجار سه چهار خانه‌هاى خوب به وضع فرنگستان در ريشهر ساخته دو مرتبه و سه مرتبه ؛ و اسبابهاى خوب و آينه‌ها و صندليها و مبلهاى خوب در اتاقهاى خود گذارده و نوكرهاى معتبر با خود نگاه داشته و در سفر استنبل به قدر ده نفر كنيز چركس بسيار خوب خريده و با خود آورده ، و يكى از آن چركسها مطبوع اتفاق افتاده ، خانم محترم و بزرك خانهء او شده . و ملك التجار زنهاى نجيب معتبر از تجار شيرازى و بوشهرى و كلكته دارد ، ولى خانم چركسى او از همهء زنهاى او گوى سبقت ربوده و ملك التجار را مطيع خود ساخته است .\r\nوضع حاليهء ملك التجار وضع تجارت و كسب نيست ، وضع اعيان و اشراف و نوكر باب ديوانيان محسوب مىشود . سابق براين ، عمامهء تجارتى بر سر داشته و لباس بلند مىپوشيده ، ولى حالا كلاه كوتاه و لباس فرنگى و زلف مجعد دارد . « 3 »\r\nپس از قتل ناصر الدين شاه ، در دورهء مظفر الدين شاه نيز با وجود اعتراضات و تذكرات مكرر آزاديخواهان و اصلاح‌طلبان ، كمترين قدمى در راه تحديد قدرت فئودالها و بهبود وضع كشاورزان برداشته نشد ، و اين وضع تا اعلام مشروطيت دوام يافت . در سال 1325 ، كميسيونى مأمور رسيدگى به وضع اقتصادى مملكت گرديد . يكى از قدمهاى اصلاحى اين كميسيون لغو تيولدارى بود .\r\n\r\nتيول :\r\nآقاى على اصغر شريف ، ضمن مطالعاتى كه در پيرامون لغو تيول و تيولدارى كرده‌اند ، در مورد كلمهء « تيول » با مراجعه به لغتنامه‌ها ، چنين نوشته‌اند : « تيول جايگزين مدد معاش ، و لغت تركى است . » ( از آنندراج ) . در كتاب لغت نفيسى ، معنى « تيول » چنين آمده است :\r\n« تملك و تصرف ملك و عقار و زميندارى . »\r\nدر لغت‌نامهء دهخدا اين دو جمله بر آن اضافه شده است : « واگذار كردن دولت خالصه‌اى از خالصه‌ها يا ماليات قريه‌اى را به يكى از نوكران خود در ازاى مواجب او در تمام عمر . جمع آن تيولات است و با بودن و دادن صرف مىشود . » در كتاب مالك و زارع نوشتهء دكتر لمتون ، از تيول چنين ياد شده است : « تيول از اصطلاحات دورهء ايلخانان است و\r\n\r\n\r\n","description":"","footnote":"\r\n( 1 ) . سفرنامهء دمورگان ، پيشين ، ص 4 .\r\n( 2 ) . روزنامهء خاطرات اعتماد السلطنه ، پيشين ، ص 642\r\n( 3 ) . سفرنامهء حاجى پيرزاده ، پيشين ، ج 1 ، ص 109 - 108 .\r\n","page_name":" 345 ","page_number":353},
  {"content":"\r\n\r\nمقصود از آن ، واگذارى درآمد و هزينهء ناحيهء معينى است از طرف پادشاه به اشخاص ، در اثر ابراز لياقت يا به ازاى مواجب و حقوق ساليانه . » در كتاب اقتصاد كشاورزى پس از بيان سوابق تيولدارى در ايران ، چنين مىخوانيم : « در بعضى موارد ، تيول عبارت بود از اعطاى زمين خالصه بجاى حقوق و مواجب ، و در پاره‌اى موارد ، خاصه . در نواحى عشايرنشين ، تيولدار متعهد بود كه قواى نظامى « بنيچه » فراهم كند . در موارد ديگر ، تيول فقط عبارت بود از اعطاى حق وصول ماليات ناحيه‌اى كه يا زمين آن خالصه بود ، يا ملك شخص ثالث و يا ملك كسى كه تيول به او داده شده بود . و در مورد اخير ، معنى تيول معاف بودن از پرداخت ماليات بود .\r\nاهميت تيول و شناسايى اين امر در دوران گذشته ، از نظر موقع و مقامى كه تيولدار به - دست آورده و در كليهء امور اجتماعى و ادارى و حتى در امر قضا و اجراى عدالت ، خود را صاحب نفوذ و رأى مىدانسته است ، شايان توجه است . در ايران ، اضمحلال تيولدارى توسط قانون انجام گرفت ، و اين امر در مذاكرات مجلس دورهء اول سال 1325 منعكس است ؛ و طبق آن ، نه‌تنها روش تيولدارى لغو گرديد بلكه تسعير نيز منسوخ شد . و با اين اقدام اساسى ، عوايد دولت فزونى گرفت ؛ زيرا تيولداران مالياتى نمىپرداختند . » « 1 »\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال هشتم ، شمارهء 1 ، ص 79 به بعد ( به اختصار ) .\r\n","page_name":" 346 ","page_number":354},
  {"content":"\r\n\r\n\r\n5 . وضع كارگران ، پيشه‌وران و صنعتگران و بازرگانان در قرون وسطى\r\n\r\n","description":"","footnote":"","page_name":" 347 ","page_number":355},
  {"content":"\r\n\r\n\r\nوضع كارگران ، پيشه‌وران و صنعتگران و بازرگانان در قرون وسطى\r\nاز ديرباز ، در ايران ، در حوزهء قدرت هريك از فئودالها ، عده‌اى براى تأمين احتياجات ارباب و وابستگان او و كشاورزان محل ، به فعاليتهاى صنعتى كوچك نظير نجارى ، آهنگرى ، پارچه‌بافى ، دباغى ، كفاشى و غيره مشغول بودند و قسمتى ، يا تمام احتياجات منطقهء فئودال‌نشين را تأمين مىكردند ؛ ولى محل فعاليت و مراكز اصلى پيشه‌وران و صنعتگران در دورهء قرون وسطى ، در داخل شهرها بود . با اينكه پيشه‌وران و كارگران در اين دوره بعد از كشاورزان ، مفيدترين و پرثمرترين طبقات اجتماعى بودند ، و قسمت قابل ملاحظه‌اى از ماليات مملكتى را نيز آنان مىپرداختند ، در منابع و آثار تاريخى ، كمتر از مقام و موقعيت اجتماعى اين طبقهء وسيع و پرثمر سخنى به ميان آمده است ، با اين‌حال با مراجعه به كليهء آثار منظوم و منثور موجود مىتوان جسته‌جسته مطالبى كه نمودار موقعيت اجتماعى و اقتصادى اين طبقه است ، به دست آورد :\r\nدر عهد باستان به كارگران و پيشه‌وران « اهنوخشى » مىگفتند . بنابه روايات كهن :\r\n« جمشيد طوايف انام را بر چهار قسم كرد : اول را « كاتوزى » ناميد و فرمود كه در كوهها و غارها مكان كنند و به عبادت خدا و كسب علم مشغول باشند ، و دوم را « نيسارى » خواند و گفت سپاهيگرى بياموزند ، و سوم را « نسودى » گفت و حكم فرمود كه كشت و زراعت كنند ، و چهارم ، « اهنوخشى » لقب داد و گفت به انواع حرفتها بپردازند . » « 1 » فردوسى فرمايد :\r\n چهارم كه خوانند اهنوخشى * همان دست‌ورزان با سركشى\r\nكجا كارشان همگنان پيشه بود * روان‌شان هميشه پرانديشه بود \r\nدر كتاب التوسل الى الترسل ، ضمن تعاليم مشروحى كه به حاكم خجند ، در مورد طبقات و گروههاى مختلف اجتماعى داده شده است ، در مورد پيشه‌وران چنين مىخوانيم : « . . . و محترفه و اهل اسواق را از تحمل اعباء مشاق محفوظ گرداند ، تا كارهاى خلايق كه بنفس خويش مباشر آن نتوانند بود ، فرو نماند . . . » « 2 »\r\nعنصر المعالى در باب چهل‌وسيم قابوسنامه ، پس از توصيف آيين دهقانى ، از راه و رسم پيشه‌ورى سخن مىگويد و خطاب به فرزند خود مىگويد : « اگر پيشه‌ورباشى ، از جملهء پيشه‌وران\r\n\r\n\r\n","description":"","footnote":"\r\n( 1 ) . محمد حسين برهان ، برهان قاطع ، به اهتمام محمد عباسى ، ص 133 .\r\n( 2 ) . ص ، 19 .\r\n","page_name":" 348 ","page_number":356},
  {"content":"\r\n\r\nبازار ، در هر پيشه كه باشى ، زودكار و ستوده‌كار باش تا خريدار بسيار باشد ؛ و كار به از آن كنى كه همنشينان تو كنند ؛ و به كم‌مايه سود قناعت كن تا به يك‌بار ، ده يازده كنى ( يعنى از ده جزء يك جزء سودبرى ) . . . پس خريدار ، مگريزان به مكاس ( يعنى چانه‌زدن ) و لجاج بسيار ، تا در پيشه‌ورى مرزوق‌باشى و بيشتر مردم ستدوداد با تو كنند . تا چيزى همى فروشى ، با خريدار به جان و دوست و برادر و بارخداى سخن‌گوى ، و در تواضع كردن مقصر مباش ، كه به لطف و لطيفى از تو چيزى بخرند و به نحسى و ترشرويى و سفيهى ، مقصود بحاصل نشود . و چون چنين كنى بسيار خريدار باشى ، و ناچار محسود ديگر پيشه‌وران گردى ، و در بازار ، معروفتر و مشهورتر از جملهء پيشه‌وران باشى . اما راست گفتن عادت كن ، خاصه بر خريده و از بخل بپرهيز . . . با زنان و كودكان در معامله فزونى مجوى ، و از غريبان بيشى مخواه ، و با شرمگين ، بسيار مكاس مكن و مستحق را نيكودار . . . سنگ و ترازو راست دار . . . با همبازان خود خيانت مكن و صناعتى كه كنى از بهر كارشناس و ناكارشناس ، كار يكسان كن و متقى باش . اگر دستگاهت باشد قرض دادن به غنيمت‌دار و سوگند به دروغ مخور و نه به راست . و از رباخوردن دور باش و سخت معامله مباش و اگر به درويشى وامى دادى ، چون دانى كه بيطاقت است ، پيوسته تقاضا مباش ، نيكدل باش ، تا نيكبين باشى ، تا حق تعالى بر كسب‌وكار تو بركت بخشد . و هر پيشه‌ور كه برين جمله باشد ، جوانمردتر از همهء جوانمردان باشد . و از جملهء پيشه‌وران ، هر قومى را در صناعتى كه باشد ، در جوانمردى طريق است . . . » « 1 »\r\nامام محمد غزالى از مزاياى كسب حلال و ضرورت فعاليتهاى گوناگون اقتصادى سخن مىگويد . به نظر ابن مرد متشرع ، « . . . آدمى را به قوت و پوشش حاجت است و آن بىكسب آدمى ممكن نيست . بايد كه آداب كسب بشناسد . . . » و در فضيلت كسب مىگويد : « بدان كه خود را و عيال خود را از روى خلق بىنياز داشتن ، و كفايت ايشان از حلال ، كسب كردن ، از جملهء جهاد است در راه دين ، و از بسيارى عبادات فاضلتر است ، كه روزى رسول ( ص ) با اصحاب نشسته بود برنايى ( جوانى ) با قوت ، بامداد پگاه بر ايشان بگذشت و به دكان مىشد . صحابه گفتند : « دريغا اگر اين پگاه خاستن در راه دين بودى . » رسول ( ص ) گفت :\r\n« چنين مگوييد كه اگر براى آن مىرود تا خود را از روى خلق بىنياز دارد . . . وى در راه خداى تعالى است . . . » رسول ( ص ) گفت : « بازرگانان راستگوى روز قيامت با صديقان و شهيدان برخيزند . » و گفت : « خداى تعالى مؤمن پيشه‌ور را دوست دارد . » و گفت : « حلالترين چيزى ، كسب پيشه‌ور است . . . » و رسول ( ص ) گفت : « هركه در سؤال بر خود گشاده كند ، خداى تعالى هفتاد در درويشى بر وى گشاده كند » و عيسى عليه السلام مردى را ديد ، گفت : « تو چه كار كنى ؟ » گفت : « عبادت كنم » . گفت : « قوت از كجا خورى ؟ » گفت : « مرا برادرى است كه وى قوت من راست دارد . » گفت : « پس برادرت از تو عابدتر است . » و عمر گويد ، رضى اللّه عنه ، كه : « دست از كسب مداريد و مگوييد خداى تعالى روزى دهد ، كه خداى تعالى از آسمان زروسيم نفرستد . » و لقمان فرزند خود را وصيت كرد و گفت : « دست از كسب باز مدار كه هركه درويش و حاجتمند شود به خلق ، دين وى تنگ شود ، و عقل وى ضعيف ، و مروت وى باطل شود و خلق به چشم حقارت\r\n\r\n\r\n","description":"","footnote":"\r\n( 1 ) . منتخب قابوسنامه ، به تصحيح سعيد نفيسى ، ص 285 .\r\n","page_name":" 349 ","page_number":357},
  {"content":"\r\n\r\nدر وى نگرند . » و يكى از بزرگان را پرسيدند كه : « عابد فاضلتر يا بازرگان يا امانت ؟ » گفت :\r\n« بازرگان با امانت ، كه وى در جهاد است ، كه شيطان از راه ترازو و دادن و ستدن قصد وى كند . » و عمر گفت : « هيچ جاى كه مرا مرگ آيد دوست‌تر از آن ندارم كه در بازار باشم و براى عيال خويش طلب حلال كنم . » و احمد بن حنبل را پرسيدند كه : « چه گويى در مردى كه در مسجد بنشيند به عبادت و گويد خداى تعالى روزى پديد آرد ؟ » گفت : « آن مردى جاهل باشد و شرع نمىداند كه رسول ( ص ) مىگويد خداى عز و جل روزى من در سايهء نيزهء من بسته است ، يعنى غزاكردن ( جنگ‌كردن ) . » « 1 »\r\n\r\nابو بكر شغلش بزازى بود\r\nنويسندهء بحر الفوايد گويد : « چون ابو بكر صديق به خلافت بنشست ، گفت : اى مسلمانان دانيد كه مرا عيال است و حق ايشان بر گردن من است و ايشان را ضايع نتوان گذاشت ، و حرفت من بزازى ، نيك شغلى بود ، امروز از بهر شغل مسلمانان از آن باز ماندم ، مسلمانان همه اتفاق كردند كه قدر كفايت و مؤونت از آن بردارد . » « 2 »\r\n\r\nسلمان فارسى سبدبافى مىكرد\r\nهنگام بحث در پيرامون كارگران و پيشه‌وران ، نمىتوان از سلمان فارسى افتخار زحمتكشان و حامى مظلومان سخنى نگفت . اين مرد فاضل و پركار به حكم تقوى و عدالتخواهى و منزه‌طلبى هنگامى كه در مقام امارت و فرمانروايى تيسفون بود حاضر نشد از حقوق بالنسبه كلانى كه به اقتضاى شغل از بيت المال به او مىدادند ، استفاده كند ، بلكه با سبدبافى و كاريدى امرار معاش مىكرد . گويى اين مرد متقى و پاكدامن بيت المال مسلمين را ، كه از طريق جنگ و خونريزى و جزيه و خراج به نحوى ظالمانه گردآورى مىشد ، بر خود مباح و حلال نمىشمرد . مىگويند عمر بسبب اعتقادى كه به زهد سلمان داشت ، از او پرسيد : « آيا رفتار مرا به سلطانى شبيه مىكنى يا به خليفه‌اى . » وى گفت : « اگر درهمى از بيت المال را در مورد خود مصرف كنى ، نام سلطانى از نام خلافت بر تو سزاوارتر است . »\r\n\r\nوظايف پيشه‌وران\r\nبه نظر غزالى : « بازاريان و پيشه‌وران بايد كه به خرنده دروغ نگويند ، عيب كالا پنهان ندارند ، ترازو و سنگ و چوب گز راست دارند ، و در كالا غش در نكنند و چيزى داخل جنس نكنند ، و جامهء كهنه و رفو كرده را بجاى جامهء نو نفروشند . » « 3 » ناگفته نگذاريم كه پدر غزالى مردى پيشه‌ور و زحمتكش بود ، استاد همائى مىنويسد : « نسبت غزالى كه اصل صحيح آن بتشديد زاء است مبتنى بر همان پيشه و حرفهء ريسندگى خانوادگى است . » « 4 »\r\n\r\nفضل اللّه استرابادى طاقيه‌دوز بود\r\nنه‌تنها سلمان فارسى ، بلكه عدهء زيادى از دانشمندان و روحانيان و پيشوايان مذهبى از جمله فضل اللّه نعيمى استرابادى پيشواى فرقهء حروفيه معتقد بودند كه هركس بايد از حاصل كار و كوشش خود زندگى كند . در شرح احوال اين مرد مىخوانيم كه فضل اللّه « به سيد فضل اللّه حلال‌خور » شهرت داشت به اينمعنى كه هيچ حرام نمىخورد ، او به اندازه‌يى پارسا و پرهيزكار بود ، كه\r\n\r\n\r\n","description":"","footnote":"\r\n( 1 ) . كيمياى سعادت ، به اهتمام احمد آرام ، ص 56 - 255 ( به اختصار )\r\n( 2 ) . ص 162 .\r\n( 3 ) . كيمياى سعادت ، پيشين ، ص 407 ( با اندكى تصرف ) .\r\n( 4 ) . نصيحة الملوك ، به تصحيح استاد همائى ، ص 152 .\r\n","page_name":" 350 ","page_number":358},
  {"content":"\r\n\r\nدربارهء وى آورده‌اند ، كه در همهء زندگى خويش از خوراك كسى نچشيد و از كسى چيزى نپذيرفت و طاقيه‌هاى عجمى مىدوخت و از بهاى آن روزى مىخورد ، از دانشها و نظم و - نثر به خوبى برخوردار بود . . . او و مريدانش از رنج دست خود نان مىخوردند . . . يك درهم از كسى نمىپذيرفت و بابت آتشى هم كه از آشپز يا نانوا مىگرفتند پول مىدادند . اگر آشپز يا نانوا به ايشان مىگفت اين پاره آتش كه ارزشى ندارد ، جواب مىدادند : ولى براى هيزم پول پرداخته‌اى ، هرگز احدى در برابر آنان دروغ نمىگفت و در سراسر خراسان و عراق و آذربايجان و شروان به راستى مشهور بودند و مردم ايشان را « حلال‌خواران و راستگويان » مىخواندند . . . با يكديگر چون برادر بودند و در يك خانه مىزيستند و نسبت بهم مشتاقتر از برادران تنى بودند ، نسبت به بينوايان سخاوت مىورزيدند ، روزگار بعفت مىگذرانيدند و هرگز به كسى با ديدهء شهوت نمىنگريستند زبان خود را از بيهوده‌گويى و گوش را از شنيدن غيبت و افترا حفظ مىكردند . . . » « 1 »\r\nناگفته نگذاريم كه از ديرباز در ميان پيشه‌وران ، مردان منصف و نيكوكارى بودند كه در معاملات جانب عدل و ميانه‌روى را مرعى مىداشتند ، يعنى اگر خريدار هم راضى بود ، آنها به سود بسيار رضا نمىدادند . غزالى مىنويسد : « سرى السقطى دكاندارى بود كه در معاملات به ده نيم سود قانع بود يك‌بار دلال خواست بادام او ، كه به شصت دينار خريده بود به نود دينار بفروشد ، ولى وى رضا نداد و گفت : به 63 دينار به فروش . دلال گفت : كالاى تو را به كم نمىفروشم ، سرى سقطى هم به گرانفروشى رضا نداد . » « 2 »\r\nهمچنين محمد بن المنكدر دكاندار بود و جامه مىفروخت . غزالى مىگويد : « شاگرد وى در غيبت وى جامه‌اى به ده دينار به اعرابى فروخت . چون باز آمد . بدانست . در طلب اعرابى همه روزه بگرديد وى را بازيافت ، گفت : آن جامه پنج دينار بهتر نه‌ارزد . گفت شايد كه من رضا دارم ؛ محمد بن المنكدر گفت : آرى و ليكن چيزى را كه به خود نپسندم ، هيچكس را نپسندم . با بيع فسخ كن ، يا جامهء نيكوتر بستان ، يا پنج دينار از من بگير . اعرابى پنج دينار باز ستد . » « 3 »\r\nدر مقابل اين قبيل كسبه و پيشه‌وران شرافتمند ، گروهى كسبهء نابكار و فاسد بودند كه سنايى در وصف آنها مىگويد :\r\n دزد به شمشير تيز گر بزند كاروان * بر در دكان زند خواجه به زخم پله \r\n« 4 »\r\n\r\nحرف و مشاغل به نظر غزالى\r\nدر جاى ديگر از كيمياى سعادت غزالى مىخوانيم : « . . . اصل دنيا سه چيز است : طعام و لباس و مسكن . اصل صناعت كه ضرورت آدمى است نيز سه چيز است : برزگرى و جولاهى ( بافندگى ) و بنايى .\r\nلكن اين هر يكى را فروعند كه بعضى ساز آن همىكنند ؛ چون حلاج و ريسندهء ريسمان كه ساز جولاه مىكنند ، و بعضى آن را تمام مىكنند ، چون درزى ( خياط ) كه كار جولاه تمام كند .\r\nو اينهمه را به آلات حاجت افتاد از چوب و آهن و پوست و غير آن . پس ، آهنگر و درودگر ( نجار ) و خراز پيدا آمد . ايشان را به معاونت هم حاجت بود كه هركسى همهء كارهاى خود\r\n\r\n\r\n","description":"","footnote":"\r\n( 1 ) . هلموت پيتر « فرقهء حروفيه » ترجمه حشمت مؤيد نقل از فرهنگ ايران زمين ، ج 10 ، ص 329 و 337 .\r\n( 2 و 3 ) . كيمياى سعادت ، ص 280 ( به اختصار ) .\r\n( 4 ) . ترازو .\r\n","page_name":" 351 ","page_number":359},
  {"content":"\r\n\r\nنمىتوانست كرد . پس ، فراهم آمدند تا درزى كار جولاه و آهنگر مىكند و آهنگر كار هر دو مىكند . . . پس ميان ايشان معاملتى پديد آمد كه از آن خصومتها برخاست ، كه هريكى به حق خويش رضا نمىداد و قصد يكديگر مىكردند . پس ، به سه نوع ديگر حاجت افتاد از صناعات ؛ يكى صناعت سياست و سلطنت ، ديگر صناعت قضا و حكومت ، ديگر فقه كه بدان قانون وساطت ميان خلق بدانند . . . » « 1 »\r\nدر كتب و آثار منظوم و منثور فارسى گه‌گاه نامى از طبقهء پركار و پرحاصل پيشه‌وران به ميان آمده است : فردوسى مىگويد :\r\n بفرمود آهنگران آورند * مس و روى و پتك گران آورند\r\nچو پولاد با پتك آهنگران * به پيش آوريدند آهنگران\r\nمرا نيست ز آهنگرى ننگ و عار * خرد بايد و مردى اى بادسار \r\nرودكى نيز از پيشه‌وران ياد كرده است :\r\n . . . بر فلك بر ، دو شخص پيشه‌ورند * آن يكى درزى آن دگر جولا\r\nاين ندوزد مگر كلاه ملوك * آن نبافد مگر پلاس سپاه \r\nابو شكور بلخى ، مداح نوح بن نصر سامانى ، افكار ارتجاعى عصر خود را در يك بيت كه صاحب صحاح الفرس از او نقل مىكند آشكار مىسازد :\r\n كشاورز و آهنگر و پاىباف * چو بيكار باشند سرشان بكاف \r\n« 2 » در بين محافل ارتجاعى و بى خبر آن عصر ، جولاه و پاىباف در حكم فحش و ناسزا بود ، و كار كردن نوعى ننگ و عار به‌شمار مىرفت ، و خواجگان و اربابان با آستين درازى كه داشتند تن به كار و كوشش نمىدادند و متوجه نبودند كه حيات آنها در گرو فعاليت كشاورزان و كارگران است .\r\nسعدى در بوستان مىگويد :\r\n برو « خواجه » كوتاه كن دست آز * اگر بايدت آستين دراز \r\nريچاردن . فراى در تاريخ بخاراى خود مىنويسد : « شواهدى در دست داريم كه دلالت بر تخصص هر شهرى در ساختن نوعى كالا دارد ، و شكى نيست كه اين امر موجب گرديد كه سطح مهارت در كار دستى بالا برود . درست همان‌گونه كه كتابت حرفهء محدودى بود و فقط افراد منتخب كاتبان حق ورود به صنف ايشان را داشتند ، كفشگران ، نقره‌كاران ، و ديگران نيز در صنفهاى حرفه‌اى متشكل مىشدند . در بخارا نيز نظير شهرهاى ديگر سرزمينهاى شرقى جهان اسلام ، صنفها به صورت مجامع مذهبى درآمدند و بعدها به فرق دراويش پيوستند . به گمان من ، پايه‌هاى اين تحول از دورهء سامانيان گذاشته شده بود . . . ارتباط دادن مستقيم صنفها با غازيان يا با صوفيه يا فرق دراويش ، تنها جنبهء نظرى مىتواند داشته باشد ، زيرا دربارهء آنها اطلاعات كافى نداريم . » « 3 »\r\n\r\n\r\n","description":"","footnote":"\r\n( 1 ) . همان ، ص 65 ( به اختصار و تصرف ) .\r\n( 2 ) . بشكن .\r\n( 3 ) . تاريخ بخارا ، پيشين ، ص 220 ( به اختصار ) .\r\n","page_name":" 352 ","page_number":360},
  {"content":"\r\n\r\n\r\nبازارهاى نيشابور در قرن چهارم هجرى\r\n« . . . بازارهاى شهر نيشابور در خارج شهرستان و در ربض شهر بوده است ، و دو بازار آن از ديگران بزرگتر بوده است : به نام « مربعهء بزرگ » و « مربعهء كوچك . » در اين بازارها ، كاروانسراها و مهمانسراهايى نهاده بودند كه تجار در درون آنها به دادوستد و تجارت مشغول بودند و دكاكين زيادى در اين بازارها بوده است كه مركز خريد و فروش اقسام امتعه و اجناس بوده است . در اين مهمانسراها ، تجار طراز اول مسكن داشتند و غالب كاروانسراها مملو بود از اجناسى كه براى خريد و فروش به اين شهر آورده بودند . در سراهاى اين بازارها ، كارگران و ارباب صنايع نيز دكانها داشتند كه سخت معمور و آبادان بوده است ، و نيز بسيارى از اين بازارها و سراها به دسته‌هاى مختلف پيشه‌وران تعلق داشت و به نام آنان ناميده مىشد ؛ مثل رستهء كلاهدوزان ، رستهء كفشگران ، رستهء خزفروشان ، رستهء ريسندگان ، و رسته و بازارى كه در آن طناب تهيه مىكردند ، و بازار بزازها . و اين بازارها و سراها پربوده از ارباب صنايع كه هركس در آن ، به شغل خويش مشغول بوده است . » « 1 »\r\nچنان كه ديديم ، از جمله صنايع دستى كه مورد احتياج عمومى بوده و هست ، صنعت پارچه‌بافى است ، كه نه‌تنها در دوران بعد از اسلام در حوزهء نفوذ فئودالها ، بلكه در اكثر دهات معمور و شهرها معمول بود و جمعى به كار ريسندگى اشتغال داشتند . منتها در بعضى نقاط ، پارچه‌هاى پست براى مصرف طبقهء سوم تهيه مىشد ، و در برخى مناطق ، پارچه‌هاى ظريف و زيبا براى صدور به كشورهاى مختلف ، يا براى استفادهء طبقات ممتاز به دست كارگران ورزيدهء كارگاهها فراهم مىگرديد .\r\n\r\nبيت الطراز بخارا\r\nدر تاريخ بخاراى نرشخى ( 348 ، 286 ه . ق ) شرحى در توصيف كارگاههاى صنايع دستى مىخوانيم :\r\nو بخارا را كارگاهى بوده است ميان حصار و شهرستان ، نزديك مسجد جامع ، و در وى بساط و شادروانها بافتندى ، و يزديها و بالشها ( مصليها ) و برديهاى فندقى از جهت خليفه بافتندى ، كه به يكى شادروان ، خراج بخارا خرج شدى . و از بغداد هر سال عاملى عليحده بيامدى ، و هرچه خراج بخارا بودى از اين جامه ، عوض بردى .\r\nباز چنان شد كه اين كارگاه معطل ماند و آن مردمان كه اين صناعت مىكردند پراكنده شدند ، و اندر شهر بخارا استادان بودندى كه معين بودند مر ، اين شغل را ، و از ولايتها بازرگانان بيامدندى - چنان كه مردم زندينجى مىبردند - از آن جامه‌ها بردندى تا به شام و مصر و در شهرهاى روم ، و به هيچ‌شهر خراسان نيافتندى .\r\nو عجب آن بود كه اهل اين صناعت به خراسان رفتند بعضى ، و آنچه آلت اين شغل بود بساختند ، و از آن جامه بافتند ، به اين آب‌وتاب نيامد . و هيچ پادشاه و امير و رئيس و صاحب منصب نبودى كه وى را از اين جامه نبودى ، و رنگ وى سرخ و سفيد و سبز بودى ، و امروز « زندينجى » از آن ، معروفتر است به همهء ولايتها . « 2 » در عهد عباسيان قسمتى از پيشه‌وران در كارگاههايى كه « بيت الطراز » ناميده مىشد\r\n\r\n\r\n","description":"","footnote":"\r\n( 1 ) . صادق گوهرين ، حجة الحق ابو على سينا ، ص 43 به بعد .\r\n( 2 ) . تاريخ بخارا ، پيشين ، ص 28 .\r\n","page_name":" 353 ","page_number":361},
  {"content":"\r\n\r\nو متعلق به خليفه بود ، كار مىكردند و در آن كارگاهها ، جامه‌هاى فاخرى كه به رسم خلعت به درباريان اعطا مىشد و نيز پارچه‌هاى گوناگون ديگر تهيه مىكردند . كارگاهها ، در تحت نظر مأمورى كه « صاحب الطراز » نام داشت ، اداره مىشد . و اين شخص محصول كارگاه را به دربار عرضه مىكرد و مازاد را به فروش مىرسانيد . به هريك از پيشه‌وران روزى نيم درهم دستمزد مىدادند . « 1 »\r\n\r\nطبقهء كارگران\r\nبا اينكه در دوران بعد از اسلام ، مقام و ارزش اجتماعى طبقهء « كارگران » چنان كه بايد معلوم و روشن نبود معذلك ، در كتب و آثار منظوم و منثور فارسى جسته و گريخته از كارگر يا « كاريگر » سخن به ميان آمده است :\r\n مفرماى كارى بدان كارگر * كز آن كار نتواند آمد بدر \r\nگرشاسبنامه ، ص 198\r\n پنجهء كارگر ، شد آهن‌سنج * بر بنا كرد ، كار ، سالى پنج \r\n- هفت‌پيكر\r\n عدل بشيرى است خرد شاد كن * كارگرى ، مملكت آباد كن \r\n- هفت‌پيكر\r\n ز هر پيشه‌اى كارگر خواستند * همه شهر از ايشان بياراستند \r\n- فردوسى\r\n دگر گفت كاريگران آوريد * گچ و سنگ و خشت گران آوريد \r\n- فردوسى\r\n ز هر سو برفتند كاريگران * شدند انجمن چون سپاهى گران . \r\n- فردوسى\r\n جهاندار ، بر تخت زر بار داد * به كاريگران گنج بسيار داد \r\n- امير خسرو\r\n\r\nچلنگرى\r\nچلنگر كسى بود كه در چلنگرخانه به ساختن آلات خردآهنى از قبيل كليد و قفل و چفت در ورزه و زنجير و انبر و زنبيل و ميخ و غيره اشتغال داشت . در قرون وسطى ، در هرمحله و برزنى يك يا چند دكان چلنگرى ، نجارى ، آهنگرى و غيره وجود داشت .\r\n\r\nمزد كارگران و پيشه‌وران\r\nراجع به مزد كارگران ، در منابع تاريخى كمتر سخنى به ميان آمده است . گرديزى ضمن توصيف احوال يعقوب بن ليث ، مىنويسد كه وى « به مزدورى نزد رويگرى كار مىكرده و ماهى 15 درهم مىگرفته است . » « 2 » اكثر صاحبنظران كار و فعاليت را ضرورى دانسته‌اند : « از هر كار معشوقه توان ساختن ، و عشق در هر شغلى توان بردن » « 3 » « اساس ظلم و از حد در گذشتن ، بيكار بودن است . » « 4 »\r\n\r\n\r\n","description":"","footnote":"\r\n( 1 ) . آ . ى . برتلس ، ناصرخسرو و اسماعيليان ، ترجمهء ى . آرين‌پور ، ص 52 .\r\n( 2 ) . نقل از : تركستان‌نامه ، پيشين ، ج 1 ، ص 510 .\r\n( 3 ) . بهاء الدين محمد ، معارف . بهاء ولد ، به تصحيح بديع الزمان فروزانفر ، ص 75 .\r\n( 4 ) . همان ، ص 83 .\r\n","page_name":" 354 ","page_number":362},
  {"content":"\r\n\r\n\r\nتاريخچهء فن ريسندگى\r\n« كشيدن و تاب دادن رشته‌هاى درهم يا منظم شدهء الياف طبيعى ، مانند پنبه و پشم ، . . . و درآوردن آنها به صورت نخ يا ريسمان به ضخامت مطلوب ، از قديمترين ايام تا دورهء اختراعات ماشينى ، يك صنعت دستى خانگى بود .\r\nوسيلهء ريسندگى از زمانهاى قديم دوك بوده است كه در نقاط مختلف جهان و در ازمنهء مختلف ، به شكلهاى گوناگون درآمده است . در ايران ، دوك دستى كه آن را « دوكلان » نيز مىگويند ، از دو قسمت مركب است : يكى محورى چوبى كه نزديك سر آن شكافى براى بند كردن سر « فتيله » تعبيه شده است ؛ و ديگرى كفهء چوبى چرخ‌مانندى ، در انتهاى محور ، براى سنگين كردن و چرخ دادن به محور . ريسنده معمولا گلولهء الياف درهم پشم يا پاره‌هاى نامنظم پنبه را به دست چپ ، و دوك را به دست راست مىگيرد . با دو انگشت سبابه و شست دست راست ، مقدارى از الياف درهم گلوله را « فتيله » مىكند و سر آن را به شكاف محور مىاندازد . آنگاه دوك را ، در حالىكه به انتهاى فتيله آويخته است ، چرخ مىدهد ، تا فتيلهء الياف تابيده شود . در بسيارى از روستاهاى ايران ، ريسنده ، دوك را روى ران خود مىگذارد و با كف دست ، آن را بشدت در امتداد ران مىچرخاند ؛ به اين ترتيب ، دوك به چرخش درمىآيد و به فتيله تاب مىدهد . اين طريقهء ريسندگى هنوز هم در روستاهاى ايران مرسوم است . با همين وسيلهء ابتدايى ، در ازمنهء قديم در نقاط مختلف جهان نخهايى ريسيده و با آن نخها پارچه‌هايى بافته‌اند كه ظريفترين پارچه‌هاى ماشينى امروزى به پاى آنها نمىرسد . اولين قدم در راه اصلاح ريسندگى ، اختراع چرخ ريسندگى است ، كه ظاهرا در هند اختراع شد ، و در اوايل قرن 16 ميلادى در اروپا رواج يافت . طريقهء كار اين چرخ ، همان طريقهء دوك دستى است ، جز اينكه در اين اسباب ، دوك افقى قرار مىگيرد ، و بوسيلهء تسمه‌اى كه يك سر آن در شيار دوك و سر ديگرش روى چرخى بزرگ مىافتد ، به گردش مىآيد . چرخ بزرگ را با دست يا بوسيلهء پايى ( پدال ) مىگرداندند ، محصول قدرت چرخ ريسندگى ، كه اولين وسيلهء مكانيكى ريسندگى به‌شمار مىآمد ، تقريبا هفت برابر ريسندگى دستى بود . » « 1 »\r\nاز نيمهء دوم قرن هجدهم به بعد ، در انگلستان و ديگر كشورهاى صنعتى ، تلاشهايى براى تكميل ماشينهاى ريسندگى به عمل آمده و سرانجام ، ماشينهاى ريسندگى دستى جاى خود را به ماشينهاى جديد داد ، و اين جريان به انقلاب صنعتى اروپا كمك كرد و سبب افزايش تقاضاى پنبه و پشم گرديد .\r\n\r\nپارچه‌بافى در ايران بعد از اسلام\r\n« در كتاب حدود العالم ، كه حدود سال 279 ه . ق . تأليف شده نوشته شده است : كه در آن زمان ، در فارس و سيستان ، قاليهاى خوب بافته مىشد ، و « مقدسى » كه به خراسان مسافرت كرده از قالى و سجادهء بافت قائنات ، و همچنين از قاليهاى بافت خوزستان توصيف كرده است . در ساير نقاط ايران ، چون خراسان و بخارا و فسا و دارابگرد و جهرم و كرمان و اصفهان و جوشقان نيز اين هنر در هرجا با طرح و شكل مخصوص به خود رواج داشته است . خاورشناس فقيد روسى ، بارتلد ، نوشته است :\r\nبم مركز صنعتى كرمان بوده و پارچه‌هاى نخى كه در بم مىبافته‌اند ، به تمام عالم اسلام ، تا مصر\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، مادهء « ريسندگى » ( به اختصار ) .\r\n","page_name":" 355 ","page_number":363},
  {"content":"\r\n\r\nمىرفت . پارچه‌هاى مزبور داراى دوام فوق العاده بوده ، و لباسى كه از آن مىدوختند ، از پنج الى بيست سال دوام داشت . در آن زمان ، بافتن شالهاى كرمان كه تا به امروز معروف است در بم تمركز يافته بود ، و در همان دوره بود كه بنا به گفتهء ابن حوقل ، قيمت يك طاقه شال به سى دينار مىرسيد ( هر دينار معادل يك مثقال طلا بها داشت ) .\r\nدر جاى ديگر ، همين خاورشناس مىنويسد : در كازرون ، شهر كوچك « توج » يا توز ، كه در وسط راه بين كازرون و بندر گناوه واقع بود ، پارچه‌هاى كتانى معروف توجى يا توزى مى - بافتند كه در تمام عالم اسلام مشهور بود . يكى از پارچه‌هايى كه در كازرون مىبافتند ، موسوم به دبيكى بود . » « 1 » مقدسى در قرن چهارم ، از پارچه‌هاى ابريشمى اهواز و شوشتر ياد مىكند . به گفتهء ابن حوقل ، مشهورترين صادرات خراسان جامه‌هاى نخى و ابريشمى بود كه در نيشابور و مرو تهيه مىشد . . . مقدسى گويد ؛ نيشابور مركز محصولات صنعتى ، پارچه‌هاى سفيد براى لباس و عمامه‌هاى شاهجانى و تافته و راخته و همچنين مقنعه‌هاى نازك پشمى و ابريشمى و پارچه - هاى زربفت و خالص و زربفت مخلوط مىباشد . بنابه گفتهء مقدسى ، منسوجات رى و پارچه‌هاى ابريشمى آن معروف بوده . در دورهء آل بويه ، در رشتهء نساجى و قاليبافى پيشرفتهايى حاصل شد ، و دامنهء آن به عهد سلجوقيان و قرون بعد كشيده شد . در دورهء صفويه ، در رشتهء نساجى و قاليبافى ، ايران شهرت فراوانى كسب كرد . « بابا كروسينسكى لهستانى كه از 1116 تا 1142 ه . ق . در ايران مىزيسته است ، مىنويسد كه شاه عباس كارگاههاى قاليبافى بزرگى در شيروان ، قراباغ ، گيلان ، كاشان ، و استراباد ، همانند كارخانه‌هاى قاليبافى اصفهان ، داير كرده است . . . شاردن ضمن توصيف شهر كاشان ، مىنويسد . . . اساس ثروت و حيات مردم كاشان ، از صنايع نساجى و ابريشم بافى و تهيهء قطعات زربفت و نقره‌بافت تشكيل شده است . در هيچيك از شهرهاى ايران ، مصنوعات و منسوجات مخمل و حرير و تافته و ابريشم و قطعات زربفت و سيم‌بفت و زريهاى ساده و گلدار و ابريشمى ، بيشتر از كاشان و حومهء آن تهيه نمىگردد ؛ تنها در يكى از نقاط حومهء شهر ، هزار كارگر ابريشم‌باف وجود دارد . اين آبادى كه « آران » نام دارد ، در فاصلهء دو فرسخى شهر واقع ، و از دور ، همچون شهر زيبايى جلوه‌گر است و داراى دوهزار باب خانه و باغچه و ششصد باغ زيبا مىباشد . »\r\nشاردن ، وضع صناعت و تجارت تبريز را اينطور شرح مىدهد : « سرتاسر شهر پر از صنايع قماش و ابريشم و زرگرى است . عاليترين دستارهاى ايرانى ، در تبريز تهيه مىشود ، بازرگانان بزرگ و عمدهء شهر برايم تعريف كرده‌اند كه هميشه سالانه شش‌هزار عدل ابريشم در كارگاهها . . . بافته مىشود . تجارت تبريز در سراسر ايران ، تركيه ، مسكو ، تركستان ، هندوستان ، و ممالك ساحلى درياى سياه گسترده شده است . » قاليهاى اين دوره نيز از جهت نقشه و زيبايى و استحكام كم‌نظير است . معروفترين و پركارترين قالى اين دوره ، قالى معروف به قالى اردبيل كار مقصود كاشانى است ، كه در تاريخ 946 ه . ق . ( سال سيزدهم سلطنت شاه طهماسب صفوى )\r\n\r\n\r\n","description":"","footnote":"\r\n( 1 ) . على سامى ، « بافندگى و بافته‌هاى ايرانى » ، مجلهء بررسيهاى تاريخى ، شمارهء 27 ، ص 32 ( به اختصار ) .\r\n","page_name":" 356 ","page_number":364},
  {"content":"\r\n\r\nبراى مقبرهء شيخ صفى الدين اردبيلى بافته شده است . زرىكارى و پارچه‌ها و قاليهاى زربفت در كاشان و يزد فراوان بود . زريهاى كار يزد در قرن سيزدهم ميلادى ، و نيز زريهاى بافت نيشابور و مرو و شيراز و اصفهان و شوشتر ، معروف بوده و به كشورهاى باخترى و خاورى صادر مىشده است . ماركوپولو ، اغلب كشورهاى آسيايى را ديده و از بافت پارچه‌هاى زرى و ابريشمى ساخت ايران توصيف كرده است . وى مىنويسد : در ايران عدهء زيادى از دسترنج خود گذران مىكنند . بسيارى از صنعتكاران و نساجان ، مصنوعات خوب و پارچه‌هاى زرى نفيس با نقشهاى خوش مىبافند ، و تجار ايرانى آنها را به كشورهاى ديگر مىفروشند . در هنر مخمل‌بافى ، گلدوزى و قلابدوزى نيز در دورهء صفويه ، به شهادت شاردن و ديگران ، موفقيتهايى حاصل شده است . » « 1 »\r\n\r\nمصنوعات ايران\r\n« 1 . ديباى شوشتر كه شهرت جهانى داشته ، همطراز ديباى روم بلكه از آن مرغوبتر بوده است . پوشش خانهء كعبه هر سال در شوشتر از همين ديبا تهيه مىشد . . . طراز خلفا را . . . در همان شهر تهيه ، و ببغداد حمل مىكردند . « طراز » عربى شدهء تراز فارسى است ، و به يك نوع جامهء حاشيه‌دار گلدوزى شده اطلاق مىشد كه پادشاهان ساسانى مىپوشيده‌اند ، و خلفا از آنان اقتباس كرده‌اند . . .\r\n2 . جامه‌هاى كتانى توزى ( توز به فتح تا و تشديد واو ) : در قرن چهارم ، شهر كازرون به بافت كتان‌توزى كه بسيار ممتاز و به رنگهاى مختلف بود ، و جزو بهترين پارچه‌هاى آن روز محسوب مىشد ، معروفيت بسزايى داشته است . هرسال ، پنجهزار دست از اين كتان براى پادشاهان و خلفا مىفرستاده‌اند .\r\n3 . در شوش خزى بافته مىشد با طرازهاى شاهانه . خز در آن زمان به نوعى جامهء ابريشمين مىگفته‌اند .\r\n4 . پارچه‌هاى بافت شهر رى كه مانند برد يمانى شهرت داشته و عدنى نيز ناميده مىشده .\r\n5 . در مازندران ، كساء و دستار و سربندهاى مرغوب مىبافتند .\r\n6 . در گرگان ، پارچه‌هاى سياهرنگ ، و دو نوع پارچه به نامهاى مبرم و خشخاش شهرت داشت .\r\n7 . در نيشابور ، چندين نوع پارچه به نامهاى حفيه ، صيريه ، تاخته ، راخته ، مصمت ، عتابى سقلاطون ، سابرى كه بعضى از آنها از حيث ظرافت و لطافت ، در هيچ‌جا نظير نداشته است .\r\n8 . در مرو شاهجهان ، جامه‌هاى نازكى مىبافتند كه به آن شاهجهانى مىگفتند .\r\n9 . جامه‌اى به نام ملحم ( بروزن محكم ) كه تارش ابريشم و پودش نخ غير ابريشم بوده است .\r\n10 . در سيستان ، فرش ابريشمين مىبافتند .\r\n11 . در خوارزم ، پارچه‌اى به نام با رنگ و نيز نوعى كرباس به نام آرنگ .\r\n12 . در اصفهان ، انواع جامه‌ها و نيز نوعى معروف به ديوارى كه گويا در نقاط ديگر\r\n\r\n\r\n","description":"","footnote":"\r\n( 1 ) . همان ، شمارهء 28 ، ص 37 و 63 ( به اختصار ) .\r\n","page_name":" 357 ","page_number":365},
  {"content":"\r\n\r\nنيز بافته مىشده است .\r\n13 . انواع فرشهاى نفيس از قالى و محفورى و همچنين پرده‌هاى گوناگون .\r\n14 . يك نوع طيلسان كه پارچهء آن به رنگ آسمان بوده است .\r\n15 . زندينچى : پارچه‌اى براى آستر لباس كه بهترين نوع آن را در بخارا مىبافتند .\r\n16 . فرشهاى فاخر بافت ارمنستان و فرشهاى گرانبهاى دشت ميشان شهرت داشت\r\n17 . در نيشابور ، پارچه‌هايى به نامهاى راخته ، تاخته ، مقنعه ، ملحم ، ابريشمى ، مصمت ، عتابى ، سعيدى ، ظرائفى ، مشطى و جامه‌هاى موئين ؛ و از ابيورد جامه‌اى به نام زنبفت ، و از نسا ، جامه‌اى به نام بنبوزى ؛ و در قهستان خراسان ، فرش و سجاده ؛ و در غرجستان و بخارا ، فرشهاى مرغوب ؛ در سمرقند ، جامه‌هاى سيمگون و سمرقندى ؛ و در آمل و سارى ، نوعى جامهء زيبا ؛ و در قومس ( دامغان ) ، دستارهاى سفيد از پنبهء معلم ( بر وزن محكم ) ساده و حاشيه‌دار ، كه گاه قيمت يكى از آنها به دوهزار درهم مىرسيد ، و نيز كسا ، طيلسان ، و جامه‌هاى پشمى نازك ؛ و در مازندران ، طيلسان و پارچه‌هاى كتانى ؛ و در اردبيل ( در آذربايجان ) ، پارچه‌هاى پشمى و انواع فرش ؛ و در عسكر مكرم ( نزديك اهواز ) ، مفصله‌هاى ابريشمين ؛ و در ارجان فارس ، جامه‌هاى كندكى و بربهارى ؛ و در دارابجرد ، حصيرهايى مانند حصيرهاى آبادان ؛ و در جهرم ، فرش و پرده ؛ و در شيراز ، كساء ، جامهء منير ( بر وزن مدبر ) برد ، خز ، ديبا ؛ و در فسا جامه و پردهء ابريشمين گرانقيمت و فرشهاى نفيس و منير و دستارهاى شرابى و طرازهاى رنگين و طلادوزى كه در تمام جهان نظير نداشته است ، مىبافتند .\r\nدر كازرون ، حرير نازك ( قصب ) دبيقى ، مخمل ؛ در بم ، دستار ، طيلسان ، جامه‌هاى گرانبها ، در جهرم ، انواع فرش ، سجاده . . . در همدان و قم ، يك نوع پارچهء مرغوب مىبافتند و به شهرهاى مختلف ايران و جهان صادر مىكردند .\r\nگذشته از آنچه ذكر شد ، دهها نوع ديگر پارچه و فرش از قبيل برنگان ( نوعى گليم ) ، خيش ( كتان كلفت ) ، اطلس ( ديبايى كه تار و پودش ابريشم باشد ) ، منديل ( دستار ريشه‌دار ) ، بستر آهنگ كه در عربى مقرم و مقرمه نامند ، در ايران تهيه مىشده . . .\r\nاز مصنوعات ديگر ايران :\r\nدر رى ، مقراض و شانهء بسيار مرغوب و انواع كاسه ؛ در طوس ، انواع ظرف و ديگ و مجمر از سنگهاى اطراف ؛ در هرات ، انواع ظرفهاى مسين ؛ در بلخ و ترمذوارجان ، صابون مرغوب ، در سمرقند ، كاغذ و يك نوع پوست كه بر روى آن مىنوشته‌اند . - كاغذيان يا كاغذ - سازان سمرقند شهرت داشته‌اند ، - و نيز ديگهاى بزرگ مسى در اين شهر مىساخته‌اند . در خوارزم ، شمع ، كلاه ، شمشير ، زره ؛ در بيار مازندران ، گل ساختمان كه با آن بناهايى مىساخته‌اند كه در دنيا نظير نداشته است . از قم ، انواع كرسى ، تخت ، زين و برگ به اطراف صادر مىشده و از همدان ، كفش به ديگر نقاط صادر مىشده است . » « 1 »\r\n\r\n\r\n","description":"","footnote":"\r\n( 1 ) . شاهنشاهى عضد الدوله ، پيشين ، ص 60 - 254 ( به اختصار ) .\r\n","page_name":" 358 ","page_number":366},
  {"content":"\r\n\r\n\r\nعقيدهء صاحبنظران و شعراى ايران در مورد كشاورزان و صنعتگران\r\nطبقهء وسيع كشاورزان ، كارگران و پيشه‌وران كه از ديرباز طبقات فعال و مثمر جامعهء ما را تشكيل مىدهند ، همواره مورد احترام مردم روشن‌بين و خيرخواه محيط خود بوده‌اند ؛ چنان كه جمعى از شعرا و نويسندگان روشن‌ضمير و با هدف ايران زبان به مدح اين جماعت گشوده و در منقبت آنان ، به نظم و نثر مطالبى نوشته‌اند . ناصرخسرو علوى دربارهء ارزش و مقام كشاورزان و صناعان چنين مىگويد :\r\n به از صانع به گيتى مقبلى نيست * ز كسب دست بهتر حاصلى نيست\r\nبه روز اندر پى سامان خويش است * چو شب در خانه شد ، سلطان خويش است\r\nخورد بيش‌وكم آن مايه كه خواهد * به روز افزايد آنچ از وى بماند\r\nبرى از سبلت هردون و هرخس * تن‌آسوده ز بيم و منت كس\r\nبه بازو حاصل آرد قوت فرزند * خورد خوش با عيال خويش و پيوند\r\nرسد صد بركت از كسب حلالش * بيفزايد خدا در كسب و مالش\r\nچو شب شد ، خفت ايمن در شب تار * چو روز آمد رود باز از پى كار\r\n. . . سر صانع به گردون بس فرازست * سلاطين را به صناعان نياز است\r\nبه از صناع عالم ديهقان است * كه وحش و طير را راحت‌رسان است\r\nز صانع رايگان نفعى نخيزد * ز دهقان عاقبت چيزى بريزد\r\nجهان را خرمى از ديهقان است * ازو گه زرع ، گاهى بوستان است\r\nازين به با بنىآدم چه كار است * كز آدم در جهان اين يادگار است\r\nبراحت رازق هر مار و مورند * همان گر آدمى و گر ستورند\r\nاگر دهقان چنان باشد كه بايد * سبك‌گوى از ملايك در ربايد\r\nاگر جوياى قحط نان نباشد * كسى را پايهء دهقان نباشد\r\nبه كار اندر همه مردان كارند * عرق ريزند و قوت خلق كارند\r\nكليد رزق و قسمت سخت در مشت * چراغ دلفروزى در ده انگشت\r\nبه دنيا عاقلانه تخم كشتند * به عقبى در گل باغ بهشتند . \r\n« 1 »\r\n\r\nحاصل سعى و عمل\r\nناصرخسرو ؛ در شمار صاحبنظرانى است كه مردم را به سعى و عمل و كار و كوشش دعوت مىكند :\r\n كار خر است خواب و خور ، اى نادان * با خر بخواب و خور ، تا چه شوى همسر\r\nكار خر است سوى خردمند خواب و خور * ننگ است ننگ با خرد ، از كار خر مرا\r\nكار كن بگذر از ره گفتار * زين چنين ترهات دست بدار \r\n- سنايى\r\n كار نشد ندارد ، نظير * « هِمَمُ الرجال تقلعُ الجبال » \r\n\r\n\r\n","description":"","footnote":"\r\n( 1 ) . سعادتنامه ، باب بيست و دوم و بيست و سوم ، ص 57 - 556 .\r\n","page_name":" 359 ","page_number":367},
  {"content":"\r\n\r\n مشكلى نيست كه آسان نشود * مرد بايد كه هراسان نشود\r\nكار دنيا كه تو دشوار گرفتى بر خود * گر تو بر خويشتن آسان كنى ، آسان گردد \r\n- كمال الدين اسماعيل\r\n چو كار گيتى بىرنج مىنگيرد ساز * بيا بكش همه رنج و مجوى آسانى \r\n- مسعود سعد\r\n كار كن تا كاهل نشوى \r\n- خواجه عبد اللّه انصارى\r\n در عمل كوش و ترك قول بگير . . . \r\n- ابن يمين\r\n كارها به صبر برآيد ، و مستعجل به سر درآيد . \r\n- سعدى\r\n نابرده رنج گنج ميسر نمىشود * مزد آن گرفت جان برادر كه كار كرد \r\n- سعدى\r\n گر كار كنى عزيز باشى * فردا كه دهند مزد مزدور \r\n- ناصرخسرو\r\nدر حدود هشت قرن پيش ، انورى شاعر معروف ايران ، از لزوم همكارى و معاضدت اجتماعى عموم طبقات سخن گفت :\r\n آن شنيدستى كه نهصد كس ببايد پيشه‌ور * تا تو نادانسته و بىآگهى نانى خورى\r\nكار خالد جز به جعفر كى شود هرگز تمام * زان ، يكى جولاهگى داند دگر برزيگرى\r\nدر ازاى آن اگر از تو نباشد ياريى * آن نه نان خوردن بود ، دانى چه باشد مدبرى\r\nعقل را در هرچه باشد پيشواى خود بساز * زانكه او پيدا كند بدبختى از نيك اخترى \r\nبطورى كه خاقانى يكى از بزرگترين قصيده‌سرايان اواخر قرن ششم يادآور شده است ، جدش جولاهه يعنى نساج و بافنده بود ، و پدرش على ، حرفهء درودگرى و نجارى داشته است ، و شاعر عاليقدر به اين معنى در آثار خود مكرر اشاره مىكند .\r\n نساج نسبتم كه صناعات فكر من * الا ز تار و پود خرد جامه تن نيند\r\nنجار گوهرم كه نحيتان طبع من * جز زير تيشهء پدر خويشتن نيند \r\nدر جاى ديگر ، در وصف هنرمندى پدر خود مىگويد :\r\n صانع زرين عمل پير صناعت على * كز يد بيضا گذشت دست عمل ران او \r\nشيخ احمد جام به بعضى ادوات نجارى اشاره مىكند :\r\n چون تيشه مباش جمله بر خود متراش * چون رنده ز كار خويش بيبهره مباش\r\nتعليم ز اره گير در عقل معاش * چيزى سوى خود مىكش و چيزى مىپاش\r\nهركه او در مكسبى پا مىنهد * يارى ياران ديگر مىدهد \r\n\r\n","description":"","footnote":"","page_name":" 360 ","page_number":368},
  {"content":"\r\n\r\n زانكه جمله كسب نايد از يكى * هم درو گر هم سقا ، هم حايكى\r\nچون به انبازيست عالم برقرار * هر كسى كارى گزيند ز فتقار\r\nطبل خوارى در ميانه ، شرط نيست * راه سنت راه مكسب كرد نيست \r\n- مولوى\r\nدر ميان كسبه ، عطاران و داروسازان در كار خود ، دقت و ظرافت بيشترى به كار مىبردند ؛ مولوى مىفرمايد :\r\n طبله‌ها در پيش عطاران ببين * جنس را با جنس خود كرده قرين\r\nجنسها با جنسها آميخته * زين تجانس زينتى انگيخته \r\n« عطاران و داروسازان هريك از دواها و داروها را در كوزه مخصوص به خود مى - ريختند ، و براى آنكه فاسد و تباه نگردد ، سر كوزه را با پوست آهو يا گوسفند استوار مىساختند ، و بدين اعتبار ، ظرف دارو را طبله ناميده‌اند . . . عطار به معنى عطرفروش و دوافروش در زبان فارسى به كار مىرود ، و شيخ عطار شاعر معروف را به جهت آنكه دوافروش بوده ، بدين نام خوانده‌اند . » « 1 »\r\n\r\nحاميان سعى و عمل و طرفداران تنبلى و تن‌آسانى\r\nزكرياى رازى طرفدار كسب و كار بود : او « در آغاز كتاب الشواهد خود مىگويد كه او در كتاب شرف الصاعة قائلان به تحريم مكاسب را رد كرده است . ابن راوندى نيز كتابى داشته به نام فساد الدار و تحريم المكاسب كه چنان كه از اسم آن برمىآيد ، خانه نشستن و كسب را تحريم كردن ، نادرست و فاسد به‌شمار آمده . در طى كتب ، گاه‌گاه برمىخوريم به كسانى كه قائل به تحريم مكاسب بوده‌اند : جاحظ مىگويد : صوفى مسلمان كه اظهار عبادت و پارسايى مىكند ، از تنبلى كار را مبغوض مىشمارد و تحريم مكاسب را اظهار مىدارد .\r\nابو الفرج اصفهانى دربارهء ابو العتاهيه مىگويد كه او به وعيد و تحريم مكاسب قائل . . . بود . ابو المعين نسفى مىگويد ، قدريه اكتساب و طلب مال را بر بنده فرض مىدانند ، ولى اهل سنت و جماعت مىگويند ، اگر او را قوتى موجود است كسب برايش سنت و مباح است و اگر قوتى موجود نيست ، كسب او را رخصت است ، و اگر مضطر است و او را اهل و عيال است ، كسب بر او فريضه است و متقشفه و كراميه كسب و وضع مال را حرام مىدانند ، زيرا توكل بر خداوند واجب است و خداوند فرمود :  وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ . \r\nرازى در فصل هفدهم از كتاب طب روحانى ، دربارهء حد اعتدال اكتساب و اقتناء و انفاق سخن رانده است . » « 2 »\r\n\r\nخطر بيكارى\r\nدر اندرزنامهء اردشير بابكان بند 34 ، چنين آمده است : « بدانيد كه شاه و همهء مردم نبايد بگذارند بيكارى به آنها راه يابد ؛ زيرا تباهى حكومت\r\n\r\n\r\n","description":"","footnote":"\r\n( 1 ) . خلاصهء مثنوى ، به اهتمام استاد فروزانفر ، ص 232 .\r\n( 2 ) . دكتر مهدى محقق ، فيلسوف رى ، ص 129 ( به اختصار ) .\r\n","page_name":" 361 ","page_number":369},
  {"content":"\r\n\r\nدر بيكارگى شاه است ، و تباهى كشور در بيكار ماندن مردم . . . بدانيد ما با همهء نيرومندى كه داريم . . . زمانى توانستيم مردم را رام كنيم كه سختيهاى فراوان چشيده و خويشتن را به كارهاى سخت گمارده بوديم . » « 1 »\r\n\r\nآثار كار و كوشش\r\nشادروان دهخدا در امثال و حكم خود ، انديشهء گويندگان و شعرا را در پيرامون سعى و عمل گردآورى كرده است . « 2 »\r\n به منزل رسيد آنكه پوينده بود * بهى يافت آنكس كه جوينده بود \r\n- فردوسى\r\n برنج اندر آرى تنت را رواست * كه خود رنج بردن به دانش سزاست \r\n- فردوسى\r\n به كار اندرآ اين چه پژمردگى است * كه پايان بيكارى ، افسردگيست \r\n- نظامى\r\n كه چون كاهلى پيشه گيرد جوان * بماند تنش پست و تيره روان \r\n- فردوسى\r\n نه آسانيى ديد بىرنج كس * نهاد زمانه همين است و بس \r\n- فردوسى\r\n كار كن ، كار بگذر از گفتار * كاندرين راه كار بايد كار \r\n- سنايى\r\n بداريد كار جهان را به رنج * كه از رنج يابد سرافراز گنج \r\n- فردوسى\r\n گفت كم كن كه من چه خواهم كرد * گوى كردم ، مگو كه خواهم كرد \r\n- سنايى\r\n غواص گر انديشه كند كام نهنگ * هرگز نكند در گرانمايه به چنگ \r\n- سعدى\r\n نشايد هيچ مردم خفته در كار * كه در پايان پشيمانى دهد بار \r\n- امير خسرو\r\n مرد هنرپيشه خود نباشد ساكن * كز پى كارى شده است گردون گردان \r\n- ابو حنيفهء اسكافى\r\n همه محرومى از نجستن تست * بىبرى از گزاف رستن تست\r\nبندهء رنج باش و راحت بين * دفتر عشق خوان ، فصاحت بين \r\n- اوحدى\r\n منشان ديگ جستجو از جوش * تارگى هست در تنت ميكوش \r\n- اوحدى\r\n\r\n\r\n","description":"","footnote":"\r\n( 1 ) . « عهد اردشير » ترجمه از عربى به اهتمام محمد على امام شوشترى ، ص 99 .\r\n( 2 ) . مأخوذ از امثال و حكم دهخدا ، ج 1 ، از صفحهء 116 به بعد .\r\n","page_name":" 362 ","page_number":370},
  {"content":"\r\n\r\n گر كار كنى عزيز باشى * فردا كه دهند مزد مزدور\r\nور ديو ز كار باز داردت * رنجور بوى و خوار و مدهور \r\n- ناصرخسرو\r\n ز زود خفتن و از دير خاستن هرگز * نه مرد يابد ملك و نه بر ملوك ظفر \r\n- عنصرى\r\n نيابد مراد آنكه جوينده نيست * كه جويندگى عين يابندگى است \r\n- خواجو\r\n سعدى در مقام اندرز مىگويد : * اى نور چشم من بجز از كشته ندروى \r\n- سعدى\r\nعنصرى نيز معتقد است كه :\r\n سرى كه بالش خواهد نيابد او افسر \r\n- عنصرى\r\n تو را چون نباشد غم كار خويش * غم تو ندارد كسى از تو بيش \r\n- اسدى\r\n منشين بيكار از آنكه بيگارى * به زآنكه كنى به هرزه بيكارى \r\n- ناصرخسرو\r\n تن به دود چراغ و بيخوابى * ننهادى ، هنر كجا يا بى \r\n- اوحدى\r\nنظامى گنجوى در مخزن الاسرار مكرر ، جوانان را به كار و فعاليت تشويق و ترغيب مىكند ؛ از جمله در داستان « پير خشت زن » به جوانى كه كار كردن را عار مىداند ، چنين مىگويد :\r\n دست بدين پيشه كشيدم كه هست * تا نكشم پيش تو يك روز دست\r\nدستكش كس نيم از بهر گنج * دستكشى مىخورم از دسترنج \r\n« 1 » در مقالت ديگرى ، در وصف پيرى ، نسل جوان را به سعى عمل فرا مىخواند و مىگويد :\r\n . . . از پى مشتى جو گندم نما * دانهء دل چون جو و گندم مساى\r\nخاك خور و نان بخيلان مخور * خاك نه‌اى زخم ذليلان مخور\r\nبر دل و دستت همه خارى بزن * تن مزن و دست به كارى بزن\r\nبه كه به كارى بكنى دستخوش * تا نشوى پيش كسان دستكش \r\n« 2 »\r\n بيگارى به كه بيكارى ، * بيگار كشى به كه بيكار باشى .\r\nمنشين بيكار از آنكه بيگارى * به زانكه به خيره بيكارى \r\n- ناصرخسرو\r\n گفتن ز من از تو كار بستن * بيكار نمىتوان نشستن \r\n- نظامى\r\n\r\n\r\n","description":"","footnote":"\r\n( 1 ) . كليات ديوان نظامى « مخزن الاسرار » ، چاپ امير كبير ، ص 67 .\r\n( 2 ) . همان ، ص 66 .\r\n","page_name":" 363 ","page_number":371},
  {"content":"\r\n\r\nحتى بعضى بر سبيل اغراق گفته‌اند : « بيمارى به كه بيكارى ! »\r\n به كار اندرآ ، اين چه پژمردگيست * كه پايان بيكارى افسردگيست \r\n- نظامى\r\n به كان كندن آيد ، زر از كان سنگ * وزين كان ، به جان كندن آيد به چنگ\r\nكسى دارد از علم عالم فراغ * كه او چون قلم خورد دود چراغ \r\n- امير خسرو\r\n رمز الكاسب حبيب اللّه شنو * از توكل در سبب كاهل مشو\r\nگر توكل مىكنى در كار كن * كشت كن ، پس تكيه بر جبار كن \r\n- مولوى\r\n\r\nفعاليت سياسى و اجتماعى پيشه‌وران و بازرگانان\r\nپس از كشاورزان ، مهمترين و مؤثرترين طبقات اجتماعى در ايران طبقهء پيشه‌وران بودند . اين طبقه ، چون بيشتر در شهرها زندگى مىكردند ، و با ابزار و آلات فنى سرو كار داشتند و به اقتضاى شغل ، با طبقات و گروههاى مختلف خلق آميزش و گفتگو مىكردند ، بالطبع از كشاورزان هوشمندتر بودند و به مسائل سياسى و اجتماعى ، علاقه و توجه بيشترى داشتند ؛ چنان كه در نهضت شعوبيه ، عليه بيدادگريهاى اعراب ، طبقهء ميانه‌حال و پيشه‌وران و بازرگانان نقش مهم و مؤثرى انجام مىدادند ، تا جايى كه سعيد ، نمايندهء بنى اميه آنان را نزد خود خواند و گفت ، شما كيستيد ؟ جواب دادند ، ما بازرگانيم . سعيد گفت ، به ما خبر دادند كه شما بعنوان مبلغين خاندان عباسى آمده‌ايد . در جواب گفتند : اى امير ، ما به اندازهء كافى گرفتار خود و تجارت خود هستيم ، كه به اين كارها نمىرسيم . امير اجازه داد بروند و رفتند . چون از مرو خارج شدند ، در ايالت خراسان و دهستانها ، با لباس مبدل و در كسوت تجارت سفر كردند و به تبليغ پرداختند ، و در مراجعت ، به امام بشارت دادند كه در خراسان نهالى كشته‌اند كه به زودى بارور خواهد شد . چنان كه ديديم اين نهضت اجتماعى به همت ابو مسلم خراسانى و همرزمان او به ثمر رسيد ، و ايرانيان بار ديگر ، در فعاليتهاى سياسى و اقتصادى عالم اسلام نقش مهمى به عهده گرفتند . « 1 » در جنبش مذهبى و سياسى اسماعيليان در قرن چهارم و پنجم نيز پيشه‌وران نقش اساسى به عهده داشتند .\r\nبه نظر آقاى كريم كشاورز دانشمند معاصر :\r\nدر دوران سلجوقى ، مساجد و مدارس و آب انبارها و غيره در شهرها ساخته و بنا شده ، و پيشه‌ها پيشرفت مىنمود و تجارتخانه‌هاى بزرگى كه با ممالك ديگر ، از چين گرفته تا روم ، دادوستد داشتند پديد آمد . ولى جريان تكامل طبيعى شهرها\r\n\r\n\r\n","description":"","footnote":"\r\n( 1 ) . ر . ك : مرتضى راوندى ، تاريخ اجتماعى ايران ، ج 2 ، « نهضت شعوبيه » .\r\n","page_name":" 364 ","page_number":372},
  {"content":"\r\n\r\nرا عدم تمركز و پراكندگى - كه در طبيعت دولتهاى خان‌خانى است - كند ساخته بود . از كارهاى پيشه‌وران اين دوران ، نمونه‌هاى بديعى به‌دست آمده است .\r\nپيشه‌وران در شهرها ، مطيع و دستخوش مطامع اميران و خانها و دست‌نشاندگان ايشان يعنى شحنگان و كلانتران بودند . بازرگانان و سوداگران نيز در آن روزگاران ، جز دستيارى با اميران چاره‌اى نداشتند . با اين‌حال ، وجود سازمانهاى اصناف ، پيشه‌وران و بازرگانان تا اندازه‌اى از بىبندوبارى اميران ستمگر محلى مىكاست ، و حال آن‌كه وضع روستا چنين نبود . بر اثر تجمع در شهرها وجود سازمانهاى اصناف و عدهء كثيرى با سواد ، و امكان تبادل‌نظر در مسجدهاى جامع و ديگر اجتماعات ، مردم شهرها بهره‌مند از مقدوراتى بودند كه روستا فاقد آن بود . « 1 »\r\nدر جنبش اسماعيليه و باطنيان نيز پيشه‌وران نقش بسيار مؤثرى داشتند . ناصرخسرو در سفرنامه ، از رشد فعاليتهاى بازرگانى و رواج بازار پيشه‌وران در اصفهان سخن مىگويد و مىنويسد : « در همهء زمين پارسىگويان ، شهرى نيكوتر و جامعتر و آبادانتر از اصفهان نبود .\r\nباروى شهر ، سه‌فرسنگ و نيم درازا داشت ، و بر خلاف ديگر شهرهاى ايران ، كه غالبا خانه‌هاى ويران در كنار كاخهاى معمور به‌چشم مىخورد ، هيچ جاى آن ويرانه‌اى ديده نمىشد .\r\nبازرگانى و پيشه‌ها چنان رونق داشت كه در رستهء صرافانش سرگرم دادوستد بودند ، و در كوچهء « كوطراز » آن پنجاه كاروانسراى بزرگ وجود داشت . . . پيشه‌وران چيره‌دست در رسته‌ها گردآمده ، بدايع هنر مىآفريدند ، و معروفترين پارچه‌هاى ابريشمى چون « حله » و « عتابى » و « سقلاطون » از زيردست نساجان هنرمند اصفهان بيرون مىآمد ، و به اكناف جهان صادر مىشد .\r\nروستاييان ، اصناف و پيشه‌وران آن ، مهمان‌نواز و دست‌ودل‌باز بودند و هر صنف سازمانى و رئيسى انتخابى به نام « كلو » داشت . . . از كار و حرفهء باطنيانى كه تاريخ ياد كرده ، چنين برمىآيد كه جنبش اسماعيليان ايران بر پيشه‌وران و بازرگانان خرد و روستاييان و ندرتا برخى از خرده‌مالكان ايرانى - كه از اقطاعداران نورسيده و خانهاى نو كيسهء ترك ناخشنود بودند - متكى بود . نظرى اجمالى به پيشهء برخى از سران نهضت ، اين نكته را روشن مىكند . حسن صباح خود ، دبير و كارمند و به اصطلاح امروزى ، از طبقهء روشنفكر جامعه بود .\r\nعبد الملك عطاش با نساخى كتب ، روزى خويش را تأمين مىكرد . پسر او ، احمد عطاش ، در بازار اصفهان به بزازى اشتغال داشت . طاهر كه در ساوه ميان باطنيان منزلتى داشت و ظاهرا نظام الملك به كينخواهى او كشته شد ، با نجارى امرار معاش مىكرد .\r\nبنابراين ، جاى شگفتى نيست كه باطنيان در اصفهان ( كه در آن دوران يكى از مراكز پيشه‌وران ايران به‌شمار مىرفت ) نفوذ فراوان كسب كرده باشند و تبليغات و دعوت ايشان در آن شهر از يك‌سو - در ميان مردم پيشه‌ور و كاسب - با كاميابى روبرو شده و از ديگرسو خشم متعصبان سنى و روحانيان ايشان را برانگيخته باشد . . . » « 2 »\r\n« غالبا پيشه‌وران و مردمان خرده‌پا از ديدن زندگى پرتجمل اميران و بزرگان ، و\r\n\r\n\r\n","description":"","footnote":"\r\n( 1 ) . حسن صباح ، از كريم كشاورز ص 14 - 13 .\r\n( 2 ) . همان ، ص 104 - 102 ( به اختصار ) .\r\n","page_name":" 365 ","page_number":373},
  {"content":"\r\n\r\nاحساس ناتوانى در ارضاى توقعات مادى و معنوى خويش ، به عصيان برانگيخته مىشدند ، به حدى كه گفته‌هاى بزرگان دين ، كه عامهء ناس بايد راضى به رضاى حق و سهم و نصيب خود باشند ، قادر نبود طبيعت سركش آنها را مهار كند . » « 1 »\r\nيكى از علل اساسى پيروزى عباسيان بر امويان ، چنان كه قبلا اشاره كرديم ، همكارى و همقدمى طبقهء وسيع پيشه‌وران و بازرگانان با سران اين نهضت بود ، بطورى كه سران اموى در خراسان و ديگر نواحى هميشه با دعات و مبلغينى كه در شمار پيشه‌وران بودند روبرو مىشدند . علاوه براين ، چنان كه بتفصيل خواهيم گفت ، اكثريت كسانى كه در شمار فتيان و جوانمردان بودند از طبقهء پيشه‌وران و صنعتگران بودند ، و نقش مهمى در فعاليتهاى سياسى و اجتماعى آن دوران به عهده داشتند . و از سازمان و اصول و مقررات معينى تبعيت مىكردند .\r\n\r\nفعاليت سياسى پيشه‌وران در اواخر عهد ايلخانان\r\nدر اواخر عهد ايلخانان ، حكومت سربداران به همت پيشه‌وران و كشاورزان يكچند ، حكومتى مبتنى بر منافع خلق پديد آورد . مورخان بىغرض ، از تلاشهاى كلو اسفنديار و خواجه شمس الدين على ، و حيدر قصاب ، كه هر سه از ميان پيشه‌وران برخاسته و به نفع مردم قدمهاى مؤثرى برداشته‌اند ، به نيكى ياد مىكنند « كلو اسفنديار سربدار ، برگزيده شيخيان ، بلاشك از پيشه‌وران بود ، لقب « كلو » مؤيد اين نظر است . ابن بطوطه دربارهء پيشه‌وران اصفهان مىگويد : « و اهل كل صناعه يقدمون على انفسهم كبير منهم يسمونه الكلو » ( هر دسته از پيشه‌وران اصفهان رئيس و پيشكسوتى براى خود انتخاب مىكنند كه او را كلو مىنامند . » « 2 »\r\nيكى از پيشوايان قيام سربداران سمرقند در سال 767 ه . شخصى بود به نام ابو بكر ، رئيس رستهء ندافان . پس از كلو اسفنديار ، زمام امور سربداران به خواجه شمس الدين على ( 753 - 748 ه . ) كه از برجسته‌ترين زمامداران سربدار بود ، رسيد . تمام مورخان با اينكه به وى نظرى منفى داشتند از كارهاى مثبت و سودمند وى به نفع طبقات زحمتكش به نيكى ياد كرده‌اند . دولتشاه مىنويسد « . . . رعيت را مرفه الحال داشتى و بكفايت زندگى نمودى » ، در عهد او ، رسم نامطلوب و رعيت آزار « برات‌نويسى » به كلى برافتاد ، و او حق مردم را نقدا مىپرداخت . در اين‌باره دولتشاه مىنويسد : « گويند كه رسوم مردم ، برات ننوشتى ، در مجلس نقد شمردى و دادى » « 3 » رفتار او با مردم ، سخت آزادمنشانه بود ، همهء افراد مردم به وى دسترسى داشتند ، تجمل‌پرستى ، شرابخوارى ، استعمال مواد مخدره و فحشاء را محكوم و ممنوع كرد و بوسيلهء منهيان و جاسوسانى كه داشت ، از جزئيات منطقهء نفوذ خود باخبر مىشد . » « 4 » علاوه براين ، اقدامات يحيى كرابى و على قصاب در تاريخ سربداران قابل توجه است .\r\nهمچنين قيام محمود تارابى در ماوراء النهر عليه مغولان كه در سال 636 هجرى ( 1238 ميلادى ) صورت گرفت ، نمونهء ديگرى از فعاليت سياسى پيشه‌وران است ، جوينى مورخ نامدار عصر مغول به اقتضاى وضع طبقاتى خود نسبت به قيام محمود كه شغلش\r\n\r\n\r\n","description":"","footnote":"\r\n( 1 ) . همان ، ص 14 .\r\n( 2 ) . ترجمهء محمد على موحد ، ج 2 ، ص 191 ( به نقل از : نهضت سربداران ، ص 71 ) .\r\n( 3 ) . دولتشاه ، ص 282 ( از همان مأخذ ، همان ص ) .\r\n( 4 ) . پطروشفسكى ، نهضت سربداران ، ترجمهء كريم كشاورز ، ص 73 - 71 ( به تناوب و اختصار ) .\r\n","page_name":" 366 ","page_number":374},
  {"content":"\r\n\r\nقلبيربافى بود ، با نظر دشمنى نگريسته و دربارهء رفتار وى با طبقات حاكم ، چنين مىنويسد :\r\n« اكثريت افراد متنفذ و مشهور را مورد توهين قرار داد . ضمنا جوينى بناچار ، اعتراف مىكند كه او ( يعنى محمود تارابى ) با مهربانى و عطوفت با مردم ساده و ولگردان بى خبر رفتار مىكرد . مردم را به خانه‌هاى اعيان مىفرستاد تا از آنجا چادرهاى سفرى و قالى بياورند و براى سپاهيان اردو بزنند . » « 1 » و « 2 »\r\n\r\nاطلاعاتى پراكنده در پيرامون بازارها و كالاها و بازرگانان\r\nابن حوقل ضمن گفتگو از اردبيل مىنويسد : « از اردبيل تا كورسره دوازده فرسخ ، و از كورسره تا مراغه دوازده فرسخ است . « سپس از بازارهاى كورسره سخن مىگويد و مىنويسد ، در آغاز هرماه و نيز در اوقات معينى از سال ، بازارهايى در آنجا تشكيل مىشود و مردمان گوناگونى كالاهاى مختلف و انواع پارچه و عطر و جل و كالاى سراجان و زين و شمشير و تنگ ستور و زين‌پوش و سلاح جنگى و مصنوعات زرين و سيمين و اسب و استر و خر و گاو و گوسفند به دادوستد و معامله دارند تا جايى كه به گفتهء ابو احمد ، كه از بازرگانان آذربايجان بود ، گاه ميزان معاملهء گوسفند در اين ناحيه بر يك‌ميليون رأس مىرسيد . »\r\nگاه ، امرا و رجال به حكم احتياج ، دست نياز به سوى بازاريان دراز مىكردند ؛ چنان كه نظام الملك مىنويسد : اميرى در صدد برمىآمد پانصد دينار قرض كند ، بوسيلهء يكى از عمال و وكلاى خود ، با دكاندارى طرح دوستى ريخت و از او خواست كه مبلغ سابق الذكر را بوى قرض دهد و دكاندار چنين گفت : « من از آن دكانداران نيم كه مرا دوهزار يا هزار باشد ، و با مهتران جز راست نتوان گفت ، همه سرمايهء من ششصد دينار خليفتى است و در بازار دست و پايى مىزنم و خريد و فروخت باريك مىكنم و بروزگار و سختى به دست آورده‌ام . » « 3 » پس از گفتگوى بسيار ، سرانجام بازارى به امير پانصد دينار قرض مىدهد ، ولى در موعد مقرر ، امير از اداى دين ، خوددارى مىكند ، و بازارى با مشقات و رنج فراوان موفق به گرفتن پول خود مىشود .\r\nمعلوم نيست چند درصد جمعيت ايران و ديگر كشورهاى شرق نزديك را پيشه‌وران و كارگران تشكيل مىدادند ، آنچه مسلم است در دوران بعد از اسلام ، حتى پس از حملهء مغول ، پيشه‌وران و صنعتگران ، پس از كشاورزان ، مثمرترين طبقات جامعه را تشكيل مىدادند .\r\nاز نامهء زير كه خواجه رشيد الدين فضل اللّه به فرزند خود نوشته مىتوان به كثرت كارگران صنايع ريسندگى در ايران و ممالك تابع پىبرد .\r\nخواجه ضمن مكتوب شماره 33 ، كه بعنوان خواجه مجد الدين پسر خود نوشته ، صورت جامع ملتسمات و مطالبات خود را از ممالك ايران و توران و هند و روم و مصر و شام اعلام مىكند . اين صورت معرف انواع پارچه‌ها و منسوجاتى است كه در آن ايام ، در نقاط مختلف كشور تهيه مىكردند .\r\nبموجب اين صورت ، از بغداد ، حله ، تبريز ، زنجان ، روم ، اسكندريه ، شيراز ، اصفهان ، يزد ، كرمان ، بم ، كازرون ، كاشان ، ابرقو ، هندوستان ، هرات ، سمرقند ، يمن ، دمشق ، خطاى ،\r\n\r\n\r\n","description":"","footnote":"\r\n( 1 و 2 ) . ر . ك : عطا ملك جوينى ، تاريخ جهانگشاى جوينى ، به تصحيح ميرزا محمد قزوينى ، ج 1 ، ص 69 به بعد .\r\n( 3 ) . سياستنامه ، پيشين ، ص 35 به بعد .\r\n","page_name":" 367 ","page_number":375},
  {"content":"\r\n\r\nموصل ، اربل ، ماردين ، تبريز ، و شيروان كالاهايى مطالبه شده است . اكنون بعنوان نمونه ، پارچه‌ها و منسوجاتى را كه در آن ايام از تبريز و چند شهر ديگر مطالبه مىكردند ذكر مىكنيم تا خوانندگان از تنوع پارچه‌ها و منسوجات ايران بعد از حملهء مخرب مغول آگاه گردند :\r\n\r\nتبريز :\r\nكمخا 200 توپ ، ارمك 200 توپ ، برك ميان سيصد عدد ، برك سر 200 عدد ، قطيفهء الوان الفى 3 ذرع ، كرباس عاديه مائة الف 3 ذرع ، كپنك الف عدد ، موزهء ساغرى و تيماج الفى زوج .\r\n\r\nشيراز :\r\nكرباس عاديه 20 الف ذراع ، باسمه 300 توپ ، قدك كازرون الفى عدد ، موزهء ساغرى و سختيان الف زوج ، ساير اقمشه الف توپ .\r\n\r\nاصفهان\r\nكرباس 80 الف ذرع ، ساير اقشمه 200 توپ ، متقاليه 30 الف ذرع ، عاديه 50 الف ذرع .\r\n\r\nيزد :\r\nو اولاد 100 الف ذرع ، بافتهء ابريشمين ابياريه و شمسيه و عين - البقرالفى توپ ، خودرنگ الف قطعه ، ساير اقمشه الفى توپ .\r\n\r\nكازرون :\r\nسيصد بار الف توپ ، كرباس عاديه 10 ( الف ذرع ، گيوه 2 الف زوج . در اين‌صورت ، به نام پارچه‌هايى به نام مويينهء تبريز سموريقه ، و شق صد توپ ، سنجاب ، انبق ، قاقم ، خنگ ، ملحم‌الوان ، سمسط مصريه ، محرمات صابونيه ، دبيقيهء سمسط صمينى ، اطلس ، برد صوف ، قميص ، سراويل ، جبه ، پوستين ، دستار ، بندقى و پارچه‌هاى ديگرى با اسامى نامأنوس برمىخوريم كه معرف وسعت كارگاههاى بافندگى است . » « 1 »\r\n\r\nانواع پيشه‌ها\r\nابن خلدون مىنويسد : « يا كسب روزى بوسيلهء بهره‌بردارى از حيوانات اهلى است ، بدانسان كه محصولات آنها را كه مايهء نياز مردم است استخراج مىكنند ، و مثلا از چارپايان شير و از كرم ابريشم ، ديبا و حرير و از زنبور ، عسل به‌دست مىآورند ؛ يا از گياهان بهره‌بردارى مىكنند و به كار كشت و درختكارى مى - پردازند و از ثمرات آن بهره‌مند مىشوند ؛ و كليهء اين گونه اعمال را كشاورزى مىنامند ؛ و يا اينكه كسب و پيشه در پرتو اعمال انسانى است ، و آن‌هم به چند صورت انجام مىيابد : يا در مواد معينى تصرفاتى مىكنند و آن را صنايع مىنامند ، مانند ريسندگى و نجارى و خياطى و پارچه‌بافى و پرورش اسب و مانند اينها ؛ و يا در مواد نامعينى كار مىكنند كه عبارت از كليهء پيشه‌ها و تصرفات انسان است ؛ يا اينكه كسب بوسلهء كالا و آماده كردن آنها براى معاوضه است كه از راه گردش دادن آنها در كشورها يا احتكار آنها و منتظر بحران بازار شدن ، انجام مىيابد ، و اين نوع پيشه را بازرگانى مىنامند . اينهاست راهها و اقسام گوناگون معاش و مفهوم گفتارى كه محققان ادب و حكمت ، مانند حريرى و ديگران ، ياد كرده‌اند ؛ چه ايشان گفته‌اند : معاش عبارت از فرمانروايى و بازرگانى و كشاورزى و صنعت است . اما فرمانروايى ( يعنى حكومت ) شيوه‌اى طبيعى براى معاش نيست . . . ليكن كشاورزى و صنعت و بازرگانى از انواع طبيعى معاش به‌شمار مىروند . . .\r\nكشاورزى قديميترين راههاى معاش و شايسته‌ترين وسايل طبيعى آن مىباشد . اما صنايع ، نسبت به كشاورزى در مرتبهء دوم و پس از آن قرار دارد . صنعت از امور تركيبى و علمى\r\n\r\n\r\n","description":"","footnote":"\r\n( 1 ) . مكاتبات رشيدى ، ص 186 به بعد .\r\n","page_name":" 368 ","page_number":376},
  {"content":"\r\n\r\nاست كه در آن انديشه و نظر را به كار مىبرند . . . اما بازرگانى هرچند از لحاظ كسب ، امرى طبيعى است ، ولى بيشتر راهها و شيوه‌هاى آن جز دادوستد نيست كه آنها را براى به دست آوردن ارزشى ميان دو بهاى خريد و فروش به كار مىبرند ، تا از اين تفاوت قيمت ، در كسب سود برند ، و به همين سبب ، شرع در امور معاملات چانه‌زدن را مباح شمرده است . » « 1 » به نظر ابن خلدون ، خدمتگزاران دولت نيز از طريق طبيعى ، معاش خود را تأمين نمىكنند ؛ معهذا به نظر وى : « خدمتگزارى كه شايستگى خدمتگزارى داشته باشد و بتوان به توانايى و بىنيازى او اعتماد كرد ، در حكم كيميا مىباشد . چنين خدمتگزارى از چهار حال بيرون نيست : يا هم بر كار خود تواناست و هم قابل اعتماد است ، چنين كسى به نكبت استخدام تن در نمىدهد و جز امراى بزرگ چنين كسى را استخدام نمىكنند ؛ يا برعكس ، نه بر كار خود تواناست و نه مىتوان به وى اعتماد كرد ، چنين مردمى را هيچ خردمندى به كار نمىگيرد ؛ يا در كار خود تواناست ولى قابل اطمينان نيست ؛ و يا قابل اطمينان است ولى بر كار خود توانا نيست . . .\r\nكسانىكه بر كارى توانا هستند ارزش بيشترى دارند و بايد از آنها استفاده كرد و كارهاى آنها را مورد بازرسى قرار داد تا خيانت نكنند و ضررى نرسانند ، و آنان كه در كار ناتوان و در عمل صالحند پشيزى ارزش ندارند . » « 2 »\r\nدر ميان سلاطين شرق علاء الدين كيقباد ، كه از اعاظم شهرياران سلجوقى روم ، به شمار است : « . . . همواره كتاب كيمياى سعادت و سير الملوك نظام الملك را در مطالعه داشتى ، در نرد و شطرنج بينظير ، گوى و نيزه خوب باختى . در جمله صناعات از عمارت و صناعت و سكاكى و نحاتى و نجارى و رسامى و سراجى مهارت و حذاقت بينهايت يافته بود و قيمت جواهر نيكو كردى . » « 3 »\r\nديگر از شهريارانى كه به كارهاى يدى علاقه نشان داده غازان خان است در تاريخ مبارك غازانى مىخوانيم او از « صناعات مختلفه هيچ صنعتى از زرگرى و آهنگرى و نجارى و نقاشى و ريخته‌گرى و خراطى و ديگر صناعات نباشد كه به دست خود نكند ، بهتر از : آنكه همه استادان كنند . . . و هر استادى مهندس كه آلتى عديم المثل كه مهندسان ندانند خواهد كه بسازد ، او ارشاد كند و تعليم دهد تا بياموزد . . . » « 4 »\r\n\r\nارزش كار به نظر ابن خلدون\r\nابن خلدون كه در كتاب خود بيشتر به امور و مسائل اجتماعى توجه كرده است ، در مورد پيشه‌وران مىنويسد : « بعضى صنايع ابتدائى كه مورد احتياج عمومى است ، در تمام شهرها وجود دارد ؛ نظير خياطى ، آهنگرى و نجارى و غيره ، ولى بعضى ديگر از صنايع كه جنبهء تجملى دارند ، مانند شيشه‌گرى ، زرگرى ، روغنگيرى ، آشپزى ، رويگرى ، ديبافروشى و ابريشم‌بافى و ساير صنايع ظريفه مخصوص شهرهايى است كه از نظر تجمل و تمدن جلو افتاده‌اند . »\r\nابن خلدون در جوامع و شهرهاى مترقى عصر خود ، از معلمين رقص و آواز و موسيقى\r\n\r\n\r\n","description":"","footnote":"\r\n( 1 ) . مقدمهء ابن خلدون ، پيشين ، ج 2 ، ص 59 - 758 ( به اختصار ) .\r\n( 2 ) . همان ، ص 61 - 760 ( به اختصار ) .\r\n( 3 ) . اخبار سلاجقهء روم ( مختصر سلجوقنامهء ابن بىبى ) ، به اهتمام محمد جواد مشكور ص 94 .\r\n( 4 ) . تاريخ اجتماعى دورهء مغول ، باهتمام دكتر جهانبگلو ص 14 .\r\n","page_name":" 369 ","page_number":377},
  {"content":"\r\n\r\nنام مىبرد و مخصوصا مىنويسد كه در مصر كسانى هستند كه حيوانات را تعليم مىدهند و به كارهاى خارق العاده نظير راه‌رفتن روى طناب و حمل بارهاى سنگين وامىدارند .\r\nابن خلدون در باب پنجم از كتاب خود به « ارزش كار » توجه مىكند و مىنويسد ، ارزش صنايع و فراورده‌هاى دست بشرى ، به ميزان و ارزش كارى كه براى تهيهء آن به كار رفته بستگى دارد . سپس مىگويد : « در يك كالاى صنعتى ، بجز كار ، هيچ ارزشى وجود ندارد » وى در جاى ديگر مىگويد : « در فعاليتهاى كشاورزى ارزش كار پنهان است و جز گروه قليلى از كشاورزان آن را احساس نمىكنند . »\r\nابن خلدون در صفحه 713 كتاب خود مىنويسد كه : « درآمد و دارايى عبارت از ارزش كارهاى انسانى است ، و از اين‌رو هرگاه كارهاى انسانى فزونى يابد ، بر ارزش آنها هم افزوده مىشود . . . و اين امر موجب رفاه و توانگرى آنان مىشود و بدان منتهى مىگردد كه به تجمل‌پرستى و عادات و نيازمنديهاى آن ، روى آورند ، و در زيبايى و ظرافت مساكن و پوشيدنيهاى خود بكوشند ، و ظروف و اثاث عالى و نيكو فراهم آورند ، و خدم و حشم و مركوبهاى بهتر آماده سازند . و اينها همه كارهايى است كه داراى ارزش هستند . . . هنگامى كه عمران و اجتماع ترقى كند ، به همان نسبت ، تنوع كارها فزونى مىيابد و سپس تجمل - خواهى و آسايش‌طلبى بدنبال پيشه‌ها توسعه مىپذيرد . »\r\nابن خلدون در ص 716 مىنويسد : « هروقت درآمد ، فزونى يابد هزينه هم به همان نسبت ، افزون مىشود و درست ، هنگامى كه سطح درآمد و هزينه ترقى كند ، وضع زندگى مردم هم بهبود مىيابد ، و شهر رو به توسعه مىرود . » سپس ابن خلدون در ص 719 مىنويسد : « و اما دربارهء گرانى صنايع و مزد سازندگان آنها در شهرهاى پرجمعيت ، سه علت وجود دارد : 1 . فزونى نياز به آنها بسبب آنكه شهر در نتيجهء وفور عمران ، به مرحلهء توانگرى و تجمل‌خواهى مىرسد ؛ 2 . تن‌پرورى و غرور پيشه‌وران ، و صنعتگران به علت سهولت معاش در شهر و ارزانى و فراوانى ارزاق ؛ 3 . فزونى توانگران . . . و نياز فراوان آنان به اينكه ديگران را به خدمت خود گمارند ، و از صنعتگران در كارها و نيازمنديهاى خود استفاده كنند . . . در نتيجه ، كارگران و هنرمندان و پيشه‌وران ارجمند مىشوند ، مزدهاى آنان فزونى مىيابد ، و ساخته‌هاى آنان گران مىشود ، از اين رو مخارج شهر ، بيش‌ازپيش افزايش مىيابد . گاهى بهاى باج و خراجى را كه به نام سلطان در بازارها و در دائره‌هاى شهر ، بر ارزق عمومى وضع مىكنند ، و هم منافعى را كه گردآورندگان خراج براى خودشان از فروشندگان مىگيرند . نيز بر قيمت مواد غذايى مىافزايند و آن را روى جنس مىكشند و به همين سبب ، قيمت مواد غذايى در شهرها گرانتر از نواحى باديه‌نشينان است . . . »\r\nابن خلدون در صفحهء 728 كتاب خود ، از مختصات فئوداليسم در آن دوره پرده بر مىدارد ، و مىنويسد : « همين كه كسى داراى ضياع و عقار و ثروت فراوانى شد ، امرا و پادشاهان به او فشار مىآورند و چشم به مال او مىدوزند و در صدد برمىآيند كه اموالش را از چنگش بيرون آورند . در چنين شرايطى ، توانگران ناچارند به نحوى خود را به منابع قدرت نزديك كنند و در سايهء قدرت سلاطين و امرا ، خود را از ديگر متجاوزين حفظ كنند . در صورتى كه به چنين قدرتهايى متكى نباشند ، به انواع حيله‌ها ، مورد تاراج فرمانروايان واقع خواهند شد . » اين گفتار ابن خلدون\r\n\r\n","description":"","footnote":"","page_name":" 370 ","page_number":378},
  {"content":"\r\n\r\nروابط « سنيور » ها را با « واسال » هاى اروپا كه براى نجات از تجاوز ، خود را تحت حمايت سنيور بزرگ قرار مىدادند ، به ياد مىآورد .\r\n\r\nمهمترين صنايع\r\nابن خلدون ضمن بحث از مهمترين صنايع و فعاليتهاى عملى مردم ، مىنويسد كه كارها و صناعات بشرى بيشمار است ، ولى از آن ميان ، برخى از صنايع در اجتماع ضرورى هستند ، و بعضى ديگر از لحاظ موضوع شريف شمرده مىشوند .\r\n« گونهء نخستين مانند كشاورزى و بنايى و خياطى و درودگرى و بافندگى ، و گونهء دوم چون قابلگى ( توليد ) و نويسندگى و وراقه ( صحافى ) و غنا ( موسيقى ) و پزشكى » « 1 » ابن خلدون پس از بحث در پيرامون صناعت كشاورزى و ارزش اقتصادى و اجتماعى آن ، از صناعت بنايى سخن مى - گويد و مىنويسد : « چگونگى ساختمانها در شهرهاى گوناگون متفاوت است ، و در هر شهرى برحسب عادات و رسومى كه در ميان مردم آن متداول است و فراخور وضع هواى آن ناحيه ، و اختلاف زندگى ايشان از لحاظ توانگرى و نادارى ، خانه‌هاى گوناگون مىسازند . همچنين در داخل يك شهر نيز خانه‌ها همه يكسان نيست ؛ چنان كه برخى كاخها و كارگاههاى عظيم مىسازند كه داراى فضاى پهناور و اتاقها و غرفه‌هاى متعدد است ، چه اين گونه كسان به علت داشتن فرزندان و خدمتگزاران و زنان و پيروان بسيار ، ناچارند در منازل خود ، اتاقهاى متعدد داشته باشند . طبقات مزبور ، ديوارهاى خانه‌هايشان را از سنگ بنيان مىنهند و فواصل ميان سنگها را با آهك بند - كشى مىكنند ، و در اين‌باره هرچه بيشتر در تزئين و آرايش بنا مىكوشند . . . گذشته از اينها در هر عمارتى سردابها و زيرزمينهايى براى انباركردن و اندوختن مواد غذايى ، از قبيل غلات و حبوبات و غيره نيز مىسازند ، و اگر از سپاهيان و طبقاتى باشند كه وابستگان و حاشيه‌نشينان و چاكران بسيارى داشته باشند ، مانند اميران و نظاير آنها ، آنوقت اصطبلهايى نيز براى بستن اسبهاى نجيب ، در آنها آماده مىكنند . و گروهى هم كلبه‌هاى محقر و زاغه‌هاى تنگى براى خود و فرزندان و خانوادهء خويش مىسازند و از اين حد ، در نمىگذرند ، زيرا تنگدستى و فقر بيش از اين به آنان اجازه نمىدهد . » « 2 » ابن خلدون در مورد مواد اصلى بناها و ساختمانها مىنويسد :\r\n« . . . بعضى از ساختمانها را از سنگ تراشيده يا آجر بنا مىكنند و ملاط وسط ديوارها را از گل آهك تهيه مىكنند ، و اين گل آهك چنان به سنگ يا آجر مىچسبد كه مانند يك جسم جلوه مىكند . » « 3 » در مورد خانه‌هاى گلى مىنويسد : « چينه‌كشها در داخل تخته چوبهايى ، كه طول و عرض آنها چهار ذرع در دو ذرع است ، شفته آهك مىريزند و همين كه شفته آهك محكم شد ، روى آنها بار ديگر تخته چوبها را قرار مىدهند و آنها را با چوب و تسمه محكم مىكنند ، و شفته‌ريزى را ادامه مىدهند تا ديوار به اندازه‌اى كه موردنظر است ، برسد . كليه قسمتهاى ديوار چنان به هم مىپيوندد و جوش مىخورد كه گويى از يكپارچه ساخته شده است و اين شيوه را « طابيه » ( چينه ) و سازندهء آن را « طواب » ( چينه‌كش ) مىنامند . » « 4 » سپس ابن خلدون از پوشاندن ديوارها با آب آهك سخن مىگويد و مىنويسد پس از آنكه آب آهك را يكى دو هفته نگه مىدارند ، آهك آماده شده را روى ديوارها مىمالند .\r\nدر مورد سقف‌زدن مىنويسد : « ستونهاى استوار تراشيده يا ساده روى دو ديوار اتاق\r\n\r\n\r\n","description":"","footnote":"\r\n( 1 ) . همان ، ص 803 .\r\n( 2 ) . همان ، ص 807 - 805 .\r\n( 3 ) . همان ، ص 808 .\r\n( 4 ) . همان ، ص 808 .\r\n","page_name":" 371 ","page_number":379},
  {"content":"\r\n\r\nمىكشند و بالاى آنها تخته‌هايى كه هم نجار آنها را تراشيده است ميخكوب مىكنند ، آن‌وقت روى آنها خاك و آهك مىريزند و آنها را با كوبه درهم مىفشرند تا اجزاى خاك و آهك به هم درآميزد و جوش خورد . » « 1 »\r\nدر مورد تزئينات بنا ، مىنويسد كه گچكارها گچ را به ديوار مىمالند ، سپس « با افزارهاى آهنى روى آن كار مىكنند كه رونق و شادابى خاصى پيدا مىكند ، و گاهى هم روى ديوار را با تكه‌هاى مرمر يا آجر يا سفال يا صدف و يا شبه آرايش مىدهند . . . پس از ساختن ، ديوار آنقدر زيبا به نظر مىآيد كه گويى منظره‌اى از بوستانهاى آراسته به گلهاست . از جمله هنرهايى كه در بنايى به كار مىبرند ، ساختن چاهها و حوضها براى جريان آب در منازل است ، كه پس از اين گونه منابع آب ، حوضخانه‌هايى مىسازند و در آنها حوضچه‌هاى بزرگى از مرمر در نهايت استوارى مىتراشند و در وسط آن ، فواره‌اى تعبيه مىكنند تا آب از آن جستن كند و از آنجا داخل حوض شود ؛ و اين آبها را از قنواتى كه در داخل منازل جريان دارد به حوضچه مىبرند . » « 2 » سپس ابن خلدون مىنويسد ، بنايان بايد كمابيش به علم هندسه و حساب واقف باشند ، تا در اضلاع و ابعاد اتاقها و ارتفاع و نيروى مقاومت ديوارها اشتباه نكنند . همچنين ابن خلدون مىگويد ، براى ابعاد بناهاى بزرگ ، استفاده از جراثقال ( منجنيق ) جهت حمل بارها و سنگهاى بزرگ ، ضرورى است .\r\n\r\nبنايى و هنر خانه‌سازى\r\nبطورى كه از مقدمه ابن خلدون برمىآيد ، اعراب در آغاز كار زندگى چادرنشينى داشته و با سادگى زندگى مىكردند . در بعضى از خانه - هاى كوفه ، نى به كار رفته بود ؛ به همين علت ، آتش‌سوزيهايى به وقوع پيوست . ناچار مردم از عمر « دربارهء به كار بردن سنگ در بناها كسب اجازه كردند ، او توصيه كرد كه سنگ به كار بريد ، ولى نبايد هيچيك از شما بيش از سه اتاق بسازيد ، و در بنيان نهادن از حد نگذريد . . . چون مردم از روزگار وى ، كه دين فرمانروايى مىكرد ، دور شدند و به اين گونه مقاصد بيپروا گرديدند ، و طبيعت كشوردارى و پادشاهى و تجمل‌خواهى بر آنان غلبه يافت ، و عرب از ملت « عجم » در كارها يارى جست و صنايع و امور بنايى را از آنان اقتباس كرد . . . بناهاى استوار برافراشتند و كارگاههاى صنعتى ايجاد كردند . » « 3 »\r\n\r\nهنر بنائى\r\nبناهاى زبردست و معماران به مسائل فنى بىتوجه نبودند . در نزهت‌نامهء علايى ، در ذكر « ايوان مدائن » ، مىخوانيم كه استاد بنا قبل از آنكه به زدن طاق يا ضربى اقدام كند ، دو سه سال پنهان شد تا او را مجبور نكنند كه قبل از فرونشستن بنا ، ساختمان ايوان مداين را به پايان رساند . چون سالى چند بگذشت ، استاد حاضر شد و چون اندازه گرفت ، معلوم شد چند آرش پى بنا فرو نشسته بود .\r\n« گفت از اين عيب ايمن شدم و پايه‌ها قرار گرفت ، باكى نيست . » « 4 » پس به اتمام بنا همت گماشت .\r\n\r\n\r\n","description":"","footnote":"\r\n( 1 ) . همان ، ص 809 .\r\n( 2 ) . همان ، ص 809 .\r\n( 3 ) . همان ، ص 708 ( به اختصار ) .\r\n( 4 ) . شهمردان بن ابى الخير ، نزهت‌نامهء علائى ، ص 52 .\r\n","page_name":" 372 ","page_number":380},
  {"content":"\r\n\r\n\r\nدرودگرى :\r\nپس از بنايى ، ابن خلدون از درودگرى و اهميت آن سخن مىگويد و مىنويسد : « از چوب نه‌تنها براى گرم كردن بنا و پختن غذا استفاده مىشود بلكه در كارهاى ساختمانى نيز مورد استفاده است . قبايل چادرنشين از چوب براى ستون و ميخ چادرها و ساختن كجاوه براى زنان ، و ساختن بعضى سلاحها ، استفاده مىكنند ، و شهريان از چوب براى سقف خانه و ساختن در و پنجرهء منازل و تختهايى براى نشستن استفاده مىكنند ؛ بعضى چوبهاى اره شده را بطور منظم با ميخهاى چوبى به هم متصل مىكنند و به صورتى كه بخواهند ، درمىآورند .\r\nخراطها و نجاران زبردست با ريزه‌كارى ، آثار هنرى شگفتى پديد مىآورند ، و علاوه براين ، از چوب در ساختن كشتى و پارو و غيره استفاده مىشود . . . اقليدس و ابلونيوس بنيان‌گذاران هندسه ، به شغل درودگرى اشتغال داشتند . » « 1 »\r\n\r\nبافندگى و خياطى\r\nابن خلدون ضمن گفتگو از صناعت بافندگى و خياطى ، مىنويسد : « پس از اينكه پارچه‌اى بافته شد ، يا به سبك باديه‌نشينان اين پارچه را براى جلوگيرى از سرما و گرما برتن مىپوشند ، و در صدد « بريدن و دوختن » و استمداد از خياط برنمىآيند ، و يا اينكه چون شهرنشينان پارچه را مىبرند و آن را به تكه‌هايى متناسب بدن انسان تقسيم مىكنند . آنگاه اين تكه‌ها را با نخ به هم مىپيوندند تا نوعى جامه به‌دست آيد . اين نوع لباس كه به دستيارى خياط به دست مىآيد ، ممكن است حاشيه‌دوزى شده و در آن ظرافتهاى گوناگون به كار رود . » « 2 »\r\n\r\nبازار موقت\r\nدر بين متون قديمى ، غالبا به نام شهرهاى بزرگ و كوچكى برمى - خوريم كه در آنها هر هفته يا هر 15 روز يك‌بار ، مردم در محلى مجتمع مىشدند و كالاهاى خود را به معرض فروش يا تهاتر قرار مىدادند - و اين مردم ، غير از پيشه‌ورانى بودند كه در داخل شهرها صنف و محل ثابتى داشتند - از جمله در تاريخ بخارا مىخوانيم كه در « ورخشه » كه شهرى قديمى و همرديف بخارا بوده « . . . هر پانزده روزى بازار است و چون بازار آخرين سال باشد ، بيست روز بازار كنند ، و بيست و يكم روز نوروز كنند و آن را نوروز كشاورزان گويند ؛ و كشاورزان بخارا ، از آن حساب را نگاه دارند و بر آن اعتبار كنند ، و نوروز مغان بعد از آن به پنج روز باشد . » « 3 »\r\nدر همين كتاب در توصيف بازار ماخ چنين آمده است : « به بخارا بازارى بوده است كه آن را بازار ماخ روز خوانده‌اند . سالى دوبار ، هربار يك روز ، بازار كردندى ؛ و هربارى كه بازار بود ، در وى بتان فروختندى ، و به هريك روز ، زيادت از پنجاه‌هزار درم بازرگانى شدى . و محمد بن جعفر اندر كتاب آورده است كه اين بازار به روزگار ما بوده است ، و من بغايت عجب داشتمى كه اين را از بهر چه كرده‌اند . پرسيدم از پيروان و مشايخ بخارا كه سبب اين چه بوده است ، گفتند اهل بخارا در قديم بت‌پرست بوده‌اند ؛ و اين بازار مرسوم شده بود ، از آن تاريخ باز ، در وى بت فروختندى ، حالا نيز همچنان مانده است . . . درودگران و نقاشان . . . سال تا سال بتان تراشيدندى\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 2 ، ص 15 - 812 ( به اختصار ) .\r\n( 2 ) . همان ، ص 816 ( با اندكى اختصار ) .\r\n( 3 ) . تاريخ بخارا ، پيشين ، ص 25 .\r\n","page_name":" 373 ","page_number":381},
  {"content":"\r\n\r\nبدين بازار . . فروختندى . » « 1 »\r\nنمونه‌اى از صنايع اسلامى\r\nاستاد سعيد نفيسى در كتاب خاندان طاهرى پيرامون پيشه‌وران ايران بعد از اسلام چنين مىنويسد :\r\nدر آن زمان چون صنايع دستى در ايران ترقى فوق العاده كرده بود و همه كشورهاى\r\n\r\n\r\n","description":"","footnote":"\r\n( 1 ) . همان ، ص 29 ( به اختصار ) .\r\n","page_name":" 374 ","page_number":382},
  {"content":"\r\n\r\nاسلامى به دستباف و دست‌ساز ايرانيان احتياج داشتند و كالاى مهم عالم اسلام در آن روزگار ، مصنوعات ايران بود پيشه‌وران و صاحبان حرف و صنايع در ايران بسيار ثروتمند و متنفذ شده بودند ، و جمعيتهاى صنفى كه تشكيل داده بودند بسيار توانا بود ، و دولت چاره نداشت كه از ايشان حساب ببرد ، به همين جهت رؤساى اصناف بسيار مقتدر بودند . از زمان سامانيان ، در ميان برزگران و كشاورزان و پيشه‌وران ايران ، سازمان نيرومندى بود كه ايرانيان به ايشان « جوانمردان » و تازيان « فتيان » و سازمانشان را « فتوت » مىگفتند و وابسته به مسلك تصوف بود .\r\nتصوف مخصوص خواص و روشنفكران ، و فتوت خاص عوام بود . به همين‌جهت ، بزرگان تصوف ، در ضمن پيشروان فتوت و جوانمردى هم بوده‌اند .\r\nدر مشرق ايران ، جوانمردان مخصوصا در شهر بلخ و مرو و سيستان و روستاهاى اطراف آن نفوذ و قدرت زياد داشتند ، و ابو مسلم خراسانى كه بزرگترين پيشواى جوانمردان بود به پشتيبانى ايشان ، توانست آن انقلاب عظيم را فراهم كند و خاندان اميه را براندازد و خاندان عباسى را برسر كار بياورد . همين نفوذ فوق العادهء پيشه‌وران بود كه بعدها چندبار در ايران يك قسم ديكتاتورى پيشه‌وران تشكيل شد ، و رويگران سيستان به نام « صفاريان » در 296 و ماهيگيران طبرستان به نام « آل بويه » در 320 ، و سپس قصابان سبزوار به نام « سربداران » در 737 ، و صوفيان طريقهء صفوى ، مريدان شيخ صفى الدين اردبيلى ، در 907 به نام « صفويه » به سلطنت رسيدند . « 1 »\r\nچنان كه ضمن بحث در پيرامون وضع اقتصادى ايران در دوران بعد از اسلام خواهيم ديد ، پس از سپرى شدن دوران جنگ و خونريزى ، و استقرار حكومت اعراب در مناطق متصرفى ، بار ديگر از بركت امنيت نسبى ، فعاليتهاى اقتصادى در زمينه‌هاى مختلف آغاز شد . و طبقهء كارگران و پيشه‌وران در كارگاهها و دكه‌هاى خود مشغول كار شدند .\r\nاستخراج معادن مختلف مخصوصا در بين النهرين و خراسان به رواج و رشد صنايع فلزى كمك كرد و امنيت صدساله‌اى كه در سايهء استقرار حكومت سامانيان پديد آمد ، سبب گرديد كه صنايع دستى ، مخصوصا پارچه‌هاى نخى و ابريشمى ، بيش‌ازپيش توليد شود . از صورت كالاهاى تجارتى پيداست كه عده‌اى در داخل شهرها به شغل آهنگرى ، مسگرى ، چراغسازى ، كفاشى ، زرگرى ، بزازى ، صرافى ، اسلحه‌سازى ، قفل‌سازى ، كلاهدوزى ، قالى و گليم‌فروشى ، دباغى ، قيچى ، شانه و سوزن‌سازى ، عبابافى ، تهيهء ظروف برنزى و نقره‌اى ، شيشه‌سازى ، تهيهء گاو - آهن ، چرم‌فروشى ، ركاب و دهنهء اسب‌سازى ، برده‌فروشى ، عطرفروشى ، حصيربافى و كتابفروشى و جز اينها اشتغال داشتند . به اين‌ترتيب ، مىتوان گفت پيشه‌وران در دوران حكومت سامانيان ، غزنويان ، سلجوقيان ، و خوارزمشاهيان طبقهء مؤثر و فعالى در محيط اجتماعى ايران بودند ، و بعد از كشاورزان ، بار سنگين ماليات بر دوش آنان تحميل مىشد . به همين مناسبت ، قوم خونخوار\r\n\r\n\r\n","description":"","footnote":"\r\n( 1 ) . تاريخ خاندان طاهرى ، پيشين ، ص 25 - 324 .\r\n","page_name":" 375 ","page_number":383},
  {"content":"\r\n\r\nمغول كه به هيچ‌چيز پاىبند نبودند نسبت به طبقهء هنرمند ( محترفه ) نظر عنايت داشتند و از كشتن و از بين بردن آنها حتى الامكان خوددارى مىكردند . چنان كه عبيد زاكانى ، با بيانى هزل‌آميز ، اين حقيقت را بيان كرده است .\r\nدر تواريخ مغول وارد است كه هلاكوخان را چون بغداد مسخر شد ، جمعى را كه از شمشير بازمانده بود بفرمود تا حاضر كردند . حال هر قومى باز پرسيد . چون بر احوال مجموع واقف گشت ، گفت : از محترفه ( مقصود كارگران ، پيشه‌وران و ساير طبقات هنرمندان است ) ناگزير است ، ايشان را رخصت داد تا بر سر كار خود رفتند .\r\nتجار را مايه فرمود دادن تا از بهر او بازرگانى كنند . جهودان را فرمود كه قومى مظلومند ، به جزيه از ايشان قانع شد ، مخنثان را به حرمهاى خود فرستاد . قضات و مشايخ و صوفيان و حاجيان و واعظان و معرفان و گدايان و قلندران و كشتىگيران و شاعران و قصه‌خوانان را جدا كرد و فرمود اينان در آفرينش زيادتند و نعمت خداى به زيان مىبرند ، حكم فرمود تا همه را در شط غرق كردند و روى زمين را از خبث ايشان پاك كرد . « 1 »\r\nسعدى در باب سوم گلستان از صنف قصابان سخن مىگويد : « قصابى را درمى چند بر صوفيان گرد آمده بود ، هر روز مطالبت كردى و سخنهاى با خشونت گفتى ، اصحاب از تعنت ( سرزنش ) او شكسته‌خاطر ماندند ، و جز از تحمل چاره نبود . صاحبدلى در آن ميان بود ، گفت نفس را به طعام وعده دادن آسانتر است كه قصابى را به درم :\r\n ترك احسان خواجه اوليتر * كاحتمال جفاى بوابان\r\nبه تمناى گوشت مردن به * كه تقاضاى زشت قصابان » \r\nناگفته نگذاريم كه سعدى با قلم تواناى خود ، به سختى با كمفروشى و گرانفروشى به مبارزه برخاسته و در مقام اندرز به سلاطين مىگويد : « دزدان دو گروهند : جمعى با تيروكمان در صحراها ، و بعضى به كيل و ترازو در بازارها ؛ بايد دفع ايشان را واجب داند . »\r\nتمغاج خان ( خان و پيشواى قراخانيان ) ظاهرا حامى اكثريت مردم بود . بارتولد مىنويسد :\r\n\r\nرفتار تمغاج خان با قصابان\r\nخان از منافع و حقوق مردم زحمتكش نه‌تنها در مقابل ناقضان علنى حقوق مالكيت ، بلكه عليه بازرگانان و سوداگران حريص نيز دفاع مىكرده . روزى قصابان شكايت نزد وى بردند كه بهاى گوشت فوق - العاده اندك است ، و درآمد ايشان از آن رهگذر ناچيز ، و تمنى كردند كه به بها افزوده گردد و در عوض ، هزار دينار به خزانه بپردازند . خان رضا داد و قصابان نقد را پرداخته ، بهاى گوشت را افزودند . آنگاه خان فرمود اعلام كنند كه ساكنان حق خريد گوشت ندارند ، و هركس بخرد به سياست اعدام خواهد رسيد . قصابان زيان فراوان ديدند ، و در هر كوى ، پنج ، شش كس گوسفندى را خريده مىكشتند و ميان\r\n\r\n\r\n","description":"","footnote":"\r\n( 1 ) . كليات عبيد زاكانى ، پيشين ، ص 172 .\r\n","page_name":" 376 ","page_number":384},
  {"content":"\r\n\r\nخود تقسيم مىكردند . كار به آنجا كشيد كه قصابان ناگزير بارى ديگر ، مبلغى نقد پرداختند تا بهاى پيشين برقرار شود . در اين‌باره خان گفت : اگر من همهء رعاياى خود را به هزار دينار مىفروختم نه نيكو مىبود . « 1 »\r\n\r\nپيشه‌وران در قرن هفتم\r\nدر كتاب آيين شهردارى ( معالم القربه فى احكام الحسبة ) كه ابن اخوه آن را در قرن هفتم هجرى به رشتهء تحرير درآورده ، تقريبا تمام اصناف ، پيشه‌وران و راه و رسم كسب ، و تقلب و تدليس آنان ، و وظيفهء محتسب و بازرس در مقابل عناصر ناصالح ، توصيف و بيان شده ، و مؤلف از آن راه ، خدمتى بزرگ در راه روشن كردن وضع اجتماعى يكى از مهمترين طبقات جامعه در كشورهاى اسلامى يعنى طبقهء پيشه‌وران انجام داده است .\r\nاينك ، يكايك پيشه‌وران را بدان‌سان كه در اين كتاب آمده است نام مىبريم : علافان و آسيابانان ، نان‌پزان و نانوايان ، بريانگران ، لكانه‌پزان ( لكانه غذايى است شبيه قورمه يا كالباس ) ، جگرپزان و بوارديان ( كسانى بودند كه از گياهان و عقاقير خنك‌كننده ، غذاهاى مختلفى درست مىكردند ) ، سلاخان ، كيپاپزان ، طباخان ، كباب‌پزان ، هريسه‌پزان ( هريسه غذايى است كه از تركيب گوشت و دانه‌هاى كوبيده به‌دست مىآيد ) . ماهىپزان ، زولبياپزان ، حلوا - پزان ( مقصود شيرينىپزان است ) ، شربت‌سازان ، عطاران ، شيرفروشان ، بزازان ، دلالان ، پارچه - بافان ، خياطان و رفوگران و گازران ، حريربافان ، رنگرزان ، پنبه‌فروشان ، كتان‌فروشان ، صرافان ، زرگران ، مسگران ، و آهنگران ، كفشگران ، بيطاران ، سمساران برده و كنيز و ستور و دلالان خانه‌ها ( مراد از سمسار در اينجا مردم خوشنامى هستند كه اشخاصى برده و كنيز خود را به آنان مى - سپارند تا به فروش برسانند ) ، گرمابه‌داران ، سدرفروشان ، رگزنان و حجامان ، پزشكان و چشم - پزشكان و جراحان ، مكتبداران ، خادمان مساجد و مؤذنان ، واعظان ، منجمان و نامه‌نگاران ، قاضيان و گواهان ، دارندگان كشتيها و مراكب ، فروشندگان ديگهاى سفالين و كوزه‌فروشان ، فخاران ، سفالگران و كاسه‌گران ، سوزن‌گران و جوالدوزسازان ، دوك‌سازان ، حنافروشان ، شانه - سازان ، سازندگان روغن كنجد و روغن دانهء كتان ، غربالگران ، دباغان و مشك‌سازان ، نمدمالان ، پوستين‌دوزان ، حصيربافان و كركره‌سازان ، كاه‌فروشان ، چوب‌فروشان و الوارفروشان ، نجاران و چوب‌بران و بنايان ، نقاشان ساختمان ، سفيدكاران ، ساروج‌سازان ، و جز اينها . « 2 »\r\n\r\nصنعت و پيشه در عهد مغول\r\nاشپولر مىنويسد : « در نتيجهء تقويتى كه فرمانروايان مغول از پيشه‌وران مىكردند بازار كار آنان رونق كاملى داشت . . . با اطمينان نمىتوان گفت كه نوشته القزوينى دربارهء صنايع داخلى ايران تا چه اندازه مربوط به دوران ايلخانان بوده است . . . طبق گزارش او ، در يزد و شيراز پارچه‌هاى حرير بسيار مرغوب بافته مىشد .\r\nدر شيراز گذشته از آن ، اشياء ظريف آهنى چون چاقو ، نوك نيزه و قفل نيز مىساختند ، كرمان نيز اشياء متشابه توليد مىكرد ؛ چون شمشير ، كمان ، زين و لگام ، و نيز زرىدوزى روى پارچه‌هاى ابريشمى ، توسط زنان . در شمال ايران ، پرورش كرم ابريشم معمول بود . در طبرستان ، پارچه‌هاى ابريشمى بافته مىشد . در طبرستان و آسياى صغير ، پارچه‌هاى پشمين توليد مىكردند . رى مركز صنايع\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ج 1 ، ص 56 - 655 .\r\n( 2 ) . ترجمهء جعفر شعار ، ص 7 - 4 ( به اختصار ) .\r\n","page_name":" 377 ","page_number":385},
  {"content":"\r\n\r\nظريف چوبى بود ، و در اصفهان و جرجانيه اشيايى از چوب و ادواتى از آهن و برنز ساخته مىشد . » « 1 »\r\n\r\nبنايان دغلكار\r\nبطورى كه از تاريخ غازانى برمىآيد در عهد مغول ، عده‌اى از معماران و مهندسان و مقاطعه‌كاران در كارهاى خود ، از راه انصاف و راستى منحرف مىشدند و در مواد ساختمانى تقلب و تزوير به كار مىبردند . غازان خان در ضمن فعاليتهاى عمرانى خود ، كوشيد تا به اين وضع پايان بخشد و با گماردن اشخاص معتمد و ذيصلاحيت از هر نوع خرابكارى جلوگيرى نمايد « . . . بر سر هر كارى امينان منصوبند تا نگذارند كه آلتهاى بد به كار برند ، يا از گچ و صاروج چيزى كم كنند و خاك در آن آميزند ؛ و اين ضبط و احتياط در عهدهء ايشان است . ديگر آنكه تمامت آلات چوب و آهن را به قيمت معين به مقاطعه داده‌اند ؛ چنان كه جملهء انواع آن معين و مقرر است . . . »\r\nمحمد نخجوانى ، مانند ابن خلدون و خواجه رشيد الدين فضل اللّه ، به امور و مسائل اجتماعى و حرف و مشاغل و مناصب گوناگونى كه در دوران قرون وسطى وجود داشته كمابيش توجه كرده و از بعضى پيشه‌ها و هنرهاى آن دوران نام برده است ؛ از جمله اصطلاح « معمار » و « مهندس » در كتاب نخجوانى ديده مىشود . به نظر آقاى علىزاده ( مصحح دستور الكاتب ) :\r\n« در دوران قرون وسطى ، و حتى در قرن نوزدهم ميلادى ( سيزدهم هجرى ) ، در شرق و از آن جمله در آذربايجان و ايران ، كارشناسانى بودند كه خودشان در عين‌حال طرح بنا را تنظيم نموده و آن را مىساختند . از متن اثر محمد نخجوانى معلوم مىگردد كه در زمان او پيرحسين و فخر الدين از اين گونه متخصصان بوده‌اند . نخجوانى در چند جاى كتاب خود ، فخر الدين را فخر الدين معمار ، و پيرحسين را ملك المهندسين پيرحسين معمار ، يا سيد المهندسين مىخواند .\r\n« سيد المهندسين پيرحسين معمار كه از مشاهير معماران و مهندسان است از مدتى باز به ساختن عمارات خاصه مشغول است . . . » « 2 » محمد نخجوانى بر خلاف ساير مؤلفان به كار آرشيتكتها و كار - كنان ساختمانى و وضع آنها در جامعه توجه خاص ابراز مىدارد . وى علاوه براينكه در متن اثر خود ، نام مهندسان و معماران را ذكر مىكند ، فصل مخصوصى به القاب آنان اختصاص مىدهد كه حائز اهميت علمى است « . . . مهندسان و معماران و ساير كاركنان ، شب و روز به عمارت مشغولند و هر روز سيصد مرد و زيادت ، از بنا و نجار و حجار و فعله در كار ، و الحق عمارتى خواهد بود كه ديدهء روزگار مثل آن نديده باشد . » « 3 »\r\nمحمد نخجوانى علاوه بر آنچه ذكر شد ، اصطلاحاتى از قبيل « كحال ، جراح ، استاد ، اسكاف ، بنا ، مقيمى ، كوچكنجى ، فعله ، عمله ، ساعور ، نجار ، حجار ، بزاز ، مساس ، سمسار ، نقاش و غيره را به كار مىبرد . » « 4 » كه مفهوم بعضى از آنها روشن نيست .\r\n\r\nپيشه‌وران عاليمقام\r\nچنان كه گفتيم در ميان ملوك و شهرياران ، معدودى به فعاليتهاى يدى دلبستگى داشتند ؛ از آن جمله ، غازان خان و علاء الدين كيقباد\r\n\r\n\r\n","description":"","footnote":"\r\n( 1 ) . برتولد اشپولر ، تاريخ مغول در ايران ، ترجمهء مير آفتاب ، ص 435 .\r\n( 2 ) . دستور الكاتب فى تعيين المراتب ، پيشين ، ج 1 ، جزء 1 ، ص 540 ( به نقل از : مقدمهء ج 1 ، جزء 2 ، ص 3 ) .\r\n( 3 ) . همان ج 1 ، جزء 2 ، ص 411 .\r\n( 4 ) . همان ( مقدمه ) ص 3 .\r\n","page_name":" 378 ","page_number":386},
  {"content":"\r\n\r\nاول ، اهل كار و مرد سعى و عمل بودند . در شرح حال علاء الدين كيقباد كه بزرگترين پادشاه سلسلهء سلاجقهء روم است مىخوانيم كه « . . . در مدت هفت‌سال كه در زندان به سربرد ، وقت خود را باطل نگذرانيد و به تمرين حسن خط و نقاشى و نجارى و تيروكمان‌سازى مىپرداخت . . . » « 1 » و از اين قرار ، از پيشه‌ورى عار نداشت .\r\n\r\nاخلاق پيشه‌وران به نظر ابن خلدون\r\nابن خلدون بر خلاف انتظار ، و بجاى آنكه مناعت طبع و بيزارى پيشه - وران را از تملق و مداهنه مورد تمجيد و ستايش قرار دهد ، مىنويسد كه آنان « . . . در راه به دست آوردن معاش ، تنها به نيروى كار خود اكتفا مىكنند ، و با فقر و بينوايى دست بگريبانند . . . نسبت به خداوندان جاه فروتنى نمىكنند ، و از كسانى كه از آنان برترند تملق نمىگويند ، زيرا معتقدند كه بر ديگران برترى دارند و همهء آنان از فروتنى سرباز مىزنند ، هرچند در برابر پادشاه باشد ، و اين خوى را پستى و سفاهت و خوارى مىشمارند . » « 2 » پس از گذشت قرنها رواست كه به اين طرز تفكر و روحيهء عالى پيشه‌وران كه به شخصيت انسانى خود احترام مىگذارند آفرين گوئيم و درود فرستيم .\r\nمحمد بن مباركشاه ، صاحب كتاب آداب الحرب و الشجاعه ، ضمن گفتگو دربارهء احتياجات درونيان ، يعنى سكنهء داخل دژها ، به بعضى از حرف و پيشه‌هاى دوران قرون وسطى اشاره مىكند :\r\n« آنچه درونيان را بايد : مردان دانشمند و مؤذن و طبيب و منجم و طباخ و زهتاب و تيرگر و كمانگر و درودگر و زرگر و زراد و سراج و چيلانگر چرخگر « 3 » و جراح و حجام و درزى ، پنبه‌زن و جولاه و فقاعى و كلال و گازر و نعلبند و نمدگر و موىتاب و غسال و حفار و كناس و طبال و دمامه « 4 » و دهل‌زن و بوقى و چوبك‌زن ؛ و ديگر طبل و علم و . . . » در صفحات پيش از حاميان سعى و عمل سخن گفتيم ، اكنون گوئيم مولوى صوفى نامدار نيز كار و كسب را تشويق مىكند :\r\n طمع خام است آن مخور خام اى پسر * خام خوردن علت آرد در بشر\r\nكان فلانى يافت گنجى ناگهان * من هم آن خواهم چرا جويم دُكان\r\nكار بخت است آن و آن هم نادر است * كسب بايد كرد تا تن قادر است\r\nكَسب كردن گنج را مانع كى است * پا مكش از كار ، آن خود در پى است\r\nتا نگردى تو گرفتار اگر * كه اگر آن كردمى يا آن دگر\r\nكز اگر گفتن رسول با وفاق * منع كرد و گفت هست آن از نفاق\r\nيك غريبى خانه مىجست از شتاب * دوستى بردش سوى خانهء خراب\r\nگفت او ، اين را اگر سقفى بدى * پهلوى من مرترا مسكن شدى\r\nهم عيال تو بياسودى ، اگر * در ميانه داشتى حجرهء دگر \r\n\r\n\r\n","description":"","footnote":"\r\n( 1 ) . اخبار سلاجقهء روم ، به اهتمام دكتر محمد جواد مشكور ( مقدمه ) ، ص 96 .\r\n( 2 ) . مقدمهء ابن خلدون ، ج 2 ، ص 75 - 774 ( به اختصار ) .\r\n( 3 ) . چرخ ، كمان سخت و نوعى از كمان كه آن را تخش گويند و كمان حكمت را نيز گويند ، و آن نوعى از منجنيق است كه بدان تير اندازند - برهان قاطع .\r\n( 4 ) . دمامه ، كوس و نقاره را گويند و به معنى نفير هم آمده است كه برادر كوچك كرناست - برهان قاطع .\r\n","page_name":" 379 ","page_number":387},
  {"content":"\r\n\r\n گفت آرى ، پهلوى ياران خوش است * ليك اى جان ، در اگر نتوان نشست \r\nمولوى\r\n چون روزگار هست به تصحيف روز كار * پس روز كار خواندنش به كه روزگار\r\nيعنى كه روز كار كنون است كار كن * كين روز چون گذشت دگر نيست روز كار \r\nابن يمين\r\nو الكسب يمنع من منّ و من فقر ( كسب آدمى را از منت اين و آن و از فقر و درويشى باز مىدارد ) .\r\n\r\nوضع صنعتگران و اتحاديه‌هاى صنعتى\r\nبيشتر صنعتگران در شهرها مجتمع مىشدند ؛ زيرا در شهر معمولا خريدار كالاهاى صنعتى بيشتر بود . از طرف ديگر ، صنعت پيشه‌وران شهرى تابع نظر فئودالها نبود . در شهرها ، معمولا شاه و اطرافيان او ، فئودالها و وابستگان آنها ، تجار ، پيشه‌وران ، كارمندان ديوانها ، روحانيون ، و نزديكان آنها زندگى مىكنند . بطور كلى ، پيشه‌وران به هر جايى كه متاع آنها خريدار داشت ، روى مىآوردند . در شهرها ، گروه صنعتگران وجود داشت . اين صنعتگران اتحاديه‌اى داشتند ، و كوشش مىكردند كه تجربيات صنفى خود را از نسلى به نسل ديگر منتقل كنند . شاگردها و كمك استادها ، وضع اقتصادى رضايت‌بخشى نداشتند . هركس مىخواست در صنف صنعتگران وارد شود ، بايد تعهداتى انجام دهد . سه‌روز پشت سر هم استاد را مهمان كند ، بعد به استاد خلعت و تحفه بدهد و هر يك از پسران استاد را جداگانه دعوت كند . صنعتگران براى جلب مشترى ، كوشش مىكردند كالاى خود را به صورت مطلوب تهيه كنند . صنعتگران دهات ، گاه به كار صنعت ، و گاه به فعاليتهاى كشاورزى مشغول مىشدند ؛ ولى در شهرها صنعتگران فقط به امور صنعتى مشغول بودند . دولتها از خيلى پيش به مقام و ارزش صنعتگران پىبرده بودند و همين كه شهر يا دهى را تصرف مىكردند ، سعى مىكردند ، تا صنعتگران آن ناحيه را به منطقهء نفوذ خود منتقل نمايند .\r\nماركوپولو مىنويسد ، بعضى از ارامنه و يونانيهاى آسياى صغير ، كارى جز تجارت و صنعت ندارند ، ولى ايرانيان در منبت‌كارى و صنايع مستظرفه مهارت دارند . مهارت يونانيها در امور صنعتى به حدى بود كه ملاى رومى توصيه مىكند كه براى ساختن ، از يونانيها و براى خراب‌كردن ، از تركها استفاده كنيد .\r\nدر نتيجهء تحميلات و بيگاريهاى گوناگون ، به مرور زمان ، صنعتگران هر رشته براى دفاع از منافع خود ، متحد شدند . صنعتگران هر صنف اتحاديه‌اى مخصوص به خود داشتند ؛ چنان كه نجارها و آهنگرها هريك در اتحاديه‌اى مخصوص شركت مىكردند ، و در محل معينى به فعاليت صنعتى خود ادامه مىدادند . وضع عمومى صنعتگران و پيشه‌وران در دورهء سلاجقه شباهت زيادى به صنعتگران اروپا در قرون وسطى دارد . گردلفسكى در تاريخ سلاجقه مىنويسد : « خانهء جلال الدين رومى را يك « كورپوراسيون » ساخت ، يعنى عده‌اى از صنعتگران\r\n\r\n","description":"","footnote":"","page_name":" 380 ","page_number":388},
  {"content":"\r\n\r\nتعهد ساختمان منزل او را كردند . درهاى آن را اتحاديهء نجارها ساخت . در اين كورپوراسيونها عده‌اى كه شاگرد بودند روزانه مزد مىگرفتند ، ولى مقاطعه‌كاران به نسبت سرمايه‌اى كه داده بودند از منافع برخوردار مىشدند .\r\nتمام جريانات صنعتى پيشه‌وران در دفاتر مالياتى ثبت ، و از هر صنف ماليات مخصوصى دريافت مىشد .\r\nهنوز صنعتگران به صورت يك طبقهء خاص اجتماعى در نيامده بودند ، و فئودالها و زورمندان به آنها با نظر بىاعتنايى مىنگريستند . ناصر خسرو در قرن 11 ميلادى ، مشاهدات خود را دربارهء شهر « نينيس » چنين مىنويسد : « در اينجا بر خلاف شهرهاى ديگر ، كه سلطان و ديوان صنعتگران را مجبور به كارهاى مشكل مىكند ، صاحبان صنايع و حرف آزادى كامل دارند و صنعتگران به كمك اتحاديه‌ها ، از حقوق خود دفاع مىكنند . »\r\nيك‌بار صنعتگران براى جلوگيرى از مظالمى كه در حق آنان اعمال مىشد ، دست به دامان جلال الدين رومى زدند و از او استمداد كردند ، ولى او قدمى در راه منافع آنها بر نداشت و در اثر توصيهء جلال الدين ، آنها حاضر شدند مصائب اين جهان فانى را تحمل كنند . » « 1 » ابن بطوطه راجع به صنعتگران و صنوف پيشه‌وران مطالب جالبى مىنويسد .\r\n\r\nمشاهدات ابن بطوطه\r\nابن بطوطه ضمن توصيف شيراز مىنويسد : « در اين شهر نظم و ترتيب عجيبى حكمفرماست . هريك از اصناف پيشه‌وران در بازار جداگانه‌اى متمركز مىباشند ، و از افراد صنفهاى ديگر در ميان آنها داخل نمىشوند .\r\nمردم شيراز خوشگل هستند و لباس تميز مىپوشند ، در شرق ، هيچ شهرى از لحاظ زيبايى بازارها و باغها و آبها و خوشگلى مردم به پايهء دمشق نمىرسد مگر شهر شيراز . » « 2 »\r\nابن بطوطه در شرح سفر خود به تركيه ، از پيشه‌وران شهر لاذق سخن مىگويد و مىنويسد : « هر دسته از پيشه‌وران ، رايت و بوق و طبل و شيپور مخصوص داشتند و در نظم و ترتيب برهم سبقت مىگرفتند . » « 3 » و دربارهء شهر قونيه مىگويد : « بازار آن ترتيب بديعى دارد ، اصناف و پيشه‌وران هركدام در محل مخصوص خود متمركز مىباشند . » « 4 »\r\nسپس در صفحات بعد ، در وصف اسلامبول مىگويد : « در اين شهر ، هريك از اصناف پيشه‌وران مجزا از ديگران مىباشند و بازارهاى آن در ، دارد ، كه هنگام شب بسته مىشود .\r\nبيشتر پيشه‌وران و فروشندگان اين شهر زنانند . » « 5 »\r\nابن بطوطه در وصف شهر تبريز و بازار زيباى آن چنين مىنويسد : در شهر تبريز بازار بزرگى است كه « بازار غازان » ناميده مىشود « و آن از بهترين بازارهايى بود كه من در همهء شهرهاى دنيا ديده‌ام . هريك از اصناف پيشه‌وران در اين بازار محلى مخصوص دارند ، و من به بازار جوهريان كه رفتم بس‌كه از انواع جواهرات ديدم چشمم خيره شد . غلامان خوشگل با جامه‌هاى فاخر دستمالهاى ابريشمين بر كمر بسته پيش خواجگان ايستاده بودند ، و جواهرات\r\n\r\n\r\n","description":"","footnote":"\r\n( 1 ) . تاريخ سلاجقهء آسياى صغير ، پيشين ( به اختصار ) .\r\n( 2 ) . سفرنامهء ابن بطوطه ، پيشين ، ج 1 ، ص 194 .\r\n( 3 ) . همان ، كتاب ، ص 87 .\r\n( 4 ) . همان ، كتاب ، ص 289 .\r\n( 5 ) . همان ، ص 354 .\r\n","page_name":" 381 ","page_number":389},
  {"content":"\r\n\r\nرا به زنان ترك نشان مىدادند . اين زنان در خريد جواهرات بر هم سبقت مىگرفتند و من در اين ميان ، فتنه‌هايى از جمال و زيبايى ديدم كه به خدا بايد پناه برد . سپس به بازار مشك و - عنبرفروشان رفتم ، و همان اوضاع ، بلكه بيشتر از آن را هم در اين بازار ديدم . » « 1 »\r\nدر مورد اصفهان ، ابن بطوطه مىنويسد : « هر دسته از پيشه‌وران اصفهانى رئيس و پيش‌كسوتى دارند كه او را « كلو » مىنامند . دسته‌هاى ديگر كه در اين صنعت و حرفه هستند به همين نحو دوستانى براى خود برمىگزينند . جوانان مجرد اين شهر جمعيتهايى دارند و بين هريك از گروههاى آنان با گروه ديگر رقابت و همچشمى برقرار است . » « 2 »\r\nاز جمله مىنويسد : « يك‌نفر اصفهانى به رفيق خود مىگويد : بيا برويم نان و ماست بخوريم ، ولى وقتى كه او را به منزل مىبرد ، انواع اغذيه پيش او مىآورد . مىگويند ؛ يكى از دسته‌هاى اصفهانى دستهء ديگر را به مهمانى خواند و غذاى آنان را با شعلهء شمع پخت . دستهء ديگر براى آنكه در ميدان رقابت از حريف عقب نماند ، دعوتى به عمل آورد و غذاى آنان را به جاى هيزم با حرير پخت . » « 3 »\r\nپطروشفسكى در نهضت سربداران مىنويسد : « در شهرهاى خاور نزديك و ميانه ، عادتا اصحاب يك حرفه در يك محله زندگى مىكردند ، و كارگاهها و دكه‌هاى آنها نيز در همان محله بوده است و بدين سبب ، بسا اتفاق مىافتاد كه رئيس صنف و حرفه و محله يك - نفر بوده است . » « 4 »\r\nهر دسته از پيشه‌وران رئيس و پيش‌كسوتى داشته كه به لقب كلوى ملقب گشته است و رئيس محله را نيز كلو مىگفتند .\r\nظاهرا بقالها ، و ميوه‌فروشها اتحاديه‌اى نداشتند و شايد به همين مناسبت ، بيشتر مورد ظلم و ستم ديوانيان قرار مىگرفتند ؛ چنان كه سعدى شيرازى مىگويد :\r\nدر زمان حكومت ملك عادل شمس الدين تازيگوى ، اسفهسالاران شيراز مقدارى خرما از مال ديوان به بهاى گران به بقالان بطرح ( يعنى به زور ) داده بودند ، و از جمله چندبار خرما براى برادر شيخ سعدى ، كه بر در خانهء اتابك دكان بقالى داشت ، فرستادند . وى براى نجات خود و ساير بقالان ، به برادر نامدار خويش متوسل شد ، و شيخ را از جريان امر مطلع ساخت . سعدى بيدرنگ اين قطعه را بر پارهء كاغذى نوشت و نزد ملك فرستاد .\r\n ز احوال برادرم بتحقيق * دانم كه تو را خبر نباشد\r\nخرماى بطرح مىدهندش * بخت بد از اين بتر نباشد\r\nوانگه تو محصلى فرستى * تركى كه از او بتر نباشد\r\nاطفال برند و مرد و درويش * خرما بخورند و زر نباشد\r\nچندان بزنندش اى خداوند * كز خانه رهش بدر نباشد \r\nملك شمس الدين پس از وقوف به اين معنى ، رفع ظلم كرد و به خدمت شيخ آمد و عذرها خواست . « 5 »\r\n\r\n\r\n","description":"","footnote":"\r\n( 1 ) . همان كتاب ، ص 226 به بعد .\r\n( 2 و 3 ) . ص 191 .\r\n( 4 ) . نهضت سربداران خراسان ، پيشين ، ص 72 .\r\n( 5 ) . كليات سعدى ، ( چاپ كلكته ) مقدمه ، ص 30 .\r\n","page_name":" 382 ","page_number":390},
  {"content":"\r\n\r\n\r\nارباب حرف در عهد مغول\r\n« مغولها در ضمن كشورگشايى ، غير از هنرمندان و صنعتگران ، ساير طبقات را غالبا از بين مىبردند ، و تودهء صنعتگر را به اسارت به مغولستان مىفرستادند . پس از پايان دورهء كشورگشايى ، بار ديگر مغولها صنعتگران را به موطن خود برگردانيدند ، و به اين ترتيب ، مقدمات احياء صنايع قديم در شهرها فراهم شد .\r\nدر سال سىام قرن 13 ميلادى ، براى اولين‌بار ، از كارگاههايى به نام « قورخانه » كه به نفع دولت كار مىكرده است ، سخنى به ميان آمده است . براى يكى از اين كارگاهها در شهر طوس محل و ساختمان بزرگى منظور شده بود ، و در آنجا اسلحه ، البسه ، و مهمات براى قشون تهيه و فراهم مىشده . در اين كارگاهها ، رنج و زحمت دوران بردگى تجديد شده بود .\r\nمورخى مىنويسد كه در بعضى از كشورهاى اسلامى ، مغولها مانند خدا رفتار مىكردند . آنها بهترين صنعتگران را با خود مىبردند و مورد استثمار بيرحمانه قرار مىدادند . . . و به هريك از آنها ، نان بخورونميرى داده مىشد و به صنعتگران شهرنشين سه‌روز در ميان مقدار كمى گوشت مىدادند .\r\nآن دسته از صنعتگران كه داراى سازمان صنفى بودند كمابيش مستقل بودند و مالياتى به اسم « تانگا » مىپرداختند .\r\nاستثمار رنجبران ، بوسيلهء تجار ، سوداگران ، و دلالان تكميل مىشد . اين عناصر مورد حمايت جدى دولت بودند ، و دولت به آنها كمك مىكرد . مقاطعهء ماليات شهرها بوسيلهء آنها صورت مىگرفت و لوازم مورد احتياج دولت بوسيلهء آنان فراهم مىشد ، و چون مورد حمايت حكومت وقت بودند به انواع وسائل ، براى غارت و استثمار مردم متوسل مىشدند . به همين علت ، مأمورين خريد و مقاطعه‌كاران و دلالان ، در نظر اكثريت ، مردمى بدنهاد و غارتگر تلقى مىشدند . در دورهء مغول ، به علت آشفتگى وضع عمومى كشور ، دهها هزار انسان تبديل به برده مىشدند . بردگان تنها در محيط خانه‌ها كار نمىكردند بلكه در مزارع نيز به انواع وسايل استثمار مىشدند . روحانيون زورمند مسلمان نيز در غارت مردم با فئودالها همداستان بودند . » « 1 »\r\n\r\nموقعيت طبقات\r\n« بطور خلاصه ، موقعيت اجتماعى و اقتصادى هريك از طبقات در آن دوران به اين نحو بود :\r\nتكيه‌گاه اصلى خانهاى مغول ، سران سپاه و ايلات كوچ‌نشينى بودند كه از مالكيت دهات و اراضى برخوردار بودند و عدهء كثيرى از كشاورزان را استثمار مىكردند . به اين عده ، فئودالها و متنفذين قديمى ، كه هنوز موقعيت خود را ( مخصوصا در نقاط دورافتاده ) حفظ كرده بودند ، اضافه مىشدند . متنفذين شهرى ، مانند دورهء قبل از مغول ، عبارت بودند از شخصيتهاى زمامدار ، روحانيون عمده ، علما ، سادات ، سردمداران ، دراويش ، شيوخ و پيروان آنها كه اغلب از فئودالها و تجار شهر بودند و با دستگاه حكومتى مغول مخلوط و آميخته شده بودند .\r\nيك خانوادهء متنفذ غالبا در شهر و ده نفوذ داشت . تودهء مردم بشدت استثمار مى - شدند ، و فعاليتهاى مختلف توليدى را انجام مىدادند . در دهات ، دهقانان « سرف » كه بعضى\r\n\r\n\r\n","description":"","footnote":"\r\n( 1 ) . غفوراف ، تاريخ تاجيكستان ، ترجمهء بوداغيان ، ( قبل از انتشار ) ( به اختصار ) .\r\n","page_name":" 383 ","page_number":391},
  {"content":"\r\n\r\nاز آنها قطعه زمينى را اجاره كرده‌اند ؛ و در شهرها صنعتگران جزء ، به چشم مىخورند ، و در مرحلهء آخر بردگان قرار دارند .\r\nدر اين دوره ، بين فئودالها و اشراف كوچ‌نشين اختلاف مهمى وجود نداشت ، ولى بين فئودالهاى بزرگ و روحانيون ، با تجار و صرافان گاه اختلافات مادى ظهور مىكرد . روحانيون به وسايل مختلف ، مخصوصا در لباس اهل تصوف ، دراويش ، و شيوخ و غيره درآمده و بين مردم محروم گردش مىكردند و با پراكندن تخم عرفان ، مردم را به صبر و تحمل و ناچيز گرفتن امور اين جهان دعوت مىكردند ، تا بدين وسيله ، از مبارزهء ستمگران و ستمكشان و انفجار مبارزات طبقاتى جلوگيرى كنند .\r\nاكثريت خانهاى مغول ، پس از اقامت طولانى ، مذهب و آداب و رسوم ايرانى را قبول كردند ، و سعى كردند تا با تكيه به روحانيون و تجار ، از نيروى گريز از مركز سران مغول و گروهى از فئودالها كاسته ، مركزيتى به وجود آورند . ولى اريستوكراتهاى ترك و عده‌اى از زعماى مغول با اين سياست موافق نبودند و حاضر نمىشدند از حقوق و اختيارات نامحدود خود صرفنظر كنند . در نتيجهء اين اختلافات ، بنيان حكومت مغول متزلزل گرديد ، و مقدمات روى كار آمدن تيمور فراهم شد . » « 1 »\r\nسعدى ، كه در عصر اتابكان فارس يعنى در دورهء مغول مىزيسته ، اختلاف عظيم طبقاتى و وضع آشفتهء اقتصادى و اجتماعى عصر خود را در اشعار زير مجسم مىكند :\r\n نگه كن بر اين گنبد روزگار * كه سقفش بود بىستون استوار\r\nسراپردهء چرخ گردنده بين * در او شمعهاى فروزنده بين\r\nيكى پاسبان و يكى پادشاه * يكى دادخواه و يكى تاج‌خواه\r\nيكى شادمان و يكى دردمند * يكى كامران و يكى مستمند\r\nيكى باجدار و يكى تاجدار * يكى سرفراز و يكى خاكسار\r\nيكى بر حصير و يكى بر سرير * يكى در پلاس و يكى در حرير\r\nيكى بينوا و يكى مالدار * يكى نامراد و يكى كامكار\r\nيكى در عنا و يكى در غنا * يكى در بقا و يكى در فنا\r\nيكى تندرست و يكى ناتوان * يكى سالخورده يكى نوجوان\r\nيكى در صواب و يكى در خطا * يكى در دعا و يكى در دغا\r\nيكى نيك كردار و نيك اعتقاد * يكى غرق در بحر فسق و فساد\r\nيكى در تنعم يكى در عذاب * يكى در مشقت يكى كامياب\r\nيكى در گلستان راحت مقيم * يكى با غم و رنج و محنت نديم\r\nيكى چون گل از خرمنى خنده‌زن * يكى را دل‌آزرده خاطر حزن\r\nيكى بسته از بهر طاعت كمر * يكى در گنه برده عمرى به سر\r\nيكى را شب و روز مصحف به دست * يكى خفته در كنج ميخانه مست \r\n\r\n\r\n","description":"","footnote":"\r\n( 1 ) . غفوراف ، تاريخ تاجيكستان ، ترجمهء بوداغيان ، ( قبل از انتشار ) ( به اختصار ) .\r\n","page_name":" 384 ","page_number":392},
  {"content":"\r\n\r\n يكى مقبل و عالم و هوشيار * يكى مدبر و جاهل و شرمسار\r\nيكى را برون رفت زاندازه مال * يكى در غم نان و خرج و عيال \r\nدر دورهء تيموريان ، در وضع عمومى پيشه‌وران تحول و تغيير مهمى ظاهر نشده دوران طولانى حكومت شاهرخ و سياست مسالمت‌آميز او در رشد صنعت و تجارت و بهبود وضع پيشه‌وران بىتأثير نبوده . ظاهرا در دورهء تيموريان نيز اصناف و پيشه‌وران اتحاديه‌هايى داشتند و براى خود رئيس و پيش‌كسوتى انتخاب مىكردند . بطورى كه واصفى در بدايع - الوقايع نوشته ، در هر ناحيه و ولايتى يك‌نفر سمت مهمترى و كلانترى اصناف را به عهده داشته است .\r\n\r\nرئيس صنف خياط\r\n« چون در اين ولايت ، استاد حسين خياط كه سوزن صفت ، قدم از سر ساخته ، سررشتهء خدمت از دست نمىدهد و از ترس تقصير خدمت بر مثال بند قبا ، لرزان است ، و از طريق مخالفت رأى همايون گزگز گريزان . هنرمندى كه اوطو مثال در كورهء رياضت و مجاهدت مىسوزد و مقراض صفت در قطع امور ميان محكم بسته ، هم مىبرد و هم مىدوزد مقرر شد كه استاد مشاراليه كلانتر و مهتر خياطان ولايت « شاهرخيه » بوده آن جماعت سر اطاعت از فرمان او نتابند و به همان دستور كه سابقا با استاد على خياط معامله مىنمودند ، همان طريقه را با وى مسلوك دارند . » « 1 »\r\n\r\nپيشه‌وران و صنعتكاران اروپا در قرون وسطى\r\nدر اواخر قرون وسطى : تودهء اصلى شهر از صنعتكاران تشكيل مىيافت .\r\nصنعتكارى كه مىتوانست حق داشتن كارگاه مخصوص به خود را به دست آورد ، استادكار  ( Maitre )  ناميده مىشد . كارگاه در خانهء استاد كار قرار داشت ، و علاوه بر خود او ، تمام اعضاى خانواده‌اش نيز كار مىكردند .\r\nگذشته از آن ، استادكار ، خردسالان را به كارآموزى و پادويى مىپذيرفت . پادو پس از طى مدت مقرر ، به مقام شاگردى مىرسيد . شاگرد ، از استاد مزد مىگرفت و مىتوانست بعدها خود ، استادكار شود ، و كارگاه تأسيس كند . پادوها و شاگردها معمولا با استادكار در يك خانه زندگى مىكردند و بر سر يك ميز غذا مىخوردند .\r\nصنعتكاران با ابزار سادهء دستى كار مىكردند و هنوز هيچگونه ماشينى به وجود نيامده بود . هر صنعتكارى در تهيهء مصنوعات معينى تخصص داشت و تمام عمر ، در آن رشته كار مىكرد . به همين سبب ، مصنوعات دستى به صورت قابل ملاحظه‌اى تكامل يافت . « 2 »\r\n\r\nكارگاهها و اتحاديه‌هاى صنفى\r\nتمام صنعتكاران هررشته در اتحاديه صنفى  ( Corporation )  خود به هم مىپيوستند . در هر شهر اتحاديه‌هاى صنفى آهنگران ، سنگتراشان ، بافندگان ، رنگرزان ، نانوايان ، و غيره ديده مىشد . كسى كه عضو صنف نبود ، حق نداشت در شهر به حرفه‌اى اشتغال ورزد ، فقط عضو صنف مىتوانست كارگاه باز كند ، و هر صنف براى خود رئيسى انتخاب مىكرد .\r\n\r\n\r\n","description":"","footnote":"\r\n( 1 ) . پيشين ، ج 2 ، ص 696 .\r\n( 2 ) . تاريخ قرون وسطى ، ( زير نظر پروفسور كاسمينسكى ) ، ترجمهء صادق انصارى ، باقر مؤمنى ، ص 92 .\r\n","page_name":" 385 ","page_number":393},
  {"content":"\r\n\r\nهر صنف در سازمان توليدى خود ، نظم خاصى داشت ؛ مثلا صنف بافنده طول و عرض پارچه و جنس نخ را تعيين مىكرد . اصناف ديگر نيز هر يك به همين ترتيب ، نظامات خاصى براى خود مقرر كرده بودند . اصناف با هرگونه ابتكار و اختراعى دشمن بودند و به همين جهت ، صنايع صنفى نمىتوانست تكامل يابد . سازمانهاى صنفى ، مراقب بودند كه همهء استادكاران در شرايط يكسانى كار كنند و براى هيچكس امكان ثروتمندشدن به وجود نيايد . تعداد كارآموز هر استادكارى را معين مىكردند ، و از نصب آگهىها و تابلوهايى كه ممكن بود خريداران را از مراجعه به استادكاران ديگر منصرف كند ، جلوگيرى مىكردند .\r\nدستگيرى از اعضاى ورشكسته و همچنين بيوه‌گان و يتيمان هر صنف به عهدهء خود آن صنف بود .\r\nبراى بحث دربارهء امور مربوط به صنف ، در محل اتحاديه اجتماعى ترتيب داده مىشد ، و نيز در مواقع جشن و سرور در همانجا سور و وليمه برقرار بود . اعضاى صنف مىبايستى در دفاع و حفاظت شهر شركت كنند .\r\nدر ميان صنعتكاران ، برابرى وجود نداشت ؛ وضع پادوها و كارآموزان بسيار سخت بود ، اينان در واقع پادو ارباب بودند و اغلب كتك مىخوردند .\r\nشاگردها مجبور بودند تا حد امكان كار كنند ، و در تابستان ، روز كار از سپيدهء صبح تا غروب آفتاب طول مىكشيد . در ابتدا استادكاران خود همگى صنعتكاران كوچكى بودند كه پابه‌پاى كارآموزان و شاگردان خويش كار مىكردند ، اما كم‌كم توليد ، گسترش يافت . محصولات صنعتى بازار فروش وسيعترى پيدا كرد و استادكاران ثروتمندتر شدند و آنگاه عدم تساوى در درون صنف قوت گرفت .\r\nتمام عوايد به استادكاران تعلق داشت ؛ آنان به استخدام شاگردان بيشترى دست زدند و در عين‌حال ، از تقسيم سود حاصله با آنان خوددارى ورزيدند . كم‌كم استاد - كاران به صورت گروه جداگانه‌اى درآمدند و حصار گرد خود را تنگتر كردند . براى شاگردان استادكار شدن بيش‌ازپيش مشكل مىشد و اكنون فقط پسر يا داماد استادكار مىتوانست جاى او را بگيرد . براى شاگردان ساده ، مقررات مشكلترى تنظيم گرديد ؛ براى پذيرفته‌شدن در صنف ، كار آزمايشى بغرنجى مقرر شد ، و هر شاگردى كه مىخواست عنوان استادكارى به دست بياورد ، مىبايست سور مفصل و پرخرجى به تمام اعضاى صنف مىداد . به اين ترتيب شاگردها نمىتوانستند استادكار شوند و تمام عمر شاگرد باقى مىماندند .\r\nبعد ، شاگردها به تشكيل اتحاديهء خاص خود دست زدند . اتحاديهء شاگردان از استادكاران دستمزد بيشتر و روزگار كوتاهتر مطالبه مىكرد . اين اتحاديه به منظور كسب موافقت استادكاران ، اعتصاباتى ترتيب مىدادند .\r\nبازرگانان ، ثروتمندترين گروه شهر بودند . تحصيل سود در تجارت ، آسانتر از صنايع كوچك بود . بهترين خانه‌هاى شهر ، به بازرگانان تعلق داشت .\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nبازرگانان نيز در اتحاديه‌هاى خاص خود كه به « گيلد » معروف بود ، گرد مىآمدند .\r\nگيلدها مىكوشيدند تا حق انحصارى تجارت را در شهر براى بازرگانان تأمين كنند ، و دفاع از منافع آنان در هنگام مسافرتهاى تجارى ، به عهدهء اتحاديه بود .\r\nعلاوه بر بازرگانان و صنعتكاران ، در شهر عدهء زيادى عمله ، باربر ، گاريچى ، و غيره به صورت غير متشكل مىزيستند . اينان بيشتر ، از دهقانان بىچيزى بودند كه بدنبال كار به شهر روآورده بودند ، و در هر شهر ، عده‌اى گدا و معلول نيز وجود داشت ، و بالاخره گروه كثير العده و با نفوذ شهرها را جامعهء روحانيان تشكيل مىداد . « 1 »\r\n\r\nخطر تحميل بيگارى بمردم\r\nابن خلدون در جلد اول كتاب خود مىنويسد : « و از سخت‌ترين ستمگريها و بزرگترين آنها از لحاظ فساد اجتماع اينست كه مردم را بناحق به كار اجبارى وادار كنند و بىمزد آنان را بمزدورى گمارند ، زيرا كار انسان از قبل تمول و ثروت اوست . . رعيتى كه در آبادانى كار مىكند ، معاش و پيشه آنها همان كاركرد آنهاست ، از اين‌رو اگر آنها را بكارى جز وسيله و معاش‌شان مجبور سازند و مزد كارشان را به آنان نپردازند كسبشان باطل مىشود و در حقيقت بهاى كار آنها را غصب كرده‌اند . . . و كليه معاش آنها را از آنها ربوده‌اند . . . اگر اين ستم درباره آنان تكرار شود ، اميد از آبادانى برمىدارند و در ورطه نوميدى گرفتار مىشوند و به كلى از كوشش و تلاش در راه آبادانى دست مىكشند . . . و اين وضع به واژگون شدن و ويرانى اجتماع منتهى مىشود . . . » « 2 »\r\n\r\nحقوق و آزاديهاى فردى و اجتماعى\r\nدر عهد تيمور كه يكى از علمداران ظلم و استبداد بود هيچيك از حقوق و آزاديهاى بشرى رعايت نمىشد ، هر شهرى كه بوسيله اين مرد ستم‌پيشه گشوده مىشد ، مورد نهب و غارت قرار مىگرفت و بعد تمام هنرمندان و پيشه‌وران را مجبور مىكردند كه راه سمرقند پيش‌گيرند ، كلاويخو مينويسد :\r\n« چون تيمور علاقه زيادى به آبادساختن اين شهر دارد از هر سرزمينى كه مىگيرد اسرا و مخصوصا صاحبان صنعت را بدينجا مىآورد ، جمعيت سمرقند كه از همهء ملل در آن هست ، جمعا با مردان و خانواده‌هاى آنان بسيار زياد است و مىتوان گفت به 150 هزار تن مىرسد ، از مللى كه به سمرقند آورده شده‌اند يكى تركانند و ديگرى تازيان ، از همه اقوام و قبايل و نيز مسيحيان كه در زمرهء آنان يونانيان ، ارمنيان ، كاتوليكها ، يعقوبيان ، نسطوريان ، و هنديان هستند . جمعيت شهر به حدى زياد بود كه براى همه آنان در داخل شهر خانه و مسكن يافته نمىشد ، حتى در خيابانها و ميدانهاى پيرامون حصار شهر و آبادىهاى اطراف آن ، هم ، جا براى آنها نبود ، ناگزير آنها را در خانه‌ها و محلات بزرگ بطور موقتى منزل داده بودند و حتى در غارها و چادرها و سايه درختها منزلگاهى براى آنان در نظر گرفته بودند كه براستى تماشايى بود . » « 3 »\r\n\r\n\r\n","description":"","footnote":"\r\n( 1 ) . همان ، ص 93 - 92 .\r\n( 2 ) . مقدمهء ابن خلدون ج 1 ، ص 575 .\r\n( 3 ) . سفرنامه كلاويخو ، ترجمهء رجب‌نيا ، ص 291 .\r\n","page_name":" 387 ","page_number":395},
  {"content":"\r\n\r\nهركس بايد به كار خود عشق ورزد « - كاهلى شاگرد بدبختى است .\r\n- قابوسنامه\r\n هركه او تخم كاهلى كارد * كاهلى كافريش بار آرد\r\nبتر از كاهلى ندانم چيز * كاهلى كرد رستمان را حيز \r\n- سنايى\r\nتا در بست و گشاد كارها ميان جهد نبندى ، ترا هيچ كار نگشايد .\r\n- مرزبان‌نامه\r\nكار امروز بفردا افكندن از كاهلى تن است .\r\n- ابو الفضل بيهقى\r\nمرد آنست كه لب بندد و بازو بگشايد .\r\n- امثال و حكم دهخدا\r\n قول چون يار عمل گشت مباش ايچ به رنج * مرد چون گشت شناور نشكوهد ز عباب \r\n- ناصر خسرو\r\n مردِ تمام آنكه نگفت و بكرد * وانكه بگويد بكند نيمه مرد\r\nآنكه نه گويد نه كند زن بود * نيم زن است آنكه بگفت و نكرد \r\n- ديوان شمس تبريزى\r\n به خانه نشستن بود كار زن * برون كار مردان شمشيرزن \r\n\r\nوظيفهء پيشه‌وران\r\nبهاء الدين ولد ( پدر مولوى ) از كليهء زحمتكشان و پيشه‌وران مىخواهد كه به كار و شغل خود علاقه و دلبستگى نشان بدهند : « گفتم دهقان و كمانگر و بازرگان و هر پيشه‌ورى كه هست چون متأمل دقايق پيشهء خود نباشد ، و شب و روز در انديشهء آن نباشد ، ايشان را از آن كار بهره نباشد .\r\nچون كار اين عالم سرسرى نمىبايد كردن . » « 1 »\r\n چونكه نظم جهان ز پيشه‌ور است * هر نظامى كه هست از هنر است\r\nمرد را كار به ز بيكاريست * كار بد چيست ؟ مردم آزاريست\r\nورچه كناس را نجس خوانى * آنچه او مىكند تو نتوانى\r\nحرفت خوب داشتست آن مرد * كه از او خاطرى نخفت به درد\r\nخوب گفت ، اين سخن چو درنگرى * كار علم است و پيشه ، برزگرى\r\nپادشاه و وزير و لشكر و مير * زاهد و عامى و امام و دبير\r\nهمه را برزگر جواب دهد * و آن او ابر و آفتاب دهد\r\nآفتابى ز علم روشنتر * نيست ، بىعلم روزگار مبر \r\nسعدى شيرازى نيز كاركردن و نان از عمل خويش خوردن را بر خدمت پادشاهان\r\n\r\n\r\n","description":"","footnote":"\r\n( 1 ) . معارف بهاء ولد ، پيشين ، جزء اول ، ص 59 .\r\n","page_name":" 388 ","page_number":396},
  {"content":"\r\n\r\nكردن ترجيح مىدهد :\r\nدو برادر يكى خدمت سلطان كردى و ديگرى به سعى بازوى خود نان خوردى .\r\nبارى برادر توانگر درويش را گفت : چرا خدمت پادشاه نكنى تا از مشقت كاركردن برهى ؟ گفت : تو چرا كار نكنى تا از مذلت خدمت رهايى يا بى ؟ كه خردمندان گفته‌اند : نان خود خوردن و نشستن به كه كمر زرين از پى خدمت به ميان بستن ، و نزد مخلوق ايستادن .\r\n به دست آهن تفته‌كردن خمير * به از دست بر سينه پيش امير \r\nظاهرا در عصر سعدى نيز عده‌اى از مالكين و بازرگانان با پولهايى كه از راههاى نامشروع گردآورى كرده بودند به قصد عوامفريبى به مكه مىرفتند تا با كسب عنوان « حاجى » بيش‌ازپيش به حق مردم تجاوز كنند . سعدى در وصف آنان مىگويد :\r\n« . . . حاج پياده باديه مىپيمايد و بتر از آن مىشود كه بود\r\n از من بگوى حاجى مردم‌گزاى را * كو پوستين خلق به بازار مىدرد\r\nحاجى تو نيستى شتر است از براى آنك * بيچاره خار مىخورد و « بار مىبرد . » \r\nعبيد زاكانى نيز در « رسالهء تعريفات » خود ، در لباس هزل ، ماهيت بعضى از پيشه - وران را آشكار مىكند :\r\nالبازارى : آنكه از خدا نترسد\r\nالصراف : خرده دزد\r\nالامام : نمازفروش\r\nالقلاب : زرگر\r\nالكذاب : منجم\r\nالكشتىگير : تنبل\r\nالدلال : حرامى بازار\r\nالشّقى : كدخدا\r\nالبزاز : گردن‌زن\r\nالخياط : نرمدست\r\nالعطار : آنكه همه را بيمار خواهد\r\nالطبيب : جلاد\r\nالمندبور : فالگير\r\nالحمامى : تمغاچى جماع\r\nكاكا : غلامباره كهن\r\nالعليه اللّعنه : حاجى\r\nالطبيب : پيك اجل\r\nالبيمار : تخت مشق حكيمان\r\nالخياط : آنكه جامه به اندازه ندوزد\r\nالعليه اللعنة و العذاب : آنكه دوبار حج كرد\r\n\r\nوظيفهء فروشندگان\r\nبه نظر ابن اخوه : « بايد ترازو و رطل و سنگ‌فروشندگان بازرسى شود ، و نبايد فروشنده كالاى خوب را با كالاى بد درهم آميزد ، يا مثلا سركه را با آب مخلوط كند ، و يا روغن زيتون يا روغن كنجد را با روغن كاجيره درهم آميزند . همچنين بر بازرگانان واجب است كه عيوب همهء كالاها را چه پنهان و چه آشكارا بر شمارد . در غير اين‌صورت ، ستمكار و متقلب است . علاوه براين ، بازرگان بايد در مورد نحوهء خريد و مقدار رأس المال راست بگويد . دلال نيز بايد راستگو و امين باشد و عده‌اى از ثقات عادل بر امانت و صداقت آنان گواهى دهند . دلال نيز همين كه عيبى در كالا ديد بايد خريدار را آگاه سازد . » « 1 »\r\n\r\n\r\n","description":"","footnote":"\r\n( 1 ) . آيين شهردارى ، پيشين ، ص 27 - 126 .\r\n","page_name":" 389 ","page_number":397},
  {"content":"\r\n\r\n\r\nكيفر كمفروشان\r\nتاورنيه جهانگرد فرانسوى مىنويسد : « از عادات شاه عباس يكى آن بود كه مىخواست از همه‌چيز و همه‌جا آگاه باشد ، و چون به گزارشهاى وزيران خود اطمينان نداشت ، با تبديل لباس به گردش مىرفت و از دكانها خريد مىكرد ، تا مطمئن شود كه كمفروشى و تقلب در وزن نمىكنند . از آن جمله شبى به لباس روستايى از ديوانخانه خارج شد و به بازار رفت ، از يك دكان نانوايى نان خريد و از دكان كبابى گوشت كباب‌شده‌اى گرفت ، و به كاخ شاهى بازگشت . در ديوانخانه امر كرد ترازو آوردند . . . از نان 57 درهم و از گوشت 43 درهم كم بود .\r\n. . . شاه به جمعى ، مخصوصا به داروغهء اصفهان خشم گرفت ، بطورى كه مىخواست شكمهاى ايشان را پاره كند ، اما به شفاعت جمعى از بزرگان ، از گناه ايشان چشم پوشيد . سپس فرمان داد كه در ميدان اصفهان شبانه تنورى ساختند و سيخى بلند فراهم كردند . بامداد روز ديگر نانوا و كبابى را به دستور وى گرفتند و گرد شهر گردانيدند . كسى پيشاپيش ايشان جار مىزد كه اين نانوا و كبابى امروز به جرم كمفروشى در ميدان شهر پخته و كباب خواهند شد . پس از آن ، خباز را در تنور افكندند و كبابى را به سيخ كشيدند و آوازهء اين سياست در تمام ايران منعكس شد . » « 1 »\r\n\r\nكارگران و پيشه‌وران در عهد صفويه\r\nدر كتاب تذكرة الملوك كه با تعليقات و حواشى استاد مينورسكى چاپ و منتشر شده است ، راجع‌به كارگران و پيشه‌وران چنين مىخوانيم : در شهرها و بخصوص در اصفهان ، پيشه‌وران مختلف الحرفهء بسيار ، ساكن بودند ، و تشكيلاتى شبيه اصناف قرون وسطاى اروپا داشتند ، داراى نمايندگان منتخب بودند ، اما اختيارات نمايندگان ، نسبتا محدود بود ؛ جز در مواردى كه مأمور بودند گروهى از صنف خويش را براى بيگارى شاه ببرند . استفاده از اين گونه خدمات از امتيازات خاص شاه بود ، كه بسيارى از امور را در قصر شاهى ، بدون پرداخت دستمزد به انجام مىرسانيد . اصنافى كه تعهد بيگارى دادن نداشتند ، ناگزير از پرداخت خراجى به نام « خراج پادشاه » بودند . در استانها ، براى برخى از پيشه‌هاى مخصوص محلى وجود داشت ، كه باز از آنان نيز خراجهايى براى دربار ستانده مىشد .\r\nيك طبقهء ممتاز از پيشه‌وران آنهايى بودند كه در بيوتات سلطنتى كار مىكردند . هر كارگرى يك ورقهء حكم انتصاب داشت كه در آن ، مبلغ مستمرى وى قيد شده بود . كارگران درجه اول 800 « اكو » يعنى 55 تومان حقوق دريافت مىداشتند ( با خوراك ) ، اما برخى از آنان نيز فقط 70 تا 80 فرانك برابر با 2 تومان در سال مستمرى داشتند ( با خوراك ) . در پايان هر سه‌سال خدمت ، بر حقوق آنان اضافه مىگشت و در بعضى موارد ، انعامى نيز معادل حقوق يك سالشان پرداخته مىشد .\r\nانعاماتى به كارگرانى كه شاهكار بخصوص به وجود آورده يا ابتكارى به خرج داده بودند ، و يا اينكه شاهكارى تقديم شاه مىكردند ، داده مىشد . ميزان جيره‌اى كه\r\n\r\n\r\n","description":"","footnote":"\r\n( 1 ) . سفرنامهء تاورنيه ، پيشين ، ص 779 ( به اختصار ) .\r\n","page_name":" 390 ","page_number":398},
  {"content":"\r\n\r\nبه كارگران تأديه مىگرديد ، برحسب قاب يا نيم‌قاب يا ربع‌قاب بود .\r\nيك قاب مركب بود از همهء مأكولات لازم حياتى ، و براى 6 تا 7 نفر كافى بود . جيره بطور نقدى ، در سال معادل هشتصد يا نهصد ليور مىشد كه برابر 20 تومان است ، و مختار بودند جيره را به نقد بگيرند يا به جنس .\r\nكليهء حقوقات در سال يك‌بار ، پس از سان عمومى ، كه در تابستان معمول مىگرديد ، بطريق دسته‌جمعى پرداخت مىگشت . يكى از كارگران كه از طرف ديگران وكالت داشت ، پول را در همان محل دريافت مىداشت و در جريان دريافت ، ده‌نيم يا ده‌يك از جمع مبلغ كسر مىگرديد .\r\nامتياز عمدهء كارگران دربارى اين بود كه ايشان مادام العمر ، در خدمت و انتصاب خويش ثابت بودند ، و هرگز از شغل خود بر كنار نمىشدند . به هنگام پيرى يا ناتوانى ، چيزى از حقوقشان كاسته نمىگرديد ، و از تيمار پزشك و داروساز دربار نيز برايگان برخوردار مىگشتند . در مقابل ، آنان كه مىخواستند آزاد و مستقل كار كنند ، ناچار بودند چهار برابر بيشتر زحمت بكشند و از هيچگونه مزايايى برخوردار نگردند .\r\nشاردن از جواهرفروشانى ياد مىكند كه شاه به آنان 3 تا 4 سال سفارش نداده بود . به كارگرانى كه در سفرها ناگزير از التزام موكب شاهانه بودند ، شتر و اسب داده مىشد ، ولى كسب اجازه براى ماندن در وطن نيز دشوار نبود ؛ يا اينكه بنوبت پس از 6 الى 12 ماه مسافرت ، رخصت بازگشت داده مىشد . فرزندان كارگران در سن 12 الى 15 سالگى به خدمت پذيرفته مىشدند و پس از مرگ پدر ، مستمرى او را دريافت مىداشتند . پيشه‌وران اروپايى در اصفهان ، مورد حمايت خاص بودند و سود بسيار مىبردند . « 1 »\r\nمينورسكى در صفحهء 218 كتاب خود مىنويسد : « از مفاد جلد هفتم صفحه 330 سفرنامهء شاردن چنين مستفاد مىشود كه شاه در ازاء زمينى كه به قاليبافان براى استفاده مىداد ، بعنوان مال - الاجاره « قالى » دريافت مىكرد . »\r\nتخته‌كلاه - نوعى كيفر و تنبيه بود كه در مورد كسبه‌اى كه در مقياسها تقلب مى - كردند معمول مىداشتند . گردن او را از يك صفحهء چوبى بزرگ ، كه شبيه خاموت بود ، مى - گذراندند و اين تخته ، روى شانه‌هاى متهم قرار مىگرفت ، و در جلو آن زنگوله‌اى آويزان مىكردند و روى سر او كلاهى بلند از جنسى كم‌بها مىگذاردند و در محلهء خود ، وى را مى - گردانيدند ، و مردم بىسروپا با بانگ و فرياد و آواز بلند ، او را مورد ملامت و شماتت قرار مىدادند .\r\nشاردن اضافه مىكند كه تنبيه معمول و مرسوم همانا اخذ جريمه و به چوب بستن بود . كمپفر ( در ص 142 ) در مورد كيفر تخته‌كلاه چنين مىنويسد : كلاه چوبى بسيار گشاد و بلندى است كه به شكلى مضحك بر سر محكوم مىگذارند ؛ بطورى كه تعادل خود را نگاه نمىدارد و روى پا\r\n\r\n\r\n","description":"","footnote":"\r\n( 1 ) . ص 33 - 31 .\r\n","page_name":" 391 ","page_number":399},
  {"content":"\r\n\r\nمىلغزد و جمعى در پى او مىافتند و هياهو مىكنند و كف مىزنند . » « 1 »\r\n\r\nصنايع دستى در عهد صفويه\r\n« سلاطين صفويه مانند سلاطين سلف و همزمان خويش بواسطهء فقدان رشد صنايع ناشى از سرمايه‌گذارى و نبودن كارخانجات بزرگ ، ناچار از تدارك بعضى از ضروريات و اشياء تجملى ، در كارگاهها يا به اصطلاح آن زمان ، در بيوتات سلطنتى كه جزء خاصه به‌شمار مىآمد ، بودند . . . بعضى از بيوتات همچون كارخانه‌هاى دولتى امروز اداره مىشد . تذكرة الملوك از كارخانهء بافندگى ( شعربافخانه ) و دو شعبه از خياطخانه و ضرابخانه ، كه اين اخير خود هفت شعبه داشت ، و قورخانه و غيره نام مىبرد .\r\nشاردن مىگويد ، ناظر بيوتات « مباشر » كارگاهها بود ؛ در حالىكه گردانندهء كارگاهها و همچنين مباشران ، به نام « ارباب تحويل » كه به معنى متصديان خريد و تدارك مىباشند ، نام برده مىشوند . . . هر كارگاهى به دست چهار نفر اداره مىشد : الف . مباشرى كه او را رئيس آن حرفه مىناميدند ؛ ب . رئيس صنف كه در كارگاه از ديگران بيشتر خدمت كرده بود ؛ ج . مشرف يا كاتبى كه حساب كارگران ، و كارى را كه در دست داشتند نگاه مىداشت ، و از روى آن صورت ، تحويل مىگرفت ؛ د . دربان .\r\nشاردن سى و دو كارگاه مىشمارد . تذكرة الملوك شمار آن را سى و سه نوشته است كه هر يك داراى كم‌وبيش در حدود 150 كارگر هستند . بر سبيل مثال ، 180 خياط در يك كارخانه ، و 72 نقاش در كارخانهء ديگر كار مىكردند . مخارج ساليانهء كارگاهها بالغ بر پنج ميليون ( اكو ؟ ) بود كه معادل تقريبا 350 هزار تومان مىشود . . . قالى نيز در سراسر كشور به دست كارگرانى كه شاه به آنان زمين داده بود و مال الاجارهء آن را با ثمرهء عمل و دسترنج خود مىپرداختند ، تهيه مىشد . . . » « 2 »\r\nمينورسكى در ص 226 كتاب خود ، در مورد بيگارى دست‌ورزان ، مىنويسد : هر وقت شاه تصميم به ايجاد قصرى مىگرفت ، اين كار براى او متضمن مخارجى نبود بلكه نظر شاهانه را بوسيلهء شيپور و جارچى به مردم ابلاغ مىكردند ، و آنان ناگزير بودند با صداقت و بدون انتظار اجر يا اميد پاداش ، خدمت كنند . علاوه براين ، بزرگان و اعيان مملكت نيز از بيگارى و خدمات رعايا و زيردستان خود بهره‌مند مىشدند .\r\n\r\nسازمان اصناف در عهد صفويه\r\nتذكرة الملوك راجع به سازمان اصناف ، مطالب بسيارى ندارد مگر بعضى امور راجع به تشخيص بنيچه يا ماليات آنان ، و تأييد يا صدور « رضا نامچه » براى كدخدايان اصناف و استادان . تونو « 3 » در ص 165 مىگويد : « كليهء اصناف بطور جداگانه وجوهاتى به شاه مىپردازند ، و مبلغ مزبور ميان افراد آن صنف سرشكن مىشود و هريك به فراخور عايدات خويش ، سهمى مىپردازند . »\r\n« از مطالعهء برخى اسناد ، اين انديشه حاصل مىشود كه اصناف ، مجالس ملاقاتى تشكيل\r\n\r\n\r\n","description":"","footnote":"\r\n( 1 ) . همان ، ص 55 - 154 ( به اختصار ) . و ر . ك : دكتر محمد معين ، فرهنگ فارسى ، ج 1 ، مادهء « تخته‌كلاه » .\r\n( 2 ) . سازمان ادارى حكومت صفوى ، پيشين ، ص 49 - 48 ( به اختصار ) .\r\n( 3 ) .  Thevenot \r\n","page_name":" 392 ","page_number":400},
  {"content":"\r\n\r\nمىدادند ، ولى شاردن از اجتماع اصناف سخنى نمىگويد و تشكيلات آنان را بىپايه و پراكنده مىخواند . اصناف از دادن بيگارى معينى به شاه ناگزير بودند ، و آنان كه از اين ماليات معاف بودند ، بايستى وجهى به نام « خرج شاه » در عوض ، بپردازند . مراد از بنيچه ، شايد جدولى باشد كه در آن ، جمع كل مالياتى كه بايد از اصناف گرفته شود بين اصناف و مؤديان مختلف سر - شكن مىشد .\r\nدر تذكرة الملوك از « ملك التجار » كه محتملا از طرف خود بازرگانان انتخاب مىشد ، سخنى در ميان نيست . طبق نوشتهء « لبرن » ، رئيس تجار بايد درباره نحوهء عمل تجار ، اتخاذ تصميم كند ، و نيز بافندگان و خياطان دربار را مورد بازرسى قرار دهد . بعضى مواقع « تاجر الملك » لقب تشريفاتى بود . اين لقب را شاه سليمان به شاردن عطا كرد . » « 1 »\r\nگاه سلاطين به علل سياسى ، اقتصادى و مذهبى پيشه‌وران و كشاورزان يك منطقه را از پرداخت عوارضى كمرشكن معاف مىكردند از جمله شاه طهماسب به موجب فرمانى كه بر روى سنگ نقر كرده‌اند . براى آسايش مردم مقرر مىدارد « عموم شيعيان دار المؤمنين كاشان ، مال و دكاكين و محترفه عن بقالى و بيوت النحل و مواشى و مراعى آنجا راعن بلدهء فين و رهق . . . بتخفيف و تصديق مقرر فرمود . . . تا اهالى و اعيان . . . در تكثير عمارت و زراعت و آبادانى و دعاگويى . . .\r\nبكوشند . . . من بعد حوالتى بر رعايا و عجزه ننمايند . . . حكم مجدد نطلبند دوشنبه دهم شهر رمضان - المبارك سنه تسع و سبعين و تسعمائه . » « 2 »\r\n\r\nفروش صابون به عنف\r\nاز لوحه سنگى كثير الاضلاعى كه در سالهاى اخير به همت آقاى احمد اقتدارى در مسجد جامع صغير كهنه در محله شادخانه نىريز كشف شده است چنين برمىآيد كه :\r\n« در نيريز عمال « صابونخانه » بجور و ستم پرداخته و پيه و مواد اوليه صابون را ببهاى كم و ناچيز مىخريده‌اند و صابون را ببهاى گزاف مىفروختند و معلوم مىشود كه مردم تهيدست و كم‌بضاعت از خريدن صابون گرانقيمت خوددارى مىكرده‌اند ، لذا با جبر و عنف ، عمال صابونخانه مردم بينوا را مجبور به خريد صابون مىكرده‌اند و اجبارا ثمن معامله را با زور حاكم از آنها مىگرفته‌اند ، اين فروش اجبارى را در فرمان « طرح » ذكر كرده و هم‌اكنون خاطرهء فروش جبرى « طرح » در اذهان مردم نيريز باقيست . اكنون جمله‌اى چند از متن فرمان :\r\nپس از مقدمه‌اى چنين آمده است : « . . . لهذا چون عمل صابونخانهء ممالك محروسه بر بدع و ستمهاى مذكوره ذيل بود . و عموم عجزه و رعيت از آن رهگذر تشويش و تفرقه مىكشيدند .\r\nاول آنكه متصديان و مستأجران و ارباب دخل صابونخانه پيه از قصابان به زور و تعدّى مى - خريدند و به قيمت نازل به آن جماعت مذكور مىدادند .\r\nديگر آنكه چون صابونخانه به عمل مىآمد ، حاكم و متصدى بعضى از آن را به بهاى\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، پيشين ، ص 52 - 151 ( به اختصار ) .\r\n( 2 ) . فرهنگ ايرانزمين ، ج 5 ، ص 46 به بعد .\r\n","page_name":" 393 ","page_number":401},
  {"content":"\r\n\r\nاعلا به لشكرى و بعضى ديگر به اهل بازار و رعايا بطرح مىدادند .\r\nديگر آنكه حكام و مستأجران صابونخانه قدغن مىكردند كه هيچ آفريده صابون نريزد و خريد و فروخت ننمايد و اگر كسى به عمل مىآورد او را مجرم دانسته و جريمه را از او مى - گرفتند و انواع آزار به او مىرسانيدند بنابر توجه و بخاطر رفاه حال جمهور ساكنان بلاد و اقطار از ابتداى تخاقوىئيل تمامى صابونخانه‌هاى ممالك محروسه را عمولا و قصبه نيريز را خصوصا بر طرف ساخته رفع بدع و ستمهاى مذكوره فرمود و منافع آنان را به تخفيف و تصديق مقرر داشته ثواب آن را بحضرات . . چهارده معصوم . . . بخشيديم و مقرر فرموديم كه هركس بهر طريق كه خواهد صابون پزد و فروشد تا اين معنى باعث رفاهت احوال كافه برايا گشته احدى را بدين جهت راه شلتاق و تعرض بر احدى نباشد .\r\nسادات عظام و حكام گرام و وزير و كلانتر و ارباب كدخدايان ولايات مذكوره صابون - خانه آنجا را بالكليه بر طرف دانسته ابواب بدع و ستمهاى مذكوره را مسدود شناخته بدين واسطه مزاحم و متعرض احدى نشده طلب و توقعى ننمايند .\r\nو اين پروانچه مطاعه را بر بالاى منبر بخوانند تا جميع مردم بدين معنى اطلاع يابند و بعد از اين مضمون اين حكم را بر سنگ نقش كرده بر در مسجد در محلى كه منظور نظر عموم خلايق بوده باشد نصب نمائيد .\r\nمستوفيان گرام ديوان اعلى رقم اين عطيه را بر دفاتر خلود مثبت مرقوم گردانيده و جمع صابونخانه آنجا را از ابتداى سنه مذكوره از دفاتر اخراج نموده و من بعد ابواب جمع نسازند . . .\r\nتقصيركننده را مورد تعب و سخط الهى و از مردودان درگاه شاهى شناسند . در اين ابواب قدغن لازم دانند . » « 1 » ارمفاد اين لوح و ديگر الواح ميتوان به نمونه‌هائى از ظلم و بيدادگرى زورمندان نسبت به مردم بىپناه پىبرد .\r\nدوشنبه دوم محرم الحرام احدى و ثمانين و تسعمائه\r\n\r\nپيشه‌وران در ميدان نقش جهان\r\nميدان نقش جهان يا ميدان شاه « در روزهاى رسمى ، مانند روز پذيرايى سفرا ، خالى از جمعيت و « قوروق » مىباشد ؛ ولى در ساير مواقع ، بساط - اندازان ، دستفروشان ، پيشه‌وران مختلف ، خوراك‌فروشان ، در آن به خريد و فروش اشتغال دارند . پيشه‌وران كالاى خود را روى حصير و يا قالى مىگسترند ، و بالاى آن چادر و سايه‌بانى كه از حصير و يا پشم بافته و بر پايه‌اى استوار است روى كالاى خود برافراشته‌اند كه به اختيار به حركت مىآيد . اين كالا را هيچ‌وقت از ميدان خارج نمىكنند . شب هنگام آنها را در صندوقهايى جاى داده و به يكديگر بسته و يا آنكه دور آنها را تجير كشيده با طناب كلفتى محكم مىبندند ، بدون آنكه مستحفظى بر آن بگمارند . معذلك هيچوقت حادثه‌اى رخ نمىدهد ؛ چه در ايران كيفر سختى دربارهء دزدان معمول است .\r\nگزمه‌ها مرتبا در گردش هستند ؛ و چون رئيس آنها ( داروغه يا ميرشب ) ضامن هرگونه دزدى شبانه است ، اگر سرقتى واقع شود ، چون گزمه‌ها مرتبا در گردش هستند مسؤول و مجبور\r\n\r\n\r\n","description":"","footnote":"\r\n( 1 ) . فرهنگ ايرانزمين ، ج 12 ، ص 319 به بعد .\r\n","page_name":" 394 ","page_number":402},
  {"content":"\r\n\r\nبه اداى غرامت مىباشند . در ميدان ، به هنگام عصر ، حقه‌بازان ، خيمه‌شب‌بازان ، تردستان ، معركه‌گيران كه با شعر يا نثر افسانه يا قصه مىسرايند ، و حتى وعاظ جمع مىشوند . شاه عباس كبير محل فروش هر جنس و اجتماع اصناف مختلف را تعيين كرده است . ابتدا نزديك مسجد شاه بازار حيوان و چهارپايان بزرگ است ، و جنب آن بازار فروش اسب و شتر و قاطر مىباشد .\r\nموقع تشكيل اين بازار صبح است ، و عصرها بجاى آنها نجاران و چوبفروشان اشياء خود را كه بين آنها ما يحتاج يك خانه از قبيل در و پنجره و ناودان و قفل و كليد چوبى يا آهنى يافت مىشود ، مىفروشند . بعد از آن ، جايگاه فروش طيور و سپس محل فروش خشكبار است كه انواع مختلف آن در ايران به حد وفور يافت مىشود . بعد ، محل فروش پنبه است ، و پهلوى آن ، چلنگران و بعد سراجان كه افسار و زين و برگ مىفروشند . سپس ، كلاه پوست‌فروشان ، بعد نمدفروشان كه نمد اسب و ساير چهارپايان را به فروش مىرسانند . بعد ، سراجانى كه لوازم نو مىفروشند . بعد ، محل فروش پوست حيوانات است . سپس ، بازار فروش چرمهاى ضخيم و نازك . بعد از آن دستفروشان و كرباس‌فروشان و حلاجان و مسگران ، و بعد از آن ، صرافان كه روى يك تخت مربعى نشسته و پهلويشان صندوق آهنى و در جلو يك كيسهء چرمى براى شمارش پول قرار دارد . پزشكان در روى تختهايى مىنشينند . و در گوشهء ميدان ، ميوه‌فروشان و سبزىفروشان و قصابان و آشپزان و اشخاصى كه لباسهاى كهنه به فروش مىرسانند ، مشغول كسب و كار مىباشند . . . » « 1 »\r\n\r\nوظايف ديوانى پيشه‌وران در عهد صفويه\r\nتاورنيه ضمن گفتگو از مختصات اجتماعى طبقهء سوم مىنويسد :\r\n« . . . اما ارباب صنعت در ايران ، عبارت است از چندين صنف كه هركدام ساليانه يك حقى به شاه مىدهند و « بنچه » مىنامند ؛ از قبيل كفشدوز ، چاقوساز ، آهنگر و غيره . اگرچه بعضى از اصناف از اداى حق معينى معاف هستند ؛ مثل نجار و بنا ، ولى آنها هم مقدارى بايد براى شاه مجانا كار كنند و بيگارى بدهند كه شاه از آنها هم به اندازهء ديگران فايده ببرد . وقتى كه شاه براى يك كار فورى 20 نفر بنا به بيگارى مىطلبد ، معمار باشى همهء بناها را احضار مىكند و عوض 20 نفر چهل نفر مطالبه مىنمايد . هركس مبلغى بيشتر ، تعارف مىدهد از بيگارى معاف مىشود . . . همينطور است نجارباشى و امثال او . اين « باشيها » همه جزو صاحبمنصبان دربارى هستند ، و مجبور نيستند شخصا كار بكنند ، اما حق دارند به زيردستان خود حكمرانى كنند . . . »\r\nسپس تاورنيه از ضعف صنعت نجارى در ايران سخن مىگويد و مىنويسد كه : « در ايران هنوز از ميز و صندلى و تختخواب استفاده نمىكنند . نجارى ايران منحصر است به در و پنجره و بايد انصاف داد كه نجارهاى ايرانى با نداشتن اسباب و ادوات لازم ، باز خوب كار مىكنند .\r\nآلت كار آنها منحصر است به يك تيشه و يك اره و يك مقراض نجارى ؛ و تازگى يك نجار فرنگى رنده را در ايران معمول كرده . . . در ايران ، صنعتگران قابل براى اسلحه‌سازى بسيارند ؛ خصوصا تيروكمان و امثال آن را خوب درست مىكنند . . . سراجهاى ايران كه زين و يراق را مىسازند خيلى ماهرتر از صنعتگران ما هستند ، ولى زرگرهاى ايران خيلى بد كار مىكنند .\r\n\r\n\r\n","description":"","footnote":"\r\n( 1 ) . سفرنامهء شاردن در قسمت اصفهان ، ترجمهء ابو القاسم عريضى ، ص 32 به بعد ( به اختصار ) .\r\n","page_name":" 395 ","page_number":403},
  {"content":"\r\n\r\nساغرىسازى و تيماج‌كارى در ايران خيلى زياد است . چينىسازى ايران خيلى خوب است ، حتى چينى ايران بر چينى « نور » فرانسه برترى دارد .\r\nبعد ، از مهارت بندزنهاى ايران در اصلاح ظروف شكسته سخن مىگويد . . . » « 1 »\r\nتاورنيه در صفحه 923 كتاب خود مىنويسد : « در حال حاضر ، طبقات مختلف در پوشيدن لباسهاى فاخر آزادند ، ولى شاه عباس كبير و شاه عباس ثانى با اين بينظمى مخالف بودند ، چنان كه شاه عباس ثانى ديد يكى از نوكرهايش يك جوراب زربفت پوشيده و اين جوزاب با حقوق ناچيز او سازگارى ندارد ، براى حفظ حدود طبقات ، دستور داد نوكرش را به چوب بستند تا جاييكه چند روز بعد جان سپرد . »\r\nكلمهء « پيشه‌ور » از ديرباز در منابع ادبى و تاريخى ذكر شده است : « بعضى را پيشه - ورى فرمود چون نانوا و بقال و قصاب و بنا و ديگر پيشه‌ها » « 2 »\r\n« به وقت استخلاص ماوراء النهر و خراسان به اسم پيشه‌ورى و جانوردارى ، جماعتى را به حشر بدان حدود رانده » [ جوينى 
  ]\r\n سپاهى نبايد كه با پيشه‌ور * به يكروى جويند هر دو هنر\r\nيكى پيشه‌ور زد يكى گرزدار * سزاوارِ هركس پديدست كار \r\n- فردوسى\r\n ز فرمان بگشتند فرمانبران * همان پيشه‌ور مردم مهربان\r\nبه پايان رسد كيسهء سيم و زر * نگردد تهى كيسهء پيشه‌ور \r\n- سعدى\r\n« پنجم پيشه‌ورى كه به سعى بازو وجه كفافى حاصل كند »\r\n- سعدى\r\n زانكه نظم جهان ز پيشه‌ور است * هر نظامى كه هست در هنر است \r\n- اوحدى\r\n\r\nقناد جوانمرد :\r\nدر عهد حافظ ، در شيراز ، قنادى بود به نام « شاه عاشق » روزى شاه شيخ - ابو اسحاق به دكان او درآمد و از سر بنده‌نوازى گفت : « امروز من دكاندار شاه عاشقم ، بياييد و از من نقل بخريد . اميران و ملازمان شاه شيخ به دكان جوشيدند . هريك از زر نقد و اسلحه و رخت نفيس چيزى مىداد و از شاه پاره‌اى نقل يا نبات مىگرفت . گويند نزديك صدهزار دينار حاصل شد ، كه ثروتى بود هنگفت . شاه شيخ از دكان برخاست و به قصر خويش رفت .\r\nاما رند قناد بالاى دكان رفت و فرياد برآورد كه مردم ، پادشاه شهر در حق من بزرگوارى كرد و افتخار بخشيد ، اكنون به شكرانهء آن ، من هرچه را اينجا هست به مردم بخشيدم ، بياييد و دكان مرا غارت كنيد . . . وقتى خبر به شاه شيخ دادند ، گفت بزرگوارى او از ما بيش بود . » « 3 »\r\n\r\nكارگران :\r\nتاورنيه ، ضمن بحث در پيرامون طبقات مختلف در جامعهء ايران ، طبقهء كارگر\r\n\r\n\r\n","description":"","footnote":"\r\n( 1 ) . همان ، ص 890 به بعد .\r\n( 2 ) . ابن البلخى ، فارسنامه ، ( چاپ اروپا ) ، ص 31 .\r\n( 3 ) . دكتر عبد الحسين زرين‌كوب ، از كوچهء رندان ، ص 7 - 6 .\r\n","page_name":" 396 ","page_number":404},
  {"content":"\r\n\r\nرا عبارت از قاليبافان و پارچه‌بافان ، زرىدوزان ، و مخمل و تافته و حريربافان و صنعتگرانى نظير شمشير ، زره و نيزه و كمان‌سازان ، ميناكاران ، جواهرتراشان و زرگران مىداند و مىنويسد كه كارهاى اين گروه ، چندان زيبا و ظريف نيست . تمام ظروفى كه مىسازند ، از سينى ، قاب و بشقاب ، جملگى مدور است و مىتوانند ظروف بيضى هم بسازند . « 1 »\r\n\r\nوضع بازارها :\r\nتاورنيه در سفرنامهء خود ، راجع به بازارهاى ايران چنين مىنويسد : « اما بازارها در كمال امنيت هستند ، تجار شب در دكان خود را مىبندند و تا صبح مستحفظين از داخل و خارج مشغول حراست و كشيك بازارند . اما دكاكين كوچك توى ميدان ، شبها امتعهء خود را در صندوقها ريخته و درش را قفل مىكنند و صندوقها را در يك طرف ميدان رديف مىچينند . اما امتعهء حجيم را از قبيل چادر و طناب و غيره كه جاى زياد لازم دارند در كنارى ريخته يك تجيرى رويش مىكشند و به زمين ميخكوب مىكنند . در ميدان هم تا صبح نگهبانان به حراست اموال مردم مشغولند . » « 2 »\r\nسپس تاورنيه از پيشه‌ورانى كه در زواياى مختلف عالىقاپو به كاروكسب مشغولند ، نظير دباغها كه مشك و راويه و دلو درست مىكنند ، و تيروكمان‌سازها و جبه‌چيها و عطارها و ادويه‌فروشها نام مىبرد . در ضلع ديگر ميدان ، قبا و انواع كفش و پيراهن و زيرشلوارى و جوراب مىفروشند . در جاى ديگر ، مسگرها انواع ظروف مسى و ما يحتاج خانه و سوهان و تيغهء اره درست مىكنند .\r\n\r\nشروع كار و تعطيل بازارها\r\nكاررى در سفرنامهء خود ، ضمن توصيف وضع عمومى تبريز ، مىنويسد :\r\nهرروز عصر نزديك غروب ، صداى ناهنجار كرناى و طبل و سورنا بلند مىشود ، گويا اين موسيقى گوشخراش نابهنگام اخطارى به بازاريان است كه دكانهاى خود را ببندند . بلافاصله ، پاسداران شبانه وارد بازار مىشوند و مقارن همين حال ، جمع كثيرى از پشت‌بام با صداى بلند شروع به گفتن اذان مىكنند ؛ بر خلاف تركيه كه اذان بايد در منارهاى مسجد گفته شود . يك ساعت‌ونيم از شب گذشته ، طبالى در كوچه و بازار مىگردد و از اين ساعت به بعد ، هركس بدون چراغ و فانوس در كوچه ديده شود بوسيلهء پاسداران جلب و زندانى مىگردد . نزديكهاى صبح همان طبل‌زن پايان يافتن ساعت قرق شبانه را اعلام مىكند . از اين پس ، پاسبانها ، مسؤول نگهبانى بازار و امتعهء مغازه‌ها هستند . « 3 »\r\n\r\nكارگران فرنگى :\r\nسانسون در سفرنامهء خود مىنويسد كه در عهد شاه سليمان ، تعداد زيادى از كارگران اروپايى در خدمت شاه بودند كه اكثر آنها فرانسوى بودند . « زرگران و ساعتسازان فرانسوى بسيار ماهر ، در خدمت شاه ايران مشغول به كار مىباشند . شاه به آنها حقوق\r\n\r\n\r\n","description":"","footnote":"\r\n( 1 ) . سفرنامهء تاورنيه ، ص 862 .\r\n( 2 ) . همان ، ص 600 .\r\n( 3 ) . سفرنامهء كاررى ، ترجمهء عبد العلى كارنگ ، على نخجوانى ، ص 32 .\r\n","page_name":" 397 ","page_number":405},
  {"content":"\r\n\r\nزيادى مىدهد و بعضى از آنها تا دوهزار و پانصد « ليو » حقوق دريافت مىكنند . . . علاوه بر آن ، شاه تعداد زيادى كارگر چينى و ديگر ملل آسيايى در اختيار دارد . » « 1 »\r\n\r\nكارگاههاى پارچه‌بافى :\r\nپىيترو ، در سفرنامهء خود مىنويسد « . . . شاه در تمام شهرهاى اصلى كشور داراى كارخانه است ؛ و بعلاوه ، بزرگان و سركردگان نيز مجازند مالكيت اين كارگاهها را كه در آن استادان به بافتن پارچه‌هاى مختلف بخصوص پارچه‌هاى ابريشمى مشغولند ، داشته باشند ، و امروز فروش پارچه‌هاى ابريشمى ، عايدات مهمى نصيب خزانه ايران مىكند ، و روىهم رفته ، طرز تهيهء پارچه و فروش آن ، همان است كه اكنون در كشور ما نيز بدان عمل مىشود ، و عدهء زيادى از استادكاران و بازرگانان به اين كار مشغولند . » « 2 »\r\nاز چگونگى ميزان اخذ ماليات از صنوف و پيشه‌وران مختلف ، اطلاعات دقيقى در دست نيست . ظاهرا دولت ضابطه و معيار مشخصى براى مطالبهء ماليات نداشته ، و در هر ولايت و شهرى ، مأمورين روش خاصى داشتند و غالبا تعدى مىكردند ، و گاه كار به شكايت و صدور دستخط مىكشيد . در فرمانى كه به خط نستعليق بر سنگ سياه كنده شده است چنين مىخوانيم : حكم جهانمطاع آفتاب ارتفاع ، در باب رفع صابونخانه و لوازم آن : فرمان همايون شد . . . تمامى صابونخانهء ممالك را عموما ، و دار المؤمنين كاشان را خصوصا ، بر طرف ساخته رفع بدعتها و ستمهاى مذكوره نموديم . . . تا هركه خواهد بر وفق ارادهء خود صابون پزد و فروشد هيچ آفريده را مجال تعرض به دو نباشد . و ثواب رفع بدعتها به ارواح چهارده معصوم . . . هديه كرديم . بناء عليه ، حكام گرام و سادات عظام و كلانتر و وزير صابونخانه . . . ستمها را به كلى مرقوف دارند و من بعد ، پيرامون بدعتها و ستمها كه لازم به لعنت است نگردند ، تا هركس كه خواهد صابون به عمل آورده منتفع گردد . » « 3 »\r\n\r\nمسگرى و قلمزنى در كاشان\r\nمسگرى و قلمزنى در كاشان از ديرباز شهرت بسزايى داشته . « تا عهد صفويه ، كليهء ظروف نقره نيز مانند سينى ، بشقاب ، جام ، تنگ ، آفتابه ، لگن و غيره به دست صنعتگران اين صنف ساخته مىشده .\r\nمواد اوليه و سنگ مس را در قديم الايام از معادن ايران ، مانند جندق و بيابانك ، استخراج نموده در كوره‌هاى بزرگ كاشان ذوب كرده و مىساختند . بعدها مس خالص را از تركيه مىآوردند . از اواسط دورهء قاجاريه كه بازرگانى انگلستان در ايران پيش‌افتاد ، ورقه ساخته و پرداخت شدهء مس انگلستان را مىآوردند و از اين جهت موجب سهولت پيشرفت كار و ترقى و توسعهء اين صنعت گرديد . . .\r\nيك جهانگرد كنجكاو فرانسوى در اواخر قرن گذشته ، مىنويسد : « شهر كاشان داراى حيات است . در تمام وسعت خود ، جنب‌وجوش دارد . . . در بازار مسگران چهارصد نفر صنعتگر در يك نقب طولانى مشغول ساختن مس هستند . . . » پروفسور ادوارد براون كه در آغاز قرن حاضر به كاشان آمده گويد : « بازار مسگرهاى كاشان با صداى دائمى چكش كه روى مس\r\n\r\n\r\n","description":"","footnote":"\r\n( 1 ) . سفرنامهء سانسون ، ترجمهء تقى تفضلى ، ص 93 .\r\n( 2 ) . سفرنامهء پىيترو ، پيشين ، ص 155 .\r\n( 3 ) . آثار تاريخى شهرستانهاى كاشان و نطنز ، پيشين ، ص 214 ( به اختصار ) .\r\n","page_name":" 398 ","page_number":406},
  {"content":"\r\n\r\nمىخورد و كوره‌هايى كه مس ، در آن قرمز مىشود يكى از نقاط تماشايى مشرق زمين است . »\r\nپيرلوتى نيز از اهميت اقتصادى و رواج اين صنعت در كاشان سخن مىگويد و مى - نويسد : « يك‌بار ، صد شتر ، كه بار همهء آنها ديگ و سينى و آفتابه و هزاران اشياء ديگر بود ، نظر مرا جلب كرد . اين مصنوعات به نقاط دوردست صادر مىشود . . . در هيچ‌جا به اين اندازه ريشهاى قرمز و دراز و كلاههاى بلند سياه نديده بودم . »\r\nاين صنعت در 60 سال اخير ، رفته‌رفته رو به كاهش نهاد . » « 1 »\r\nدر فاصلهء ميان سقوط حكومت صفويه و استقرار قاجاريه ، جز در دورهء كوتاه زمامدارى كريمخان زند هيچگاه وضع كشاورزان و پيشه‌وران مقرون به امن و آرامش نبود .\r\nنادر از سياست اقتصادى مشخص و مفيدى به نفع طبقات زحمتكش پيروى نمىكرد .\r\nدر عهد او بار ماليات بردوش تمام طبقات سنگينى مىكرد ، و هيچكس تأمين اقتصادى نداشت . با قتل نادر ، جنگهاى فئودالى براى كسب قدرت ، مدتها دوام يافت ؛ و چه بسيارند كارگران و كشاورزانى كه در جريان اين زدوخوردها از هستى ساقط شده‌اند .\r\n\r\nطبقهء كارگر و زحمتكش در عهد كريمخان\r\nبطورى كه از كتاب رستم التواريخ برمىآيد ، در عهد كريمخان ، كارگران و پيشه‌وران از حقوق مشروع خود برخوردار مى - شدند . « همهء بناها و حجارها و نجارها و نقاشها و فعله و عمله كه از همهء بلاد ايران در سركارش بالطوع و الرغبه مىآمدند ، به اجرت تمام ، و همه را به احسان و انعام ممنون مىفرمود و همه را خوشنود مىنمود . » « 2 » در جاى ديگر مىنويسد :\r\nآن و الا جاه چنان كريم الطبع و الا همتى بود كه در وقت كندن خندق دور شيراز ، 12 هزار فعله از بلاد ايران به حفر خندق مشغول بودند ، آن والاجاه گاهى به تماشا مىآمد ، اتفاقا يك ديگ پر از اشرفى ، يعنى زر مسكوك پيدا شد ، حسب الامرش آوردند به دست مبارك ، همه را به آن مزدوران قسمت نمود . « 3 »\r\n\r\nسنت‌شكنى كريمخان\r\nكريمخان مرد سعى و عمل ، و از مفتخورى و آخوندمآبى بيزار بود .\r\nدر عهد او « تاجرى از اهالى هند در شهر شيراز وفات يافت و مبلغ صدهزار تومان از او باز ماند . اركان دولت به آن والاجاه عرض نمودند كه اين تاجر متوفاى هندى در ايران بلاوارث مىباشد . . اموالش را بايد انفاذ خزانه عامره نمايند . از روى غيظ ، فرمود ما مرده‌شوى نيستيم كه اموالش را ضبط كنيم . اموالش را نگه داريد و تفحص كنيد و وارثش را پيدا كنيد ، و به وارثش برسانيد حسب الامرش عمل نمودند . » « 4 »\r\nپس از پايان زمامدارى كريمخان زند ، بار ديگر آثار آشفتگى و بينظمى در تمام شؤون اجتماعى و اقتصادى آشكار شد . مخصوصا در شهرستانهاى دوردست ، حكام و فرمانروايان بر - حسب ميل و ارادهء خود ، از پيشه‌وران عوارض ديوانى مطالبه مىكردند . گاه ستمديدگان ، از تضادهاى دربارى و اختلافاتى كه بين مأمورين ستم‌پيشه روى مىداد استفاده مىكردند و با\r\n\r\n\r\n","description":"","footnote":"\r\n( 1 ) . حسن نراقى ، تاريخ اجتماعى كاشان ، ص 72 - 270 ( به اختصار ) .\r\n( 2 ) . رستم التواريخ ، پيشين ، ص 414 .\r\n( 3 ) . همان ، ص 420 .\r\n( 4 ) . همان ، ص 421 .\r\n","page_name":" 399 ","page_number":407},
  {"content":"\r\n\r\nتشبثاتى ، به فرمان شاه ، براى مدتى كوتاه ، دست زورگويان را كوتاه مىكردند .\r\n\r\nفرمان صدر داير به معافيت رنگرزها از پاره‌اى عوارض ديوانى\r\n« در آخر بازار رنگرزهاى اصفهان ، نزديك حمام شاهزاده‌ها بالاى سقاخانه كه چندان در مرئى و منظر نيست و شايد كسى تاكنون به آن چندان توجهى ننموده ، سنگ مرمرى به شكل مربع مستطيل نصب است . روى اين سنگ ، به خط نستعليق بسيار ممتاز ، فرمان ذيل داير به معافيت صنف رنگرز ( صباغ ) از پاره‌اى عوارض ديوانى منقور شده است . - اينك خلاصه‌اى از اين فرمان :\r\n« اما بعد ، چون در عهد دولت معدلت سيرت . . . فتحعلى شاه قاجار ، خلد اللّه ملكه ، همواره حكومت و اختيار ديار اصفهان . . . به عهدهء نظام الدوله . . . مفوض بود ؛ و از آنجا كه نواب معظم اليه را از رهگذر انصاف ، در حال كسبه و اصناف ، منظور نظر مرحمت اثر مىباشد ، بدعتى را كه بعضى از اشرار جماعت صباغ و غيره به ضرر جماعت نساج مىخواستند برقرار و آن را مسمى به مهرى نمايند ، بعد از استحضار نواب صاحب اختيار از حقيقت كار ، آن جماعت اشرار را احضار و نهايت اذيت و آزار ، و قدغن تمام در لعنت بود ، نموده ، قرار فرمودند كه در زمان اختيار و ازمنهء بعد ، احدى متصدى اين امر شنيع نگردد ، و چنان كه مفسدى خواهد كه قرار سابق برهم زند و بدعتى تازه را از مهرى نمايد ، به لعن ابدى و طعن سرمدى ( گرفتار ) و از تيره - بختانى باشد كه به خوك سوارشده و به عزم مقاتله دست خويش را به خون شهداء دشت كربلاى معلى رنگين نموده باشند ، و جماعت صباغ نيز بدين طور قرار نمودند كه در ممانعت بانى اين امر بدعت با يكديگر موافق باشند و شائبهء خلافى به خاطر نگذارنند . الّلهم ثبتهم بالقول - الثابت و حذرهم عن وسواس الشيطان المارد و وفقهم بتوفيقاته .\r\n- 1232 سوادى كه به مهر علماء اسلاميه مزين گرديده . . . » « 1 »\r\nاز سرنوشت اتحاديه‌هاى صنفى و سران اصناف ، از پايان دورهء صفويه تا ظهور مشروطيت ، اطلاعات كافى نداريم ، از فرمان زير كه در عهد محمد شاه قاجار صادر شده است ، پيداست كه شخصى به نام عبد اللّه معمار باشى پس از سالها خدمتگزارى در دربار به مقام « باشيگرى » معماران و پيشه‌وران بيوتات خاصه ارتقا يافته است .\r\nاز سرنوشت ساير اتحاديه‌هاى صنفى ، رؤساى صنوف مختلف ، حدود اختيارات ، و روابط آنها با دولت و دربار ، در طى اين چند قرن ، اطلاعات دقيقى در دست نداريم : فقط سرجان ملكم كه در عهد فتحعلى شاه به ايران آمده و با دقت ، وضع اجتماعى و اقتصادى و سياسى ايران را بررسى كرده است ، در مورد پيشه‌وران مىنويسد : « در هر شهرى و قريهء معتبرى ، تجار و پيله‌وران و كسبه و اهل حرفت و عمله‌جات از هر قسم ، رئيس و مقدمى دارند كه وى را واسطهء اصناف خوانند و بتوسط وى ، امور صنف متعلق به او ، با حاكم بلد و كارگزاران حاكم ، انجام مىيابد .\r\nاين شخص را صنف اختيار مىكند و پادشاه منصب مىدهد و بسياركم است كه از شغلى كه به عهده دارد معزول شود ، مگر آنكه خطايى بزرگ مرتكب شود و اهل صنف از وى\r\n\r\n\r\n","description":"","footnote":"\r\n( 1 ) . راهنماى كتاب ، فروردين 53 ، ص 179 به بعد .\r\n","page_name":" 400 ","page_number":408},
  {"content":"\r\n\r\nشكايت كنند . » « 1 »\r\n\r\nبموجب فرمانى ، محمد شاه قاجار ، معمار دربار را لقب و منصب « باشيگرى » مىدهد\r\n« . . . آنكه چون عاليجاه مجدت و نجدت پناه ، و فراست و فطانت دستگاه ، اخلاص و ارادت آگاه ، مقرب الحضرة العليه ، عبد اللّه خان معمار باشى در بدايت امر و اوايل حال ، در دربار خاقان مرحوم مفغور طاب‌ثراه ، و جعل الجنة مثواه ، مصدر خدمات بوده و در سلك نقاشان نقاشخانهء همايون سلطانى به اقتضاى قابليت ذاتى و استعداد جبلى ، نوعى تربيت يافت كه در اندك مدت ، وحيد عصر و سرآمد اقران و امثال آمد ، به حكم اين لياقت و قابليت ، و بر حسب امر همايون سلطانى ، در نقاشخانهء اقدس به لقب باشيگرى ملقب ، و به خطاب خانى مخاطب گرديد ؛ و چندگاه ، كه در صنايع مزبوره اهتمامات موفوره و مساعى مشكوره به ظهور رسانيد ، محاسن كاردانى و استادى او در نقاشى و طراحى بيوتات ، معاينه و مشهود شد ، به منصب باشيگرى معماران و پيشه‌وران و ساير ارباب حرف و صنايع ، بيوتات خاصه سرافرازى يافت ، تا اكنون كه به دو طلوع دولت سركار اقدس همايون ماست ، در آستان دولت عليه مصدر خدمات كليه گرديد .\r\nما نيز نظر به مراتب شايستگى عاليجاه مشار اليه ، او را مشمول عواطف خسروانه و عنايت بيكرانهء شاهى فرموده در هذه السنه يونت‌ئيل سعادت دليل ، مناصب مزبوره را كما - فى السابق بر عاليجاه مشار اليه مخصوص و مفوض فرموديم كه در نهايت اطمينان و دلگرمى ، به تعمير عمارات خارج شهر ، از قصر قاجار و امامزاده قاسم و قلهك و ارغوانيه و نگارستان و دلگشا و لاله‌زار و بهارستان و باغات و عمارات داخل شهر و خانهاى ضبطى محلات دار الخلافه ، مشغول بوده ، حسن دقت خود را ظاهر سازد .\r\nمقرر آنكه افراد و آحاد و اشراف و اعيان نقاشان و معماران و مهندسان ، و ميناكاران و نجاران و حجاران و فخاران و شيشه‌بران و حدادان و سرايداران و باغبانان و مقنيان و شماعان ، عاليجاه مشار اليه را كما فى السابق « باشى » بالاستقلال خود دانسته ، از سخن و صوابديد او تجاوز ننمايند . عاليجاهان مجدت همراهان مقرب الخاقان ، مستوفيان عظام ، و عاليجاهان كتّاب دفاتر خلود ، شرح منشور همايون مبارك را ثبت نمايند و در عهده شناسند .\r\nتحريرا فى شهر ذيقعدة الحرام 1255 با مهر محمد شاه غازى » . « 2 »\r\n\r\nپيشه‌وران و بازاريان در عهد قاجاريه\r\nكنت دوگوبينو مىنويسد : « بعد از ميرزاها ، يكى از بزرگترين طبقات شهرنشين ايران كسبه هستند كه نزد مردم خيلى احترام دارند . كسبهء ايرانى مردمانى درستكار و امين مىباشند ، و من در طول مدت اقامت خود در ايران ، از هيچيك از آنها تقلب نديدم . يكى از علل درستكارى كسبهء ايران اين است كه بر خلاف ميرزاها ، سرنوشتشان وابسته به تصادف نيست بلكه زندگى ثابت و مطمئنى دارند .\r\nكسبهء ايرانى غالبا پسر بعد از پدر ، شغل آباء و اجدادى را قبول مىنمايند ، و هر كاسبى كه\r\n\r\n\r\n","description":"","footnote":"\r\n( 1 ) . سرجان ملكم ، تاريخ ايران ، ج 2 ، ص 160 ( به اختصار ) .\r\n( 2 ) . راهنماى كتاب ، فروردين 53 ، ص 179 به بعد .\r\n","page_name":" 401 ","page_number":409},
  {"content":"\r\n\r\nمىميرد قطعا براى فرزند خود سرمايه باقى مىگذارد ، و كم اتفاق مىافتد كه فرزند كاسب ثروت موروثى را به‌باد بدهد ، بلكه غالبا چيزى هم بر آن افزوده و براى پسر خود باقى مىگذارد .\r\nزندگى اين طبقه همواره آرام و بدون سروصداست ، و خودشان مردمانى ميانه‌رو و بدون هوىوهوس و قانع هستند . . . و سعى مىكنند هرگز لطمه‌اى به حسن شهرت آنها نخورد .\r\nبه اين طريق ، همواره مقدار زيادى سرمايه ، در دست كسبهء ايرانى و بازرگانان اين كشور هست .\r\nگاه بازرگانان به دولت پول قرض مىدهند ، ولى تا وثيقه در بين نباشد ، بازرگانان حاضر نيستند سرمايه را كه متعلق به خودشان نيست بلكه به مردم تعلق دارد ، در خطر بيندازند . اين وثيقه‌ها بر چند نوع است ؛ گاهى از اوقات دولت براى دريافت پول ، ماليات فلان‌شهر و يا فلان‌ولايت را به وثيقه مىگذارد ، و زمانى عوايد گمرك و يا جواهر سلطنتى را وثيقه مىدهند .\r\nتجار ايرانى با رعايت بنيهء اقتصادى و بازرگانى ايران ، خيلى ثروتمند هستند . علت اين امر اين است كه بازرگانان ايرانى ماليات بر درآمد نمىپردازند ، و از صدها عوارض ديگر معاف هستند ، و تنها كرايهء دكان يا حجره را مىپردازند كه در سال بيش از 60 تومان كرايه ندارد . » « 1 »\r\n\r\nاخلاق بازرگانان :\r\nكنت دوگوبينو از طبقهء بازرگانان و كسبهء ايرانى به نيكى ياد مىكند و مىنويسد كه اين طبقهء اجتماعى ، مردمى راستگو و امين هستند ، و نسبت به هم اعتماد دارند ، چنان كه « يك روز در تهران بازرگانى را ديدم كه به پول فرانسه هجده‌هزار فرانك طلا ، به بازرگان ديگر داد . همين‌كه ديگرى قبض نوشته به بازرگان اول تسليم نمود طلبكار خشمگين شده قبض را پاره كرد و گفت : حاجى آقا مگر شما آدم غيرامينى هستيد كه به من قبض مىدهيد .\r\nيك مرتبهء ديگر هم هنگامى كه در تهران بودم ، يكى از بازرگانان همدان ، كه به هيچ‌وجه او را نمىشناختم و حتى اسم او را نشنيده بودم ، مبلغ پنجهزار فرانك از سكه‌هاى قديم ايران بوسيلهء يك چهارپادار براى من فرستاد و بعد معلوم شد كه حتى از چهارپادار حامل سكه‌ها هم رسيد نگرفته ، و اين موضوع نشان مىدهد كه اعتماد زيادى به امانت من و چهارپادار ، داشته ، و چون تا خود ايشان امين نباشد ديگرى را امين نمىداند ، معلوم مىشود كه اين بازرگان خيلى امين بوده است .\r\nكسبهء ايرانى به اصناف مختلف تقسيم مىشوند ، و هر صنفى داراى مجمع و رئيسى مىباشد ، و در مواقع معينى ، مجمع اصناف تشكيل مىگردد و در خصوص مسائل مربوط به كسب خود ، تبادل نظر مىنمايد . » « 2 »\r\n\r\nوضع طبقات زحمتكش در عهد ناصر الدين شاه\r\nواتسن كه در عهد ناصر الدين شاه به ايران آمده است ، در مورد طبقات محروم و زحمتكش ايران ، چنين مىنويسد : « وضع طبقهء كارگر در ايالات مختلف فرق مىكند . من وضع آنها را در نواحى نزديك تهران شرح مىدهم . كشاورز يا كارگر تقريبا هر قسم شغلى را به عهده مىگيرد ؛ در شهر به صورت عمله ، براى گل‌سازى ، يا حمل آجر ( براى كمك به بنا ) ، يا بعنوان باغبان ، و يا به نام عملهء مزدور در مزرعه آمادهء خدمت است . ساعت كارش از طلوع تا غروب آفتاب\r\n\r\n\r\n","description":"","footnote":"\r\n( 1 ) . سه سال در ايران ، پيشين ، ص 30 ( به اختصار ) .\r\n( 2 ) . همان ، ص 34 ( نقل به اختصار ) .\r\n","page_name":" 402 ","page_number":410},
  {"content":"\r\n\r\nهمه روزه به استثناى جمعه است كه بطور كلى روز استراحت محسوب مىشود . در حدود ساعت ده ، نيم‌ساعت فرصت براى خوردن ناشتايى دارد ، و مدت كوتاهى براى خوردن ناهار و اداى نماز به وى فرصت مىدهند . معمولا تنبل‌وار ، كار مىكند ، و لازم است كسى ناظر كارش باشد .\r\nبراى هرروز كار در تهران ، مزدى معادل پنج و نيم تا يازده پنس ( معادل يازده شاهى تا يك قران ) بسته به فصول سال دريافت مىدارد ، و در دهات ، بطور كلى ، بيشتر از تهران مزد مىگيرد . در زمستان غالبا بيكار است ، و در بهار ، مزد كمى نصيبش مىشود ، ولى با پيش‌آمد تابستان ، طالبان كار او زياد مىشوند ، و در پاييز ميزان مزدش به حداكثر مىرسد . از مبلغى كه روزانه به دست مىآورد ، معمولا نصف يا سه‌چهارمش را به صبحانه و شام و پوشاك اختصاص مىدهد ، و باقى را اگر خرج ديگرى نداشته باشد ، براى زمستان پس‌انداز مىكند ، و يا براى زنش مىفرستد . كارگر ايرانى بطور كلى مردى عيالوار است . اگر ناچار باشد براى كاريابى از دهكدهء زادگاه خود به جاى دورى برود ، معمولا زنش را همراه نمىبرد . اگر زن او صاحب فرزندان باشد ، براى كار از خانه بيرون نمىرود ، ولى اگر بىاولاد باشد ، غالبا در خانهء يكى از اعيان خدمتكار مىشود . زن كارگر ايرانى با آنكه بندرت در مزرعه به كار مىپردازد ، تا حدودى قادر است در تحصيل نان خانواده به شوهر خود كمك برساند ؛ مىتواند به دوخت و دوز لباس ، وصله‌كردن ، يا شستن آن بپردازد ، و نمىتواند وقت بيكارى را براى بافتن پارچهء كتانى يا به طرق متعدد ديگر صرف كند . لباس او و اطفالش مختصر و ارزان است .\r\nشوهر معمولا سالى يك‌دست لباس مىپوشد . اجاره‌خانهء ناچيزى مىپردازد . غذاى عمدهء كارگران نان است كه در تهران معمولا به نرخ يك من هشت‌شاهى ( چهار پنس ) فروخته مىشود . گوشت گاو ارزان و در زمستان فراوان است ، ولى در فصول ديگر سال ، آن را نمىخورند بطور كلى ، روستاييان ايرانى اگر قدرت خريد هر روزهء آن را نداشته باشند ، هفته‌اى سه يا چهار دفعه گوشت مىخورند .\r\nدر پاييز ، گوشت گوسفند را براى مصرف زمستانى نمك مىزنند . از شير ، پنير ، و برنج بهرهء كافى دارند . گوشت گوسفند معمولا به قيمت « گيروانكه » از دو تا سه « پنس » به فروش مىرسد .\r\nبرنج بيشتر از هر جنس خوراكى ديگر مطلوب است . سبزيها ارزان و همه نوع آن فراوان است .\r\nميوه‌ها و از جمله انگور ، توت ، خربوزه و هندوانه در ماه‌هاى تابستان و پاييز به حد وفور و به قيمت ارزان فروخته مىشود . شربتها و بستنى در دسترس فقيرترين افراد هست ، و رويهمرفته از لحاظ خوراك ، وضع كارگر ايرانى در مقام مقايسه با روستاييان اكثر كشورها خيلى مساعد است .\r\nدربارهء اجحاف و ظلمى كه ده‌نشينان ايران از ناحيهء مأموران دولتى مىبينند ، و يا از طرف اشخاص با نفوذى كه از حدود ايشان مىگذرند ، دچار بيعدالتى مىشوند ، مطالب بسيار گفته و نوشته شده است . اين وضعى است كه در تمام نقاط كشور وجود دارد ، ولى در نواحى مجاور پايتخت ، اگر كسى مورد ظلم قرار گيرد ، مىتواند به ارباب خود شكايت كند و در صورت لزوم ، به خود شاه ( كه اخيرا براى دريافت عريضهء افراد ، ترتيبى داده است ) مراجعه نمايد .\r\nموقعى كه فرمانداران و شاهزادگان براى ورود به محل مأموريت خود ، همراه عده‌اى مزاحم و زورگو بار سفر مىبندند ، ده‌نشينان و مردم سر راه با انواع صدمه و اجحاف روبرو مى -\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nشوند . وقتى كه مردم از عزم ملوكانه براى مسافرت به منطقه‌اى باخبر مىشوند بجاى آنكه اين خبر در مردم ايجاد مسرت كند ، سبب مىشود كه مردم بينوا مبلغ سرشارى پيشكش به اعليحضرت تقديم دارند تا آنها را از اين افتخار معاف دارد .\r\nتفريح روستاييان ، شركت در جشنهاى مرسوم سالانه است كه در جريان آن ، همه يا قسمتى از كارها تعطيل مىشود . جشن نوروز ، و جشن جمع‌آورى خرمن و محصول ، و جشنها و اعياد مذهبى در شمار ايام تفريح و خوشگذرانى روستاييان به‌شمار است . هر دهكده در ايران حمامى دارد كه نعمت بزرگى براى اهل ده محسوب مىشود . در حوالى هر ده ، يخچالى واقع است . خانه‌هاى مسكونى ده‌نشينان ايرانى به حد كافى راحت و معمولا با نمد و قالى مفروش است ، و با اسبابى كه براى يك زندگى سادهء خانوادگى لازم است ، مجهز مىباشد . تمام كارگران مزارع آزادند . برده‌ها فقط به خدمتهاى خانگى اشتغال دارند . كشاورزان وابسته به زمين نيستند و مىتوانند براى كاريابى از دهكده‌اى به ده ديگر روند . در خانهء اعيان ، عده‌اى نوكر بيكاره و بىثمر ، عمر خود را به بطالت مىگذرانند . اين گروه ، در افزايش ثروت عمومى ، كمترين اثرى ندارند . » « 1 »\r\n\r\nجلوگيرى از ستم مالياتى نسبت به اصناف مشهد در عهد ناصر الدين شاه\r\n« هو ، مخدوما ، خيال اولياى دولت عليه اين است كه روزبروز طورى نشر آثار رأفت و معدلت در آن صفحات بشود كه اميدوارى افاغنه آنا فآنا به التفات و رأفت اولياى دولت عليه بيشتر شده ، همگى از روى كمال شوق به جان و دل ، طالب رعيتى و خدمتگزارى اين دولت بشوند . اين نمىشود مگر اينكه ببينند حالت رعيت خراسان از آنها بهتر است و با كمال رأفت و انصاف با رعيت آنجا رفتار مىشود . اما بعد از آنكه ببينند هر روز بر مشكلات رعيت خراسان افزوده مىشود ، و بر خلاف معمول سابق ، با آنها رفتار مىشود ، چگونه طالب رعيتى و خدمتگزارى مىشوند . مثلا از جمله شنيده‌ام معمول سابق اين بوده است كه از اصناف مشهد به اصطلاح آنها ، سيزده وجوهى مطالبه مىشده است كه دوازده ماليهء ديوان بوده است و يكى كلانترى ، و لكن امسال سيزده وجوه را جمع كرده‌اند ، و علاوه بر معمول سابق ، قرار داده‌اند پانصد تومان ديگر هم كلانتر بگيرد . و معلوم است بعد از آنكه بنا شد بر خلاف سابق رفتار شود ، به اين مبلغها قناعت نخواهند كرد ، و بر اصناف بيچاره تحميلات مالايطاق وارد مىآيد ، و آوازهء اين بىاعتدالى كه نسبت به اصناف شهر مشهد مىشود و خارج و داخل مىشنوند ، به گوش مردم افغانستان مىرسد ، و باعث وحشت آنها ، از اين گونه تحميلات مىشود ، و با مقصود اولياى دولت عليه منافات دارد . . . امسال ، بواسطهء مقدمهء هرات كه راه آمدوشد بسته شده بود . . . به اصناف آنجا خسارت رسيده . . . اگر رعايتى از احوال آنها نمىشود ، چرا بر تحميلات آنها مىافزايند . خلاصه صريح مىنويسم كه حسب الامر ، بايد قدغن كنيد كه كلانتر و غيره دينارى علاوه بر معمول سابق از اصناف آنجا مطالبه نكنند ، و همين نوشتهء مرا خدمت اشرف و الا ، حسام السلطنه هم بفرستند كه ايشان هم مستحضر شوند ، و به قيد سواد ، همين نوشته را براى برادر مهربان ، قوام الدوله هم بفرستند كه\r\n\r\n\r\n","description":"","footnote":"\r\n( 1 ) . تاريخ ايران دورهء قاجاريه ، پيشين ، ص 31 - 28 ( به اختصار ) .\r\n","page_name":" 404 ","page_number":412},
  {"content":"\r\n\r\nرفع اين گونه زيادتيها شود . زياده چه نويسد . فى 15 شهر ربيع الثانى 1273 ، مهر اعتماد الدوله . » « 1 »\r\n\r\nقيمت گوشت\r\nدر دورهء قاجاريه ، مسألهء نان و گوشت هرچندى يك‌بار به صورت دلخراشى موجب نگرانى و ناراحتى مردم مىشد . براى اطلاع خوانندگان ، نمونه‌اى از اعلان دولتى را نقل مىكنيم :\r\nاعلان : به عموم اهالى دار الخلافهء تهران اظهار مىدارد ، از غرهء شهر صفر المظفر 1323 ، برحسب امر مبارك ، گوشت را در ظرف سال ، در چهار فصل ، به چهار قيمت بدون كم‌وكسر ابتياع نمايند ؛ سه‌ماه بهار چاركى يكهزار و چهارصد دينار ، سه‌ماه تابستان يكهزار دينار ، سه‌ماه پاييز يكهزار و دويست دينار ، سه‌ماه زمستان يكهزار و ششصد دينار . اگر احدى از قصاب از اين قيمت تجاوز نمايد ، فورا به ادارهء بلديه اطلاع بدهند . - اعتماد السلطنه . « 2 »\r\n\r\nاخطار به محتكرين\r\n« اعلان دولتى : بر حسب امر . . . جهانمطاع . . . به تمام اهالى دار الخلافهء تهران اعلام مىشود ، از تاريخ انتشار اين اعلان ، كه پنجم شهر رجب المرجب است ، لغايت پنجم شعبان ، هركس از عالى و دانى . . . در انبارها غله و گندم احتكار كرده باشد ، بايد به ميان ميدان يا هر محل ديگرى در معرض فروش گذارده به قيمت عادلهء روز بفروشند ، و هرگاه پس از انقضاى مدت يك‌ماه ، كسى غلهء خود را به ميدان نياورد ، و از حكم دولت تمرد كرد ، بموجب صورت صحيحى كه به دست آمده . . . كه در كجاها غله ذخيره و حبس و احتكار گرديده است . . . بدون هيچ ملاحظه ، انبارها شكافته و غله‌ها را بيرون ريخته ، به هر قيمتى كه صلاح دانند ، خواهند فروخت . . . كسانى كه نان‌خور دارند ، فقط تا مقدار ده‌خروار آرد ، براى مصرف خانهء خودشان نگاه دارند ، و زايد بر آن را بفروشند تا مورد مؤاخذه و مجازات و خسران نگردند . پنجم شهر رجب المرجب 1317 ، اعلان شمارهء 4 اخطار به احتكاركنندگان غلات . » « 3 »\r\n\r\nانتظار ميرزا آقا خان كرمانى\r\nميرزا آقا خان كرمانى ، متفكر نامدار عصر ناصرى ، در يكى از نامه‌هاى مشروح خود ، ضمن توصيف اوضاع اقتصادى و اجتماعى ايران ، از فساد خاندان قاجاريه و بعضى از روحانيان منحرف شكايت مىكند و اميدوار است كه طبقهء متوسط به پا خيزند و در راه درمان دردها قدمى بردارند .\r\n« بايد باطنا قطع نظر از اين طايفهء قاجاريه و چندنفر ملاى نمود ، و كارى كرد ؛ شايد آن طبايع بكر و دست‌نخورده و آن خونهاى پاكيزهء مردم متوسط ملت ، از دهاقين و اعيان و نجبا به حركت بيايد ؛ آنها جميع حركاتشان تحت غرض است و به هيچ چيزشان اطمينان نيست . »\r\nدر جريان جنبش مشروطيت آرزوى اين آزاد مرد مبارز عملى شد و بازاريان و طبقه متوسط نقش مهمّى در استقرار آزادى ايفا كردند .\r\n\r\n\r\n","description":"","footnote":"\r\n( 1 ) . مجلهء بررسيهاى تاريخى ، سال پنجم ، شمارهء 3 ، ص 304 .\r\n( 2 و 3 ) . مجلهء بررسيهاى تاريخى ، سال پنجم ، شمارهء 1 ، ص 226 .\r\n","page_name":" 405 ","page_number":413},
  {"content":"\r\n\r\n\r\nوصفى از بازار تهران ، به قلم كنت دوگوبينو در عهد ناصر الدين شاه\r\n« بازار در فصل زمستان گرم و در تابستان خنك است ، و محل اجتماع قسمت عظيمى از سكنهء شهر مىباشد . كسبه چهارزانو يا دوزانو روى قاليهايى كه در دكان و حجرهء خود گسترده‌اند ، نشسته و كالاى خود را با سليقهء مخصوصى ، كه ما مغرب‌زمينيها از آنها تقليد كرده و سپس تكميل كرده‌ايم ، چيده‌اند ، و گاهى عابرين را ، دعوت مىكنند كه از آنها كالا خريدارى كنند . انواع و اقسام مردم از بازارها حركت مىكنند و مشغول خريد مىباشند . يك قسمت از خريداران زن هستند كه مخصوصا در بازار كفاشها و بزازها زيادتر از جاى ديگر ديده مىشوند . لوطيها در حالىكه كلاه را كج گذاشته و دكمه‌هاى پيراهن را گشوده دست را روى قبضهء قمه نهاده‌اند وسط زن و مرد حركت مىكنند ، و فروشندگان ميوه و كره و پنير و آجيل ، متاع خود را روى الاغهاى زيبا و سفيد بار كرده با الحان مختلف آواز مىخوانند ، در طى آواز ، محاسن متاع خود را به گوش عابرين مىرسانند . . .\r\nدر اين هياهو ، نابينايان و گدايان ، اشعار شعراى سلف را با آهنگهاى مختلف مىخوانند ، و نقالان دوره‌گرد در يك‌گوشه ، با صداى بلند افسانه مىگويند ، و ميرزاها در حالىكه قلمدان خود را به پر شال زده‌اند با سرعت از وسط اجتماع عبور مىكنند ؛ ولى طولى نمىكشد كه يك قطار شتر كه از نقاط دوردست كشور آمده در نتيجهء برخورد با يك قطار قاطر كه از مازندران وارد شده ، راه را بر همگان مسدود مىكند . . . ولى چون در اين كشور باستانى ، همهء كارها در همه‌وقت راه علاج دارد ، نه‌تنها قطارهاى شتر و قاطر مىگذرند ، بلكه مردم هم از وسط دست و پاى آنها عبور مىكنند . در خلال اين احوال ، چانه‌زدن زنها در مقابل دكانهاى بزازى و كفاشى و بحث سياسيون در داخل حجره راجع به تضمينات دولت و قرض و معامله مردم با يكديگر و گردش قليانها و سينيهاى چاى و دعوت آشپزها از عابرين براى صرف غذا ، جلب نظر مىكنند . گاهى يك جارچى در گوشه‌اى از بازار ، آخرين اخبار دولتى ، و گاهى جارچى ديگرى مشخصات كودك گمشده‌اى را به اطلاع مىرساند . . . همين كه آفتاب غروب كرد ، صاحبان دكان و حجره‌كارها صحبتهاى خود را تعطيل مىكنند و دكانها را مىبندند و به خانهء خود مراجعت مىكنند . . . » « 1 »\r\nدر ميان اروپاييان فردريچاردز نيز شرحى جالب و دلكش در وصف بازارهاى ايران نوشته است :\r\n\r\nبازارهاى ايران\r\n« بازارهاى ايران هنوز مقدار زيادى از جذابيت و فريبندگى خود را حفظ كرده و هنوز زيباترين گوشهء زندگى مردم اين كشور را تشكيل مىدهد . . . اين بازارها ، ممكن است شلوغ باشد ، ولى هرگز كسل‌كننده نيست ؛ و صرف نظر از انداختن اخلاط سينه و خارج ساختن صداهايى پس از نوشيدن چاى زياد ، مىتوان آن را يكى از مطبوعترين و وسيعترين باشگاههاى جهان خواند . هيچ‌چيز ملال‌آور در اين بازارها يافت نمىشود ، و اخبار در اندك مدت در آن پخش مىگردد . . . دكانداران مزاحم رهگذران نمىشوند . ايرانيان مؤدب ، فقط به انداختن يك نگاه پنهانى به خارجيان اكتفا مىكنند . . . هرگز مانند فروشندگان قاهره و استانبول ، كه سياحان ، آنها را بدعادت كرده‌اند ، آستين كت شما را\r\n\r\n\r\n","description":"","footnote":"\r\n( 1 ) . سه سال در ايران ، پيشين ، ص 62 به بعد ( به اختصار ) .\r\n","page_name":" 406 ","page_number":414},
  {"content":"\r\n\r\nنمىچسبند . به همان اندازه كه ادب و تواضع ايرانيان معروف است ، گستاخى و خودنمايى فروشندگان قاهره و استانبول شهرت دارد . . .\r\nبازار روى هم رفته ، يك شهر مسقف بدون نقشه را تشكيل مىدهد به استثناى متكديانى كه دائما ناله مىكنند و مىتوان آنها را زنبورهاى بازار ناميد . كمتر كسى در بازار يافت مىشود كه حتى به نظر غمگين بيايد . بازرگانان از چانه‌زدن ، كه آن را به صورت يك هنر ظريف درآورده‌اند ، لذت مىبرند . در فاصلهء معاملات ، هنوز مانند دوران قديم يعنى 250 سال قبل كه شاردن از بازارهاى ايران ديدن كرد ، قليان پرآتشى بين كسبه دست‌به‌دست مىگردد . . .\r\nروى هم رفته پيشه‌وران هستند كه قسمت عمدهء كارها را انجام مىدهند ، و آنها آنقدر استطاعت ندارند كه بتوانند دائما قليان بكشند . . . بطور كلى ، بلافاصله پس از طلوع آفتاب . . . كار شروع مىشود و تا هنگامى كه روشنايى روز مبدل به تاريكى مىشود . . . به كار اشتغال دارند . . .\r\nدر فصل زمستان ، هواى بازار به نسبت گرم و در تابستان سرد مىباشد ؛ چنان كه اگر بيش از اين رعايت اصول بهداشت بشود و ميزان دستمزد بالا رود و از روشنايى و نور خورشيد بيشتر استفاده شود و ساعات فراغت كسبه نيز افزايش يابد اين تصور براى انسان پيش مىآيد كه پيشه‌وران بازارها از كارگران كارگاههاى مغرب‌زمين كه با ماشين كار مىكنند . . با نشاطتر و خوشحالترند . . . هنگام ظهر موقعى كه صداى اذان از مناره‌هاى مساجد نزديك بلند مىشود . . .\r\nپسر بچه‌هاى پنج شش ساله در آستانهء دكان پدر يا كارفرماى خود مىايستند و با صداى زير و جيغ‌مانند ، اذان ظهر مىگويند . اين صدا ، آميخته با صدها صداى ديگر ، از قبيل صداى سندان آهنگران ، چكش مسگران ، و نقره‌سازان و نالهء گدايان ، عرعر خران و غرش اعتراض‌آميز شتران . . .\r\nآهنگ مطبوع و موزونى به وجود مىآورد . . . » « 1 »\r\n\r\nتنوع پيشه‌ها و وضع پيشه‌وران در عهد قاجاريه\r\nميرزا حسين خان در كتاب جغرافياى اصفهان تا حدى بتفصيل ، از تنوّع پيشه‌ها و كسبها ، در عهد ناصر الدين شاه ، سخن مىگويد و مىنويسد : « انواع اصناف زياد بودند ، تفصيل و تحرير اسامى متوسط آنها موجب تطويل مىشد ؛ محض اطلاع از كسب‌وكار و متاع ولايت در هر صنف . . . به ذكر جماعت اصناف و حاصل صنعت آنها اكتفا نموده تا ضمنا صنايع و متاعى كه در اين بلاد است تماما مشخص شود . »\r\nسپس در نوع 22 از جماعت « صباغ قدك » نام مىبرد و مىگويد : « اين جماعت سابقا صنف بزرگى بودند و اكنون نيز بازار بزرگى دارند مشتمل بر 136 باب دكان ، و هر دكانى به قدر يك خانهء بزرگ ، عرصه و اعيان دارد « عمارت پاكيزه و با صفا جهت نشيمن و خوابگاه زمستانه و تابستانه و حوضها و دستكها و چاهها و منبعها و دستگاههاى صباغى و دقاقى براى آنجاها ساخته‌اند . . . »\r\nدر نوع 23 ، مؤلف از جماعت قناد گفتگو مىكند و مىنويسد : شيرينيهاى ممتاز را با قند ارس « روسى » درست مىكنند ، و شيرينيهايى كه با شكر درست مىشود متوسط است ، و غالبا\r\n\r\n\r\n","description":"","footnote":"\r\n( 1 ) . سفرنامهء فرد ريچاردز ، پيشين ، ص 24 به بعد ( به اختصار ) .\r\n","page_name":" 407 ","page_number":415},
  {"content":"\r\n\r\nطبقهء ميان حال و رعايا خريدار آنند . سپس از ارزش گز اصفهان و گز انگبين اين شهر سخن مىگويد و مىنويسد : « خوانسار و گلپايگان و بروجرد و بعضى بلاد ديگر گز دارد ، ولى به پايهء گز دالان - كوه اصفهان نمىرسد . . . »\r\nدر نوع 24 ، مؤلف از جماعت عطار و در نوع 25 ، از جماعت چيت‌ساز نام مىبرد و مىنويسد كه سابقا اين گروه بسيار بود و كالاى آنها خريدار بسيار داشت . قلمكار « قلم‌زر » بسيار ممتاز بود ، چون خريدار نداشت متروك شد . در اصفهان عهد ناصر الدين شاه ، 284 باب دكان و حجره و كارخانه در اختيار اين صنف بود ، ولى اخيرا كالاى فرنگى سبب شده كه بازار اين گروه بشكند ، و حاليه جز نيمى از اين گروه باقى نمانده‌اند .\r\nدر نوع 26 ، از جماعت علاقه‌بند نام مىبرد و مىگويد : دكاكين علاقه‌بندى در بازار و محلات شهر پراكنده است ، در نوع 27 ، از جماعت فخار سخن مىگويد و مىنويسد كه اينان سه گروهند : عده‌اى آجر و آهك و گچ دارند ، جمعى ديگر كوزه‌گرى مىكنند و تنگ و كوزه و قدح و ديزى و ساير ظروف مىسازند ، و سوم گروه كاشىپزان كه اكنون بسياركم شده‌اند . سپس مىنويسد كه كاشيهاى قديم مرتبهء چينيهاى فغفورى را دارند ، و اكنون هم اگر مربى و مشوق باشد مىتوانند مانند گذشته كاشيهاى ممتاز بسازند . در پايان مىگويد : اكنون كاشيهاى قديمى را روسها مىخرند و جماعتى كم‌كم به سرقت كاشيهاى مساجد و مدارس پرداخته‌اند .\r\nدر نوع 28 ، از جماعت بزاز دكاندار ، و در نوع 29 ، از جماعت بزاز دوره‌گرد كه كالاى خود را به دوش مىكشند نام مىبرد . در نوع 30 ، از جماعت حداد سقط و حداد خورده ياد مىكند ، و مىنويسد : « متاعشان آهن‌آلات است ، از قبيل بيل و كلنگ و خيش و و از و زنبر و سه‌پايه و انبر و منقل و ميخ و سيخ و امثالها . كار آهنش را اينها مىكنند و عمل خشكه‌بندى هر كدام داشته باشد .\r\nدر نوع 31 ، نويسنده از جماعت پيله‌ور نام مىبرد و در وصف آنان مىگويد : اشخاصى هستند كه اسباب عطارى و قند و چاى و اشياء متفرقه را به دهات بلوكات و توابع و طوايف ايلات براى فروش مىبرند . در نوع 32 ، نويسندهء كتاب از جماعت عصار روغن سخن مىگويد و مىنويسد : « سنگ عصارخانهء آنها ، روغن چراغ مىگيرد . از قديم ، عصارخانهء روغنگيرى در اين ولايت ( اصفهان ) بسيار بوده ، و الان قريب ثلث آنها باقى است . . . عظمت بناهاى عصارخانه - هاى اصفهان و استحكام آلات قوىهيكل منصوبه و مخصوصه به آنها خيلى غرابت دارد . با اين وضع و كيفيت ، عصارخانه منحصر است به اصفهان و در ساير نقاط ايران يافت نمىشود . »\r\nسپس ، نويسنده از چوب چنارهاى دويست‌ساله و سنگهاى گرانى كه در بناى عصارخانه به كار مىرود ، و ديوارهاى عريض و مرتفع آن سخن مىگويد و مىنويسد : « از كرچك و كهكج و بزرك و كافشه و غيره كه تخمشان مصرف ندارد با فشار بسيار روغن مىگيرند ، به نحوى كه در يك خروار آنها ده مثقال روغن باقى نمىگذارند . » « 1 » سپس از جماعت عصار ارده سخن مىگويد كه كنجد و هسته‌هاى تندهء هلو و زردآلو را شيرين كرده نرم مىسايند و از آنها ارده‌شير و حلواارده مىسازند .\r\n\r\n\r\n","description":"","footnote":"\r\n( 1 ) . ص 96 - 93 .\r\n","page_name":" 408 ","page_number":416},
  {"content":"\r\n\r\n\r\nعصارخانه\r\nاز ديرباز در ايران براى روغن‌كشى ، كارخانه‌ها و عصارخانه‌هايى وجود داشت كه كميت و كيفيت آنها مبين اوضاع اقتصادى و وضع كشاورزى آن منطقه بود ؛ چنان كه در اصفهان ، روزگارى هفده عصارخانه بود و در حال حاضر چهار عصارخانه باقىمانده است . از اين كارخانه‌هاى روغن‌كشى ، غير از روغنهاى نباتى كه براى خوراك مورد استفادهء مردم قرار مىگرفت ، روغن چراغ نيز براى مبارزه با تاريكى به دست مىآمد ؛ چنان كه صائب مىگويد :\r\n آب در روغن چو ريزد ناله خيزد از چراغ * صحبت ناجنس آتش را به افغان آورد \r\nابتداييترين دستگاه روغنگيرى شامل دو سنگ « بزرگتر » و « كوچكتر » بود كه بوسيلهء گاو يا شتر به گردش درمىآمد ، و تنها براى گرفتن روغن كرچك و بزرك به كار مىرفت . ولى عصارخانه‌هاى بزرگ بنايى بود دوطبقه از سنگ و آجر و آهك كه در داخل آن دو سنگ بزرگ مدور بود ، و در ميان يكى از سنگها سوراخى تعبيه كرده بودند كه نيز چوبى استوانه‌اى شكل را در آن‌جا داده بودند و بوسيلهء شتر يا گاو عصارى سنگها به گردش در مىآمد ، و عمل خمير كردن دانه‌ها و روغنكشى را انجام مىداد . « 1 » سپس نويسنده از جماعت حكاك ، سيمكش ، زركش و زرىباف ، نقده‌دوز ، قلاب‌دوز ، خياط و لندره‌دوز ، كلاهدوز ، كليچه‌دوز ، خزدوز ، پوستين‌دوز ، گرجىدوز ( نوعى كفش ) ارسىدوز ، چرمىدوز ، چكمه‌دوز ، ساغردوز سخن مىگويد .\r\nبعد ، از جماعت نقش‌دوزان ، كه كارى ظريف و گرانبها انجام مىدادند و حاصل كار آنها در ايران و خارج ايران خريدار داشت ، به نيكى ياد مىكند . سپس ، از پنبه‌دوزان ، مقواسازان ، قلمدان‌سازان ، و جماعت قداره‌ساز ، تفنگ‌ساز ، قيچىساز ، چاقوساز ، و معمار و بنا و جماعت كرايه‌كش ( كه حمل اجناس مختلف را به عهده مىگرفتند ) ، بعد ، از بلورفروش ، چينىفروش ، ميوه‌فروش و سبزىفروش ، دستفروش ، كرباس‌فروش ، كتابفروش ، فرش‌فروش ، بورياباف ، صراف ، صحاف ، نعلبند ، و انواع و اقسام پيشه‌هايى كه حدود يك‌قرن پيش در ايران معمول بود ، با اندكى تفصيل ياد مىكند . « 2 » بطور كلى مطالعات و تحقيقات مؤلف اين كتاب در مورد كسبه و پيشه‌وران بسيار جالب و سودمند است .\r\nدر نوع 34 نويسنده از جماعت حمصى نام مىبرد و مىنويسد : « در اصفهان نخود بريز صنف بزرگى است ، و متاعشان در بلده و بلوكات و توابع بلد به كار مىرود ، و نخودچى دوآتشهء اين ولايت بسيار ممتاز است .\r\nدر نوع 35 ، از جماعت حكاك اسم مىبرد و مىگويد : سابقا كار اين گروه رواجى تمام داشت و مصنوعات آنها به روم و مصر و هندوستان مىرفت ، ولى امروز كارشان رو به كسادى نهاده است . در نوع 36 ، از جماعت خراط بحث مىكند و مىنويسد : غير از ميانهء غليان ، كه مخصوصا در رشت بهتر مىسازند ، ساير خراطيها را در اصفهان خوبتر از ساير بلاد ديگر مىكنند ، و غالب خراطان اصفهانى الان در تهران كار مىكنند .\r\nدر نوع 37 ، از جماعت سيمكش نام مىبرد و مىنويسد : سابق كه پارچه‌هاى نقده -\r\n\r\n\r\n","description":"","footnote":"\r\n( 1 ) . براى كسب اطلاع بيشتر ، ر ك : مجلهء هنر و مردم ، شمارهء 99 ، ص 30 .\r\n( 2 ) . تلخيص از ص 99 - 97 .\r\n","page_name":" 409 ","page_number":417},
  {"content":"\r\n\r\nدوزى و غيره زياد بوده و ريشه‌هاى گلابتون و پارچه‌هاى « دهيك‌دوز » و امثال اينها رواج داشت نخ طلا و نقره را باهم كار مىكردند ، سيمكشى بسيار بود و حال كم است .\r\nدر نوع 38 ، به جماعت زركش اشاره مىكند و مىنويسد : پيش كه زرىبافت عظم داشت ، زركش هم با منزلت بود . هنر زركشى از صنعتهاى خوب اصفهان است ، دستگاه با حكمت و اسباب دقيق دارد ، دقت را قديم به جايى رسانده بودند كه از يك مثقال طلا هزار و دويست زرع نخ گلابتون درست مىكردند ، الان هم مشوق داشته باشند ميسر مىشود .\r\nنويسندهء كتاب در نوع 39 ، از جماعت زرىباف اسم مىبرد و مىگويد : زرى از پارچه - هاى مرغوب ايران و مخصوص طبقهء ممتاز بود . سپس ، از زريهاى عهد شاه‌عباس و ظرافت و زيبايى آنها سخن مىگويد و مىنويسد : حالا اين صنعت رو به فراموشى نهاده است . در نوع 40 ، از جماعت گلابتون‌دوز اسم مىبرد و مىنويسد : سابقا اين هنر خريدار داشت و حالا بسيار كم - خريدار است . در نوع 41 ، از جماعت نقده‌دوز اسم مىبرد و مىگويد : سابقا اين هنر بسيار مورد توجه بود و بسيارى از زنان ، نقده‌دوزى مىكردند ، به اين ترتيب كه نخست نقاشان روى پارچه طرح‌آميزيهاى خوب مىكردند ، بعد نقده‌دوزها روى طرحها را مىدوختند .\r\nدر نوع 42 ، از جماعت قلاب‌دوز ، و در نوع 43 ، از جماعت خياط بازارى ، يعنى كسانى كه پارچه را از مردم مىگيرند و در بازار مىبرند و مىدوزند ، اسم مىبرد ، و در نوع 45 ، مىنويسد : جماعت لندره‌دوز فقط ماهوت و برك را مىدوزند . در نوع 46 ، از جماعت كلاهدوز كه بازار مخصوصى دارند اسم مىبرد . در نوع 47 ، جماعت كليچه‌دوز را اسم مىبرد كه كليچهء پوستى مىدوزند .\r\nدر نوع 48 تا 55 از گروهها و جماعات كوچكى كه به كار خزدوزى ، پوستين‌دوزى ، گرجىدوزى ( نوعى كفش ) ، ارسىدوزى ، چرمىدوزى ( مقصود كفش چرمى است ) چكمه‌دوزى ، ساغردوزى ( مقصود كفش ساغرى است ) سخن مىگويد .\r\nدر نوع 56 ، از جماعت نقش‌دوز اسم مىبرد . به اين ترتيب كه هنرمندان روى قدك يا چلوار نقاشى مىكردند . سپس زنان و مردان به كار نقشدوزى مىپرداختند ، و متن آنها را با سوزن از ابريشم و ريسمان و غيره نقش مىدوختند . يك طاقهء آنها از شش هفت تومان الى چهل تومان قيمت داشت ، و شصت هفتاد سال كار مىكرد ، و براى شلوار و پوشش طاقچه و قنداق اطفال و پشتيهاى بالاى اتاق از آن استفاده مىشد ، و در ايران و خارج از ايران خريدار داشت .\r\nدر نوع 57 ، از جماعت دهيك‌دوز اسم مىبرد كه روى پارچه‌هاى حرير و غيره را ده يك گلابتون‌دوزى مىكردند . در نوع 58 ، با نام جماعت پولك‌دوز روبرو مىشويم كه روى پارچه‌ها را با پولكهاى طلا پولك‌دوزى مىنمودند كه مخصوص زنان طبقهء ممتاز بود .\r\nدر نوع 59 تا 64 ، از گروههاى كوچكى اسم مىبرد كه كارشان كليچه‌دوزى روى عرقچين ، سكمه - دوزى براى روبندهء زنان ، و چادردوزى و پاره‌دوزى ( مقصود پينه‌دوزى است ) بود .\r\nديگر جماعت مقواساز كه مقواى قلمدان و قاب آينه درست مىكردند ، و نقاشان زبر - دست روى آنها كار مىكردند . ديگر ، جماعت شمشيرساز ، قمه‌ساز ، و قداره‌ساز ، و تفنگساز ، كه\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nتفنگهاى خوب براى اشراف درست مىكردند . ديگر جماعت چخماق‌ساز كه مدتها كارشان رواج داشت . ديگر جماعت صندوق‌ساز كه صندوقهاى بزرگ و كوچك مىساختند كه روكش آنها حلبيهاى مشجر بود . و ديگر جماعت مجرىساز ، قوطىساز ، حلبىساز ، نىپيچ‌ساز قليان ، زره‌ساز ، و جماعت كلاه‌خود و چهار آينه‌ساز و جماعت كمان‌ساز و جماعت قيچىساز كه قيچيهاى زنانه و مردانه مىساختند و گروهى كه مقراض قلمدان از آهن يا از فولاد مىساختند . ديگر جماعت آينه‌ساز كه آينه‌هايى را كه از حلب و ساير نقاط مىآوردند ، جيوه و قاب مىكردند و مىفروختند و آماده مىكردند . ديگر جماعت چاقوساز كه چاقوهاى دسته‌شاخى براى ميوه‌خورى و تراشيدن قلم و غيره آماده مىكردند . ديگر جماعت بساطانداز و جماعت شال‌انداز كه برنج سفيد كرده مىخريدند و مىفروختند و جماعت سمسار ، و نجار و گروه حجاران كه روى سنگ نازك كار مىكردند . ديگر جماعت بنكدار كه در دالان كاروانسراها اسباب عطارى مىفروختند .\r\nديگر جماعت معمار ، ديگر گروه بنايان كه دو دسته بودند : سفت‌كار و نازك‌كار . گروه اخير در گچ‌كارى و مقرنس و گچ‌برى تسلط داشتند . ديگر جماعت نقاش و مذهب‌كار و مهره‌كش كه بعضى كاغذ و گروهى قلمكار را مهره مىكردند . ديگر ، جماعت طبق‌كش كه مردمى قوىهيكل بودند و شغلشان طبق‌كشى بود كه در حقيقت نوعى حمالى است . استادان اين كار ، گاهى فى المثل سه طبق بسيار بزرگ توت به وزن 80 من تبريز روى هم مىگذاشتند و با سر خود ، از محلى به محل ديگر مىبردند . ديگر جماعت كرايه‌كش كه اجناس مختلف را با چهارپايان حمل‌ونقل مىكردند . ديگر ، جماعت چرخ‌كش كه مسهاى ساخته را در زير چرخ ، جلا و صفا مىدادند ديگر ، جماعت قالب‌تراش كه منبت‌كارى مىكردند .\r\nجماعت بلورفروش و چينىفروش و ميوه‌فروش و سبزىفروش و چغندرفروش و زردك - فروش و لبوفروش و خشكه‌بارفروش ، جماعت كهنه‌فروش ( براى طبقهء فقير ) ، جماعت دستفروش كه بيشتر در دوشنبه‌بازار و جمعه‌بازار ، كالاهاى خود را در معرض فروش قرار مىدادند . ديگر ، جماعت كرباس‌فروش ، تنباكوفروش ، ترياك‌فروش ، كتاب‌فروش ، فرش‌فروش ، دوخته‌فروش ، و كوزه‌فروش و خرازىفروش .\r\nاحرامىباف كه احراميهاى روىفرشى بسيار خوب و بادوام مىبافند . جماعت بوريا - باف كه براى مساجد و مدارس و غالب فقرا بوريا مىبافند ، و جماعت حصيرباف جزو اين گروهند . ديگر جماعت پيزرباف كه دوركپها و قرابه‌ها را پيزر مىگيرند و جماعت صراف كه در نقاط مختلف شهر ، دكاكينى در اختيار دارند . جماعت صحاف كه كتب نفيسه را صحافى و كاغذها را حاشيه مىكردند و براى آنها جلدها و جزوكشها و جزودانها و شيرازه‌بندى مرغوب مى - كردند . با پيدا شدن چاپ و باسمه ، صنف مزبور رو به كسادى نهاد .\r\nديگر ، جماعت نداف كه وابسته به نساج است . ديگر ، اكاف كه پالان‌دوزى مىكنند .\r\nديگر ، جماعت لواف كه قاتمه و طناب مىبافند . ديگر ، جماعت علاف و ديگر جماعت رصاف كه كارشان گيوه‌فروشى و ساختن گيوه‌هاى نازك ظريف بود كه نوع اعلاى آن جفتى سه‌تومان ارزش داشت . ديگر ، جماعت تحاف كه كارشان ميوه‌فروشى بود ؛ غالبا ميوهء درختان را اجاره مىكردند ، مقدارى از آنها را تازه مىفروختند و بعضيها را كه ممكن بود ، خشك مىكردند و\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nبه خشكه‌بارفروش مىفروختند ، بعضيها را انبار مىكردند و در زمستان تا بعد از عيد نوروز به مصرف مىرسانيدند .\r\nديگر ، جماعت نعلبند كه براى چهارپايان نعل درست مىكردند ، و گروه نعليچه‌گر كه براى آدميان نعل كفش درست مىكردند . ديگر ، جماعت زرگر ، ديگر جماعت نقاش زرگر كه روى استخوانهاى عاج و شيرماهى را كنده‌كارى و منبت مىكردند . ديگر ، جماعت شيشه‌گر كه دو كارخانه ، در اصفهان داشتند و مردنگى ، لاله و قليان مىساختند ، و مصنوعات آنها از دور با كار فرنگى فرقى نداشت .\r\nجماعت كاغذگر كه در اصفهان ، دستگاهها ، حوضها ، و عده‌اى كارگر داشتند ، و انواع و اقسام كاغذ درست مىكردند . ديگر ، جماعت قفل‌گر كه قفلسازى مىكردند و قفلهاى قلوه‌اى در ميان پيچ و قفل مجرى و قوطى و صندوق مىساختند . ديگر ، جماعت فولادگر كه بعضى اسباب فولادى ، نظير سر قليان و كومك شمشير و كلاه‌خود و غيره مىسازند . ديگر ، جماعت دواتگر ، كه سماور و ساير ظروف مىسازند . ديگر ، جماعت سوزنگر و كاردگر كه سوزن و كارد مىسازند . ديگر ، جماعت نشاسته‌گر كه از گندم نشاسته مىسازند . ديگر ، جماعت ريخته‌گر كه جام آبخورى و زنگ قاطرى و شترى درست مىكنند . ديگر ، جماعت رفوگر و جماعت مسگر كه در نقاط مختلف شهر دكانى ندارند . جماعت صفار ، كه مسهاى تازه را سفيد مىكنند ، و جمعى ديگر مسهاى كهنه را .\r\nجماعت منبت‌كار كه روى ظروف طلا و نقره و برنج منبت‌كارى مىكنند . ديگر ، جماعت سنباده‌كار كه بلور ، چينى و جواهرات را با چرخ سنباده مىتراشند . جماعت ابريشمكار ، كه ابريشم را صاف مىكنند و به دست شعرباف و علاقه‌بند و غيره مىدهند . جماعت سراج ، كه كارشان تهيهء زين و يراق اسبهاست . جماعت دلودوز ، كه دلو چرمى براى بيرون كشيدن آب از چاه مىدوزند .\r\nدر نوع 65 ، از جماعت نساج سخن رفته و دربارهء سرگذشت آنان ، چنين آمده است :\r\n« سابق كه پارچه‌هاى فرنگى شايع نبود ، از اعلى و ادنى حتى اركان دولت و بعضى از شاهزادگان عظام ، قدك‌پوش بودند . بدين‌جهت ، قدكهاى بسيار ممتاز خوب ، از هشت‌چله الى سىچله ، در اصفهان مىبافتند كه پودونون هر دو ريسمان اصفهانى رشته بود . رنگهاى پختهء صباغى اصفهان را هم كه برآن مىافزودند ، نزاكتى پيدا مىنمود . مانند دارايى در كمال لطف هرچه استعمال بيش مىشد از شقيت مثل كشك به هم مىساييد و مانند ماهوت ، كرك مىانداخت و هرقدر رشته مىشد ، كركش زيادتر و رنگش روشنتر مىگرديد . فقرا دو سال و سه سال به يك قبا اكتفا مىكردند . كدام پارچهء فرنگى است كه به يك تشويه شقيت و رنگ آن از ميان نرود ؟ چندين سال است پارچه‌هاى زرد و سرخ باطن‌سست فرنگستان رواج گرفته .\r\nهر دفعه اقمشهء ايشان طرح تازه بوده و هركدام به نظرها تازگى داشته ، مردم ايران جسم و جان خود را رها كرده و دنبال رنگ‌وبوى ديگران رفتند ، و در واقع ، در اين مرحله به ضررها رسيدند .\r\nريسنده‌هاى ريسمانها ، از كار عارى ، و به ترتيب تلف و تمام شدند . روسيه دست از خريد كشيد . . . در صنف نساج شكست كلى رسيد . . . عشر اصناف اين شهر نساج بود كه خمس آن\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nباقى نيست . تقريبا نيم عشر از زنان اين شهر بيوه‌زن بيكس يتيم‌دار بودند و با ريسمان‌ريسى صغير كبير مىكردند ، و همگى ساقط شدند . همچنين اصناف بزرگ ديگر ، مانند صباغ و نداف و عملهء گازرخانه كه بسته و پيوسته به اين صنف بودند بيشترشان از ميان رفتند . ساير اصناف خلايق را هم از پرتو اين شكستگى ، ضررها رسيد ؛ بخصوص رعاياى دهات را از بىتسعيرى جوزق ، به همهء اجناسشان زيان آمد . . .\r\n چو عضوى به درد آورد روزگار * دگر عضوها را نماند قرار \r\nدر نوع 66 ، از مختصات جماعت شعرباف سخن رفته و چنين آمده است : اين صنف ابريشم‌كارند و قريب صنف نساج ، كه ريسمان‌كارند ، جمعيت و دستگاه داشتند ، و فوايدشان هم كمتر از نساج نبود . آنچه دربارهء نساج نوشته شد در حق اينها هم موجود است . . . در عهد خاقان مغفور 1250 دستگاه بود ، در عهد شاهنشاه مبرور ، 460 . اوايل آن دولت جاويد مدت 240 و حال رسيده است به دوازده كارخانه . با اين بيان نويسنده از حمله استعمارى غرب به ايران شكايت مىكند .\r\nاز نوع 67 به بعد ، نويسنده از پيشه‌وران جزء نظير جماعت چادرشب‌باف كه چادر سر زنانه ابريشمى مىبافند ، و جماعت مشكىباف كه دستمالهاى بزرگ مشكى ابريشمى به جهت چهارقد سر زنها مىبافند ، و جماعت جهك‌باف كه يراق زنانه درست مىكنند ، و جماعت زنجيرباف كه زنجيرهء گلابتون جهت لباس زنانه مىبافند و جماعت لنگ‌باف كه لنگهاى ريسمانى براى حمامها ، مىبافند و جماعت عباباف و جماعت ترياك‌مال و نمدمال و خشت‌مال و دلال نام مىبرد . جماعت دلال چهار نوعند : دلال چهارپايان ، دلال ميوه ، دلال مال التجاره ، و دلال ترياك . ديگر ، جماعت حمال ، و جماعت مكارى كه قاطر و الاغ و شتر دارند . جماعت گازر كه پارچه‌ها را در كنار رودخانه مىشويند . جماعت طحان كه آسيابهاى بسيار در اين شهر دارند ؛ هم آبى ، هم شترى ، هم قاطرى و هم دستى و هم پايى كه تابع گردش آب است .\r\nبه علت ناامنى ، بعضيها آسيابهاى دستى يا پايى در منزل درست مىكردند كه حاجت به بيرون رفتن نباشد . ديگر ، جماعت ضباغ ريسمان و صباغ ابريشم و جماعت دباغ كه پوست گوسفند را دباغى مىكنند ، ديگر ، جماعت قصاب و جماعت شماعى و بقال و خباز شامل دكاندار و عملهء باربر ، خميرگير ، چانه‌گير ، شاطر ، ترازودار و غيره . جماعت كبابى ، جماعت آشپز كه انواع مختلف دارد .\r\nديگر ، جماعت شيره‌پز كه انگور را تبديل به شيره مىكنند . ديگر ، جماعت بريانى و حليم‌پز كه در زمستانها به اين كار مىپردازند . جماعت عدس‌پز و عدس‌فروش . ديگر ، جماعت آب‌بند كه فرنى و فالوده و شيربرنج و اقسام بستنى درست مىكردند . ديگر جماعت سقا كه مثل غليان فروشها و جماعت طبق به‌سر و چاىفروشها ، با دوره‌گردى كالاى خود را مىفروشند . ديگر ، جماعت الاغ‌دار كه ميوه يا چيزهايى ديگر را روى الاغ مىگذارند و دوره مىگردند . ديگر ، جماعت عطائى كه چينى كهنه ، پلاس و لباس كهنه و شيشه‌خرده و غيره را با سوزن سنجاق و قندران و غيره معاوضه مىكنند و بعد ، اين كالاهاى مندرس و متنوع را جور كرده مىفروشند .\r\nديگر ، جماعت چرخ‌تاب و زه‌تاب و حمامى و جامه‌دار و دلاك و ساير عملجات حمام و جماعت كناس و جماعت تخمه‌برچين كه تخمهء هلو ، هندوانه و غيره را از كوچه و بازار جمع مىكنند .\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nديگر ، جماعت عمله بنا و هيزم‌شكن . جماعت كلوابند كه ظروف شكسته را بست مىزنند . ديگر ، جماعت دالان‌دار ، كاروانسرا و خدام مساجد و مدارس و نوكرهاى منازل و جماعت غلام و كنيز . ديگر ، جماعت ضباط وجوهات و مستغلات ضبطى و عمله‌جات كه در كار اخذ ماليات دكان كفاشى از سفرنامه ( هانرى رنه دالمانى )\r\nمداخله داشتند ، و جملگى تحت نظر و اختيار « معير » كار مىكردند . ديگر جماعت اجزا و عملهء داروغگى . ديگر ، جماعت اهل طرب و عملهء نقاره‌خانه از رقاص و سازنده . ديگر ، جماعت سرايداران عمارات ديوانى . ديگر ، جماعت مستوفيان و منشيان ديوانى و عمال . » « 1 »\r\n\r\nنظرى به وضع اصناف در طول تاريخ\r\n« اصناف مجموع دسته‌هاى مجزا و مستقل شامل تمام پيشه‌وران و صنعتگرانى است كه در هر شهر داراى شغل و پيشهء واحدى بوده‌اند .\r\nشروع تشكيلات اصناف را در اسلام ، بعضى از اهل تحقيق به عهد « قرامطه » مربوط دانسته‌اند ، و برخى راجع به ادوار قبل از اسلام شمرده‌اند . اين تشكيلات\r\n\r\n\r\n","description":"","footnote":"\r\n( 1 ) . تلخيص از : جغرافياى اصفهان ، پيشين ، ص 66 تا 127 .\r\n","page_name":" 414 ","page_number":422},
  {"content":"\r\n\r\nبا دستگاه فتوت و طريقهء « جوانمردان » از خيلى قديم ارتباط داشته است . از قديميترين مواضعى كه به وجود اصناف و طبقات آنها اشارت رفته است ، رسائل اخوان الصفاست . به اقتضاى رسوم فتوت و جوانمردى ، افراد هر صنف از قديم در غم و شادى يكديگر شريك بوده‌اند ؛ مثلا در مراسم عروسى و تعزيهء اعضاى صنف ، همدردى و همكارى جوانمردانه در حق يكديگر روا مىداشتند .\r\nهر صنفى نسبت به صنف ديگر ، نوعى رقابت و همچشمى داشته است . مطابق نقل ابن بطوطه ، در شيراز و اصفهان بين صنوف اختلاف و رقابت وجود داشته . در عهد صفويه و قاجاريه ، هريك از صنوف رئيسى داشتند كه او را كدخدا ، يا « باشى » مىناميدند ، و غالبا بطور انتخابى و گاه بطور ارثى تعيين مىشد ، و او به كمك ريش‌سفيدان صنف ، در توزيع ماليات و رفع اختلافات جزئى و عادى بين افراد صنف اهتمام مىنمود . عضويت در هر صنف غالبا موكول به طى دورهء شاگرى و نيل به مرحلهء استادى در صنعت و پيشهء خاص آن صنف بود ، و گاه با گذراندن امتحان و دادن وليمه ، انجام مىشد . عضويت در بعضى اصناف ؛ مثلا قصاب و قناد و ارسىدوز در اصفهان ، جز با رضايت اكثريت افراد يا ريش‌سفيدان صنف و يا خريدن حق بنيچهء يكى از اعضاى صنف ممكن نبود .\r\nدر عهد صفويه ، غالب اصناف ناگزير بودند مدت يا نوبت معينى ، براى سلطان به بيگارى بپردازند . شاردن مىنويسد : آنهايى كه از بيگارى معاف بودند ، در عوض وجهى به نام خرج شاه مىپرداخته‌اند . با اين‌حال ، در عهد صفويه ، بعضى اصناف ، مانند طبيب ، غسال ، گوركن ، مطرب ، حمامى ، سلمانى ، حجام ، ماما ، روضه‌خوان ، معركه‌گير ، و درويش از تأديهء ماليات معاف بودند . اصناف در اجراى مراسم عيد قربان و اقامهء تعزيهء عاشورا و تشكيل تكيه‌ها همكارى مؤثر داشتند .\r\nدر انقلاب مشروطيت ، اصناف تهران و ولايات از عوامل بسيار مؤثر بودند ، و انجمن اصناف تهران كه از قريب 70 صنف مختلف ( مانند خباز ، آهنگر ، زرگر ، نجار ، خياط ، خراط ، بزاز ، رفوگر ، عبادوز ، قلاب‌دوز ، شيشه‌بر ، حلبىساز ، بلورفروش ، دواتگر ، قصاب ، دباغ ، مرغ‌فروش ، بقال ، آجيل‌فروش ، علاف ، رزاز ، علاقه‌بند ، يراق‌باف ، يراق‌دوز ، مقنى ، معمار ، فخار ، تيرفروش ، كاشىپز ، كوزه‌فروش ، نعل‌بند ، عطار ، سقطفروش ، نفتى ، صابون‌فروش ، كفشدوز ، پاره‌دوز ، گيوه‌دوز ، جوراب‌دوز ، كلاه‌دوز ، كلاه‌مال ، پوست‌دوز ، چادردوز ، كبابى ، كله‌پز ، آشپز ، خرازىفروش ، ساعت‌ساز ، يخدان‌ساز ، سراج ، كالسكه‌ساز ، قداره‌ساز ، لباف ، تركش‌دوز ، پالان‌دوز ، عصار ، شماع ، صحاف ، كتابفروش ، كاغذفروش ، كهنه‌فروش ، مذهب ، تفنگساز ، مسگر ، ريخته‌گر ، حلاج ، سمسار ، لحاف‌دوز ، كهنه‌دوز ، قهوه‌چى ، حمامى ، سلمانى ، ميراب ، آب‌بند ، يخچالى ) تشكيل مىيافت در مبارزه با استبداد و مطالبهء مشروطيت و مجلس عدالت به همراهى و پشتيبانى علماى آزاديخواه تهران ، مجاهدت بسيار كرد و در تحصن سفارت انگليس ، پيمان دسته‌جمعى به ادامهء مبارزه ، امضا كردند . در مجلس اول ، كه انتخابات صنفى بود نيز وكلاى مبرز و شجاع و دلسوز و ساده‌اى از بين ريش‌سفيدان اصناف به مجلس آمدند كه از آن ميان ، نام مشهدى باقر بقال و ميرزا محمود كتابفروش و آقا سيد حسين چراغچى معروف به مدير الاسلام درخور ذكر است .\r\n\r\n","description":"","footnote":"","page_name":" 415 ","page_number":423},
  {"content":"\r\n\r\nطريقهء قديمى توزيع و سرشكن كردن ماليات بين افراد اصناف مختلف ، بوسيلهء ريش - سفيدها و رؤساى اصناف تا قبل از آذرماه سنهء 1305 ه . ش . همچنان در ايران رواج داشت . » « 1 » در ايران به علت ركود صنعت و فقدان كارخانجات جديد ، در قرن 19 از اتحاديه‌هاى كارگرى ، نام و نشانى نبود ، در حالى كه در اروپا و امريكا طبقهء كارگر در فعاليتهاى سياسى و اقتصادى نقش مهمى به عهده داشتند .\r\n\r\nروز كارگر\r\nدر سال 1886 ، اتحاديهء كارگران امريكا ، براى تقليل ساعات كار به 8 ساعت ، اعتصابى اعلام كرد ، و تظاهرات وسيعى از طرف كارگران در شهر شيكاگو روى داد . ضمن اين تظاهرات چند نفر آنارشيست بمبى انداختند كه در اثر آن ، 15 نفر پاسبان كشته ، و جمعى ديگر نيز تلف يا مجروح شدند . اولياى دولت واكنش شديدى نشان دادند كه در نتيجهء آن عده‌اى از كارگران كشته شدند . در سال 1889 ، اولين كنگرهء « بين الملل دوم » كه در پاريس منعقد شد ، روز اول ماه مه را كه همان روز كشتار كارگران شيكاگو بود ، روز كارگر اعلام نمود . از آن سال به بعد ، در اغلب كشورهاى جهان ، روز اول مه را تعطيل كرده جشن مىگيرند . . . « 2 »\r\nدر فاصلهء ميان سقوط حكومت صفوى و استقرار مشروطيت ، يعنى در همان ايامى كه در ايران ، در نتيجهء جنگهاى مداوم فئودالى و ادامهء ظلم و استبداد ، مردم مجال تفكر و تحقيق و آزمايش نداشتند ، در اروپا از بركت جنبش بورژوازى و آزاديهاى ناشى از آن ، مردم از راه تحقيق و مشاهده و تجربه ، به كشف مسائل بسيارى توفيق يافتند ، و صاحبنظران و محققان با اختراعات و اكتشافات جديد بر دشواريهاى زيادى چيره شدند ، و آلام و دردهاى بشرى و نارساييهاى زندگى ، تا حد زيادى تقليل يافت . به قول لستر كليم : « هنگامى كه اسلحه و ابزار سنگى جاى خود را ، به وسائل فلزى داد ، بشر گام بلندى در راه تمدن برداشت ؛ يعنى هنگامى كه انسان به قدرت ، استحكام ، برش ، و آسانى تغيير شكل فلز ، پىبرد ، با به كار بردن آن ، نيروى خود را در بريدن جنگل ، ساختن قايق و مسكن ، و شكار حيوانات ، و يا جنگيدن با دشمن چند برابر افزايش داد .\r\nمدتها بعد ، در قرن نوزدهم ، استعمال فلزات به انسان اجازه داد كه انرژى بخار را مهار نمايد . قبل از آن ، فقط حيوانات ، باد ، نيروى مستقيم آب به نفع انسان كار مىكرد . وقتى كه معلوم شد نيروى داخل زغال‌سنگ مىتواند بوسيلهء بخار آب به خدمت انسان گمارده شود ، فقط قدرت فلز بود كه مىتوانست فشار حاصله را مهار كند و استفاده از آن نيرو را ميسر سازد .\r\nاز زمان انقلاب صنعتى به بعد ، استفاده از سوختهاى معدنى و فلزات همزمان بود .\r\nمعادن ، ابزار و نيرو لازم دارند ، و استفاده از نيرو ، مستلزم استفاده از فلزهايى است كه براى ديگ بخار ، ماشين‌آلات و ابزار كار مورد احتياج است . . . استفاده از نيرو و فلزات براى حمل و نقل ، موجب غلبه بر مسافات دور گرديده و به تمدن امروزى بشر اجازه داده است كه از\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، مادهء « اصناف » ( به اختصار ) .\r\n( 2 ) . همان ، مادهء « روز كارگر . »\r\n","page_name":" 416 ","page_number":424},
  {"content":"\r\n\r\nمواد اطراف و اكناف عالم استفاده كند .\r\nاكثر فلزات ، در سنگهاى معدنى ، و مواد خام فلزدار كه بتوان با صرفه استخراج نمود ، موجود است . . . آهن و آلومينيوم به مقادير زياد ، در اغلب خاكها يافت مىشود . . . هزينهء استخراج و جمع‌آورى فلزات و يا خالص كردن آنها سرسام‌آور است ، و اينكه بتوان فلز را از سنگ بخصوصى با صرفه استخراج نمود منوط به عوامل بسيارى است ؛ مسافت تا بازار ، هزينهء سرمايه ، مخارج كارگر معدن ، تقاضاى كلى جهان براى آن فلز بخصوص و غيره . . . مس يكى از اولين فلزاتى است كه انسان مورد استفاده قرار داده است ، و علت عمدهء آن ، اين است كه گاهى مس خالص در رگ سنگ پيدا مىشود .\r\nآهن مهمترين فلزى است كه انسان توانسته است مورد استفاده قرار بدهد . بطور متوسط ، مقدار آهنى كه مورد استفاده قرار مىگيرد 50 برابر بيشتر از مس مىباشد ، كه دومين فلز عمدهء جهان به‌شمار مىرود . » « 1 »\r\n\r\nحرفه‌ها و مشاغل\r\n« اگر نقاط مختلف جهان را از نظر اميال و مهارتها و نيروى فطرى مردم مورد مطالعه قرار دهيم ، مىبينيم عده‌اى به حكم احتياج ، به كارهاى دشوار و پرمشقت دائمى ، نظير برنجكارى تن مىدهند ، در حالىكه بعضى به كارهاى پرخطر و متناوب نظير غواصى و شكار متمايلند ؛ پاره‌اى زندگى در روستا را دوست دارند ، و برخى زندگى در شهر را ترجيح مىدهند و به كارهايى چون نساجى ، كفاشى ، و فلزكارى و جز اينها اشتغال مىورزند . در داخل گروههاى شغلى ، برحسب شرايط محيط ، اختلافات بزرگ فنى و تفاوت بسيار در سطح زندگى مشهود است . بعنوان مثال ، برزگر هندى با گاوآهن و گاوميش خود هرگز زمين را مانند فلان برزگر امريكايى كه با تراكتور و انواع ماشين مجهز است زراعت نمىكند ؛ گرچه اين اختلاف بيشتر مربوط به فرهنگ قومى است ، با محيط فيزيكى برزگر نيز بستگى دارد . » « 2 »\r\nفكر غلبه بر محيط و هموار ساختن موانع ، از ديرباز وجود داشته است ، و انسانهاى فعال در آسيا و اروپا در اين راه توفيقهاى فراوان يافته‌اند ، ولى از قرن هفدهم به بعد ، فكر غلبه بر محيط در اروپا قوت گرفت ، و بتدريج باتلاقها را خشك كردند ، تپه‌ها و عوارض را هموار نمودند . امروز در اثر پيشرفت علوم و ترقى تكنولوژى :\r\nانسان مىتواند بيابانها را آبيارى كند ، كوهها را مته نمايد ، نباتات مناطق حاره را در سرپوشهاى شيشه‌اى بزرگ در مناطق سردسير به عمل بياورد ، و هزارها كار ديگرى را كه ظاهرا طبيعت با آن مخالفت ورزيده انجام دهد . اما غلبه بر محيط ، مستلزم مخارجى است ؛ تنها موقعى در كوه بايد تونل كند كه صرفهء مالى و زمانى آن بيشتر از مخارج ساختن راه شوسه در پيرامون آن باشد . ساختن گلخانه‌هاى\r\n\r\n\r\n","description":"","footnote":"\r\n( 1 ) . جغرافياى اقتصادى جهان ، پيشين ، ص 93 - 292 ( به اختصار ) .\r\n( 2 ) . همان ، ص 3 ( به اختصار ) .\r\n","page_name":" 417 ","page_number":425},
  {"content":"\r\n\r\nبزرگ و گرم ، گران تمام مىشود . پس اگر صرفهء فروش ميوه‌هاى گرمسيرى بيشتر از حمل آنها از نقاط گرمسير باشد ، مىتوان به چنين كارى دست زد . « 1 »\r\nاكنون بار ديگر وضع كارگران و پيشه‌وران را در ايران مورد مطالعه قرار مىدهيم :\r\n\r\nوضع كارگران كاشان در سال 1256 ه . ق .\r\nكنت‌سرسى ، سفير فوق العادهء فرانسه ، شرحى از مشاهدات خود در كاشان نوشته كه خلاصهء آن از اين قرار است : « كاشان از جهت صنايع و كارخانجاتش مهمترين شهر صنعتى ايران به‌شمار مىرود .\r\nحاكم آنجا عموى شاه كنونى ( محمد شاه قاجار ) است .\r\nدر همان روز ورود ما ، با يك مأمور راهنما از طرف حاكم به بازديد شهر پرداختيم .\r\nدر كارخانه‌هاى شعربافى ، منسوجات گوناگون و گرانبهايى ملاحظه شد ، كه الحق مىتوان گفت بهترين و زيباترين منسوجات ايران مىباشد . و من اعتراف مىكنم كه از مشاهدهء چنين پارچه‌هاى ممتاز و دلپسندى بينهايت خوشوقت و متعجب شدم ؛ بخصوص ، از روحيهء نيرومند اين هنرمندان قانع و پركار كه در اعماق آن دخمه‌هاى تاريك و مرطوب و با ابزار\r\n\r\n\r\n","description":"","footnote":"\r\n( 1 ) . همان ، ص 8 .\r\n","page_name":" 418 ","page_number":426},
  {"content":"\r\n\r\nكار فرسوده و كارگاههاى مندرس ، چنين آثار بديع دل‌افروزى را به وجود مىآورند .\r\nولى شاه كنونى چون طرفدار استعمال پارچه‌هاى ارزان قيمت معمولى مىباشد و حتى طبقات ممتازه و حرمسراى خود را هم وادار به پوشيدن آنها كرده است از اين‌جهت ، در عصر اين پادشاه ، منسوجات گرانبها رونقى را كه در عهد فتحعلى شاه داشته از دست داده است . . .\r\nكاشان اكنون سىهزار نفر جمعيت دارد ، ولى در روزگار گذشته ، جمعيت و اهميت آن خيلى زيادتر بوده . روى هم رفته ، وضع عمومى آنجا از شهرهاى ديگر بهتر و مرتب‌تر است ، و مىگويند ششهزار دستگاه شعربافى در آنجا مشغول به كار مىباشد .\r\nصنعت مهم ديگر آن ، مسگرى است كه مصنوعات آن از ساير شهرها بادوام‌تر و بمراتب جالب و زيباتر مىباشد ؛ بطورى كه مقدار زيادى از آن را صادر مىكنند .\r\nروز بعد به بازار بزرگ رفته و با توجه كاملى ، اوضاع اين نخستين شهر صنعتى ايران را مورد بررسى قرار داديم ، و همچنين كارخانه‌هايى را كه قماشهاى پنبه‌اى در آنها بافته مىشود بدقت ديديم . اين پارچه‌ها چون به مصرف عامهء مردم مىرسد مقدار توليد آن زياد است . به نظر من ، هرگاه اين حاكم فعال و روشنفكر چندى در كاشان بماند شهرت تاريخى و ترقى گذشتهء صنايع آن كاملا زنده و تجديد خواهد شد . » « 1 »\r\nسالها بعد فردريچاردز مىنويسد : « بصراحت بايد گفت كه پيشه‌وران كنونى ايران براى اينكه خود را از حيث مهارت به پاى پيشه‌وران گذشته برسانند بايد راهى دراز طى كنند . حتى كوزه‌گر ، مهارت خود را از دست داده ، راه و رسم كهن دگرگون شده ، عصر « قوطى حلبى » و « سرعت » فرارسيده است . » « 2 »\r\n\r\nوضع يك دكان سلمانى در صدسال پيش :\r\n« . . . سلمانيها معمولا در كوچه و خيابان به اصلاح سر و صورت مشتريان مىپردازند ، ولى در بازار ، هنوز دكانهاى كوچك سلمانى يافت مىشود كه هنگام عبور مىتوانيد چهرهء خود را در غم‌افزاترين آيينه‌هاى دنيا ، آيينه‌هايى كه نيمى از جيوه‌هاى آن ريخته ، ببينيد . هنگامى كه استاد سلمانى سرگرم تراشيدن صورت مشترى است شاگرد وى ، كه پنج شش‌ساله است ، ظرف آب گرم را در دست مىگيرد و با وقار و متانت يكى از خادمان كليسا هنگام گردانيدن ظرف كندر ، مشترى را باد مىزند . در همان موقع ، ممكن است درويشى مجمرى پر از آتش به دكان بياورد و براى معطر ساختن آن پستوى كوچك ، از گياهان معطرى كه همراه دارد در آتش بريزد . درويش در برابر آن خدمت انتظار دارد كه پول مختصرى در كشكول گداييش بريزند ، و معمولا براى تسريع در خروج او از دكان ، اين پول را به وى مىدهند . . .\r\nمنظرهء يك‌چنين مشترى ، در حالىكه در اثناى مراحل مهم اصلاح ، يعنى هنگام آرايش ريش و ابروان و بر طرف كردن موهاى گوش و بينى آيينهء تركدارى را به دست مىگيرد ، براى مسافران خارجى بسيار جالب توجه است . . . اروپاييان خيلى ميل دارند به استادان سلمانى كه\r\n\r\n\r\n","description":"","footnote":"\r\n( 1 ) .  La Perse en 1839 - 1840  ، ص 226 ، ( به نقل از : تاريخ اجتماعى كاشان ، پيشين ، 54 - 253 ) .\r\n( 2 ) . سفرنامهء فرد ريچاردز ، پيشين ، ص 45 .\r\n","page_name":" 419 ","page_number":427},
  {"content":"\r\n\r\nقبلا براى اروپاييان خدمت كرده‌اند و بيش از رقباى ايرانى خود بهداشت را رعايت مىكنند ، معرفى شوند . » « 1 »\r\nبراى آنكه خوانندگان بدانند تا حدود نيم‌قرن پيش اكثريت مردم در زير پنجه بىرحم دلاكها چه رنج عذابى تحمل ميكردند عين دلاكيه عارف ( تهران 1345 ) را كه راه و رسم دلاكى را به خوبى توصيف كرده است نقل مىكنيم .\r\n رفت يك مردى كه بتراشد سرش * در بر دلاك از خود خرترش\r\nلنگ در زير زنخ انداختش * تيغ اندر سنگ روئين آختش\r\nبر سرش پاشيد آب قمقمه * او نشسته همچو سلطان جمجمه\r\nپس به . . . خويش ماليد آينه * گفت خوش‌بين باش به زين جاى نه\r\nتيغ را ماليد بر قيشى كه بود * پيش تخمش در ركوع و در سجود\r\nتيغ خود را كرد تيز آن دل دو نيم * گفت بسم الله الرحمن الرحيم\r\nآن سِر بىصاحب بدبخت را * يا سر چون سنگ خارا سخت را\r\nكرد زير دست و ماليدن گرفت * بعد از يك‌سو تراشيدن گرفت\r\nاولين بارش چنان ضربى به سر * زد كز آن ضربت دلش را شد خبر\r\nگفت آخ استاد ببريدى سرم * گفت راحت باش تا من سرورم\r\nپنبه مىچسبانمش تا خون ريش * از سر خونين نريزد روى ريش\r\nپنبه مىچسباند يك لختى دگر * بر سر لختش زدى ضرب دگر\r\nباز فرياد از دل پرخون كشيد * تا بجنبد چند جا را هم بريد\r\nهى بريدى آن سر ، هى از جيب خويش * پنبه مىچسباند بر آن زخم ريش\r\nپوست از آن سر ، همه تاراج كرد * صفحه سر دكهء حلاج كرد \r\n\r\nدكانهاى دلاكى پاريس :\r\nحاج پيرزاده ، كه در عهد ناصر الدين شاه پاريس را ديده است ، در مورد دكانهاى سلمانى مردانه و زنانه آن شهر چنين مىنويسد : « دكانهاى دلاكى بسيار پاك و پاكيزه است . ديوار اطراف دكان تماما آيينه‌هاى قدى است . زمين دكان از مرمر سفيد صيقلى است ، و ميزها و صندليهاى اعلا در دكان گذارده‌اند . هواى دكان ملايم و گرم است . قطيفه و دستمالهاى كتان سفيد اعلا ، در دولابها گذارده‌اند . يك طرف دكان سه سنگاب از مرمر ساخته‌اند و بالاى سنگابها هركدام يك شيرى مفضض به ديوار نصب نموده‌اند ، و هركدام شيرها جداجدا آب گرم و ملول ( ملايم ) دارد . بعد از اينكه دلاك سر را مقراض كرد و صورت را تراشيد و صابونها و عطرها به صورت ماليد ، آن شخص را ، دلاك مىآورد پيش سنگاب و باز از آب ملول سر و صورت را مىشويد . . . با دستمال كتان خشك مىكند و گلابها و عطرها به روى آن شخص مىزند ، و زنى لباس شخص را با ماهوت پاك‌كن پاكيزه و تميز مىكند . بعد از آن ، بايد 5 قران به صاحب دكان و انعامى به آن زن داد . . . » « 2 »\r\n\r\n\r\n","description":"","footnote":"\r\n( 1 ) . همان ، ( به اختصار ) .\r\n( 2 ) . سفرنامهء حاجى پيرزاده ، پيشين ، ص 65 - 264 ( به اختصار ) .\r\n","page_name":" 420 ","page_number":428},
  {"content":"\r\n\r\n\r\nماليات كسبه و تجار\r\nهانرى رنه دالمانى ، كه در آغاز نهضت مشروطيت به ايران آمده است ، در سفرنامهء خود ، راجع به كيفيت اخذ عوارض و ماليات از كسبه و تجار مىگويد :\r\n« مالياتى كه از كسبه و تجار و صنعتگران گرفته مىشود از روى اصول و نظم و ترتيب نيست ، و غالبا مؤديان با رشوه‌دادن به تحصيلداران ، از تأديهء آن معاف مىگردند .\r\nسابقا قرار بر اين بوده كه صدى بيست عايدات از تجار و كسبه و صنعتگران گرفته شود ، ولى امروز ، قانون معينى در كار نيست و حكام هم به انواع حيل متوسل مى - گردند تا كمبود ماليات را جبران كنند . مثلا در بازار نزاعى به راه مىاندازند ، و مأمورين حكومت ، اشخاص ثروتمند را دستگير مىكنند و با گرفتن مبالغ زيادى آنها را آزاد مىنمايند ؛ و اگر در دادن پول تعلل نشان دهند ، با چوب و فلك از آنها مىگيرند . ديگر از وسايل ابتكارى آنها اين است كه با فواحش سازش مىكنند و اگر احيانا ثروتمندى خواست تعيشى بكند ، فواحش به مأمورين اطلاع مىدهند ، و مأمورين هم بموقع مىآيند و بعنوان عملى غيرمشروع شخص ثروتمند را دستگير مىنمايند . آنشخص هم براى حفظ آبروى خود ، مبلغ معتنابهى به آنها مىپردازد و بدين طريق ، سكوت آنها را خريدارى مىكند . « 1 »\r\n\r\nماليات جديد پيشه‌وران\r\nكاساكوفسكى مىنويسد : « در تاريخ 24 / 6 / 1275 ، فرمانفرما حكمران جديد تهران ، تصميم گرفت بر خلاف گذشته از هر دكاندارى در ماه مبلغ سى شاهى الى دو قران ماليات قانونى را به پول نقره دريافت دارد . دكانداران و پيشه‌وران به صدراعظم شكايت كردند ، و او دستور داد كماكان ماليات را به پول سياه بپردازند . » « 2 »\r\n\r\nشكايت اهالى اصفهان از ظل السلطان\r\nدر اين تلگراف ، كه خطاب به آقاى امين دار الضرب نوشته شده ، از تعديات شاهزاده ظل السلطان شكايت شده است . امضاكنندگان مىنويسند : « در اين مشروطه ما تجار از مال و اعتبار افتاديم . هر روز دكاكين بسته مىشود ؛ بقدرى ضرر به عموم مىخورد كه اندازه ندارد . با اين قسم عوايق ، چگونه مطالبات ما وصول مىتواند شد . يك‌طرف اموال ما را در راه مىبرند ، يك‌طرف در شهر مىخورند . مرحمت فرموده عين عرايض ما را به مجلس و وزارت داخله برسانيد ، و كسب تكليف فرماييد . ملت از دست رفت ، دولت از استبداد ضعيف شد تا زود است جلوگيرى نمايند . - ملك - التجار ، حاجى محمد حسين كازرونى و 6 نفر ديگر ، يازدهم رجب 1325 . »\r\n\r\nكسبهء دوره‌گرد :\r\nهانرى رنه دالمانى ، ضمن مسافرت به اصفهان ، از دستفروشان دوره‌گرد نام مىبرد و مىگويد : « آنان مصنوعات كم‌دوام ارزان قيمتى را به روى دست و يا دوش\r\n\r\n\r\n","description":"","footnote":"\r\n( 1 ) . سفرنامه از خراسان تا بختيارى ، پيشين ، ص 48 - 47 .\r\n( 2 ) . خاطرات كاساكوفسكى ، پيشين ، ص 88 ( با تصرف ) .\r\n","page_name":" 421 ","page_number":429},
  {"content":"\r\n\r\nخود مىاندازند و با صداى گوشخراشى مشترى مىطلبند . « 1 »\r\nكاسب دوره‌گرد ( يهودى ) عهد قاجاريه\r\n\r\nكم‌فروشى :\r\nاعتماد السلطنه ضمن خاطرات خود در غرهء شوال 1310 مىنويسد :\r\nديروز كه پياده به باغچه مىرفتم ، سيدى را ديدم عرب ؛ چندتا نان گرفته بود و در ميان دستمال گذاشته به خانه‌اش مىبرد و به سلطنت و دولت و ملت ايران فحش مىداد . پرسيدم كجايى هستى ؟ گفت از اهل مدينه . جهت فحشش را پرسيدم ، نانش را به من نشان داد . مىگفت ، يك چارك از وزن معمول كم است ، و اگر ايران مثل عثمانى صاحب مىداشت و محتسب در بازار مىگشت ، اين واقع نمىشد . و به آواز بلند مىگفت : « ملك الايران ، مسكن الشيطان لا فيه ايمان » و بعضى حرفهاى ديگر كه مناسب نمىبينم بنويسم . بايد به ارواح كيخسرو ، داريوش ، شاپور ، اردشير و نادر و غيره و غيره لعنت فرستاد كه اين مملكت را اينطور تشكيل دادند ، و اينطور بدبختش كردند . « 2 »\r\n\r\nچانه‌زدن :\r\nسيد جمال واعظ كه ناطقى آزاديخواه و مردم دوست بود ، در 26 ماه رمضان 1324 در مسجد شيخ عبد الحسين گفت : « دروغ گفتن كليد تمام معصيت‌ها است . آخر ببينيد فرنگيها به قول امام ما رفتار مىكنند و ما نمىكنيم . مىروى از فلان فرنگى چيزى بخرى ، مى - گويى چند مىگويد : 25 تومان ديگر جواب و سؤال نمىكند ، اما فلان شيخ ، نماز جماعت مىخواند . . . مىروى فلان چيز را از او بخرى ، مىگويد : چهارقران و ده‌شاهى ، بيست‌دفعه او قسم حضرت عباس مىخورد سىدفعه تو . آخر هم به سىشاهى مىخرى . تا دو چيز نباشد كار ايران درست نمىشود : يكى صداقت يكى آزادى . . . فلان بيچاره مىرود دكان نانوايى ، چهارساعت بايد تملق\r\n\r\n\r\n","description":"","footnote":"\r\n( 1 ) . سفرنامهء از خراسان تا بختيارى ، پيشين ، ص 940 .\r\n( 2 ) . روزنامهء خاطرات اعتماد السلطنه ، ص 867 .\r\n","page_name":" 422 ","page_number":430},
  {"content":"\r\n\r\nبگويد ، آخر هم گوش نمىدهند . اما فلان نايب يا فلان فراش يا فلان بيعار كه مىرود مىگويد :\r\nشاطر سلام عليكم . . . نان مىگيرد ، اما يك بيوه‌زن بيچاره چهارساعت معطل مىشود . . . وقتى آزادى شد ، اينطور نمىشود » « 1 »\r\n\r\nطبقهء پيشه‌وران در جريان مشروطيت\r\n« پس از اعلام مشروطيت ، شاهزادگان و طبقات ممتاز از گرفتن ورقه و تعيين وكيل سر باز مىزدند . به همين مناسبت ، روحانيان بزرگ و آزاديخواهان نگران شده توسط مشير الدوله نگرانى مردم را به شاه اعلام كردند . شاه نيز شاهزادگان را فراخواند و گفت ، از دوران ولايتعهدى در صدد اصلاح امور مملك بودم ولى اختيارى نداشتم . پس از زمامدارى نيز ، امين السلطان و عين الدوله سد راه مقصود بودند . اكنون كه مشير الدوله در اصلاح امور با من همداستان است و روحانيان بزرگ و آقاى طباطبايى نيتى جز اصلاح مملك ندارند ، شما شاهزادگان نيز مشغول انتخاب نمايندگان خود بشويد تا ساير طبقات نيز به شما تأسى كنند ، و در پانزدهم همين ماه مجلس را افتتاح كنيم .\r\nبالاخره روز دهم شعبان 1324 ، هيأت نظار از طرف شاهزادگان و علما و تجار و اصناف انتخاب شدند و مبعوثين ملت از طرف شاهزادگان ، علماء تهران ، طلاب ، تجار ، اعيان و مالكين و اصناف گوناگون تعيين گرديدند . اكنون براى اينكه خوانندگان با انواع اصناف و پيشه‌وران آن روزگار و تعداد نمايندگان آنها در مجلس شوراى ملى آشنا شوند ، پيشه‌وران مختلف آن دوره را مىنويسيم :\r\nمذهّب ، صحّاف ، كاغذفروش ، و كتابفروش : يك نماينده .\r\nخياط ، رفوگر ، عبادوز ، رخت‌دوز ، پرده‌دوز ، و قلاب‌دوز : يك نماينده .\r\nبزاز ، حريرفروش ، زبره‌فروش ، و دوره‌گرد : يك نماينده .\r\nعطار ، دوافروش ، چاىفروش و سقطفروش : يك نماينده .\r\nسمسار ، حلاج ، لحاف‌دوز و كهنه‌فروش : يك نماينده .\r\nزرگر ، دواتگر ، آهنگر و حلبىساز : يك نماينده .\r\nتوتون‌فروش ، سيگارفروش و تنباكوفروش : يك نماينده .\r\nخباز و علاف و نارفروش : يك نماينده .\r\nچوب‌فروش ، نجار ، صندلىساز ، خراط و حصيرباف : يك نماينده .\r\nعلاقه‌بند و زردوز و يراق‌دوز و يراق‌باف و زركش : يك نماينده .\r\nيخدان‌ساز ، سراج ، لبّاف ، تركشدوز ، پالان‌دوز و چادردوز : يك نماينده .\r\nبقال ، و بنكدار ، آجيل‌فروش ، ميوه‌فروش ، علاف جزء و رزاز : يك نماينده .\r\nكلاهدوز ، كلاه‌مال ، پوست‌دوز ، و خراز : يك نماينده .\r\nكفشدوز و پاره‌دوز : دو نماينده .\r\nقصاب ، دباغ ، مرغ‌فروش ، و بره‌فروش : يك نماينده .\r\nقناد ، گيوه‌فروش ، جوراب‌فروش ، و جوراب‌دوز : يك نماينده .\r\nصرافها و صيرفيه : يك نماينده .\r\n\r\n\r\n","description":"","footnote":"\r\n( 1 ) . « گزارش مأمور شهربانى : عباسقلى » ، مجلهء يغما ، فروردين 1340 ، ص 47 .\r\n","page_name":" 423 ","page_number":431},
  {"content":"\r\n\r\nمقنى ، معمار ، فخار ، بنا ، كاشىپز ، كوزه‌فروش ، نقاش ، و سنگتراش : يك نماينده .\r\nعصار ، شماع ، صابون‌پز ، صابون‌فروش ، و نفت‌فروش : يك نماينده .\r\nمسگر ، تفنگ‌ساز ، كالسكه‌ساز ، قداره‌ساز ، ريخته‌گر ، سفيدگر ، خرده‌فروش : يك نماينده .\r\nآهنگر ، چلنگر ، نعل‌بند ، ميخ‌بر ، نعل‌ساز ، و طارمىساز : يك نماينده .\r\nسلمانى ، حمامى ، يخچالى ، و ميراب : يك نماينده .\r\nخرازىفروش ، ساعت‌ساز ، و جوراب‌باف : يك نماينده .\r\nپلوى ، چلوى ، آشپز ، كبابى ، كله‌پز ، يخنىپز و جگرپز : يك نماينده .\r\nبلورفروش و شيشه‌بر : يك نماينده .\r\nاز طرف شاهزادگان جمعا چهار نفر ، از طرف علما و طلاب چهار نفر ، از جانب تجار ده نفر ، منتخبين اعيان و مالكين 6 نفر ، نمايندگان اشراف و ملاكين 5 نفر .\r\nناگفته نماند كه اقليت يهود و ارمنى از بيم آنكه مبادا علماى نجف و قم و اصفهان مجلس شوراى ملى را بمناسبت چند نفر خارج از مذهب اسلام ، تحريم كنند ، وكالت خود را به آقايان طباطبائى و بهبهانى واگذار كردند ، ولى زرتشتيان ارباب جمشيد را برگزيدند . « 1 »\r\nدر اين‌صورت از نمايندهء كشاورزان سخنى درميان نيست .\r\n\r\nكارگران قالى :\r\nهانرى رنه دالمانى ، كه در عهد مظفر الدين شاه و محمد على شاه از ايران ديدن كرده است ، مىنويسد : « . . . اساسا فرش‌بافى كار زنان و دختران است . زنان فقير با اجرت بسيار قليلى از صبح تا غروب ، در كارخانه كار مىكنند . دختران كوچك هم در زير دست مادران كار مىكنند تا استاد شوند و بنوبهء خود اجرتى بگيرند . گاهى هم صاحبان كارخانه‌ها ، زنان يا كودكان را سالانه اجير مىكنند تا ساعات زيادترى براى آنها كار كنند . . . اجرت كارگران فرشباف در همه‌جا يكسان نيست ، و بطور كلى بسيار كم است ، و كارگر با سختى امرار معاش مىكند . در بعضى ايالات ، مانند كرمان ، كارگران مجبورند كه در كارخانه - هاى زيرزمينى كار كنند ؛ زيرا كه هواى روى زمين خشك است و نخها را شكننده مىكند و به كار بردن آنها مشكل مىشود . . . كاركردن در كارگاههاى زيرزمينى مخالف بهداشت است ، و غالبا كارگران به امراض خطرناكى مبتلا مىشوند . » « 2 »\r\n\r\nغذاى كارگران\r\nفردريچاردز در مورد غذاى كارگران مىنويسد : « موقع ناهار سنگتراش دستها و پاهاى خود را در جوى مىشويد و سپس نانى را به طول يك چهارم يا رد كه در داخل آن دو پياز و مقدار كمى پنير محلى و چند برگ نعناى تازه گذاشته شده باز مىكند و مشغول خوردن مىشود . ساعت دوازده و پانزده دقيقه سنگتراش دراز مىكشد و پس از زدن چند آروغ بخواب مىرود . » « 3 »\r\nحدود نيم‌قرن پيش ، دانشور راجع به وضع كارگران اصفهان ، مىنويسد : « ظهر بود كه\r\n\r\n\r\n","description":"","footnote":"\r\n( 1 ) . ناظم الاسلام كرمانى ، تاريخ بيدارى ايرانيان ، ج 3 ، ص 96 - 388 ( به اختصار ) .\r\n( 2 ) . سفرنامه از خراسان تا بختيارى ، پيشين ، ص 25 - 124 ( به اختصار ) .\r\n( 3 ) . همان ، ص 11\r\n","page_name":" 424 ","page_number":432},
  {"content":"\r\n\r\nدر يكى از كارخانجات مشاهده شد چند نفر كارگر روى زمين نشسته با چند عدد نان سنگك و پياز سد جوع مىكردند . وقتى در اين‌باره سؤال كردم جواب دادند حقوق بيشتر نمىگيريم وانگهى ما كارگران داراى عيال و اولاد مىباشيم اگر بنا باشد خود نان و آبگوشت بخوريم لابد آنها بايد هوا بخورند . » « 1 » مخبر السلطنه هدايت ، بدون اينكه از طبقهء كارگر آن دوران سخنى گويد ، از افزايش روزافزون كارمندان دولت نگران است . او مىنويسد .\r\n. . . ما امروز گرفتار اين درد مهلكيم . جوانان را تربيت ناقص مىكنيم . حرفه نمى - آموزند و قباى ادارى مىدوزند . عدهء كارمندان دولت چند برابر حد نصاب شده است ، و همه در تحصيل مال بيتاب . همه را سنگ يك‌من در ترازوست و قليلى را هنر در بازو . جوانان آلمانى پس از فراغت از مقدمات ، تحصيلات فنى را در غير موطن خود مىكنند . در ضمن ، هم زندگى ياد مىگيرند هم جوانى را دور از مركز مىگذرانند . « 2 »\r\nدر سفرنامه تلگرافچى فرنگى مربوط به سال 1877 ميلادى كه به فارسى نيز ترجمه شده است جسته‌جسته مطالبى مربوط به زندگى اجتماعى مردم ديده مىشود . از جمله در اين سفرنامه در مورد شهر كرمان چنين مىخوانيم : « شهر كرمان خيلى تفصيل دارد : اولا شالبافخانه زياد و پانزده‌هزار نفر شالباف دارد ، چندبار هم تماشا كردم مرد و بچه كوچك چند نفر به سن 7 نرسيده ، در توى زيرزمين در اطاق تاريك متعفن نشسته مشغول شال‌بافتن بودند : كار دوساعت پيش از طلوع آفتاب شروع و شب تا يك ساعت بعد از مغرب كار مىكردند .\r\nمواجب بچه از سالى سه تومان الى 10 تومان است ، مرد سالى ده تومان الى 25 تومان دارد . معلوم است كسى كه 25 تومان مواجب اوست خيلى كامل است ، هر نفر از آنها هميشه شال به يك تركيب مىبافند ، يعنى به يك رنگ و يك گل و از اول تركيب را ياد گرفته‌اند و تا آخر عمر به همان پيكره مشغول « كاربافى » هستند و اين شال‌بافها اكثر جوان مىميرند و سببش كار سخت و عفونت اطاق و هواى بد آنجاست و جميع شال‌بافها ناخوش و بدحالند پسرى با رنگ و روى خوب نديدم ، حالا چند سال است كه شال كرمان كمتر به فروش مىرود و از آن‌جهت شهر كرمان فقير زياد دارد كه همه بىچيزند ، شالى مىبافند كه براى لباس سرباز خيلى خوب است . يك‌دست رخت سربازان از آن شال يك تومان بيشتر تمام نمىشود . . . » « 3 »\r\n\r\nانواع پيشه‌ها در اواخر قاجاريه\r\nشادروان دهخدا در لغتنامهء خود ، كليهء پيشه‌وران را برحسب حروف الفبا چنين ذكر مىكند :\r\nآيينه‌ساز و آيينه‌فروش ، آبكار ، آب‌نبات‌ساز و آب‌نبات‌ريز ، آپاراتچى ، آب‌ميوه‌فروش ، آشپز ، آجيل‌فروش ، آرايشگر ، آهنگر ، اطوكش ، اوراقچى ، الك‌ساز و غربالبند ، اسباب‌بازىفروش ، الوارفروش ، اسلحه‌فروش ، ابزارفروش ، اتوشو ، باطرىساز ، بزاز ، بقال ، بيلياردچى ، بستنىفروش ، بلورفروش ، بنزين و نفت و روغن اتومبيل‌فروش ،\r\n\r\n\r\n","description":"","footnote":"\r\n( 1 ) . جهانگردان ايرانى ، ج 2 ، ص 135 .\r\n( 2 ) . خاطرات و خطرات ، پيشين ، ص 25 .\r\n( 3 ) . سفرنامهء تلگرافچى فرنگى ، به اهتمام ايرج افشار ، فرهنگ ايران‌زمين ، ج 19 ، ص 205 .\r\n","page_name":" 425 ","page_number":433},
  {"content":"\r\n\r\nبارفروش ، بشكه‌دار و بشكه‌ساز ، پانسيون‌دار ، پينه‌دوز ، پنبه‌زن ( حلاج ، پنبه‌فروش ، پرنده‌فروش ، پرده‌دوز ، پيراهن‌دوز و پيراهن‌فروش ، تره‌بارفروش ، متصدى توقفگاه ، تابلوساز و تابلونويس ، تخته سه‌لايىفروش ، ترازوساز ، تراشكار فلزات ، تمبر باطله‌فروش ، تعميركار اتومبيل ، تيرفروش ، توتون‌فروش ، تنباكوفروش ، تخم گل‌فروش ، جوشكار ، جگركى ، جوراب‌باف و جوراب‌فروش ، چمدان‌ساز ، چاقو - دكان داروفروشى ( از سفرنامه هانرى رنه دالمانى )\r\nساز ، چادردوز ، چوبدار ، چلوكبابى و چلوخورشى ، چاپخانه‌دار ، چرم‌فروش ، چينىبندزن ، چراغ‌ساز ، چدن‌ريز ، حلبىساز ، حصيرباف و حصيرفروش ، حلواپز ، حلاج ( پنبه‌زن ) ، حليم‌پز ، خاتم‌ساز ، خرازىفروش ، خواربارفروش ، خياط و خياط اتومبيل ، دباغ ، دوخته‌فروش ، دوچرخه‌ساز و دوچرخه كرايه بده و دوچرخه‌فروش ، دواتگر ، درشكه - دار ، داروخانه‌دار ، ريخته‌گر ، رستوران‌دار ، رفوگر ، رنگرز ، رنگفروش ، زرگر ، زهتاب ، زردوز و مليله‌دوز ، زغال‌فروش ، سوهانكار ، سمسار ، سرايدار ، سراج ، سازندهء آلات موسيقى ، سركه‌فروش و آبغوره و ترشىفروش ، سيمانكار و موزائيك‌ساز ، سيگار - فروش ، سبزىفروش ، ساعت‌ساز و ساعت‌فروش ، سماورساز ، سنگتراش ، سفيدگر ، شيشه‌بر ، شيشه‌گر ، شيشه‌فروش ، شيرينىفروش ، شمع‌ساز ، شعرباف ، صحاف ، صابون - فروش ، صندوق‌ساز ، ظرف كرايه‌بده ، عطار ، سقطفروش ، علاف ، عصار ، عكاس و ظاهر كنندهء فيلم ، علاقبند ، عينك‌ساز و عينك‌فروش ، فخار ( كوره‌پز ) ، فرنىپز ، قپان‌دار ، قناد ، قندريز ، قهوه‌چى ، قهوه‌فروش ، قلم‌زن ، قفل‌ساز ، قاب‌ساز ، قصاب ، كاغذفروش ، كاموافروش ، كلاهدوز و كلاه‌فروش ، كلاه‌مال ، كاروانسرادار ، كله‌پز ، كشك - سا ، كيف‌دوز و كيف‌فروش ، كهنه‌فروش ، كوزه‌فروش ، كفاش ، كتابفروش و مجله -\r\n\r\n","description":"","footnote":"","page_name":" 426 ","page_number":434},
  {"content":"\r\n\r\nفروش ، گيوه‌فروش ، گلفروش ، گرمابه‌دار ، گاودار ، گاراژدار ، گراورساز و پلاك‌ساز و مهرساز ، لبنيات‌فروش ، ليمونادفروش ، لواف ، لباس دوخته‌فروش ، لباس‌شو ، چاىفروش دوره‌گرد ( از سفرنامه هانرى رنه دالمانى )\r\nلوازم تحريرفروش ( نوشت‌افزارفروش ) ، لحاف‌دوز و لحاف‌فروش ، لوازم الكتريك فروش ، لاستيك‌فروش ، متصدى حمل‌ونقل ( گاراژدار ) ، مسافرخانه‌دار ، مسگر ، مهمانخانه‌دار ، ميوه‌فروش ، مصالح بنايىفروش ، ماست‌بند ، مبل‌ساز و مبل‌فروش ، موتاب ، نانوا ( خباز ) ، نجار ، نوشابه‌فروش ، نقاش تابلو و عمارت و اتومبيل ، نمدمال ، نعلبند و نعل‌ساز ، نمك‌كوب ، نخود بريز ، واكسى ، ورشوساز ، يخچال‌دار ، يخنىپز . « 1 »\r\n\r\n\r\n","description":"","footnote":"\r\n( 1 ) . شمارهء مسلسل 52 ، « پيشه‌وران » .\r\n","page_name":" 427 ","page_number":435},
  {"content":"\r\n . \r\n","description":"","footnote":"","page_name":" 428 ","page_number":436},
  {"content":"\r\n\r\n\r\n6 . طبقهء روحانيان\r\n\r\n","description":"","footnote":"","page_name":" 429 ","page_number":437},
  {"content":"\r\n\r\n\r\nطبقهء روحانيان\r\nطبقهء روحانيان ، چه در دوران قبل از اسلام و چه در دورهء بعد از اسلام ، تنها طبقهء مقتدرى بودند كه كمابيش در مقابل قدرت نامحدود شاهنشاه ، امرا و زورمندان پايدارى و مقاومت مىكردند ، و در صورتى كه حسن‌نيت داشتند ، مىتوانستند تا حدى از ستمگرى و زور - گويى قدرتمندان و عمال آنها جلوگيرى نمايند . جهشيارى در مقدمهء كتاب الوزراء و الكتاب مىنويسد :\r\nشيخ الاسلام\r\nمىگويند در زمان انوشيروان دامنهء بيدادگرى گسترش يافت تا جايى كه موبد موبدان به او گفت : « شاها شنيده‌ام فقهاى ما مىگويند :\r\nوقتى در شهرى عدل و داد نتواند بيدادگرى و ستم را فراگيرد ، مردم آنجا به دشمنى گرفتار آيند كه با آنان مىجنگد و بيم آن مىرود كه مصيبتهاى پىدرپى به ايشان روى آورد . ما نيز از گسترش جور و ستم عمال تو بيمناك هستيم . »\r\nانوشيروان به اين امر توجه نمود ، و بر او روشن شد كه ظلم و ستم به كار رفته است ؛ از اين‌رو ، هفتاد نفر از ستمكاران را ، كه پنجاه نفر ايشان از دبيران و عمال و امناء بودند ، به دار آويخت ! » با اين اقدام از بيدادگرى كاسته شد .\r\n\r\n","description":"","footnote":"","page_name":" 430 ","page_number":438},
  {"content":"\r\n\r\nبطورى كه ديديم ، پس از رحلت پيشواى اسلام و سپرىشدن عصر خلفاى راشدين و نفوذ تمدنها و فرهنگهاى جديد ، عالم اسلام دگرگون گرديد و تحت تأثير مقتضيات سياسى و اقتصادى جديد . جامعهء اسلامى جنبه‌هاى آزادمنشانه و دموكراتيك خود را ، كه زاييدهء زندگى قبيله‌اى و عشيره‌يى بود ، از كف داد . اعراب بيابانگرد ، اندك‌اندك ، شهرنشين شدند و براى ادارهء كشورهاى مفتوحه و جامعهء اسلامى ، از پول و زور و انديشه و سازمان ادارى ملل پيشرفته آن دوران كمك گرفتند .\r\nدر صدر اسلام ، طبقه‌اى به نام طبقهء « روحانيان » وجود نداشت ، ولى با گذشت زمان ، از دورهء بنى اميه به بعد بتدريج روحانيان به عنوان يك طبقهء ذىنفوذ در ميدان دين و سياست قدم گذاشتند . اقليتى از آنان جانب حق و حقيقت را گرفتند و از مشكلات و خطراتى كه در اين راه بود نهراسيدند ، ولى اكثريت افراد اين طبقه ، براى آنكه بتوانند براحتى زندگى كنند ، اعمال ناروا و ظالمانهء خلفا و سلاطين را تنفيذ و تأييد مىكردند ، و گاه با آنان در ظلم و ستمگرى و استثمار طبقات محروم ، همگام و همقدم مىشدند ، و براى اعمال نارواى خود و سلاطين و زورمندان زمان ، محمل شرعى مىتراشيدند .\r\nبا اينكه در حديث آمده است كه « آفة الدين ثلاثة ، فقيه فاجر ، امام جائر ، و مجتهد جاهل » ، يعنى سه‌چيز آفت دين است ، فقيه بدكار ، پيشواى ستمكار ، و مجتهد نادان ، در دوران تمدن اسلامى ، با سيماى چنين مردان منحرف و ستمكار زياد روبرو مىشويم .\r\n\r\nرابطهء علما با سلاطين\r\n« سفيان ثورى مىگويد : بهترين سلطانان آن است كه با اهل علم نشيند و از ايشان علم آموزد ، و بدترين علما آنكه با سلاطين بنشيند . » « 1 »\r\nغزالى نيز در احياء العلوم ، در تأييد اين معنى گويد : « شرار العلماء الدين يأتون الامراء و خيار الامراء الدين يأتون العلماء . . . » « 2 »\r\nولى اين نصايح و سخنان حكمت‌آميز در طول تاريخ ، فقط در گوش و دل اقليتى از روحانيان بشردوست و روشن‌ضمير اثر گذاشته است .\r\n\r\nيك روحانى با شخصيت\r\n« سفيان گويد : روزى رشيد ما را خواست ، پيش او رفتيم ، فضيل پس از همهء ما آمد و ردا بر سر داشت ، به من گفت : « اى سفيان ، امير - مؤمنان كداميك از اينهاست ؟ » گفتم : « اين » و به رشيد اشاره كردم . به دو گفت :\r\n« اى نيك‌صورت ، تويى كه كار اين امت به دست تو و به گردن توست حقا كار بزرگى به عهده گرفته‌اى » رشيد بگريست ، آنگاه به هريك از ما يك كيسهء پول داد ، همه پذيرفتند مگر فضيل . رشيد به دو گفت : « اى ابو على ، اگر آن را حلال نمىدانى به يك قرضدار ببخش ، يا گرسنه‌اى را با آن سير كن ، يا برهنه‌اى را بپوشان . » اما او از گرفتن دريغ كرد . وقتى بيرون شديم ، به دو گفتم : « چرا نگرفتى كه در كار خير صرف كنى ؟ » ريش مرا گرفت و گفت : اى ابو محمد ، تو كه فقيه شهرى چنين خطايى مىكنى ، اگر براى اين اشخاص خوب بود براى من هم خوب بود . » « 3 »\r\n\r\n\r\n","description":"","footnote":"\r\n( 1 ) . سياستنامه ، پيشين ، ص 75 .\r\n( 2 ) . ج 1 ، ص 41 .\r\n( 3 ) . مروج الذهب ، پيشين ، ج 2 ، ص 358 .\r\n","page_name":" 431 ","page_number":439},
  {"content":"\r\n\r\nبر خلاف اقليتى انگشت‌شمار ، كه تن به همكارى با ستمكاران نمىدادند ، اكثريت روحانيان بعد از اسلام ، دست دوستى به سوى امراء و سلاطين دراز كردند ، و از آن خوان يغما سهمى بردند .\r\nفردوسى طوسى شاعر بلندپايهء ما و ديگر صاحبنظران ، به لزوم همكارى اين دو نيرو مكرر اشاره كرده‌اند :\r\n چنين دين و شاهى به يكديگرند * تو گويى كه در زير يك چادرند\r\nنه بىتخت شاهى بود دين به جاى * نه بىدين بود تخت شاهى به پاى\r\nنه از پادشا ، بىنياز است دين * نه بىدين بود شاه را آفرين\r\nنه آن زين ، نه اين زان ، بود بىنياز * دو انباز ديديمشان نيكساز\r\nچو دين را بود پادشا پاسبان * تو اين هردو را جز برادر مخوان \r\n- فردوسى\r\n نزد خرد ، شاهى و پيغمبرى * چون دو نگينند در انگشترى\r\nگفتهء آنهاست كه آزاده‌اند * كاين دو زيك اصل و نسب زاده‌اند \r\n- نظامى\r\n كه ارباب معانى نيك دانند * كه دين و ملك باهم توأمانند \r\n- خواجو\r\nاشارهء خواجو به حديث « الدين و الملك توأمان » است ، كه مىگويد ، دين و پادشاهى را باهم بستگيست . فردوسى در جاى ديگر از همكارى دين و دولت سخن گفته است :\r\n بود دين و شاهى چو تن با روان * بدين هردوان ، پاى دارد جهان\r\nچنان دان كه شاهى و پيغمبرى * دو گوهر بود در يك انگشترى \r\nسنايى در تأييد اين معنى گويد :\r\n چشم سر ملك و چشم سر دين است * اين جهانبين و آن نهانبين است\r\nاين و آن هردو يار يكدگرند * هم خزان هم بهار يكدگرند \r\nقرنها بعد گيبون مورخ نامدار انگليسى از همكارى صميمانه كليسا و سلطنت بحث مىكند .\r\n\r\nمذهب و سلطنت\r\nبه عقيدهء گيبون « . . . رابطهء بين سرير و قربانگاه چنان صميمانه است كه تاكنون ندرتا كليسيا به پشتيبانى از خلق برخاسته است . » « 1 » در جاى ديگر مىنويسد : « نفوذ طبقهء روحانى را در عهدى كه موهومپرستى رواج دارد ، مىتوان به طرز مفيدى براى احراز حقوق بشرى به كار برد ، اما پيوند ميان سرير سلطنت و محراب عبادت ، چنان محكم است كه درفش كليسا فوق العاده بندرت ، بر بالاى سر خلق به اهتزاز درآمده است . . . » « 2 » اكنون وضع روحانيان را در طول تاريخ مورد مطالعه قرار مىدهيم :\r\nبارتولد راجع به اهميت مقام روحانيان در كشور و دولت سامانيان ، سخن مىگويد و مىنويسد : « بانى قدرت آن دودمان ، حكومت خويش را به يارى صدر روحانيان محل ، در بخارا\r\n\r\n\r\n","description":"","footnote":"\r\n( 1 و 2 ) . ادوارد گيبون ، انحطاط و سقوط امپراطورى روم ، ترجمهء ابو القاسم طاهرى ، ص 48 .\r\n","page_name":" 432 ","page_number":440},
  {"content":"\r\n\r\nاستوار ساخت . علما از وظيفهء زمين‌بوسى در پيشگاه شاه معاف بودند . از ميان فقيهان مذهب حنفى عاليترين و شايسته‌ترين فرد را برمىگزيدند و امور را به صلاحديد وى ، قطع و فصل مىكردند ، و خواستهاى او را مجرى مىداشتند ، و شاغلان مشاغل را به دستور او معين مى - نمودند ، از سخنان سمعانى ( دربارهء زاهدى كه يكى از سامانيان بر تابوت او نماز خواند ، و شيخى كه وزير ، ابو على بلعمى ، تابوت او را به دوش كشيد ) چنين برمىآيد ، شخصى كه مقامش برابر مفتى يا شيخ الاسلام ادوار بعدى بوده ، در آن زمان ، به لقب فارسى « استاد » ( معلم ) ملقب بوده و شغل استاد هم در زمان اسماعيل وجود داشته . در ماوراء النهر بطور كلى ، علماء را با كلمهء « دانشمند » يا بنا به لهجه‌اى ، « دانشومند » تسميه مىكردند .\r\nشغل خطيب نيز جزو مشاغل صرفا روحانى شمرده مىشده . مىدانيم كه در آغاز امر ، خود خليفه و يا والى و جانشين او ، در مسجد خطبه مىخوانده و وعظ مىكرده‌اند . در زمان سامانيان اين رسم در مشرق ( قلمرو خلافت ) قابل اجرا نبوده ، زيرا كه شاهان و ولات ايشان اصلا ايرانى و يا ترك بوده و گمان نمىرود كه به زبان عربى آشنا بودند . ولى در مواردى كه والى ، زبان عربى را نيك مىدانسته ، كماكان به لوازم شغل والى و خطيب توأما اقدام مىكرده است . » « 1 »\r\nبارتولد مىنويسد :\r\nسامانيان و حتى شخص اسماعيل هم هرگز براى جلب اعتماد توده‌هاى مردم و تبديل ايشان به تكيه‌گاه تخت شاهى خويش ، كوششى به عمل نياوردند . و دليل و گواه اين مدعى همانا روش تعقيب و ايذاء نهضتهاى شيعه است ؛ نهضتى كه بىترديد صورت دموكرات‌منشانه‌اى داشته . مىدانيم كه تعاليم شيعه در زمان آخرين امراى سامانى نيز در ماوراء النهر پيروانى داشته كه پدر و برادر ابن سيناى مشهور نيز جزو آنان بوده‌اند . اما حسن توجه روحانيان سنى ، به رغم عنايتى كه سامانيان نسبت به دين و نمايندگان آن مبذول مىداشتند ، معطوف به آن دودمان نبوده ، بلكه به سوى دشمنان ايشان ، مانند ابو على ، و فائق ، بوده است . مردم كه عقيده‌اى به مواعظ خطيبان نداشتند ، روى « به كسانى آوردند كه فقيهان ايشان شمرده مىشدند . » يعنى بر حدس درست بارون و . ر . روزن ، به روحانيان غيررسمى كه همواره نفوذشان در ميان اهالى ، بمراتب بيش از خطيبان و امامان منصوب از طرف دولت بوده ، روى آورده‌اند ؛ بطورى كه هميشه در موارد متشابه پيش مىآيد . . . « 2 »\r\n« . . . سمعانى در كتاب الانساب مىنويسد كه برجسته‌ترين شخصيت دينى دربار اسماعيل - سامانى ، « الاستاد » نام داشت ، و نفوذ او از حدود امور دينى بسى فراتر مىرفت .\r\nروحانيان در دعوت اسماعيل به بخارا ، رهبرى مردم را به عهده داشتند ، و مدتى بعد ، پس از انقراض سامانيان ، از خاندان آل برهان پيشوايان روحانى از مذهب حنفى ، ملقب به « صدر » يا « صدر جهان » قدرت روحانى و نيز قدرت سياسى را در بخارا در دست گرفتند . نفوذى را كه رهبران مذهبى بخارا در قرون وسطى بر روى تودهء مردم داشتند مىتوان به نفوذى تشبيه كرد كه\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ج 1 ، ص 500 - 499 ( به اختصار ) .\r\n( 2 ) . همان ، ج 1 ، ص 69 - 568 .\r\n","page_name":" 433 ","page_number":441},
  {"content":"\r\n\r\nمجتهدين بر روى مردم شيعى مذهب ايران كنونى دارند . . . بسيارى از مؤلفين دوران اسلامى قرون وسطى ، خود از روحانيان و قضات دينى بودند و بنابراين ، طبيعى است كه تا حدى از سامانيان جانبدارى كرده و جانب بيطرفى را نگاه نداشته‌اند . » « 1 »\r\n« فراى » در كتاب بخارا مىنويسد : « پيشوايان روحانى اهل تسنن در بخارا نفوذ و قدرت خاصى داشتند ، زيرا پيشوايان اهل تسنن بودند كه نخستين بار امير اسماعيل را به بخارا خواندند . . . فقهاى شهير و نامدارى در اين دوره ظهور كردند و هريك از آنان پيروان و شاگردانى داشت . آراء عمومى نقش بزرگى در تصميمات قضائى بازى مىكرد ، و شكى نيست كه اغلب اوقات اين آراء عمومى از طريق عدالت و انصاف دور بود ، اما عقيدهء فقها و علماى دينى به صورت يكى از نهادهاى جامعه درمىآمد كه با حكومت غير روحانى كوس برابرى مىزد . در دورهء سامانيان ، كارداران دولت و علما ، معمولا همكارى نزديكى داشتند ؛ گرچه مردم كم‌كم ، پيشوايان روحانى را حاميانى در مقابل ظلم و جور حكومت تصور مىكردند . هنگام شورشهاى عمومى و تظاهرات مردم ، نيز حكومت وقت نمىتوانست پيشوايان دينى را پشتيبان مطمئنى براى خود تصور كند . . . بسيارى از علماى دينى رغبتى به قبول منصب قضا نشان نمىدادند ، و حتى وقتى به چنين مقاماتى كه انتصاب آن ، از طرف مقامات غير روحانى به عمل مىآيد ، منصوب مىشدند ، از قبول آن عذر مىخواستند . . . » « 2 »\r\nدلايلى در دست است كه گاه روحانيان بنحو جدى ، از حكومت سامانيان حمايت نمىكردند . « هلال صابى تلاش حكومت سامانى را ، به منظور تحريك مردم بر ضد قراخانيان در تاريخ خود ، از زبان شخصى كه خود شاهد وقايع بوده آورده است ، و بىمناسبت نيست كه در اينجا نقل شود : وى گفت : « من به هنگام ورود سپاهيان خان در بخارا بودم .\r\nخطباى سامانى در مساجد بالاى منبر رفتند و مردم را تشويق كردند كه به حمايت از سامانيان به عنوان سپاهى ، نام‌نويسى كنند : بر شما معلوم است كه ما چه رفتار شايسته‌اى داشتيم و روابط ميان ما و شما چقدر صميمانه بود . دشمن امروز ما را تهديد مىكند ، و وظيفهء مسلم شماست كه به يارى ما برخيزيد ، و از جانب ما بجنگيد . پس ، از خدا مدد بخواهيم . . . اكنون اغلب مردم بخارا و نيز ماوراء النهر مسلحند . وقتى مردم اين سخنان را شنيدند ، از باب جهاد با فقها به مشورت پرداختند . فقها مردم را از اين كار منصرف كردند و گفتند : « اگر پيروان خان با شما اختلاف مذهب داشتند ، در اين‌صورت ، جهاد با آنان لازم و وظيفهء شما بود ، اما در جايى كه موضوع كشمكش دنيوى است هيچ مسلمانى حق ندارد كه حيات خود را به مخاطره اندازد و خود را در معرض خونريزى قرار دهد . اين مردم ( يعنى دشمنان ) خوشرفتار و راست‌آيينند ، و بهتر است از جدال اجتناب كنيد . » اين يكى از علل عمدهء پيروزى قراخانيان ، و انهزام سامانيان و انقراض امپراتورى آنان بود . » « 3 »\r\nبعضى از خاندانهاى روحانى در منطقهء نفوذ خود ، قدرت سياسى را هم در دست\r\n\r\n\r\n","description":"","footnote":"\r\n( 1 ) . بخارا ، پيشين ، ص 76 - 75 ( به اختصار ) .\r\n( 2 ) . همان ، ص 11 - 110 ( به اختصار ) .\r\n( 3 ) . همان ، ص 205 - 204 ( به اختصار ) .\r\n","page_name":" 434 ","page_number":442},
  {"content":"\r\n\r\nداشتند ؛ « نظير خاندان آل ميكال نيشابور ، و خاندانهاى مشابه شهرهاى ديگر . . . تعجبى نيست كه ميان اين پيشوايان روحانى ، كه در عين حال پيشوايان سياسى نيز بودند ، از يك‌سو ، و ولينعمتان قراخانى آنان از سوى ديگر ، تصادم روى داده باشد . درست معلوم نيست كه آيا حكومت قراخانى اختيار تبديل امام يا رئيس بخارا را داشته است يا نه ، اما در مآخذ اشاره به خاندانى ديگر يعنى ائمهء صفارى رفته است كه بعدها ، مقام امام و رئيس بخارا يافتند ؛ و اين خود دليل بر تبديل تواند بود . در سال 460 ه . ابو ابراهيم اسماعيل صفار ، كه هم مقام امام داشت و هم مقام رئيس ، به امر شمس الملك مقتول شد . پسرش ابو اسحاق ابن اسماعيل ، كه ظاهرا جانشين پدر شد ، مانند پدر از بدگويان قراخانيان ، و خارى در چشم آنان بود . چنين به نظر مىرسد كه ابو اسحاق ، تا موقعى كه سلطان سنجر در ماوراء النهر به مداخله پرداخت ، در مقام خويش باقى مانده باشد .\r\nسلطان سلجوقى براى جلوگيرى از بدگويى امام و برقرارى صلح ، ابو اسحاق را در حدود سال 495 ه . به مرو برد . مقارن همان ايام ، يا اندكى بعد از آن ، سنجر برادرزن خود ، ابو العزيز ابن عمر مازه را كه از پيشوايان روحانى دانشمند مرو بود ، به جاى ابو اسحاق به عنوان قاضى القضاة و عاليترين مرجع دينى به بخارا فرستاد . اين امر مقدمهء به قدرت رسيدن سلسله‌اى از پيشوايان روحانى در بخارا گرديد ، كه بمناسبت لقب عبد العزيز ، « آل برهان » ناميده شدند .\r\nبه اين ترتيب ، آل برهان جانشين خاندانهاى روحانى ديگر شدند و در بخارا زمام امور را به دست گرفتند . » « 1 »\r\n\r\nمقام فقيه\r\nپس از آنكه سلطان محمود ، سيستان را بگرفت ، برآن شد كه حكمرانى سيستان را به طاهر دهد . « از طاهر پرسيد كه اندر سيستان كيست كه بر قول او اعتماد است ؟ طاهر گفته بود فقيه بو بكر نيهى . چون كارها قرار گرفت . . . بو بكر - نيهى را بخواند و گفت ، ازين كسها طاهر زينب را اختيار كرده‌ام كه سيستان بدارد ، از جهت ما چه گويى ، كه مىگويند تو هيچ محابا نكنى و سخن به ريا نگويى . گفت ، طاهر نشايد اين شغل را . سلطان طاهر را بخواند و گفت ، ما اعتماد سيستان بر تو كرده بوديم ، اما بو بكر نيهى مىگويد كه تو اين شغل را نشايى ، طاهر جلدى كرد و خردمندى . چون گفته بود كه او معتمد است ، قول را خلاف نياورد و گفت ، راست گويد . پس ، شهر و ولايت به قبجى حاجب سپرد و كدخدايى او ، بو على شاد را داد . . . » « 2 »\r\nدر تمام دوران بعد از اسلام ، غالبا روحانيان حقيقى و راستگو مورد قهر و غضب شهرياران ستمگر بودند . پس از آنكه شمس الملك به جاى طمغاج خان ابراهيم ( كه از شهرياران خوب قراخانيان بشمار بوده است ) به زمامدارى رسيد ، بين او و امام ابو ابراهيم اسماعيل بن - ابو نصر الصفار ، روحانى معروف آن دوران ، اختلاف افتاد و كار به محاكمه و اعدام او در بخارا در سال 461 منتهى گرديد . « به گفتهء سمعانى ، سبب محكوميت وى آن بوده كه خان را به اجراى\r\n\r\n\r\n","description":"","footnote":"\r\n( 1 ) . همان ، ص 46 - 245 ( با اندكى تصرف ) .\r\n( 2 ) . تاريخ سيستان ، ( به نقل از سعيد نفيسى ، در پيرامون تاريخ بيهقى ، ج 2 ، ص 605 ) .\r\n","page_name":" 435 ","page_number":443},
  {"content":"\r\n\r\nاوامر دين تحريض مىكرده و از حرام و مناهى برحذر مىداشته . » « 1 » جالب توجه است كه فرزند شجاع اين روحانى نيز از سنت پدر پيروى مىكرد و هرگز تسليم زورمندان زمان نمىشد . بارتولد مىنويسد : « ابو اسحق ابراهيم بن اسماعيل ، پسر امام صفار كه در زمان شمس الملك اعدام شده بود ، مانند پدر از مجامله پرهيز مىكرد و از اعمال ناپسند سلاطين پرده برمىداشت و نسبت به پادشاهان سختگير بود . سنجر ناگزير وى را بخاطر آرامش ملك به مرو فرستاد . » « 2 » بطوريكه تاريخ نشان مىدهد در ميان طبقهء روحانيان ، گروهى بىثبات ، ابن الوقت و سازشكار و جمعى ثابت‌قدم و با ايمان بودند . از آن ميان امام احمد حنبل مردى زاهد و پاكدامن بود « . . . در زمان غلو معتزله او را تكليف كردند كه بگويد قرآن مخلوقست ، او را خليفه معتصم بر عقابين كشيد و هزار تازيانه بزد ، او بخلق قرآن قايل نشد » « 3 » و در انديشه و اعتقاد شخصى خود باقى ماند .\r\nديگر از روحانيان مبارز و سرسخت ابن تيميه است . اين مرد « . . . چندبار با لشكر شام و تتار محاربه كرد و مظفر آمد ، و ملك الامراى دمشق او را اذيت بسيار رسانيد و او را در قلعهء دمشق محبوس كرد و بعد از اين وى را از قلعه بيرون آورد و در زندان دمشق كرد و او در زندان فتوى دادى و كار مردم گزاردى ، آخر دوات و قلم از پيش او برداشتند و او در زندان دمشق خسته شد و آخر وفات كرد ، در سال 728 - او حنبلى بود و بسيار از علماى مصر و شام با وى بحث كردند و او بر همه فايق آمد . . . » « 4 »\r\n\r\nتحريم تحقيقات علمى از طرف فقهاى سنى\r\nناصرخسرو در كتاب جامع الحكمتين ، از زورگويى فقهاى سنى مذهب و انحطاط علم در آن دوران ، سخن مىگويد و مىنويسد : « . . . آنان ( يعنى فقهالقبان ) همى بر دين اسلام سلارى كنند ، كه همى گويند ، كه هركه گويد : « من بدانم كه سقمونيا ( دارويى است ) طبيعت مردم را نرم كند ، يا بدانم كه سكنجبين مرصفرا را بنشاند » ، كافر است . جهل از اين قوىتر چگونه باشد ؟ كفر بر اين گروه فقها مستولى شده است ، زيرا نه طبيعت طبيب مىگويد : « سقمونيا من آفريده‌ام » و نه منجم مىگويد كه : « آفتاب را و كسوف را من همى فرود آرم . » « و اگر طبيب از اين‌كه مىداند هليله رنج حرارت و صفرا را از طبيعتها دفع كند كافر است ، نيز هركه بداند كه آب رنج تشنه را و نان رنج گرسنه را دفع كند ، كافر باشد . . . اين ضلالت و كفر را ، كه اغلب اين امت را افتاده است ، نهايتى نيست . » سپس ناصرخسرو به بحث در ميل به جستن و دانستن معنى چيزها كه خاص نفوس ناطقه است مىپردازد . . . و نتيجه مىگيرد كه امروز فقها لقبان دين اسلام همى گويند : اگر كسى گويد ، امروز همى از آمدن آفتاب ، ( چيزى ؟ ) پديد آيد ، و يا من بدانم كه كدام ستاره رونده است و كدام ثابت ، او كافر است و ( آنان ) جهل را بر علم گزيده‌اند و همى گويند ما را با « چون و چرايى آفرينش كار نيست . » « 5 »\r\nبرتلس در صفحهء 210 كتاب خود ، بار ديگر از قول ناصرخسرو مىنويسد : « اين علما\r\n\r\n\r\n","description":"","footnote":"\r\n( 1 ) . تركستان‌نامه ، پيشين ، ج 1 ، ص 661 .\r\n( 2 ) . همان ، ص 669 .\r\n( 3 و 4 ) . فرهنگ ايران‌زمين ، ج 6 ، ص 224 - 137 .\r\n( 5 ) . جامع الحكمتين ، ص 15 - 11 ، 15 ( به نقل از : ناصرخسرو و اسماعيليان ، پيشين ، ص 204 - 203 ) .\r\n","page_name":" 436 ","page_number":444},
  {"content":"\r\n\r\nو فقهاى دروغين با هرگونه امكان تفكر و شناخت آفرينش مخالفت مىورزند ، و رياضيدانان و حكما و دانشمندان قوانين آفرينش را « كافر » مىخوانند و بر آنان ستم روا مىدارند . اطبا را بدين نام كه دارو مىسازند و دارو به كار مىبرند ، و منجمان را بدان جهت كه سير و حركت كواكب و سيارات را بررسى مىكنند ، زجر و آزار مىدهند . همچنين همهء كسانى را كه مى - خواهند « باطن » قرآن را با كشف رموز آن دريابند ، همهء كسانى را كه از وصاياى على پيروى مىكنند ، زجر و آزار مىدهند . در ميان آزاردهندگان ، بخصوص كراميان نقش عمده‌اى بر عهده دارند . اين جماعت دشمنان فكرى و عقيدتى خود را شكنجهء جسمى مىدهند . آنان هرگز در تحرى حقيقت نبوده در پى اميال پست و حقير خود هستند . . . » ناصرخسرو با استناد به اخبار و احاديث مىگويد : « اندر آفرينش انديشه كنيد و اندر آفريدگار انديشه مكنيد . »\r\n\r\nروحانيان و فقهاى سازشكار :\r\n« امير على ، متفكر شيعى هند ، دريغ مىخورد كه نظريات مجتهدان مذاهب سنى ، جاى تعاليم پيامبر را گرفته است ، زيرا اينان مانند بسيارى از اولياى كليساى مسيح ، چاكر شهرياران و ستمگران بوده‌اند ، و از اين‌رو چه‌بسا احكامى ساختند و تفسيرهايى بر قرآن نوشتند كه هيچ پيوندى با روح اسلام نداشت . » « 1 »\r\n\r\nبيعت قهرى\r\nبعضى از فقيهان سنى مذهب ، براى تأمين نظر زورمندان عصر ، از بيعت قهرى سخن به ميان آوردند و « گفتند در آن دوران پرآشوب كه خليفه‌اى قانونى و مقبول عامه وجود ندارد ، مىتوان حكومت سلطانى را كه به زور بر سرير حكومت مستقر گشته ، بخاطر صلاح جامعهء مسلمين قبول كرد تا مسلمانان از آشوب و هرج‌ومرج و جنگ خانگى نجات يابند . و چنين سلطانى را ، اگر بموجب شريعت حكومت كند ، مىتوان رئيس قانونى جامعهء مسلمين ( دولت ) و يا به ديگر سخن ، خليفه شمرد . ولى اگر بر خلاف شريعت حكم كند ، « ظالم » است .\r\nفقيه مشهور ، ابن جماعه ( بدر الدين محمد ، 639 تا 734 ه ) . . . مدافع عقيدهء پيش گفته بود . اين جماعت مىگويد اگر سلطان ، كه به زور قدرت را كسب كرده ، حتى قوانين شريعت را نداند و ظالم و فاجر و فاسق باشد ، معهذا بايد از او اطاعت كرد . و چنانچه غاصب ديگرى كه واجد همان صفات باشد عليه وى قيام كند و زمام حكومت را از چنگ او به‌در آورد ، او را هم بايد اطاعت كرد . آ . فون كرمر در اين‌باره چنين مىگويد : « بدين قرار فقه محمدى در مرحلهء نهائى خود ، مبدل به نظريهء قبول و شناسائى غيرمحدود حق اقوى شد . . . » ديگر سخنى از خلافت ، به صورت پيمان دوجانبه با مردم و حق خلق در خلع خليفهء ظالم در ميان نبوده . » « 2 » آقاى حكيمى در پيرامون اين نوع بيعت ، چنين مىنويسد : « بيعت قهرى يعنى تسلط به زور ، آن هم براى جانشين پيامبر و حكومت اسلام ! . . . » براى آنكه دانسته شود كه « اذا فسد العالم فسد العالم » يعنى چه . . . تنها سخن دو تن از اين دسته را نقل مىكنيم :\r\nقاضى ابو بكر باقلانى در كتاب معروف خود ، التمهيد ، ص 186 ، مىگويد : « خليفه اگر فاسق بود ، ظلم كرد ، اموال جامعه را گرفت ، پوست بدن مردم را زير شلاق له كرد ،\r\n\r\n\r\n","description":"","footnote":"\r\n( 1 ) . دكتر حميد عنايت ، « مقاله » ، نشريهء دانشكدهء حقوق و علوم سياسى ، شمارهء 6 ، 1350 .\r\n( 2 ) . ايليا پاولويچ پطروشفسكى ، اسلام در ايران ، ص 67 - 166 ( به اختصار ) .\r\n","page_name":" 437 ","page_number":445},
  {"content":"\r\n\r\nخون بيگناهان را ريخت ، قانون را زير پا گذاشت ، حدود و احكام الهى را از ميان برد ، خلع نمىشود و قيام برضد او لازم نيست ، بلكه بايد او را موعظه كرد . » موعظه ؟\r\nاين سخن متكلم معروف بود ، حال گوش بداريد به سخن يك محدث معروف ، حافظ - يحيى دمشقى نووى ، كه گفته‌اند شيخ دار الحديث بوده است ، و شارح صحيح مسلم . وى در شرح صحيح مسلم ، در حاشيهء ارشاد السارى ، ج 8 ، ص 34 گويد : « خروج بر خليفه و حاكم و جنگ با او ، به اجماع مسلمين ، حرام است اگرچه آنان فاسق و ظالم باشند . »\r\nو كسى نيست كه از اينان بپرسد به اجماع ، كدام مسلمين ، مگر شيعه و سادات علوى و حسنى و حسينى و موسوى ، كه در طول تاريخ خروج مىكردند مسلمان نبودند و مگر خود ابو حنيفه ، كه با منصور دوانيقى درافتاد ، مسلمان نبود ؟ سخت شگفتا كه سيرهء سلف را به دست فراموشى سپردند . مگر نه اين بود كه چون ابو بكر گفت اگر انحراف يابم چه كنيد ؟ عربى گفت ، « لقومناك بالسيف » ، و همين‌گونه عمر . اگر « قومناك بالسيف » بود ، موعظه از كجا آمد ؟ لابد از بدره‌هاى زر . » « 1 »\r\nابن اخوه در كتاب معالم القربه مىنويسد : « حسن بصرى از پيامبر ( ص ) نقل كرد كه گفت : برترين شهيدان امت من كسى است كه به مخالفت پيشواى جابر برخيزد و او را امر به معروف و نهى از منكر كند ، و به دست وى كشته شود ، كه شهيد است و جايگاه او در بهشت ميان حمزه و جعفر است . » « 2 » با اين بيان سيماى روحانيان واقعى تا حدى روشن شد .\r\nپس از آنكه در ممالك اسلامى ، تركان به حكومت رسيدند ، بازار عقل و استدلال رو به كسادى نهاد و خودخواهى و تعصب جاى حقايق و واقعيات را گرفت .\r\nبعضى از روحانيان سطحى و مغرض در جنگها و اختلافات مذهبى و مسلكى عملا شركت مىكردند ، و جلادوار به ريختن خون مردم عامى فرمان مىدادند . « بنا به گفتهء ابن الاثير ، در حوادث سال 494 ، پس از آنكه باطنيان در اصفهان كشتار عظيمى نمودند و علوى نابينايى ، مردم را به خانهء خود مىبرد و در آنجا به هلاكت مىرسانيد ، مسعود خجندى كه از فقهاى شافعيان بود ، براى انتقام از باطنيان ، جمع بسيارى را به دور خود گرد آورد و به آنها سلاح پوشانيد ، و دستور داد گودالهايى حفر نموده آنها را پر از آتش كنند و باطنيان را دسته دسته آورده در آتش بيندازند . . . ( ابن الاثير ، ج 10 ، ص 109 )\r\nهمچنين ابن الاثير در جلد 11 ، ص 199 كتاب خود مىنويسد : در ماه صفر سال 560 ، در اصفهان بين صدر الدين خجندى و حنفيان ، در نتيجهء تعصبات مذهبى ، فتنهء شديدى رخ داد ، و جنگ و كشتار سختى ميان شافعيان و حنفيان اتفاق افتاد ، و در اين نزاع ، كه 8 روز طول كشيد ، جمع كثيرى از مردم اصفهان به ديار عدم رفتند . » « 3 »\r\nخوشبختانه از آغاز اسلام تا مشروطيت ، هيچگاه نهال آزادگى و حقگويى يكباره در مزرع دلهاى مردم خشك نشد ، و در هر دوره و زمان ، مردان شجاع و انساندوستى بودند كه در\r\n\r\n\r\n","description":"","footnote":"\r\n( 1 ) . همان ( حواشى ) ، ص 70 - 469 ( به اختصار ) .\r\n( 2 ) . آيين شهردارى ، پيشين ، ص 24 .\r\n( 3 ) . مجلهء يادگار ، سال سوم ، شمارهء 1 ، ص 17 - 16 ( به اختصار ) .\r\n","page_name":" 438 ","page_number":446},
  {"content":"\r\n\r\nمقابل ارباب قدرت ، پايدارى و مقاومت مىكردند .\r\n\r\nيك روحانى مقاوم\r\nعز الدين بن الاثير ، مورخ قرن ششم ، ضمن حوادث سال 593 ، مىنويسد كه در اين سال استاد ما ابو القاسم فراقى فوت كرد . ضمن وصف مقام علمى او مىگويد : موقعى كه در بغداد نزد او كتاب سنن را مىخواندم ، يكى از بزرگان بغداد نزد او آمد و گفت : خليفه براى فلان كار تو را احضار كرده است . وى گفت :\r\nعلى العجاله به درس اين بزرگواران مشغولم ، چون ايشان را فرصت از دست مىرود از آمدن عذر مىخواهم . مأمور گفت : من جرأت اداى چنين جوابى در مقابل امر خليفه ندارم . فرمود بر تو بحثى نيست ، بگو ابو القاسم گفت : تا از كار درس فراغت نيابم ، از آمدن معذورم . سپس مىنويسد : « حال در اين مرد ديندار ثابت‌قدم بنگريد و ببينيد كه چگونه از اطاعت امر خليفه ، كه مصدر بيم و اميد بود ، سر مىپيچيد و با غربا ، كه نه خوفى از ما در دل داشت و نه اميدى ، به قصد قربت . . . سخن مىگفت . »\r\n\r\nرفتار سلطان محمود غزنوى با روحانى شهر\r\nياقوت حموى در معجم الادبا « 1 » دربارهء على بن عبد اللّه بن احمد نيشابورى معروف به ابن ابى الطيب ، كه يكى از دانشمندان معاصر محمود است ، مىنويسد : « در سال 414 ، او را نزد سلطان محمود بن سبكتكين بردند . چون بر او وارد شد اذن نگرفته نشست ، و شروع به روايت خبرى از رسول ( ص ) كرد ، بىآنكه سلطان فرمان داده باشد . سلطان به غلامى گفت : اى غلام « ده » بر سرش . وى سخت بر سر او زد ، و آن ، سبب كمى شنوايى و سنگينى گوش او شد . سپس سلطان پايهء او را در دين و دانش و پاكدامنى و ورع دانست ، و از او عذر خواست ، و فرمان داد مالى به او بدهند كه او نپذيرفت و گفت : مرا به مال نيازى نيست ، و اگر توانايى آن را دارد ، آنچه را كه از من ستده است باز دهد ، و آن شنوايى من است . سلطان به او گفت : اى مرد ، ملك صولتى دارد كه نيازمند به سياست است و ترا ديدم كه واجب را فروگذار كردى . . . گفت : مرا خواستى كه وعظ از من بشنوى . . . و نه براى اقامت قوانين كشوردارى و استعمال سياست ؛ و اين متعلق به پادشاهان است و امثال ايشان و نه دانشمندان . سلطان شرمسار شد . . . همهء اينها را از تاريخ بيهق از ابو الحسن بن - ابو القاسم بيهقى ، مصنف كتاب و شاح الدّميه ، نقل كرده‌ام . » « 2 »\r\nسلطان محمود غزنوى ، گاه به قصد عوامفريبى ، براى اعمال وحشيانه و آزمندانهء خود ، مجوز شرعى تحصيل مىكرد ، و از قشرىترين روحانيان براى مبارزه با « علم » و فلسفه استمداد مىجست .\r\nدر كتاب مجمل التواريخ و القصص ، كه در سال 520 هجرى ، در عهد سلطان سنجر ، تأليف شده و مؤلف آن معلوم نيست ، مىبينيم كه سلطان محمود ، پس از آنكه از رى خواسته و اموال فراوان گرد آورد و قسمتى از آن را نزد خليفه القادر باللّه فرستاد ، دستور داد تا بزرگان ديلم را بر دار آويختند ؛ عده‌اى را در پوست گاو دوخت و به غزنين فرستاد . سپس مىگويد :\r\n« مقدار پنجاه خروار از دفتر روافض و باطنيان و فلاسفه ، از سراهاى ايشان بيرون آورد و زير\r\n\r\n\r\n","description":"","footnote":"\r\n( 1 ) . ج 5 ، ص 231 .\r\n( 2 ) . در پيرامون تاريخ بيهقى ، پيشين ، ج 2 ، ص 703 .\r\n","page_name":" 439 ","page_number":447},
  {"content":"\r\n\r\nدرختهاى آويختگان بفرمود سوختن . و اين معامله سلطان محمود آن‌وقت كرد كه همهء علما و ائمهء شهر حاضر كردند و بدمذهبى و بدسيرتى ايشان درست گشت . »\r\nدر عهد سلطان محمود ، مكرر با سيماهاى گوناگونى از قضاة و روحانيان برمىخوريم كه بعضى حقگو و صريح و پاكدامنند ، و برخى قشرى و سطحى و ابن الوقت . فى المثل ، در اين دوره مىبينيم كه روحانى سبك‌مغز و جامدى به نام شيخ ابو القاسم گرگانى ، پس از وفات فردوسى - طوسى ، شاعر عاليقدر و گرانمايهء ايران ، از سر تعصب يا رياكارى از دفن اين رادمرد ايراندوست در قبرستان مسلمانان جلوگيرى مىكند و مىگويد : « او مادح كافران و گبران بود » و پيغمبر ( ص ) فرمود : « من تشه بقوم فهو منهم . »\r\nو تقريبا در همان دوران ، يعنى در عصر سلطان مسعود غزنوى ، به نام قاضى شريف و پاكدامنى چون ابو الحسن بولانى برمىخوريم كه به قول بيهقى ، مورخ معروف ، با وجود فقر و نيازمندى ، وقتى سلطان مسعود به توسط بو نصر مشكان به زعم خود ، از حلالتر مالها دو كيسه زر ( كه هركدام هزار مثقال بود ) نزد ابو الحسن بولانى و فرزندش ابو بكر فرستاد ، آن دو بزرگوار ، كه گاه به ده درم نيازمند بودند ، از پذيرفتن كيسه‌هاى زر امتناع ورزيدند . بو بكر گفت : « بدانچه دارم و اندك است قانعم ، و زروبال ، اين ، چه به كار آيد ؟ بو نصر گفت اى سبحان اللّه ! زرى كه سلطان محمود در غزو از بتخانه‌ها به شمشير بياورده باشد و بتان شكسته و پاره كرده و آن را امير المؤمنين ( يعنى خليفه ) مىروا دارد ستدن ، آن قاضى همى نستاند ؟ گفت زندگانى خداوند دراز باد ، حال خليفه ديگرست كه او خداوند ولايت است ؛ و خواجه با امير محمود به غزوها بوده است و من نبوده‌ام و بر من پوشيده است . . . به هيچ‌حال ، من اين نپذيرم و در عهدهء اين نشوم ؛ گفت ، اگر تو نپذيرى به شاگردان و مستحقان و درويشان ده ؛ گفت من هيچ مستحق نشناسم . . . مرا چه افتاده است كه زر كسى ديگر برد و شمار آن به قيامت مرا بايد داد ؟ به هيچ حال ، اين عهده قبول نكنم . بو نصر پسرش را گفت ، تو از آن خويش بستان ؛ گفت ، زندگانى خواجه عميد دراز باد ، علىاىحال ، من نيز فرزند اين پدرم كه اين سخن گفت و علم از وى آموخته‌ام . . . من نيز از آن حساب و توقف و پرسش قيامت بترسم كه وى مىترسد ، و آنچه دارم از اندك مايه حطام دنيا حلال است و كفايت است و به هيچ زيادت حاجتمند نيستم . بو نصر گفت . . . بزرگا كه شما دوتنيد ؛ و بگريست و ايشان را بازگردانيد و باقى روز انديشمند بود ، و از اين ياد مىكرد و ديگر روز ، رقعتى نوشت به امير و حال باز نمود . » « 1 »\r\nبيهقى در جاى ديگر اين جملهء پرمغز را در تاريخ گرانقدر خود مىآورد : « صعبا فريبنده كه اين درم و دينار است ! بزرگا مردا كه از اين روى برتواند گردانيد . » « 2 »\r\nرفتار شجاعانه و استغناء طبع و بىنيازى اين دو رادمرد ، در عين بىبرگى و فقر ، شعر سنايى غزنوى را به ياد مورخ مىآورد كه مىفرمايد :\r\n گر بىبرگى به مرگ مالد گوشم * آزادى را به بندگى نفروشم \r\nدر عصر سلاجقه ، بطورى كه در تحفة الملوك مذكور است ، بين سلطان ملكشاه و\r\n\r\n\r\n","description":"","footnote":"\r\n( 1 ) . تاريخ بيهقى ، پيشين ، ص 513 .\r\n( 2 ) . همان ، ص 515 .\r\n","page_name":" 440 ","page_number":448},
  {"content":"\r\n\r\nابو المعالى كه سرآمد روحانيان عصر در نيشابور بود ، در مورد عيد ماه رمضان ، اختلافى پديد مىآيد كه سرانجام گفتهء ابو المعالى تأييد مىشود . براى اطلاع خوانندگان ، گفتگوى سلطان را با ابو المعالى نقل مىكنيم :\r\n\r\nاختلاف ملكشاه با فقيه عصر خود\r\n« سلطان ملكشاه رحمة اللّه به نيشابور رسيد ، و 29 روز از ماه رمضان گذشته بود ، و كسانى كه از اركان و شروط او بودند ، در وقت هلال كردن غافل بودند ، و به خدمت بعضى از بزرگان نمودند كه ماه ديديم . جماعتى كه در خدمت سلطان بودند ، سلطان را بر آن داشتند كه فردا عيد بايد كردن .\r\nچون از سلطان دستورى شد ، در شهر نيشابور منادى كردند كه سلطان مىفرمايد ، فردا عيد كنيد ، و خواجه ابو المعالى را ، كه مقتداى آن عصر بود ، خبر دادند . حالى ، در شهر منادى دادكردن كه ابو المعالى مىگويد كه فردا « روزه خواهم داشتن . هركه به فتواى من كار مىكند ، بايد كه فردا روزه دارد . » اصحاب اغراض اين سخن را به وجهى زشت در پيش تخت سلطان انها كردند ، و گفتند كه ابو المعالى سر مخالفت تو دارد و شكى نيست كه مردم به فتواى وى كار كنند ، بيشتر از آنكه به منادى تو ؛ و اين ناموس ملك را زيان دارد . سلطان ملكشاه نيك اعتقاد و خدا - ترس بود ، حرمت اهل علم پيش وى بزرگ بود ؛ با آنهمه خاطر وى متغير شده بود ، چندكس را از خواص خود فرمود ، برويد و ابو المعالى را به لطف و ادب اينجا خوانيد . گفتند ، اى شاه او به فرمان تو چنين بيحرمتى كرد ، و تو او را حرمت مىدارى . سلطان گفت ، تا سخن وى نشنوم به قول ديگران ، حرمت اهل علم نتوان بردن . چون ابو المعالى را خواندند ، برخاست و به آن تخفيفه كه در خانه داشتى ، كفش در پاى كرد و به سراى سلطان آمد . چون وى را ديدند كه به دستار كوچك است و موزه نپوشيده در پيش پادشاه عرضه داشتند كه ابو المعالى بدان قناعت نكرد كه با فرمان تو برابرى كند ، اكنون بيحرمتى زيادت كرد كه بدين شيوه ، نزد ملوك رفتن ترك ادب است . سلطان از آن متغيرتر شد ، و امير حاجب را به عتاب نزد او فرستاد كه چرا بايد كه تو با اين جامه و كفش پيش من آيى . ابو المعالى آواز بلند كرد و گفت ، اين سخن مىبايد سلطان از من بشنود كه امير حاجب نيك باز نداند گفتن . پس چون دستور يافت ، گفت اى پادشاه اسلام ، بدان كه من بدين جامه نماز كنم و در خدمت خداى تعالى شايد ، در خدمت ملوك هم شايد بودن . اما ابناى دنيا و پادشاهان روزگار اين عادت نهاده‌اند و اين قاعده ساخته كه بدين صفت پيش ملوك و سلاطين نروند . خواستم كه اين ادب و عادت نگاهداشتمى ، اما در آن ساعت كه فرمان سلطان به من رسيد ، با اين جامه نشسته بودم ، ترسيدم كه اگر به تغيير جامهء ديگر مشغول شوم ، دير شود .\r\nسلطان ملكشاه را از اين سخن خوش آمد ، وى را گفت چون بدين صفت طاعت سلطان واجب است ، چرا بر خلاف منادى من منادى كردى ؟ ابو المعالى گفت ، هرچه تعلق به فرمان دارد ، ما را واجب است كه طاعت سلطان داريم ، اما هرچه به فتوى تعلق دارد ، بر سلاطين واجب است كه از ما پرسند : كه به حكم شرع ، همچنان كه فرمان سلطان راست ، فتوى ما راست .\r\nاما روزه داشتن و عيد كردن به فتوى تعلق دارد ، نه به فرمان ، چون قصه آنجا رسيد ، سلطان ملكشاه ، رحمه اللّه ، ابو المعالى را به احترام تمام باز به خانه فرستاد .\r\n\r\n","description":"","footnote":"","page_name":" 441 ","page_number":449},
  {"content":"\r\n\r\n چو پخته شود تلخ ، شيرين بود * به دانش ، سخن گوهرآگين بود . » « 1 » \r\nبايد توجه داشت كه روحانيان ، تنها در مواردى خاص ، زبان به اعتراض مىگشودند ، و در بسيارى موارد ، اعمال نارواى امرا و زورمندان را ناديده مىگرفتند ؛ فى المثل « اين نكته گفتنى است كه جزيه و يا « سرگزيت » و ماليات سرانه‌اى كه برحسب آيين اسلام فقط به اهل ذمه و غير مسلمانان تعلق مىگرفت ، در اين دوران غالبا از مسلمانان نيز مأخوذ مىگشت ، و لفظ « شراب‌بها » آن عهد متداول بود . و روحانيان سنى زمان كه كوچكترين انحراف را « رفض » و كمترين تجلى فكر آزاد را « كفر » و « بددينى » و « الحاد » و غيره و غيره مىخواندند ، به اين تخطيهاى آشكار به آيينهاى اسلامى ، خرده نمىگرفتند . » « 2 »\r\n\r\nروحانيان مغرض\r\nروحانيان قشرى و بيمايه ، گاه در اثر بدفهمى ، و در مواردى به علت جاه - طلبى و غرض‌ورزى ، همكاران خود را نيز به بيدينى و الحاد و زندقه متهم مىكردند . علامه شبلى نعمانى در تاريخ علم كلام مىنويسد : « علامهء « آمدى » ( متولد به سال 551 هجرى ) پس از آنكه در علوم عقلى به درجهء كمال رسيد ، به مصر رفت و در آنجا موقعيت ممتازى به دست آورد . ولى اين شهرت ، بلاى جان او گرديد . ابن خلكان مىنويسد :\r\nقبولى عام او ، فقها را بر عليه او برانگيخت تا جايى كه اين گروه محضرى فراهم كردند ، و اين مرد دانشمند را به بيدينى و الحاد و زندقه متهم ساخته و جملگى ذيل ورقه را امضا كردند .\r\nطرفه اينكه آن را نزد خود « آمدى » فرستادند كه او هم آن را امضا و تصديق كند و او اين شعر را در ذيل آن نوشت :\r\n حسد الفتى اذ لم ينالوا سعيه * فالقوم اعداء له و خصوم \r\nدر نتيجهء اين توطئه ، اين مرد دانشمند ، راه فرار پيش گرفت ، و در دمشق در حالىكه خانه‌نشين و از گردش روزگار ناراضى بود ، در گذشت . در تاريخ علوم اسلامى ، تكفير اهل علم و دانش ، سابقهء كهن دارد . همان امام غزالى معروف ، كه زمانى ابن سينا را به گناه پيروى از علم و عقل تكفير مىكرد ، همين كه براى اثبات نظريات خود از منطق و فلسفه كمك گرفت ، دانشمندانى چون قاضى عياض ، ابن جوزى ، و ابن قيم ، زبان به تكفير او گشودند ؛ تا جايى كه در اندلس به حكم قاضى عياض ، كتابهاى او را معدوم كردند . او سعى مىكرد منقول را با معقول سازش دهد و دين را با سلاح منطق و فلسفه از حملهء معاندين محفوظ نگاه دارد .\r\nديگر از علمايى كه از حملهء محدثين و فقهاى بيمايه در امان نماندند ، ابن رشد - اندلسى است . اين محقق بر كتابها و آثار اشاعره به سختى حمله كرد . و بر كتابى كه غزالى در رد فلسفه نوشته بود ، رد نوشت ، و بطلان نظريات او را نشان داد . در نتيجهء همين اقدامات آزاد - منشانه و تلاشى كه اين فيلسوف روشنفكر براى بيدارى افكار مردم كرد روحانيان و فقها به دشمنى با او برخاستند . فقها از اشاعت و ترويج فلسفه بقدرى برآشفته و نگران بودند كه گويى بيم آن مىرفت كه به امنيت كشور خلل وارد شود . ناچار منصور به تحريك آنان ، حكم داد\r\n\r\n\r\n","description":"","footnote":"\r\n( 1 ) . اين صفحه را استاد مجتبى مينوى در اسلامبول از كتابى در اخلاق و آداب نقل كرده و سالها پيش براى درج در مجلهء يغما فرستاده‌اند ( سال سوم ، شمارهء 9 ) .\r\n( 2 ) . حسن صباح ، پيشين ، ص 13 .\r\n","page_name":" 442 ","page_number":450},
  {"content":"\r\n\r\nكتابهاى حكمت و فلسفه را بسوزانند ؛ چنان كه هزارها كتاب طعمهء آتش گرديد ، و ابن رشد را در حريرهء « لوسينا » محبوس ساخت ، ولى اين دوران چندان نپاييد و با كمك منصور ، ابن رشد از زندان رهايى يافت . بطور كلى ، ريشهء اين تكفيرها جهل و بيخبرى تودهء مردم بود . فقها ، محدثين ، و روحانيان دنياپرست به هيچ‌وجه با بيدارى و هشيارى مردم موافق نبودند و به خوبى مىدانستند كه اگر مردم به حقايق امور آشنا شوند و حق را از باطل تميز دهند ، و انديشه‌هاى خرافى و افكار غيرعلمى را رها كنند ، ديگر كسى به تبليغات و تعليمات غلط آنها گوش نخواهد داد .\r\nبه همين علت ، هروقت صاحبنظران ، مطلبى علمى و فلسفى بر زبان مىراندند از تكفير آنها خوددارى نمىكردند ، و با تكفير اهل تحقيق ، زندگى را بر دانشمندان حرام و تحمل‌ناپذير مىكردند .\r\nامام غزالى ، آمدى ، رازى ، ابن رشد ، شهرستانى و بالاخره ابن تيميه ، هيچيك از حملات فقها در امان نبودند ، و حال آنكه اين بزرگان علم ، آنچه مىگفتند در پرده و چندپهلو بود . شما اگر كتابهاى امام غزالى را بخوانيد ، به خوبى مىدانيد كه اين مرد هزاران حرف در دل نهفته دارد و يكى را هم نمىتواند به زبان بياورد . در جواهر القرآن مىنويسد كه من در بعضى كتابها عقايد شخصى يا حقايقى را ظاهر ساخته‌ام ، ولى بعد قسم مىدهد كه اين كتب را فقط در اختيار خواص و كسانى كه اهل درك حقايقند قرار بدهيد .\r\nالبته معتزله بيپرده و صاف و صريح ، حقايق علمى و فلسفى را مىگفتند ؛ زيرا اينان نه واعظ بودند و نه فتوى مىدادند و امام و خطيب هم نبودند . ولى نتيجهء اين صراحت ، اين شد كه امروز حتى يك كتاب هم از آنها باقى نمانده است . » « 1 »\r\nبعضى از روحانيان حقجو ، و جمعى از بزرگان اهل تصوف ، نه‌تنها از اجراى مقاصد امراى ستمگر سرباز زده‌اند ، بلكه در مواردى چند ، زبان به سرزنش و توبيخ آنان گشوده‌اند ؛ چنان كه غزالى در مقدمهء نامه‌اى به سلطان سنجر ، در برائت خويش از تهمت مخالفان و استعفا از تدريس نظاميهء نيشابور ، سلطان را از ستمگرى به كشاورزان طوس برحذر مىدارد و مىگويد :\r\n« . . . آمديم به عرض حاجت و حاجت دواست : عام و خاص . حاجت عام آن است كه مردمان طوس پراكنده و سوختهء ظلم بسيار شده‌اند ، و امسال بىآبى غله را تباه كرده و دار و درخت خشك شده است . بديشان رحمت كن ، كه خداى تعالى بر تو رحمت كند . گردن مسلمانان از بار بلا و محنت و گرسنگى بشكست ، چه باشد اگر گردن ستوران تو از طوق زر فرو نشكند . . . » « 2 »\r\nغزالى با اين جملات محكم و پرمعنى ، در آن دوران ظلم و استبداد ، به مظالم و بيعدالتيهاى سلطان سنجر و عمال او با شجاعت بسيار اعتراض مىكند . و به يارى بىپناهترين طبقات جامعه ، يعنى كشاورزان مىشتابد .\r\n\r\nيك امام شجاع و انساندوست\r\n« در عهد سلطان سنجر ، ملك روم به ولايت اسلام تاختن آورد و به حدود « آمد » و « ميافارقين » لشكر كشيد و حدود پنجاه‌هزار مسلمان از زن و مرد اسير برد . در ميان اسرا ، امامى بود يگانه ، مردم بينوا\r\n\r\n\r\n","description":"","footnote":"\r\n( 1 ) . ترجمهء محمد تقى . فخر داعى ، ص 64 ، 75 ، 123 و 124 ( به اختصار ) .\r\n( 2 ) . غزالىنامه ، به اهتمام جلال الدين همايى ، طبع دوم ، ص 163 .\r\n","page_name":" 443 ","page_number":451},
  {"content":"\r\n\r\nاز وى استمداد جستند ، او مصلحت چنان ديد كه فريادنامه‌اى به عنوان سلطان سنجر بنويسد و از او يارى و كمك بخواهد ؛ پس يكى از علما و دانشمندان قلم در دست گرفت و شرح مؤثرى به سلطان وقت نوشت كه قسمتهايى از آن را نقل مىكنيم : وى پس از مقدمه‌اى سرزنش‌آميز خطاب به سلطان گفت : « چون خداوند عالم پادشاه مشرق و مغرب . . . است ، چرا علم كفر در ديار اسلام برافراشته‌اند ، و منجوق كفر سر به عيوق ناپاكى رسانيده ؛ و آن ديارى كه به سكون اهل دين آراسته و به مساجد و منابر مزين بود ، ملوث خنازير و معدن فضايح شده ؟ مگر پادشاه اين خبر نشنوده است كه : « كلكم راع و كلكم مسؤول عن رعيته » به خدايى كه عالم را آفريدگار است و همه را مرجع و مآب بدوست . . . ملوك سلف . . . در نوبت جهاندارى ، چنين خوارى نكردند ، و فرداى بازپسين را انديشه داشتند . . . در عهد سلطنت سلطان ، اگر در مساحت ديار ممالك از دست ظالمى ، ضعيفى يك شب ناخوش خسبد به جلال بارى تعالى كه پادشاه روزگار را . . . بدان مؤاخذت بود . . . ما بيچارگان و ستم‌رسيدگان ، اسيران روم ، از مخدرات و اطفال و كهول مسلمانان قرب پنجاه‌هزار جانور عالم و جاهل ، ضعيف و قوى ، درويش و توانگر ، قصه شكايت به آه سحرى آميخته و به خون چشم رنگ داده . . . بدان بارگاه بينيازى مىفرستيم و از خواركارى آن پادشاه روزگار ، فرمانده روى زمين ، سنجر بن ملكشاه با اين سوزى كه در هر نفسى عالمى درگيرد به آن سختگير ديرگير مى - ناليم و بدان بيدار  « لا تَأْخُذُهُ سِنَةٌ وَ لا نَوْمٌ »  از خواب سلطان وقت گله مىكنيم . ناله از عرش درگذشت - و پردهء آسمان از درد دل دردمندان سياه شد . صاحبقران جهان در خراسان بر تخت پادشاهى تن‌آسان نشسته . . . سلطان اعظم تأملى فرمايد . . . آخر التفات خاطر كجا ، شفقت كجا ، اسلام كجا ، « الثعظيم لامر اللّه و الشفقة على خلق اللّه » كجا ؟ مگر به سمع عزيز نرسيده است تا لاجرم از باد بادهء ناب ، و نالهء چنگ و رباب ، و غرور شيطان ، به احوال بيچارگان نپرداخته است .\r\nفرياد از سلطان سنجر ، المستغاث باللّه از سلطان سنجر ، زينهار ، زينهار ، فرياد ، فرياد ! اسلام را رونقى نمانده است ، و كار عالم و عالميان به يك بار پريشان گشته است ، و از نوشانوش شاه ، دلهاى مردم به جوش آمده است . ما بيچارگان و بينوايان ، اين امام عالم را فرستاديم ، كه در سر شهامتى دارد و در طبع حراستى و در جبلت غيرتى . . . به خدمت بارگاه اعلى . . . تا حال بيچارگان روم را بر رأى سلطان وقت عرضه دارد . اگر فرياد رسد ، فرياد رسندش و اگر داد دهد داد دهندش و اگر خوار گيرد ، خوار گيرندش . . .  « يَوْمَ لا يَنْفَعُ مالٌ وَ لا بَنُونَ . . . »  باقى رأى عالى سلطانى .\r\nچون نامه بر سلطان سنجر عرضه داشتند ، سلطان عزم ماوراء النهر داشت و بر لب رود جيحون لشكرگاه كرده بود ، بفرمود تا نامه نويسند به نزديك ملك روم به تهديدى هرچه تمامتر كه اگر . . . آن اسيران را بر اين جمله كه فرموديم به اوطان و بلاد خويش نرسانند و يك كودك باز گيرند ، هرچه بر لفظ مبارك رانديم و به قلم آورده . . . بجاى آريم ، و ايشان را نكال و عبرت عالميان گردانيم و در « آمد » و « ميافارقين » هيچ‌جا مقام نسازيم الا به قسطنطنيه . » اين نامه را معين اصم ، كه صاحب ديوان انشاء بود به قلم آورد . » « 1 »\r\n\r\n\r\n","description":"","footnote":"\r\n( 1 ) . آثار الوزرا ، پيشين ، ص 45 - 240 ( به اختصار ) .\r\n","page_name":" 444 ","page_number":452},
  {"content":"\r\n\r\n\r\nمبارزهء غزالى عليه علماى بدنهاد در عصر سلاجقه\r\n« . . . در آن زمان ، كه به تمام معنى دورهء جدلى و تعصب دينى بود ، از بيم علما و سلاطين و خلفاى عباسى ، هيچكس ياراى آن نداشت كه يك حرف ، بر خلاف عقايد عمومى بزند . و به محض اين كه يكى مورد تهمت واقع مىشد ، به تكفير و نفرت عمومى و انواع حبس و قتل و شكنجه و آزار دچار مىگرديد . غزالى ، بىپروا ، قدم در معركهء خرق اوهام نهاد و اوضاع دينى و علمى آن زمان را تحت انتقاد سخت قرار داد . و چون دانست كه بيشتر مفاسد اجتماعى زير سر علماى سوء و دستاربندانى است كه به قول سعدى ، « بر سراپاى بند غرور » دارند ، اين طايفه را هم تربيت و هم سخت مذمت نمود ، و زيانها كه اين فرقه در دين و اخلاق دارند و همچنين مضرات جدل و مناظره را كه محض خودنمايى و مبالغه باشد ، هم در مجلس وعظ و هم در مؤلفات خود ، مانند احياء العلوم و المنقذ من الضلال با دليلهاى مقنع و بيانات رسا و شيرين گوشزد جهانيان كرد .\r\nيك‌باب بزرگ از احياء العلوم را ، كه از نخستين ابواب اين كتاب است ، به علم علما و آداب تعليم و تعلم اختصاص داد ، و در آن زمان كه به قول خودش ، علم و دين تباه شده و از هرسو خطرهاى بزرگ روى آورده بود ، تأليف اين كتاب را بر خود واجب مهم شمرد . يك جا در نكوهش علماء سوء فرمود : « و احترز عن الاغترا بتلبيسات علماء السوء فان شرهم على الدين اعظم من شر الشياطين . . . مجاهدهء غزالى ، در راه دين و حقيقت ، آثار فراوان داشت . . . مردم عوام كه گوسفند شيرده رؤساى روحانى بودند ، با مقايسهء گفتار و رفتار غزالى با ديگران ، كم‌كم از خواب گران بيدار شدند ، و ديگر زير بار علماى جاه‌طلب و فقهاى دنياپرست نمىرفتند ، و در جستجوى علماى حقيقى بودند . يك دسته از علما ، راستى در صدد اصلاح خود برآمدند ، و جمعى هم مجبور شدند كه هرچند به حسب ظاهر و محض جلب خاطر عوام باشد ، روش خود را عوض كنند . اما آنان كه اصلاحات غزالى را مخالف مقاصد و آرزوهاى دنياوى ، و سد راه جاه‌طلبى خويش مىديدند ، او را تكفير كردند ، و نسبت مجوسيت و زندقه و بددينى به دو دادند . كار به جايى كشيد كه مؤلفات او را ، به تهمت اين كه سبب گمراهى مردم شده است ، مىسوزانيدند ، جماعتى هم از در معارضه و مشاجرهء قلمى برآمده به عقيدهء خودشان ، عقايد او را رد كردند و كتابها در ابطال اقوال و سخنان وى نوشتند . » « 1 »\r\nسپس استاد همايى مىنويسد : « . . . از آنگاه كه غزالى از پردهء انزوا درآمد و آشكارا با مردم روبرو گشت و سخنان خود را بگفت ، در رگهاى حسد و بغض ، خونها به جوش آمد ، و مارهاى خفته بيدار شدند و در صدد آزار و ايذاء آن بزرگمرد برآمدند و به انواع دسيسه‌ها متشبث گرديدند . اخبار و احاديثى را كه وى روايت مىكرد ، بىبنياد قلمداد مىكردند كه وى اسناد روايت نداشته است . نسبت كفر و بددينى به وى مىدادند ، و خواندن كتابهاى او را حرام مىشمردند و مىگفتند كه سخنان فلاسفهء ملحد را با شرع اسلام آميخته است ؛ از « نور » و « ظلمت » سخن مىگويد ، و خدا را « نور محض » مىخواند كه عقيدهء مجوسيان و گبركان است . . .\r\n\r\n\r\n","description":"","footnote":"\r\n( 1 ) . غزالىنامه ، پيشين ، ص 163 .\r\n","page_name":" 445 ","page_number":453},
  {"content":"\r\n\r\nپايهء سخنان غزالى از اذهان عامه بالاتر بود . . . پاره‌اى از عقايد و آراء او با ظاهر شريعتى كه در دست عامه بود سازگار نمىآمد ، و ازين رهگذر ، خاطر ظاهربينان كوتاه انديشه بر وى تيره مىگشت . . . گاهى نوشته‌هاى غزالى را تحريف ، و از اين راه دلها را نسبت به او آلوده مىساختند . جمعى هم به دربار پادشاهان سلجوقى ( سلطان سنجر و محمد بن ملكشاه ) از وى شكايت بردند كه بددين است و مردم را گمراه مىكند ، و از پادشاه و امرا و وزرا مىخواستند كه غزالى را به مجلس مناظره بخواند و مقصودشان اين بود كه از اين رهگذر غوغا و هياهويى راه بيندازند .\r\n. . . صاحب مجالس المؤمنين مىنويسد : « چون غزالى تعصب بسيار در تخطئه و تجهيل ابو حنيفه داشت ، مفتيان حنفى به قتل او فتوى دادند ، اما چيزى به دو نرسيد . » گاه از او در زمينه‌هاى مختلف سؤالهايى مىكردند تا از اين ، دستاويزى براى هياهو پيدا كنند . غزالى در جواب پرسشهاى معاندين ، رساله‌اى نوشت كه صفحه‌اى از آن نقل مىكنيم : « بدان كه سؤال كردن از مشكلات ، عرض كردن بيمارى دل ، و علت اوست ، بر طبيب ، و جواب دادن ، سعى كردن است در شفاى بيمار ، و جاهلان بيمارانند كه  « فِي قُلُوبِهِمْ مَرَضٌ » *  و عالمان طبيبانند ، و عالم ناقص طبيبى را نشايد . و عالم كامل هر جاى طبيبى نكند ، مگر جايى كه اميد شفا ظاهر بود . اما چون علت او مزمن بود و بيمار بيعقل ، استادى طبيب در آن بود كه بگويد : اين بيمار علاج‌پذير نيست . . . بيماران جهل بر چهارگونه‌اند : يكى از آن علاج‌پذير است و سه ديگر ، علاج‌پذير نيستند . بيمار اول ، كسى بود كه اعتراض وى از حسد بود ، و حسد بيمارى مزمن و علاج را به وى راه نيست . . . پس ، تدبير وى آن بود كه او را با آن علت بگذارند و از وى اعراض كنند . . . حسود هرچه مىگويد ، آتش در خرمن خويش مىزند . . . » « 1 »\r\n« . . . بارى آنهمه بدگوييها و غوغاى فقها دربارهء غزالى ، به هيچ‌وجه ، مؤثر واقع نشد سهل است كه بيش‌ازپيش ، باعث توجه خواص و اولياى امور گرديد ؛ زيرا دانستند كه سخنان دشمنان همه از روى بلهوسى و خودخواهى و رفتار و گفتار غزالى همه از روى حقيقت‌جويى است . . . چون حجة الاسلام با اعزاز هرچه تمامتر باز به طوس آمد و متعنتان وى خجل و تشويرزده گشتند ، جماعتى به طوس آمدند و او را پرسيدند و گفتند : ما را از تو سؤالى است ، اگر دستورى دهى ، پرسيم . حجة الاسلام ايشان را دستورى داد . گفتند كه تو مذهب كه دارى ؟ گفت : در معقولات ، مذهب برهان و آنچه دليل عقل اقتضا كند ، اما در شرعيات ، مذهب قرآن ، و هيچكس را از ائمه تقليد نمىكنم ؛ نه شافعى بر من خطى دارد نه ابو حنيفه بر من زيادتى . چون اين سخن از وى بشنيدند ، مجال سخن گفتن نيافتند برخاستند . . . » « 2 »\r\nغزالى ضمن نامه‌اى كه به سلطان سنجر در برائت خويش از تهمت مخالفان نوشته است ، چنين مىگويد : « . . . امروز كار به جايى رسيده است كه سخنها مىشنوم كه اگر در خواب ديدمى ، گفتمى اضغاث احلام است ؛ اما آنچه به علوم عقلى تعلق دارد ، اگر كسى را بر آن اعتراضى است عجب نيست ، كه از سخن من ، غريب و مشكل كه فهم هركس بدان نرسد\r\n\r\n\r\n","description":"","footnote":"\r\n( 1 ) . همان ، ص 89 - 187 ( به اختصار ) .\r\n( 2 ) . همان ، ص 169 ( به اختصار ) .\r\n","page_name":" 446 ","page_number":454},
  {"content":"\r\n\r\nبسيار است . . . اما آنچه حكايت كرده‌اند كه در امام ابو حنيفه طعن كرده‌ام ، اين احتمال نتوانم كرد . . . اعتقاد من آن است كه امام ابو حنيفه غواصترين امت مصطفى ( ص ) بود در حقايق فقه ، هركه جز اين از عقيدت من يا از خط و لفظ من حكايت كند ، دروغ مىگويد ؛ مقصود من آن است كه اين كلمه معلوم شود . . . » « 1 »\r\nاين روحانى شجاع و حقيقت‌جو در مقام اندرز به سلطان سنجر ، چنين مىگويد :\r\n\r\nاندرزهاى غزالى به سلطان سنجر سلجوقى\r\n« بسم اللّه الرحمن الرحيم . ايزد تعالى ملك اسلام را از مملكت دنيا برخوردار كناد ، و در آخرت پادشاهى دهاد ، كه پادشاهى روى زمين در وى حقير و ناچيز گردد ، كه كار پادشاهى آخرت دارد ، كه مملكت روى زمين از مشرق تا به مغرب بيش نيست ، و عمر آدمى در دنيا صدسال بيش نبود در اغلب احوال . . . همت بلند دار ، چنان كه اقبال و دولت و نسب بلند است ، و از خداى تعالى جز به پادشاهى جاويدان قناعت مكن ، و اين بر همهء جهانيان دشوار است و بر ملك شرق آسان ، كه پيغمبر ( ص ) مىفرمايد كه يك‌روز عدل از سلطان عادل ، فاضلتر از عبادت شصت‌سال است . . . بزرگان چنين گفته‌اند كه اگر دنيا كوزهء زرين بودى كه بنماندى ، و عقبى كوزهء سفالين كه بماندى ، عاقل كوزهء سفالين باقى بر كوزهء زرين فانى اختيار كردى ؛ فكيف كه دنيا كوزهء سفالين فانى و آخرت كوزهء زرين باقى . عاقل چگونه بود كسى كه دنيا را بر آخرت اختيار كند . اين مثل نيك‌فهم كند و بينديشد و هميشه پيش چشم مىدارد . و امروز به حدى رسيده است كه عدل يك ساعت برابر عبادت صدسال است . بر مردمان طوس رحمتى كن ، كه ظلم بسيار كشيده‌اند ، و غله به سرما و بىآبى خراب شده و تباه گشته و درختهاى صدساله از اصل خشك شده و روستاييان را چيزى نمانده مگر پوستينى و مشتى عيال گرسنه و برهنه . اگر رضا دهد كه از پشت ايشان پوستين باز كنند تا زمستان ، برهنه با فرزندان در تنورى روند ، رضا مده كه پوستينشان بركنند . و اگر از ايشان چيزى خواهد همگان بگريزند و در ميان كوهها هلاك شوند ؛ اين پوست بازكردن باشد .\r\nبدان كه داعى پنجاه و سه‌سال عمر گذاشته . چهل‌سال در درياى علوم غواصى كرد تا به جايى رسيد كه سخن از اندازهء فهم بيشتر اهل روزگار در گذشت . و بيست‌سال در ايام سلطان شهيد روزگار گذرانيد ، و از وى به اصفهان و بغداد اقبالها ديد ، و چندبار ميان سلطان و امير المؤمنين رسول بود . در كارهاى بزرگ و در علوم دين نزديك به هفتاد كتاب تصنيف كرد .\r\nپس ، دنيا را چنان كه بود بديد . جملگى بينداخت و مدتى در بيت المقدس و مكه مقام كرد ، و بر سر مشهد ابراهيم خليل ، صلوات اللّه عليه ، عهد كرد كه پيش هيچ سلطان نرود و مال سلطان نگيرد و مناظره و تعصب نكند . و اكنون 12 سال است تا بدين عهد وفا كرد و امير المؤمنين و ديگر سلاطين او را معذور داشتند . اكنون شنيدم كه از مجلس عالى اشارتى رفته است به حاضر آمدن . فرمان را به مشهد رضا ( ع ) آمدم ، و نگاهداشت عهد خليل را به لشكرگاه نيامدم . و بر سر اين مشهد ، مىگويم كه اى فرزند رسول ، شفيع باش تا ايزد تعالى ملك اسلام را در مملكت\r\n\r\n\r\n","description":"","footnote":"\r\n( 1 ) . همان ، ص 199 ( به اختصار ) .\r\n","page_name":" 447 ","page_number":455},
  {"content":"\r\n\r\nدنيا از درجهء پدران خويش بگذراند ، و در مملكت آخرت به مرتبهء سليمان ( ع ) رساند ؛ كه هم ملك بود و هم پيغمبر . و توفيقش ده ، تا حرمت عهد خليل ( ع ) را نگاه دارد ، و دل كسى را كه روى از خلق بگردانيد و به خدا ، عز شأنه ، روى آورده بشوليده نكند . و چنين دانستم كه اين ، نزديك مجلس عالى پسنديده‌تر و مقبولتر خواهد بود از آمدن به شخص و كالبد ؛ كه كار رسمى بيفايده است . و اين كارى است كه روى در حق تعالى دارد . اگر چنين پسنديده است ، فمرحبا ، و اگر به خلاف اين است ، در عهدهء عهد شكستن نباشم كه فرمان سلطان به اضطرار لازم بود ؛ فرمان را به ضرورت منقاد باشم . حق تعالى بر زبان و دل آن عزيز ، آن راناد كه فردا در قيامت از آن خجل نباشد ، و امروز اسلام را از آن ضعف و شكستگى پيدا نشود . و السلام . » « 1 »\r\nبطورى كه از فحواى كتاب عتبة الكتبه ، كه مجموعه‌اى از مراسلات ديوان سلطان سنجر است ، برمىآيد ، در غالب نقاط مهم كشور ، قضات ، مدرسين ، متوليان و روحانيان به فرمان سلطان وقت ، تعيين و با اجازه و موافقت او به امور مذهبى و قضايى مىپرداختند ؛ چنان كه كار تدريس و وعظ در مسجد جامع سرخس ، بموجب فرمان « تقليد خطابت سرخس » ، به ضياء الدين واگذار شده است :\r\n« . . . در اين وقت ، رأى ما چنان ديد كه خطابت در آن بقعهء مبارك و تدريس و تذكير بر منابر مسجد جامع سرخس ، به اسم و رسم ضياء الدين فرموديم تا ترتيب آن كار چنان كه مىبايد مىكند . . . و در ارشاد و هدايت مسلمانان و تنبيه و اصلاح ايشان به مواعظه و زواجر . . .\r\nمستناب گرداند . . . بايد خاص و عام در متابعت و مطاوعت ضياء الدين شيخ الاسلام متفق و موافق باشند . . .\r\n\r\nفرمان تدريس نظاميهء نيشابور به نام امام محمد يحيى از طرف سلطان سنجر\r\nمنتخب الدين بديع اتابك ، رئيس ديوان رسائل سلطان سنجر ، طى منشور مفصلى ، سمت جديد امام محمد يحيى را به نيشابوريان اعلام مىكند ؛ و پس از مقدمه‌اى مفصل ، چنين مىنگارد : « . . . پس از استخارت از حضرت عزت الهى و استطلاع رأى اعلى ، خدايگانى اعظمى اعلاء اللّه ، مدرسهء نظامى كه مشهورترين مدارس جهان است و عزيزترين بقاع طلبهء علم است ، به محيى الدين سپردن و منصب تدريس كه اشرف المناصب است به وى ارزانى داشتن و مصالح فقها و مدرسه و اوقاف و هرچه بدان مضاف است و منسوب ، در عهدهء علم و عفت و دين و ديانت او كردن تا چنانك از سداد و حسن طريقت و سيرت و عقيدت و غزارت فضل و فطنت او معهود و مألوف است ، مهم بزرگ را به واجبى اعتناق كند . . . و چون دانسته‌ايم كه جانب محيى الدين بزرگوارتر از آن است كه در ملابست اين خير بزرگ به وصايتى محتاج باشد ، بساط اطنابى كه در اين باب معتاد گشته است ، طى كرديم تا آنچ رأى صائب او را از تمهيد قواعد پسنديده افتد ، تقديم كند . . . تا متعلمان و مستفيدان از اقاصى جهان به رغبتى صادق ، بدان بقعهء علم و خطهء شرع مىشتابند ، و روزگار محيى الدين را مغتنم مىشمرند . . . و روان مقدس خواجه شهيد نظام الملك را روح و راحت مىافزايد . انشاء اللّه تعالى .\r\n\r\n\r\n","description":"","footnote":"\r\n( 1 ) . همان ، ص 125 به بعد ( به اختصار ) .\r\n","page_name":" 448 ","page_number":456},
  {"content":"\r\n\r\nسبيل مشاهير و ائمه و اكابر علما و افاضل و قضات و اعيان و معتبران نيشابور ، ادام اللّه تأييدهم ، آن است كه اين تفويض و تقليد را به اهتزاز و ارتياح تلقى كنند . . . و در مساعدت و متابعت جانب محى الدين ، طريق اخلاص سپرند . . . و متصرفان اوقاف برحسب اشارت و صوابديد محيى الدين روند و فراغ او جويند ، و در عمارت مدرسه و اصلاح آن كوشند و ايستادگى نمايند ، و در همهء معانى از آنچ محى الدين اشارت كند و مصلحت بيند ، عدول ننمايند و متابع رأى و حكم او باشند . » « 1 »\r\n« امام محى الدين از علماى بزرگ شافعى آن دوران و از شاگردان امام محمد غزالى بود . وى به سال 476 ، در ترشيز متولد شد ، و در سال 550 به دست غزها در نيشابور كشته شد . او در شمار علما و روحانيانى است كه در مسائل سياسى زمان ، جانب بيطرفى و احتياط را رعايت نكرده است ، بلكه با شجاعت و شهامت بسيار عليه غزهاى خونخوار به‌پا خاسته و مردم را به جنگ و قتال آنان فراخوانده است ، و به همين مناسبت ، وقتى كه آن قوم خونخوار به نيشابور ريختند و به قتل‌عام مردم پرداختند ، آن‌قدر خاك در دهان اين مرد مجاهد ريختند تا جان سپرد .\r\nشعرا و علما در رثاى اين رادمرد ، به فارسى و تازى ، شعرها سرودند و تسليتها گفتند ؛ از جمله خاقانى شروانى چنين گفت :\r\n « ديد آسمان كه در دهنش خاك مىكنند * و آگه نبد كه نيست دهانش سزاى خاك » « 2 » \r\nچنان كه ديديم ، در دوران بعد از اسلام ، طبقهء روحانيان در دو صف مخالف قرار داشتند ، جماعتى چون ابو الحسن بولانى و فرزندش كه اهل تقوى بودند ، از طريق كشاورزى امرار معاش مىكردند و كيسه‌هاى زر سلطان مسعود را پس مىفرستادند ، و عده‌اى ديگر كه به حقيقت بىاعتنا بودند ، خود را برده‌وار در اختيار خداوندان پول و زور مىگذاشتند . عهد سلاجقه نيز از اين دو گروه خالى نبود .\r\n\r\nيك روحانى شجاع\r\nخواجه نظام الملك ، وزير نامدار عهد سلاجقه و نويسندهء كتاب پر ارج سير الملوك يا سياستنامه در سالهاى آخر عمر ، بر آن شد كه در نامه‌اى ، مراتب خدمتگزارى خود را به عالم فرهنگ و تمدن اسلامى برشمرد . چون اين نامه تنظيم شد ، آن را نزد جمعى از علما و روحانيان زمان بردند تا بر خداپرستى و پاكدامنى و فرهنگدوستى او گواهى دهند ؛ وقتى اين توقيع را نزد شيخ ابو اسحاق شيرازى بردند با اينكه از اساتيد نظاميهء بغداد بود و از دستگاه خواجه مستمرى مىگرفت ، شجاعانه در زير آن نوشت :\r\n« خير الظلمه حسن . حرره ابو اسحاق » يعنى اگر خواجه را با ديگر زورمندان زمان مقايسه كنيم ، او از بهترين ظلم‌كنندگان است . شيخ با نوشتن اين حقيقت ، شخصيت و بزرگوارى خود را در آن عصر قدرت و استبداد آشكار ساخت . مىگويند : چون نظام الملك ، دستخط را بديد ، گفت : هيچ كس از اين بزرگان چندان راست ننوشته است كه او نوشت .\r\n\r\n\r\n","description":"","footnote":"\r\n( 1 ) . سيد على مؤيد ثابتى ، اسناد و نامه‌هاى تاريخى ، ( از اوايل دوره‌هاى اسلامى تا اواخر شاه اسماعيل صفوى ) ، ص 19 - 118 ( به اختصار ) .\r\n( 2 ) . همان ، ص 115 ( به اختصار ) ؛ و همچنين ر . ك : منتخب الدين بديع اتابك جوينى ، عتبة الكتبه ، به اهتمام محمد قزوينى و عباس اقبال ، ص 40 به بعد .\r\n","page_name":" 449 ","page_number":457},
  {"content":"\r\n\r\n\r\nارزش علما نزد مردم و سلاطين\r\n« بعد از آنكه غزالى از لشكرگاه تروغ به طوس برگشت ، جمله اهل طوس ، به استقبال وى شدند ، و آن روز جشن عظيم ساختند و نثارها كردند . سنجر از شكارگاهى كه كرده بود شكارى را پيش غزالى فرستاد . غزالى در مقابل ، كتاب نصيحة الملوك را كه تصنيف كرده بود به سنجر هديه نمود . » « 1 »\r\nبا تمام احترامى كه روحانيان در بين عامهء مردم و طبقهء حاكم داشتند ، در طى قرن پنجم و ششم كه بازار تعصبات و اختلافات مذهبى رواجى تمام داشت ، گاه افرادى از طبقهء روحانيان كه با يكديگر و يا با امراء و سلاطين ، همعقيده نبودند ، مورد هتك حرمت قرار مى - گرفتند ، و گاه از طرف زورمندان زمان ، محكوم به « نفى بلد و حبس و شكنجه و الزام ترك عقيده و امثال اين امور نيز مىشده‌اند . . . و حتى ممكن بود در گيرودار اختلافات مذهبى ، عوام دستهء مخالفان ، به جان و مال و خان و مان علماى مخالف ، دست‌درازى كنند . » « 2 »\r\nغزالى بر روى هم روحانى حقيقت‌جو و اصلاح‌طلبى بود . او در كيمياى سعادت ، به روحانيان نوكرمآب و دنياپرست مىتازد و آشكارا مىنويسد : « علما كه به نزديك سلطان مىشوند ، ضرر ايشان بر مسلمانان بيشتر است از ضرر مقامران ، ( وهب بن منيه ) . در جاى ديگر ، از قول فضيل مى - نويسد : « چندان كه عالم به سلطان نزديك مىشود ، از خداى تعالى دور مىشود . » « مرد باشد كه با دين درست در نزديك سلطان شود و بىدين بيرون آيد . » [ ابن مسعود 
  ] « هر دل كه به ديدار ظالم مشتاق بود ، از نور مسلمانى خالى باشد . » [ كيمياى سعادت 
  ] .\r\nولى همهء ارباب علم و قلم ، با غزالى و همفكران او همداستان نبودند ؛ چنان كه جاحظ در كتاب تاج مىنويسد : بر دانشمندان واجب است كه به تعظيم پادشاهان قيام كنند ، و به تكريم ايشان بكوشند و به سپاس‌گزاردن و تفخيم آنها همت گمارند ؛ زيرا كه پروردگار جهان ايشان را به كرامت خود مخصوص كرده است ، و از قدرت خود شمه‌اى به ايشان عطا فرموده . . .\r\nو ما را نيز به فرمانبردارى و فروتنى نسبت به ايشان امر فرموده است . چنان كه در قرآن حكيم وارد است كه : هموست خداوندى كه در گيتى نمايندگانى برگزيده و برخى از شما را بر بعضى ديگر برترى داده است . و نيز فرموده است : خدايرا بپرستيد و پيمبران را مطيع باشيد ، و فرمانروايان خود را فرمانبردارى كنيد .\r\n ( وَ هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ   أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ ) .  « 3 »\r\nتنها حجة الاسلام غزالى نبود كه مىگفت : « مگس بر نجاست آدمى نيكوتر از آنك علما بر درگاه سلطان . » جلابى در كشف المحجوب نيز از قول يحيى بن معاذ الرازى مىنويسد :\r\n« اجتنب صحبة ثلثة اصناف من الناس ؛ العلماء الغافلين و الفقراء المداهنين و المتصوفة الجاهلين . » اما علماء غافل آنان باشند كه دنيا را قبلهء دل خود گردانيده باشند ، و از شرع آسانى اختيار\r\n\r\n\r\n","description":"","footnote":"\r\n( 1 ) . مجموعهء مقالات عباس اقبال ، به اهتمام دبير سياقى ، ص 869 .\r\n( 2 ) . كتاب النقض ، ص 486 و 488 ؛ و حواشى لباب الالباب ، ج 2 ، ص 354 ( به نقل از : تاريخ ادبيات در ايران ، ج 2 ، ص 160 ) .\r\n( 3 ) . ص 2 .\r\n","page_name":" 450 ","page_number":458},
  {"content":"\r\n\r\nكرده و پرستش سلاطين بر دست گرفته و درگاه ايشان را طواف‌گاه خود گردانيده و جاه خلق را محراب خود كرده . . . آنگاه حقد و حسد را مذهب گردانيده . در جملهء اينهمه علم نباشد . . . اما فقراء مداهنين آنان باشند كى چون فعل كسى بر موافقت هواء وى باشد ، اگرچه باطل بود ، بر آن فعل وى را مدح گويند ، و چون بر خلاف هواء ايشان كارى كنند ، اگرچه حق بود ، وى را بدان ذم كنند . . . اما متصوف جاهل آن بود كى ، صحبت پيرى نكرده باشد ، و از بزرگى ادب نيافته و گوشمالى زمانه نچشيده و به نابينايى كبودى اندر پوشيده و خود را در ميان ايشان انداخته . »\r\n\r\nفتواى روحانيان\r\nدر تاريخ سلاجقهء كرمان ، در شرح حال ملك محمد ، مىخوانيم كه وى « بغايت خونريز بود ، و گويند كه روزى كه كسى را نكشتى ، به شكار شدى ، و گور و آهو زدى . زاهد عمانى ملك را تعظيم بسيار مىكرد ، و او وقت‌وقت ، به شهر گواشير شدى و به سراى ملك تردد كردى . گفت كه يك‌روز با ملك در سراى او مىگشتم ، به موضعى رسيدم كه حد يك‌خروار كاغذ همه رقعه برهم ريخته بود . پرسيدم كه اين كاغذها چيست ؟ ملك گفت : فتواى ائمهء شرع . هرگز هيچكس را نكشتم الا كه ائمهء فتوى دادند كه او كشتنى است . و شيخ برهان الدين ، قدس سره ، ملك محمد را از پادشاهان عادل دانستى . » « 1 »\r\nابو طاهر ملقب به شرف الدين ، جد عوفى صاحب لباب الالباب از علماى حديث و از دانشمندانى بود كه طبع شعر داشت . وى در اشعار زير ، از روش رياكارانهء بعضى از روحانيان شكايت مىكند :\r\n تا چند از اين تحمل بار ثقالها * وز ديدن و شنيدن هرگون محالها\r\nبا قول با يزيد و دم شبلى و جنيد * پيدا شدن ز خلق يزيدى فعالها\r\nاى عالمان بىعمل دين‌فروش ، بس * مسجد به ناله آمد ، از اين قيل‌وقالها \r\n\r\nفقيه دورو :\r\n« يكى از فقها هر روز قبل از طلوع آفتاب ، پيش حكيم مىآمد ، و نزد او درس حكمت مىآموخت ، ولى چون ميان مردم مىرفت ، از حكيم به زشتى ياد مىكرد .\r\nخيام روزى جمعى طبال و بوق‌زن را پيش خود خواند ، و ايشان را در گوشه‌اى پنهان ساخت ؛ و چون فقيه مزبور به عادت هر روز ، به تحصيل حكمت نزد حكيم آمد ، حكيم نوازندگان را به نواختن طبل و بركشيدن بوق واداشت . مردم بر اثر اين سروصدا ، از هرطرف گرد آمدند .\r\nعمر خيام گفت ، اى مردم نيشابور ، اين فقيه شهر شماست كه هرروز در چنين وقتى پيش من مىآيد و از من علم فرا مىگيرد ، بعد مرا نزد شما ، به زشتى ياد مىكند . اگر حق با اوست ، پس چرا به تعلم پيش من مىآيد و سپس از استاد خود به بدى نام مىبرد ؟ » « 2 »\r\nرشيد الدين وطواط در طى قصيده‌اى ، در وصف علماى دوران خود مىگويد :\r\n جهال ، در تنعم و ارباب فضل را * بىصدهزار غصه ، يكى نان نمىرسد\r\nجاهل به مسند اندر و عالم برون در * جويد به حيله راه و به دربان نمىرسد\r\nآلوده شد به حرص درم جان عالمان * وين خوارى از گزاف بديشان نمىرسد \r\n\r\n\r\n","description":"","footnote":"\r\n( 1 ) . تاريخ سلاجقه ، ص 34 ( به نقل از : تاريخ كرمان ، ص 289 ) .\r\n( 2 ) . زكريا قزوينى ، آثار البلاد ( به نقل از مجلهء يادگار ، سال چهارم : شمارهء 10 و 9 ، ص 90 ) .\r\n","page_name":" 451 ","page_number":459},
  {"content":"\r\n\r\n دردا و حسرتا كه به پايان رسيد عمر * وين حرف مرد ريگ به پايان نمىرسد \r\nرفتار فقها و روحانيان رياكار ، از ديدهء تيزبين شاعر بصير و منتقدى چون ناصرخسرو ، مكتوم نمانده است . وى در وصف شعرا و روحانيان رياكار مىگويد :\r\n اى شعرفروشانِ خراسان بشناسيد * اين ژرف سخنهاى مرا ، گر شعراييد\r\nبر حكمت ، ميرى ز چه يابيد چو از حرص * فتنه غزل و عاشق مدح امراييد\r\nيكتا نشود حكمت ، مر طبع شما را * تا در طمع مال ، شما پشت دوتاييد\r\nآب ار بشودتان به طمع باك نداريد * مانند ستوران سپس آب و گياهيد\r\nگر راست بخواهيد چو امروز فقيهان * تزويرگرانند و شما اهل رياييد\r\nخواهم كه بدانم كه مرين بيخردان را * طاعت به چه معنى و ز بهر چه نماييد\r\nاى حيلت‌سازان جهلاء علما نام * كز حيله مر ابليس لعين را وزراييد\r\nچون خصم سر كيسهء رشوت بگشايد * در وقت ، شما بند شريعت بگشاييد\r\nهرگز نكنيد و ندهيد از حسد و مكر * نه آنچ بگوييد و نه هرچ آن بنماييد\r\nآن را كه ببايدش ستودن بنكوهيد * و آن را كه نكوهيدن شايد بستاييد\r\nمفتى و فقيه و عابد و زاهد * گشتند همه دنان به گرد دن\r\n. . . ده جاى بزر عمامهء مطرب * صد جاى دريده موزهء مؤذن\r\nوز بخل نيوفتد ، به صد حيلت * از مشتِ پرارزنش ، يكى ارزن \r\nدر حق واعظان و مفتيان آلوده مىگويد :\r\n منبر عالمان گرفتستند * اين گروهى كه از در دادند\r\nدشمن عالمان بىگنهند * زانكه خود جاهل و گنهكارند\r\nبر دروغ و زنا و مى خوردن * روز و شب همچو زاغ ناهارند\r\nور وديعت نهند مال يتيم * نزد ايشان ، غنيمت انگارند \r\nناصرخسرو ، تنها از رياكارى روحانيان ناراضى نيست بلكه از جهل عمومى نيز رنج مىبرد .\r\n پشت اين مشت مقلد كى شدى خم از ركوع * گرنه در جَنّت اميد ميوهء طوباستى\r\nروى زى مهراب كى كردى اگر نه در بهشت * بر اميد نان و ديگ قليه و حلواستى\r\nآشكارا دهى ، از اندك و بىمايه ، زكات * رشوت حاكم ، جز در شب و پنهان ندهى\r\nآنكه فقيه است از املاك او * پاكتر آنست كه از رشوت است\r\nور بپرسيش يكى مشكل ، گويدت به خشم * سخن رافضيانست كه آوردى باز \r\nبه قول يكى از دانشمندان ، در عصر ناصرخسرو در سرزمين « خراسان و مشارق » ، بازار حكمت كاسد و مزاج شريعت فاسد بود ، و كارها به دست مشتى فقيه مىگشت ، كه چون ستمگر سر كيسهء رشوت مىگشود ، آنان نيز در وقت ، « بند شريعت » مىگشودند ، ناصرخسرو در حق آن گروه مىگفت :\r\n\r\n","description":"","footnote":"","page_name":" 452 ","page_number":460},
  {"content":"\r\n\r\n« ابليس فقيه است گر اينها فقهايند » . . . دانشجويى كه خواستار بود ، حقيقت دين و علم را دريابد ، مورد لعن و تكفير « علما » لقبان و فقها « لقبان » كرّامى مسلك قرار مىگرفت . « ذهن علم‌فراز و دهن رشوت باز . »\r\nغير از روحانيان رياكار و فاسد ، قشر انگلى از روشنفكران عصر كه به گرد دربار شاه و اميران و وزيرانش جمع شده بودند ، مانند فقيهان متعصب كرّامى مسلك و برخى صوفيان و علويان بزرگ ، و شاعران مديحه‌سرا و منجمين طالع‌بين و غيره ، از خوان گستردهء غارت ، نصيب و صلتى دريافت مىداشتند .\r\nاخلاق و روش زاهدان ريايى ، از نظر شيخ فريد الدين عطار نيز مكتوم نمانده است :\r\n الا اى زاهدان دين ، دلى بيدار بنماييد * همه مستيد ، در مستى يكى هشيار بنماييد\r\nز دعوى هيچ نگشايد اگر مرديد اندر دين * چنان كاندر درون هستيد ، در بازار بنماييد\r\nهزاران مرد دعوىدار بنمايم ازين مسجد * شما يك مرد دعوىدار در خمّار بنماييد \r\n مفتيى را ديد آن پرهيزكار * بر در سلطان نشسته روز بار\r\nفتويى پرسيد از او ، مرد حكيم * گفت ، اين‌چه جاى فتواست اى سليم\r\nمرد گفتش ، بر درِ شاه و امير * هم چه جاى مفتى است ، اى خرده‌گير \r\nحكيم عمر خيام نيشابورى نيز ميگساران بىآزار را بر زاهدان رياكار ترجيح مىدهد :\r\n اى زاهد شهر از تو پركارتريم * با اينهمه مستى ز تو هشيارتريم\r\nتو خون كسان خورى و ما خون رزان * انصاف بده كدام خونخوارتريم\r\nاهل نگردد به عمامه سفيه * خر نشود از جل ديبا فقيه \r\n- امير خسرو\r\n عالم كه ندارد عملى مثل حمار است * بىفايده اثقال كتب را شده حامل \r\nاقتباس از :  « مَثَلُ الَّذِينَ حُمِّلُوا التَّوْراةَ ثُمَّ لَمْ يَحْمِلُوها كَمَثَلِ الْحِمارِ يَحْمِلُ أَسْفاراً »  سعدى در اين معنى گويد :\r\n نه محقق بود نه دانشمند * چاروايى بر او كتابى چند\r\nعلم چندانكه بيشتر خوانى * چون عمل در تو نيست نادانى\r\nترك مناجات گير ، رو به خرابات آر * پير خرابات را ، بين كه چه خوش باصفاست\r\nروز مناجاتيان ، بگسل اگر عاشقى * زانكه همه كارشان زرق و فسون و رياست \r\n- مولوى\r\n ما را نه غم دوزخ و نه حرص بهشت است * بردار ز رخ پرده كه مشتاق لقائيم \r\n- مولوى\r\nصائب تبريزى نيز با فكر دقيق و صائب خود ، به جنگ گمرهان و رياكاران رفته است :\r\n خواهى به كعبه رو كن و خواهى به سومنات * از اختلاف راه چه غم ، رهنما يكى است \r\n\r\n","description":"","footnote":"","page_name":" 453 ","page_number":461},
  {"content":"\r\n\r\n كعبه و بتخانه‌اى در عالم توحيد ، نيست * عاشق يكرنگ دارد قبله‌گاه از هر جهت\r\nچه لازم است به زاهد به زور مى دادن * به خاك تيره مريزيد آبروى شراب\r\nمئى كه اهل شعورند داغ نشئهء آن * چرا كسى به فقيهان بيشعور دهد\r\nز مكر سبحه‌شماران خدا نگه دارد * كه صد سر است به يك حلقهء كمند آنجا\r\nبشوى دست ز ورد و نماز ، وقت طعام * ز انتظار مكن خون به دل جماعت را\r\nپيش از اين خانهء صياد ز خار و خس بود * اين زمان خرقهء پشمين و كلاه نمدست\r\nرندى است ، كه اسباب آن آسان ندهد دست * سرمايهء تزوير ، عصايى و ردايى است\r\nتا از اين بعد چه از پرده برآيد ، كامروز * دورپروارى عمامه و قطر شكم است\r\nعقل و فطرت ، به جوى نستانند * دور ، دور شكم و دستار است\r\nخرقهء تزوير از باد غرور آبستن است * حق‌پرستى در لباس اطلس و ديبا خوش است\r\nمخور صائب فريب زهد ، از عمامهء زاهد * كه در گنبد ز بيمغزى صدا بسيار مىپيچد\r\nپشه از شب‌زنده‌دارى خون مردم مىمكد * زينهار از زاهد شب‌زنده‌دار انديشه كن \r\nآذر بيگدلى روحانى جامد و متعصبى را چنين توصيف مىكند :\r\n به شيخ شهر ، فقيرى ز جوع برد پناه * بدين اميد كه از لطف ، خواهدش نان داد\r\nهزار مسأله پرسيدش از مسائل و گفت * كه گر جواب نگفتى نبايدت نان داد\r\nنداشت حال جدل آن فقير و شيخ غيور * ببرد آبش و نانش نداد ، تا جان داد\r\nعجب كه با همه دانايى ، اين نمىدانست * كه حق به بنده نه روزى به شرط ايمان داد\r\nمن و ملازمت آستان پير مغان * كه جام مى به كف كافر و مسلمان داد \r\nعين القضاة همدانى مىگويد :\r\nدر روزگار گذشته ، خلفاء اسلام ، علماء دين را طلب كردند ، و ايشان مىگريختند ؛ و اكنون از بهر صد دينار حرام ، شب و روز با پادشاهان فاسق نشينند و ده‌بار بر سلام روند ، و هر ده‌بار باشد كه مست و جنب خفته باشند . پس ، اگر يك‌بار ، بار يابند از شادى بيم بود كه هلاك شوند ، و اگر تمكين يابند كه بوسى بر دست\r\n\r\n","description":"","footnote":"","page_name":" 454 ","page_number":462},
  {"content":"\r\n\r\nفاسقى نهند ، آن را باز گويند و شرم ندارند و « ذلك مبلغهم من العلم . » و اگر محتشمى در دنيا ايشان را نصف القيامى كند ، پندارند كه بهشت به اقطاع به ايشان داده‌اند . « 1 »\r\n\r\nروحانيان حقيقى\r\nنويسندهء كشف الحقايق ، ضمن گفتگو از فرق گوناگون مذهبى ، به روحانيان رياكار و علماى بيعمل حمله مىكند و خطاب به يكى از ياران خود مىگويد : « اى درويش مراد من از اين دانا ، محقق نه اين علماى بيعمل و نه اين مشايخ بىتقوايند . اگر خود را به علما و مشايخ مانند كرده‌اى كه ايشان هزار بار از تو مقلدتر و گمراهتر و از خداى تعالى دورترند ؛ باوجود دورى ، خود را نزديك مىدانند ، و از غايت جهل و تاريكى خود را دانا و با نور شناسند . . .\r\n قومى به خيال ، در غرور افتادند * وز غايت جهل در سرور افتادند\r\nمعلوم شود چو پرده‌ها بردارند * كز كوى تو دورِدورِ دور افتادند \r\nاى درويش ، اين دانا و محقق را در مساجد بر منابر وعظ و تذكير نيابى ، و در مدارس بر بساط تدريس و منصب در ميان اهل كتاب و بت‌پرستان نيابى ، و در خانقاه بر سر سجاده در ميان اهل خيال و خودپرستان نيابى . الا از هزاركس يك‌كس . . . ايشان پيشوايى و مقتدايى به خود راه ندهند ، و دعوى سرى و سرورى نكنند . هركس به كسى و كارى به قدر حاجت خود مشغول باشند ، و تعيش ايشان به كسب ايشان باشد ، و از مال پادشاهان و ظالمان گريزان باشند ، و در كسب ، طلب زيادتى نكنند ، و اگر زياده از حاجت ايشان حاصل شود ، ايثار كنند . » « 2 »\r\n\r\nنامهء امام فخر رازى به سلطان محمد خوارزمشاه\r\nدانشمند معروف ، امام فخر رازى ، ضمن نامهء مشروحى كه به سلطان محمد خوارزمشاه نوشته است ، پس از مقدمه‌اى چنين مىگويد :\r\nلكن پادشاهان دو طايفه‌اند : يكى آنانك نفاذ پادشاهى ايشان بر عالم ارواح باشد ، و ايشان علماء و حكمااند ، زيرا كه به حكم بيان و هدايت ايشان ، روح از حضيض ظلمات ضلالت به اوج نور معرفت رسد ، و به طبع و طوع فرمانبردار شوند و از ميان جان ، مال و جان نثار روزگار آنكس كند . و دوم آنك نفاذ پادشاهى ايشان بر عالم اجساد باشد ، و ايشان پادشاهان صورى باشند ؛ زيرا كه خلق كه در طاعتدارى و فرمانبردارى ايشان ، برهان بندگى نمايند و آثار اخلاص و اختصاص ظاهر كنند از راه ظاهر بود نه از عالم حقيقت ، و از روى مجاز ، نه از وجه حقيقت . چه لشكر هرچند فرمانبردارى كنند ، لكن جامگى خواهند ، و اگر نيابند بگريزند ، و باشد كه به دل خود منكر باشند ، اما از جهت رعبت يا رهبت ، زبان نگاه دارند . و طاعتدارى علما از ميان جان باشد . اما كمال پادشاهى آن باشد كه با كمال قدرت ظاهر به كمال حكمت باطن آراسته باشد ، و سرّ و علانيت او از وصمت نقصان پيراسته بود . « 3 »\r\n\r\n\r\n","description":"","footnote":"\r\n( 1 ) . نامه‌هاى عين القضات همدانى ، به اهتمام علينقى منزوى / عفيف عسيران ، ص 78 .\r\n( 2 ) . عبد العزيز بن محمد نسفى ، كشف الحقايق ، تعليق احمد مهدوى دامغانى ، ص 28 ( به اختصار ) .\r\n( 3 ) . اسناد و نامه‌هاى تاريخى ( از اوايل دوره‌هاى اسلامى تا اواخر عهد شاه اسماعيل صفوى ) پيشين ، ص 88 - 187 .\r\n","page_name":" 455 ","page_number":463},
  {"content":"\r\n\r\nسپس اين مرد دانشمند ، بر خلاف انتظار ، زبان به تملق و مداهنه مىگشايد و در حق سلطان محمد خوارزمشاه مىگويد :\r\n. . . و غالب ظن آن است كه بعد از دور اسكندر ، در اين هزار و پانصد سال ، از جهتى چنين جهانبان نيافته ، مگر در اين دوره كه حق‌تعالى سرير مملكت و تخت عزت را به ذات معظم و نفس مقدس ملك اعظم ، خاقان معظم ، ظل اللّه فى العالم ، اكرم الملوك السلاطين ، و اشرف خلفاء اللّه فى الارضين ، ناصر الدنيا و الدين ، علاء - الاسلام و المسلمين ، معز امير المؤمنين ، آن پادشاهى كه اگر عقول عقلاء جمع شود و از همه يك عقل متولد شود ، و فصاحت فصحاء عالم و بلغاء دنيا متركب شود و از همه يك بيان پديد آيد ، آن عقلها با آن فصاحتها در موافقت ثناء خلال جلال او جز نداء « ما عرفناك » در ندهند ، و به عاقبت جز فرياد لا احصى ( ثنائك ) برنياورند ، و اگر كسى پندارد كه اين سخن از راه طامات گفته مىشود ، و از راه مجاز در وجود مىآيد ، آن ظن باطل است و آن توهم فاسد . « 1 »\r\nو بعد تا پايان‌نامه ، امام فخر رازى با استناد به آيات قرآن ، از اين پادشاه فاسد و جابر تعريف و تمجيد مىكند ، و حال آنكه هر كودك دبستانى كه يك‌بار تاريخ اين مملكت را خوانده باشد ، مىداند كه محمد خوارزمشاه يكى از تبهكارترين سلاطين ايران است ، و همان كسى است كه با سوء سياست و بىتدبيرى خود ، موجبات حملهء خانمانسوز مغول را به ايران فراهم كرده ، و در نتيجه ، غير از كشته شدن ميليونها زن و مرد ، كليه آثار علمى و ادبى و فرهنگى اين مملكت در جريان اين ايلغار وحشيانه دستخوش فنا و نيستى شده است . ( اين نامهء تملق مقايسه شود با نامه‌هاى صريح و توبيخ‌آميز غزالى به سلاطين سلجوقى . )\r\nطبقهء روحانيان در عهد مغول ، بيش‌ازپيش رو به انحطاط و فساد رفتند ، و ديگر در ميان اين طبقه ، مردانى چون امام محمد غزالى برنخاست . سعدى ماهيت اخلاقى بعضى از افراد اين طبقه را ، طى حكايتى ، بيان مىكند : « فقيهى پسر را گفت كه هيچ از سخنان رنگين و دلاويز متكلمان در تو اثر نمىكند ، گفت ، به علت آنكه نمىبينم ايشان را كردار موافق گفتار .\r\n ترك دنيا به مردم آموزند * خويشتن سيم و غله اندوزند\r\nعالمى را كه گفت باشد و بس * هرچه گويد نگيرد اندر كس\r\nعالم آنكس بود كه بد نكند * نه بگويد به خلق و خود نكند \r\nقوله تعالى ،  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ \r\n عالم كه كامرانى و تن‌پرورى كند * او خويشتن گم است كرا رهبرى كند . \r\nسعدى در باب هشتم مىگويد : « دو كس رنج بيهوده بردند و سعى بيفايده كردند ؛ يكى آنكه مال گرد كرد و نخورد ، و ديگر آنكه علم آموخت و عمل نكرد . »\r\n« . . . عالم ناپرهيزگار ، كورى است كه مشعله دارد . . . »\r\n« پادشاهى عابديرا طلب كرد . عابد انديشيد كه دارويى بخورم تا ضعيف شوم ، مگر\r\n\r\n\r\n","description":"","footnote":"\r\n( 1 ) . همان ، ص 189 .\r\n","page_name":" 456 ","page_number":464},
  {"content":"\r\n\r\nاعتقاد پادشاه در حق من زياده شود . آورده‌اند كه داروى قاتل بخورد و بمرد . . . »\r\n « دلقت بچه كار آيد و تسبيح و مرقع * خود را ز عملهاى نكوهيده برى دار\r\nحاجت به كلاه بر كى داشتنت نيست * درويش‌صفت باش و كلاه تترى دار » \r\nسعدى در بوستان نيز صوفيان ريايى و عوامفريبان را ، چنان كه هستند ، معرفى مىكند :\r\n « كه زنهار ازين كژدمان خموش * پلنگان درندهء ژنده‌پوش\r\nكه چون گربه زانو به دل مىنهند * وگر صيدى افتد ، چو سگ مىجهند\r\nره كاروان ، شيرمردان زنند * ولى جامهء مردم اينان كنند\r\nسپيد و سيه‌پاره بردوخته * به سالوس و پنهان زر اندوخته » \r\nبااين‌حال ، چنان كه ديديم ، بعضى از روحانيان از موقعيت اجتماعى خود به نفع مردم استفاده مىكردند ، و در راه حل مشكلات عمومى ، با زمامداران وقت مكاتبه و يا گفتگو مىكردند ، نظير امام محمد غزالى و صدر جهان و جز اينها . بطورى كه در جوامع الحكايات آمده است ، عبد العزيز بن عمر ، كه در بخارا مقام صدر جهان را داشت ، « روزى در راهى مىرفت ، بازرگانى را يكى از شحنگان ، مالى ستده بود ، و آن بيچارهء مظلوم ، از كس داد نمىيافت . روزى قصه به صدر - جهان رفع كرد ؛ بفرمود سرهنگان را تا برفتند و آن مال بتكلف بگرفتند ، و به وى رسانيدند . . . » « 1 »\r\nبعضى از وزراى نامدار ايران ، بخصوص در عصر سلاجقه و مغول ، به علما و روحانيان و طلاب علوم دينى ، كمكهاى مالى شايان مىكردند ؛ و ما توجه و عنايت خواجه نظام الملك و فرزندانش را به طلاب و روحانيان و مردانى نظير امام غزالى ، در اين كتاب يادآور شده‌ايم .\r\nاكنون نيز نمونه‌اى از كمك وزير دانشدوست ايرانى ، رشيد الدين فضل اللّه ، را به بعضى از علما ذكر مىكنيم . خواجه طى نامه‌اى به حاكم بغداد ، شيخ عبد اللّه بن بغدادى را به منصب شيخ الاسلامى آن ولايت برمىگزيند ، و دستور مىدهد كه در بقعهء خود به كار تدريس و تعليم شاگردان مشغول شود ، و مواجب روزانه و ساير احتياجات شيخ و مريدان او را بدين نحو تعيين مىكند :\r\nشيخ :\r\nنان ( 8 من ) گوشت ( 8 من ) بهاء حويج ( صره دينار ) صابون ( واجب شهر 8 من ) جامهء زمستانى دو دست ، تابستانى دو دست .\r\nمريدان :\r\nنان ( 30 من ) گوشت ( 30 من ) بهاء حويج ( 30 دينار ) جامه ( 30 ثوبا ) صابون واجب شهر ( 30 من ) .\r\nهمچنين براى حفاظ ، نواب ، مؤذن ، خازن كتب ، طباخ ، فراش ، ميزان معينى نان ، گوشت ، حويج ، صابون و جامه تعيين شده بود ؛ و نيز براى ليالى متبركه و عيدين ده‌من عسل ، ده‌من روغن ، سىمن نان ، پنجاه‌من روغن ، پنجاه عدد شمع و روغن قناديل ( 30 من ) .\r\nخواجه در نامه‌اى كه به فرزند خود ، حاكم بغداد ، نوشته دستور مىدهد به پنجاه تن از علماى زمان ، برسم انعام ، يك پوستين سمور ( يا وشق يا سنجاب ) ، و يك مركوب مع سرجه و نقدا ( الفى دينار ) تسليم نمايند .\r\nاينك نام چند تن از دانشمندان آن عصر را كه مشمول عنايت خواجه قرار گرفته‌اند ،\r\n\r\n\r\n","description":"","footnote":"\r\n( 1 ) . معين الفقرا ، تاريخ ملازاده ، به اهتمام احمد گلچين معانى .\r\n","page_name":" 457 ","page_number":465},
  {"content":"\r\n\r\nذكر مىكنيم : قطب الدين مسعود شيرازى ، قاضى ناصر الدين شيرازى ، صدر الدين تركه ، مجد الدين اسماعيل فالى محمد صاعد اصفهانى ، صدر جهان بخارايى ، و غيره . و در پايان‌نامه مىنويسد : « چون اين ضعيف كه خادم علماء زمان و چاكر افاضل دوران است مراجعت كند ، ادارات و مواجب ساليانهء علما و قضات و سادات و وظايف مشايخ و محدثان و حفظهء قرآن و حكما و اطباء و شعرا و ارباب اقلام ممالك ايران از سرحد آب آمويه تا سرحد آب جون و اقاصى مصر و تخوم روم ، چنان كه معهود بوده بر قاعدهء قديم داده شود ، و نوعى كند كه ايشان از سر رفاهيت به افادت و استفادت ، مشغول گردند و ما را به دعاى خير ياد كنند ؛ انشاء اللّه و السلام . »\r\nبا اينكه در عهد مغول ، روحانيان بيش‌ازپيش ملعبهء زورمندان زمان گرديدند ، نبايد از نظر دور داشت كه در اين عهد ظلم و وحشت ، باز مردانى چون شيخ نجم الدين كبرى و قاضى پوشنجى در كردار و گفتار ، مردى و مردانگى نشان داده و از حمايت خلق و همگامى و همقدمى با آنان سرباز نزده‌اند .\r\n\r\nقدرت روحانيان\r\nچنان كه گفتيم ، در ميان طبقات مختلف اجتماعى ، طبقهء روحانيان بيش از ديگران مىتوانستند اعمال و رفتار سلاطين مستبد را مورد بحث و انتقاد قرار دهند . چنگيز خان كه در قتل و غارت و بيدادگرى سرآمد سلاطين جهان است ، قاضى پوشنجى را كه از بزرگان خراسان بود ، به ملازمت خود برگزيد و از او اخبار انبياء و سلاطين عجم مىپرسيد . روزى به وى گفت : من با كشتن محمد اغزى نامى بزرگ از خود به يادگار گذاشتم ، چه او « پادشاه نبود دزد بود ، « اگر او پادشاه رسولان و بازرگانان مرا نكشتى . . . » قاضى پوشنجى كه مردى بشردوست و شجاع بود ، موقع را مغتنم شمرد و گفت : « اگر خان مرا به جان امان دهد ، يك كلمه عرض دارم . فرمود كه ترا امان دادم . گفت : نام جايى باقى بماند كه خلق باشند ، چون بندگان خان جملهء خلق را بكشند ، اين نام چگونه باقى بماند ، و اين حكايت كه گويد ؟ » « 1 »\r\n\r\nيك روحانى شجاع و رزمجو\r\nمبارزهء شيخ نجم الدين كبرى با مغولان ، پس از آنكه لشكر مغولان به حدود خوارزم رسيد ، مغولان به شيخ پيشنهاد كردند براى حفظ جان خويش ، از خوارزم بيرون رود ، ولى شيخ شجاعانه پاسخ داد كه مرا در اين شهر خويشان و متعلقان و مريدانند ، پيش خدا و خلق معذور نباشم كه ايشان را گذاشته بيرون آيم . مغولان بار ديگر اصرار كردند كه شيخ با هزار كس از آشنايان و بستگان از شهر خوارزم بيرون رود ، ولى شيخ به حكم وطن‌پرستى و نوعدوستى اين عمل را ناجوانمردانه شمرد و گفت :\r\nچگونه روا بود كه با طايفه‌اى كه در اعتقاد اتحادى باشد ، در حالت امن و سكون و آرامش از ياران موافق و دوستان صادق ايشان بوده باشم و وقت درد و بلا و نزول قضاء ايشان را در ورطهء بلا و عنا بگذارم و خود خلاص و نجات يابم . ؟ « 2 »\r\n\r\n\r\n","description":"","footnote":"\r\n( 1 ) . منهاج الدين عثمان جوزجانى ، طبقات ناصرى ، طبع لاهور . ص 662 به بعد .\r\n( 2 ) . روضة الصفا ، پيشين ، ج 5 ، ص 106 .\r\n","page_name":" 458 ","page_number":466},
  {"content":"\r\n\r\nسرانجام مغولان به خوارزم حمله‌ور شدند . شيخ به معيت مريدان ، به مقابلهء آنان برخاست :\r\nخرقهء خود را دربر افكند و ميان محكم ببست ، و بغل پر سنگ ساخته نيزه‌اى به دست گرفت و روى به جنگ مغولان آورد و بر ايشان سنگ مىزد ، تا سنگهايى كه در بغل داشت تمام شد و لشكر چنگيز خان آن جناب را تيرباران كرده ، يك تير بر سينهء مباركش آمد و چون آن را بيرون كشيدند مرغ روح مطهرش به رياض بهشت مأوى گزيد . » « 1 »\r\nشيخ نجم الدين كبرى مرد ، و انسان واقعى بود ، او منصوروار به استقبال مرگ رفت و به جهانيان درس اخلاق و نوع‌دوستى داد . نامش جاويد باد .\r\n\r\nگفتگوى سلطان محمود غازان با روحانيان\r\nدر قوريلتاى بزرگ ، غازان ، خطاب به روحانيانى كه غرق فساد و دورويى بودند ، چنين گفت : « شما كه لباس دانش و عبادت را شعار خود ساخته . . . دعوى امانت و ديانت مىكنيد ، بايد كه نيكو بينديشيد ، اگر از عهدهء لوازم اين دعوى كماينبغى بيرون مىتوانيد آمد ، بغايت مستحسن است . . . و الا نتيجهء افعال شما ، خجالت و انفعال خواهد بود ، و پيش خدا و خلق معاتب و ملوم خواهيد گشت . و به تحقيق بدانيد كه ايزد تعالى از آن جهت مرا بر مسند سلطنت نشانيده . . . كه ابواب عدل و انصاف بر روى رعايا ، كه ودايع خالق البرايااند ، برگشايم ، و بر من واجب است كه حق گويم و طريق حق پويم ، مجرمان را به جزاء اعمال ايشان رسانم ، و مخلصان را به مزيد انعام و احسان شاد گردانم . . . من كه به مرتبهء ظل الهى رسيده‌ام ، نخست از چگونگى احوال شما تفتيش مىنمايم . و گمان مبريد كه به لباس و صور شما نظر فرمايم ، بلكه پيوسته كردار و گفتار شما را منظور دارم . . . پس انسب آن است كه . . . اصلا تجاوز جايز نداريد ، و مردم را به راه راست دلالت نموده و احتراز از فريب و تزوير واجب شماريد . . . گرد حيله و تأويل نگرديد و نيت خود را نكو گردانيد . . . با يكديگر در مقام تعصب مباشيد ، و در زمين دل معشر بشر ، تخم شفقت و مكرمت پاشيد . هرگاه از من امرى كه مخالف شرع و عقل باشد صدور يابد ، شرف تنبيه ارزانى داريد و در گفتن كلمة الحق از ملامت هيچ ملامت‌كننده انديشه جايز مشماريد ، و بدانيد كه سخن شما وقتى مؤثر افتد كه دعوى شما با معنى مطابق باشد . و اگر قضيه برعكس بود ، سخن شما در من اثر نكند و آتش غضب من شعله كشيده خرمن جمعيت شما را محترق گرداند . بايد كه اين سخنان كه گفتم به سمع قبول راه دهيد ، و قواعد محبت مرا در خواطر مستحكم گردانيد ، كه اگر پرواى اين اقوال ننماييد و مرا دشمن داريد . . . عداوت شما در آيينهء دل من عكس اندازد . . . و پيكر فتنه و فساد در امور عباد و بلاد چهره گشايد . . . » « 2 »\r\nعقيدهء صاحبنظران دربارهء روحانيان :\r\n يك فقيهى ژنده‌ها برچيده بود * در عمامهء خويش درپيچيده بود\r\nتا شود زفت و نمايد آن عظيم * چون درآيد سوى محفل در حطيم\r\n. . . در ره تاريك مردى جامه كن * منتظر ايستاده بود از بهر فن \r\n\r\n\r\n","description":"","footnote":"\r\n( 1 ) . حبيب السير ، ج 3 ، ص 37 .\r\n( 2 ) . همان ، ص 60 - 159 ( به اختصار ) .\r\n","page_name":" 459 ","page_number":467},
  {"content":"\r\n\r\n درربود از سرش آن دستار را * پس روان شد تا بسازد كار را\r\nپس فقيهى بانگ برزد كى پسر * باز كن دستار را آنگه ببر\r\nچونكه بازش كرد آنگه مىگريخت * صد هزارش ژنده اندر ره بريخت\r\nزان عمامهء زفتِ نابايست او * ماند يك گز كهنه اندر دست او \r\n- مولوى\r\n هر دست و هر زبان كه در او نيست نفع خلق * غير از زبان سوسن و دست چنار نيست \r\n- مولوى\r\n راستى كردند و فرمودند مردان خداى * اى فقيه اول نصيحت گوى نفس خويش را \r\n- سعدى\r\n گناه كردن پنهان به از عبادت فاش * اگر خداىپرستى هواپرست مباش \r\n- سعدى\r\n سرهنگ لطيف‌خوى دلدار * بهتر ز فقيه مردم‌آزار \r\n- سعدى\r\nدر فيه مافيه ، چنين مىخوانيم : « شر عالمان آنكس باشد كه او مدد از امرا گيرد و صلاح و سداد او بواسطهء امرا باشد و از ترس ايشان . . . كه مرا امرا صلت دهند و حرمت دارند و منصب دهند . . . » اوحدى نيز ز دكانهايى كه سودپرستان به نام دين باز كرده‌اند ، تأسف مىخورد .\r\n در زمان صحابه و ياران * وان بزرگان و وان نكوكاران\r\nنام شيخ و سماع و خرقه نبود * دين هفتاد و چند فرقه نبود\r\n. . . روى مردان به راه بايد راه * چيست اين جامهء كبود و سياه \r\nچنان كه گفتيم پس از حملهء مغول ، روحانيت بيش‌ازپيش ، وسيلهء اجراى اغراض زورمندان عصر و امراى مغول و ايادى آنها گرديد . مغولها كه خود از علم و دانش بهره‌اى نداشتند ، ملاك فضل را ريش بلند و عمامهء بزرگ مىدانستند ؛ به همين مناسبت عده‌اى شياد از جهل اين جماعت استفاده ، و با ظاهرى فريبنده ، حمايت آنان را به خود جلب مىكردند . اوحدى مراغه‌اى پرده از روى اعمال و رفتار روحانيون ريائى و بيمايه آن عصر برداشته است و نفاق ، دورويى ، عوامفريبى و بىايمانى آنان را در اشعار زير تشريح مىكند :\r\n تركمان شيخ شد به ده گز بُرد * صدورق خواند و جاهل است آن كُرد\r\nچيست شيخى به غير ازين گرمى * قد و ريشى دراز و بيشرمى\r\nنسبتش با على درست نشد * هركه چون او به علم چست نشد\r\nآه ازين واعظان منبركوب * شرمشان نيست خود ز منبر و چوب\r\nروى وعظى كه در پريشانيست * عين شوخى و محض نادانيست\r\nبر سر منبر و مقام رسول * نتوان رفتن از طريق فضول\r\nآنچه بر عالمان و بال آيد * حب دنيا و جمع مال آيد\r\nواعظى خود كن ، آنچه مىگويى * نكنى دردسر ، چه مىجويى \r\n\r\n","description":"","footnote":"","page_name":" 460 ","page_number":468},
  {"content":"\r\n\r\n چه دهى دين و باغ زر چه كنى * دم دستار چارگز چه كنى\r\nراست‌گويى به راستكارى كوش * اين سخن را ز راستان بنيوش\r\nسخنى كز سر معامله نيست * عقل را اندر او مجامله نيست\r\nبىرعونت قدم نخواهى زد * بىريا هيچ دم نخواهى زد\r\nآن نماز دراز كردن تو * وز حرام احتراز كردن تو\r\nروز بر سفره نان نخوردن سير * پيش بيگانه شب نخفتن دير\r\nبر سر راه پادشاه و امير * مىنهى دام و دانه از تزوير\r\nنه بدانش دل تو گردد نرم * نه سرت را ز خلق و خالق شرم\r\nچيست اين ترهات بيهوده * نقره‌اى بر سرِ مس اندوده\r\nپير سالوس را بپرسيدم * گفت من بارها خدا ديدم\r\nآتشم درفتاد از آن نادان * گفتم اى دل ، تو نيكتر وادان\r\nاينكه پيغمبر است يارى ديد * وآنكه موسيست نور و نارى ديد\r\nشيخكى روز و شب چو خر به چرا * از دو مرسل زيادتست چرا\r\nاعتماد تو بر چماق امير * بيش بينم كه بر خداى كبير\r\nچيست اين زرق و شيد و حيله و مكر * تا دو نان بركنى ز خالد و بكر\r\nهمه روى زمين نفاق گرفت * مردمى ترك اتفاق گرفت\r\nاز حقيقت به دست كورى چند * مصحفى ماند و كهنه گورى چند\r\nدر جهان نيست صاحب دردى * بىريا دم نمىزند مردى\r\nاهل زرق و نفاق همپشتند * صادقان را به خون دل ، كشتند\r\nاهل مكر و حيل بكوشيدند * به ريا ، روى دين بپوشيدند\r\nكم برى زر ، ز زرق نپذيرد * پر برى زود در بغل گيرد\r\nگرچه گويد كه هيچ نستانم * ندهد باز اگر دهى ، دانم\r\nاز برون خرقه‌هاى صابونى * وز درون صدهزار مابونى\r\nچون بيابند نو ارادت را * كار بندند عرف و عادت را\r\nجامهء زرق بر نورد كنند * بر دلش حب مال سرد كنند\r\nشبِ كس را كجا كند چون روز * پير محراب‌كوب منبرسوز\r\nاين جماعت بهشت مىخواهند * خانه زرينه‌خشت مىخواهند\r\nحور و غلمان و جوى شير و شراب * ميوه‌هاى شگرف و مرغ و كباب\r\nچون ندانى كه اين بهشت كجاست * مردمان را چه خوانى از چپ و راست\r\nفقر اگر خوردن است و گاييدن * هرزهء چند بر درآييدن\r\nهمه را بهتر از تو است اين حال * بر سر جاه و حسن و شوكت و مال\r\nميوه تا كى خورى ز باغ كسان * چه فروغت دهد چراغ كسان \r\n\r\n","description":"","footnote":"","page_name":" 461 ","page_number":469},
  {"content":"\r\n\r\n نام مردم فروختن تا چند * چوب همسايه سوختن تا چند \r\n- جام‌جم\r\n\r\nفجايع خطيبى به نام قاضى محمد در اواخر دولت الجايتو\r\nبطورى كه از كتاب مطلع السعدين عبد الرزاق سمرقندى برمىآيد ، در اواخر دولت الجايتو ، در ولايت همدان ، خطيبى بود به نام قاضى - محمد ، اين مرد خواست از جمعى انتقام بگيرد « كهنه قباله‌اى پيدا كرد ، يا ساخت ، « و اللّه اعلم » به نام نازخاتون ، كه زنى بوده است دختر امير كردستان ، و به خدمت امير چوپان برد . . . و گفت پدرت اين نازخاتون را به غارت برد و به حكم يرليغ ، املاك و اسباب او از تو و پدر توست ، و در ولايات بسيار است ، و به ميراث به شما مىرسد . و يك دوكس با خود متفق ساخته چند حجت كهنهء مجهول عرض كردند . اين سخن چنان در خاطر امير چوپان نشست كه قابل تغيير نبود . امير چوپان حكم يرليغ گرفته ، نوكران به ولايات جهت استخلاص اسباب نازخاتونى فرستاد ، و آن ملاعين پيش ايستاده اسباب مسلمانان را در آن بلاد مطعون كردند ، و چند موضع در قزوين و خرقان همدان تصرف نمودند ، و بسيارى باز فروختند . و چون رعايا بر اين خرخشه ( دعواى بى جا ) واقف شدند ، هركس را از مالك نفرتى بود ، مىگفت : اين ده من « نازخاتونى » است . تا فرياد از خلق برآمد ، و با سعى ايسن قتلغ و خواجه رشيد ، امير چوپان طوعا او كرها به چند موضع كه گرفته بود قناعت كرد . و چون سلطان الجايتو نماند ، و سلطنت به سلطان ابو سعيد رسيد ، همان دو شخص كه با قاضى محمد خطيب آمده بودند ، پيش نايب امير چوپان رفتند تا اين سخن را با ياد امير داد ، و قريب 200 قباله ، كه اكثر اسباب آن دو سه ولايت در آن قبالات بود ، در خريطه‌هاى كهنه آوردند ، كه موضعى عمارت مىكرديم ، اينها را يافتيم و چنان تقرير كردند كه امير چوپان را مقرر شد كه املاك نازخاتونى ، او را از شير مادر حلالتر است و هركس گرفته ، غصب كرد .\r\nو قضيه به جايى رسيد كه ملّاك به املاك خود كه از پنج ، شش پشت بديشان رسيده بود نمىتوانستند نگريست ، و بعضى را نيز كه تصرف نكرده بودند برزيگران بر سبيل صدقه چيزى به مالك مىدادند ، و اگرنه مىگفتند نازخاتونى است . بتخصيص ، در ولايت قزوين ، و فتنه چنان شد كه ملكى و اسبابى كه به دوهزار و سه‌هزار نمىفروختند ، اگر به دو دينار و سه دينار كسى مىخريد ، مىدادند ، و اكثر ملّاك از آن بلاد جدا شدند . چنان‌كه در زمان غز ، در خوزستان بلكه از آن زيادت ، و نوكران امير چوپان تومانها مال از آن ولايت گرفتند .\r\nچون قضيه بدين مرتبه رسيد ، خواجه عليشاه صورت حال با امير چوپان گفت و مبالغه كرد . امير نمىشنيد تا عاقبت ولايتى در روم از پادشاه ستده عوض آن املاك به امير دادند ، و خواجه عليشاه بيست‌هزار تومان نقد از خاصهء خود به نواب امير چوپان صرف كرد تا به لطايف تدبير ، مسلمانان را از آن واقعهء هايله رهانيد ، و از امير چوپان احكام مؤكد به لعنت نامه‌ها گرفت ، و آن خرخشه به كلى برانداخت . » « 1 »\r\nعبيد زاكانى ، منتقد نامدار و كم‌نظير ما ، كه در آن دوران ظلم و فساد مىزيسته است\r\n\r\n\r\n","description":"","footnote":"\r\n( 1 ) . مطلع السعدين به اهتمام دكتر عبد الحسين نوايى ، ص 56 .\r\n","page_name":" 462 ","page_number":470},
  {"content":"\r\n\r\nدر رسالهء « صدپند » خطاب به مردم آن روزگار مىگويد : « سخن شيخان باور نكنيد تا گمراه مشويد و به دوزخ مرويد . از همسايگى زاهدان دورى جوييد تا به كام دل توانيد زيست .\r\nحاكمى عادل و قاضيى كه رشوت نستاند و زاهدى كه سخن به ريا نگويد ، و حاجبى كه با ديانت باشد و كون درست صاحب دولت ، در اين روزگار مطلبيد . . . و در « رسالهء تعريفات » در توصيف « شيخ » و كلمات و اتباع او چنين مىگويد :\r\nالشيخ : ابليس\r\nالتلبيس : كلماتى كه در باب دنيا گويد .\r\nالوسوسه : آنچه در باب آخرت گويد\r\nالمهملات : كلماتى كه در معرفت راند\r\nالشياطين : اتباع او\r\nشادروان اقبال آشتيانى ، در مقدمه‌اى كه بر كليات عبيد زاكانى نوشته است ، با ايجاز و استادى مىنويسد كه عبيد زاكانى و همفكران او براى آنكه بتوانند مكنونات درونى خود را بيان كنند .\r\nرندى و قلاشى را پيشه كرده و به اين وسيله ، به همه‌كس و همه‌چيز مىخنديدند و به زبان طنز و هزل ، خرابى زمان و فساد مردم را انتقاد مىنموده‌اند . از اين طايفه بوده‌اند : علامهء بينظير قطب الدين شيرازى ، و مولانا قاضى عضد الدين ايجى صاحب كتاب موافقت ، و شاعر معروف مجد الدين همگر ، و شرف الدين دامغانى ، و شرف الدين - درگزينى . اين جمع رندان كه عبيد نيز پيرو سيره و تدوين‌كنندهء مآثر ايشان است ، آنجا كه ديگران جرأت و جسارت آن را نداشته‌اند كه بجد ، مقتدرين زمان و اوضاع و احوال اخلاقى و اجتماعى عصر را انتقاد كنند ، با يك لطيفه و مطايبه ، به زيركى و خوشى ، به بيان عيب يا جنبهء مضحك آنها پرداخته و انصافا در اين هنرنمايى داد بلاغت و استادى داده‌اند . عبيد در « رسالهء تعريفات » خود با لحنى طيبت‌آميز كه امارات جد از آن لايح است ، ماه رمضان را « هادم اللذات » و شب عيد آن را « ليلة القدر » و امام را « نمازفروش » و وعظ را به معنى « آنچه بگويند و نكنند » تعريف كرده است . « از مولانا عضد الدين پرسيدند كه در زمان خلفا ، مردم دعوى خدايى و پيغمبرى مىكردند و اكنون نمىكنند ، گفت : مردم اين روزگار را چندان ظلم و گرسنگى افتاده است كه نه از خدايشان ياد مىآيد نه از پيغمبر . »\r\n« روزى سلطان ابو سعيد در حال مستى ، علامهء بزرگوارى مانند قاضى عضد الدين را در محفل جمع ، به رقص واداشت ، بيچاره قاضى امتثال امر كرد . شخصى او را گفت مولانا تو رقص به اصول نمىكنى ، زحمت مكش ، مولانا گفت : من رقص به يرليغ ( يعنى حسب الامر ) مىكنم نه باصول . »\r\n« روزى ديگر همين سلطان ، سر بر زانوى مولانا گذاشته بود ، و به شوخى او را گفت :\r\nمولانا تو ديوثان را چه باشى ؟ گفت : متكا . » و حكايات عديدهء ديگر كه همه در عين ملاحت و لطف ، نمايندهء حس استهزايى است كه رندان آن زمان در مشاهدهء\r\n\r\n","description":"","footnote":"","page_name":" 463 ","page_number":471},
  {"content":"\r\n\r\nوضع ناگوار روزگار از خود ظاهر ساخته‌اند .\r\nمطايبات عبيد زاكانى همه نمايندهء اين حس ، و تدوين آنها از جانب آن منشى زبردست لطيف طبع بيشتر براى رساندن احوال خراب آن ايام ، و خوش‌وقت كردن اندوه ديدگان بود ، و گويى عبيد در اين عمل براى خود و امثال خود تشفى خاطر و تسلى دلى مىجسته است .\r\nحملهء معاصر ارجمند او ، حافظ به زهد و ريا و سالوس و طامات و شطحيات ، و خاك ريختن او بر سر اسباب دنيوى ، و خلل‌پذير شمردن هر بنا به جز بناى محبت ، و فروختن دلق خود به مى ، و در گرو دادن دفتر خود به صهبا و شستن اوراق درس به آب عشق ، همه از همين قبيل انتقادات است ؛ اما به زبانى ديگر . . . « 1 »\r\nداستان شيرين « موش و گربهء » عبيد ، كه حاكى از رياكارى و زاهد و عابد شدن گربهء بيرحم و سفاكى است ، در واقع اشاره به وضع اجتماعى عصر عبيد است ، به عقيدهء استاد فقيد عباس اقبال :\r\nخم شكستن و تعصب ورزيدن و دست بيعت دادن به بازماندگان خاندان خلافت عباسى در مصر و ساير رياكاريهاى پادشاهى مانند امير مبارز الدين محمد مظفرى با وجود سفاكى و ظلم و جور و حيله و تزوير ، بعيد نيست كه ذهن لطيف عبيد را متأثر ساخته و زبان او را با نظم داستان « گربه و موش » به انتقاد و تخطئهء آن روش زيان‌آميز ، واداشته باشد : چه درك توفير بين دو رسم متضاد ، يكى خونريزى بيباكانه و ظلم و ريا و ضبط مال و منال مردم ، ديگرى جهاد در راه خدا و اختيار لقب « شاه غازى » براى صاحبان ذهن صافى و ارباب ذوق سليم ، بسيار مشكل و محال است كه ايشان را به اعتراض و انتقاد وا ندارد . « 2 »\r\n گربه آن موش را بكشت و بخورد * سوى مسجد بشد خرامانا\r\nگربه مىكرد توبه در مسجد * با كريم و نديم سبحانا\r\nدر مكر و فريب باز نمود * تا به حدى كه گشت گريانا \r\nعبيد در جاى ديگر ، در وصف شيخان بيمايه ، مىنويسد :\r\nشيخ شرف الدين درگزينى از مولانا عضد الدين پرسيد كه خداىتعالى شيخان را در قرآن كجا ياد كرده است ؟ گفت : پهلوى علما آنجا كه مىفرمايد :  « قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ . »  « 3 »\r\nبه قول استاد زرين‌كوب ، در عصر حافظ :\r\n« . . . صوفى هم مثل حكيم است ، سرگشته و آكنده از دعوى و غرور « لقمهء شبهه » را با ذوق و رغبت يك « حيوان خوش‌علف » مىبلعد ، اما يك بند ، از زهد و طامات حرف مىزند و از معرفت و وصال حق . حتى فقيه ظاهرپرست ، كه مال اوقاف را مثل مال يتيمان با اشتهاى تمام مىخورد ، اگر يك‌لحظه عقل مصلحت‌بين را جواب\r\n\r\n\r\n","description":"","footnote":"\r\n( 1 ) . كليات عبيد زاكانى ، پيشين ، مقدمه ، ص 38 تا 40 .\r\n( 2 ) . همان ، ص 35 .\r\n( 3 ) . همان ، ص 274 .\r\n","page_name":" 464 ","page_number":472},
  {"content":"\r\n\r\nكند ، تصديق خواهد كرد . « كه مى حرام ولى به زمال اوقاف است . » تمام اين داعيه‌داران تمام اين عقلهاى حقير و راى نفع و مصلحت خويش چيزى نمىبينند . » « 1 » حافظ در موارد عديده ، در غزليات شيرين و پرمغز خود ، رياكاران و دين به دنيافروشان را مورد حمله قرار داده است .\r\n مى خور كه شيخ واعظ و مفتى و محتسب * چون نيك بنگرى همه تزوير مىكنند\r\nباده‌نوشى كه در او روى و ريايى نبود * بهتر از زهدفروشى كه در او روى و رياست\r\nعيب رندان مكن اى زاهد پاكيزه‌سرشت * كه گناه دگران بر تو نخواهند نوشت\r\nمن اگر نيكم اگر بد تو برو خود را باش * هر كسى آن درود عاقبت كار كه كشت\r\nهمه‌كس طالب يارند چه هشيار و چه مست * همه‌جا خانهء عشق است چه مسجد چه كنشت \r\nحافظ در اين بيت ، جهان‌بينى و روشن ضميرى خود را آشكار كرده است :\r\n چو طفلان تا به كى زاهد فريبى * به حوض انگبين و جوى شيرم\r\nز ميوه‌هاى بهشتى چه ذوق برگيرد * كسىكه سيب زنخدان شاهدى نگزيد\r\nبيا كه رونق اين كارخانه كم نشود * ز زهد همچو تويى يا ز فسق همچو منى \r\n\r\nحافظ و روحانيان\r\nبه نظر يكى از دانشمندان ، آزادانديش حافظ در چارچوب افكار و ترديد در معاد و عقاب محدود نمىماند ، بلكه وى اصولا همهء مقولات مذهبى را مورد طنزى گزنده قرار مىدهد ، و سراپاى غزلياتش از طعن شيخان و زاهدان و ابراز نفرت از رياكاران انباشته است :\r\n واعظ ، مكن نصيحت شوريدگان كه ما * با خاك كوى دوست ، به فردوس ننگريم\r\nحافظا مى خور و رندى كن و خوش باش ولى * دام تزوير مكن چون دگران قرآن را\r\nترسم كه صرفه‌اى نبرد روز دادخواست * نان حلال شيخ ز آب حرام ما\r\nفقيه مدرسه دى مست بود فتوى داد * كه مى حرام ولىِ به ز مال اوقاف است\r\nواعظ شهر چو مهر ملك و شحنه گُزيد * من اگر مِهر نگارى بگزينم چه شود\r\nاحوال شيخ و قاضى و شرب اليهودشان * كردم سؤال صبحدم از پير ميفروش \r\n\r\n\r\n","description":"","footnote":"\r\n( 1 ) . از كوچه رندان ، پيشين ، ص 141 .\r\n","page_name":" 465 ","page_number":473},
  {"content":"\r\n\r\n گفتا نگفتنى است سخن ، گرچه محرمى * دركش زبان و پرده نگه دار و مى بنوش\r\nدور شو از برم اى واعظ و بيهوده مگوى * من نه آنم كه دگر گوش به تزوير كنم\r\nواعظ ما بوى حق نشنيد بشنو اين سخن * در حضورش نيز مىگويم نه غيبت مىكنم\r\nز كوى ميكده دوشش به دوش مىبردند * امام شهر ، كه سجاده مىكشيد به دوش\r\nدلا دلالت خيرت كنم به راه نجات * مكن به فسق مباهات و زهد هم مفروش \r\nقرنها پيش از حافظ ، حكيم عمر خيام نيشابورى ، از دورويى و رياكارى و عوامفريبى جمعى از طبقهء روحانيان ناليده و در مقدمهء كتاب جبر و مقابله خود ماهيت متظاهران علم‌فروش را آشكار كرده است :\r\n« اگر مشاهده كنند كه كسى متوجه طلب حق است ، و شيوهء او راستى است و در ترك باطل و دروغ و خودنمايى و مكر و حيله جهد و سعى دارد ، او را استهزاء و تحقير مىكنند . » « 1 »\r\n مى خوردن و گرد نيكوان گرديدن * به زان‌كه به زرق زاهدى ورزيدن\r\nگر عاشق و مست ، دوزخى خواهد بود * پس روى بهشت كس نخواهد ديدن\r\nگويند بهشت و حورعين خواهد بود * آنجا مى و شير و انگبين خواهد بود\r\nگر ما مى و معشوق پرستيم چه باك * چون عاقبت كار همين خواهد بود\r\nاز جملهء رفتگان اين راه دراز * باز آمده‌اى كو ، كه به ما گويد راز\r\nهان بر سر اين دوراههء راز و نياز * تا هيچ نمانى كه نمىآيى باز \r\nحافظ شيرين سخن ، بيش از ديگران با روحانيان ريايى مبارزه كرده و پرده از روى دعاوى بىاساس آنها برداشته است « . . . اثر سوء عجب و غرور در دو طبقه محسوستر و زيانبخشتر است : امرا و روحانيان . . . اثر عجب و غرور در طبقهء روحانيان ، طبقه‌اى كه مأمور تهذيب خلق و هدايت روح عامه‌اند ، زشت‌تر ، مكروه‌تر و زيانبخش‌تر است ، زيرا عجب در اين طبقه موجب تيره شدن عقل و تصلب در عقيده و ظهور تعصب و بالنتيجه پايمال شدن آزادى فكر مىشود كه مسلمترين و گرانبهاترين و طبيعيترين دارايى انسانيت است . عجب و غرور در اين طبقه دليل بر آن است كه شريعت يا طريقت را وسيلهء كسب رزق و نفوذ قرار داده‌اند . بنابراين ، بجاى ارشاد عوام ، جز اضلال آنان كارى نمىكنند . . . غرض از شرايع آسمانى و تمام واجبات و منهيات ، اجتناب از رذائل و پليديهايى است كه جامعهء انسانى را تاريك و احيانا ، بشر عاقل و متمدن را از هر حيوانى پست‌تر مىكند . اگر انسان قائل به وجود خالقى حكيم و توانا باشد ، دروغ نمىگويد ، مال مردم را نمىخورد ، به حقوق ديگران دست‌درازى نمىكند . به عقيدهء حافظ « كار بد مصلحت آن است كه مطلق نكنيم . » اما آنچه ميان جامعهء او رواج دارد ، خلاف اين است .\r\n\r\n\r\n","description":"","footnote":"\r\n( 1 ) . جبر و مقابلهء خيام ، حواشى و ملحقات از محمود مصاحب .\r\n","page_name":" 466 ","page_number":474},
  {"content":"\r\n\r\n ريا حلال شمارند و جام باده حرام * زهى طريقت و ملت زهى شريعت و كيش \r\nريا يعنى دروغ ، يعنى گمراه كردن مردم ، يعنى فريب ديگران . آيا خود اين معنى يك‌نوع كفر نيست .\r\n تو خرقه را ز براى ريا همىپوشى * كه تا به زرق برى بندگان حق از راه \r\nقرآن براى اين نيست كه آن را بخوانند ، بلكه براى آن است كه به تعاليم آن مخصوصا آنچه راجع به تكاليف مردم است در برابر يكديگر ، عمل كنند ، و بديهى است آنچه عقلا قبيح و مخالف تعاليم خداوند است زيان رسانيدن به ديگرى است ؛ اصل اين است ، اگر اين اصل متروك شود ، از نماز و روزه چه حاصل ؟\r\n حافظا مى خور و رندى كن و خوش باش ولى * دام تزوير مكن چون دگران قرآن را\r\nخدا زين خرقه بيزار است صدبار * كه صد بت باشدش در آستينى\r\nآتش زرق و ريا خرمن دين خواهد سوخت * حافظ اين خرقهء پشمينه بينداز و برو \r\nحافظ خشك نيست ، مشرب وسيع دارد ، ديانت در نظر او جز اخلاق كريمه و ملكات فاضله مفهوم ديگرى ندارد . وسعت نظر ، سعهء صدر ، و روشنى فكر تبار ايرانى در وى به حد وافر ديده مىشود . حافظ صوفى است ، ولى « صوفى صومعهء عالم قدس » نه به طريقهء خواجه عبد اللّه انصارى ، كه محصور بودن در تنگناى افكار مذهبى ، چشم عقل او را تيره و بقدرى از جادهء انصاف و مدارا دورش كرده بود كه انحراف از مذهب حنبلى را موجب فسق ، و هرگونه خروج از دايرهء تنگ عقايد ساخته و پرداختهء خود را ، نوعى كفر مىدانسته است ؛ و نه هم به طرز صوفيان خشك و جامد قرن دوم و سوم كه نمىدانم ذات باريتعالى را چه موجود عبوس ، خشمگين ، بىاغماض ، پرتقاضا ، مستبد و عارى از آن سيماى جذاب رأفت و شفقتى كه مسيح براى خداوند تصوير كرده است ، مىپنداشتند .\r\nاين طايفه ، انواع زجر و مشقت را به خود روا مىداشتند و براى جلب رضاى خداوند ، زهد و ورع را به صورت رياضت نفرت‌انگيزى درآورده بودند . . . مردم عقايد درست شده و در قالب ريخته دارند ؛ اگر بحث مىكنند براى پژوهش حقيقت يا سنجيدن فكر و عقيدهء خود با معيار ادراك سايرين نيست ، تأييد فكر و عقيدهء خود را از ديگران مىخواهند ، به افكار و معتقدات خود مىنازند و مىخواهند آن را وجه تمايز خويش قرار دهند  « كُلُّ حِزْبٍ بِما لَدَيْهِمْ فَرِحُونَ . » *  ديگران بنوبهء خود ، مخزنى انباشته از معتقدات پرداخته دارند . . . انسانها هر قدر نادانتر باشند ، مقطوعات آنها صريحتر و شك در روح آنها كمتر است . . . هر جامعهء انسانى انبار بيكرانى از معتقدات ساخته و پرداخته دارد . اين معتقدات همه درست‌شده و تحت فرمولهايى شبيه اصول رياضى درآمده است . يعنى غيرقابل بحث و ترديد است . اكثريت قريب به اتفاق انسانها ، سر تسليم به اين معتقدات فرود آورده آنها را مانند بديهيات مىدانند ، و ديگر به خويشتن زحمت كاوش و تفكر نمىدهند . حافظ ، مانند ابو العلاى معرى و خيام ، پايبند اين معتقدات نيست . عقل را يگانه قاضى و هادى خود مىداند و آنقدر از اسارت تلقينات اجدادى\r\n\r\n","description":"","footnote":"","page_name":" 467 ","page_number":475},
  {"content":"\r\n\r\nرها و آزاد است كه احتمال وجود خطايى را در قلم صنع مىدهد . به عبارت ديگر ، دستگاه آفرينش را كوركورانه ، كامل و عارى از نقص فرض نمىكند . . . عموميت عقيده‌اى هيچگاه دليل صحت آن نيست . . . آنچه در بشر ارزش دارد . . . به كار انداختن قوهء تعقل و ادراك مىباشد . . .\r\nآزادى فكر حافظ ، در سراسر ديوانش به چشم مىخورد ؛ آزادفكريى كه ابدا با محيط محدود عصر او سازش نداشته است ، و اين ، قوت روح و بلندنظرى او را بيشتر نشان مىدهد .\r\n بيا كه رونق اين كارخانه كم نشود * به زهد همچو تويى يا به فسق همچو منى \r\n. . . طبع منيع و عزيز او بينيازى روح بزرگ او با ريا و سالوس دكانداران شريعت و طريقت ، و با استبداد امراى خودسر و متملق‌پسند ، ناسازگار بود ، ازاين‌رو در فقر و محروميت ، زير غبار مسكنت و فراموشى و قدرنشناسى جان سپرد . . . » « 1 »\r\n خرقه‌پوشان همگى مست گذشتند و گذشت * قصهء ماست كه بر هر سر بازار بماند \r\n صوفيان جمله حريفند و نظرباز ، ولى * زين ميان حافظ دلسوخته بدنام افتاد \r\n زاهد و عجب و نماز و من و مستى و نياز * تا ترا خود ز ميان با كه عنايت باشد \r\n بهريك جرعه ، كه آزار كسش در پى نيست * زحمتى مىكشم از مردم نادان كه مپرس \r\n درِ ميخانه ببستند خدايا مپسند * كه در خانهء تزوير و ريا بگشايند\r\nاگر از بهر دل زاهد مسكين بستند * دل قوى دار كه از بهر خدا بگشايند \r\n\r\nتكفير حافظ\r\n« شاه شجاع آزاديخواه ! از اين كه حافظ مثل او فريب خدعهء عماد فقيه را نخورده و به گربهء نمازگزار او احترام نكرده است ، گير و دارى راه مىاندازد و بيت زيباى او را\r\n گر مسلمانى از اين است كه حافظ دارد * واى اگر از پس امروز بود فردايى \r\nمستمسك قرار داده ، سلسله جنبان فتنه‌اى مىشود كه حافظ در اصل معاد ، شك كرده ، زيرا گفته است : « واى اگر از پس امروز بود فردايى . » اين تعبير كه اصطلاح رايجى است ، حتى در مستقبل ، محقق الوقوع نيز به كار مىرود و غالبا مفهوم صريح آن اين است كه « فردايى هست و بنابراين واى بر احوال . . . » اين تعبير ، باعث مىشود كه شاه شجاع ، « واعظان شحنه‌شناس » - را بر ضد او برانگيزد ، و معروف است كه حافظ براى تبرئهء خود مجبور مىشود بيت زيباى - ديگرى قبل از آن بياورد تا اين كفر دروغى از زبان ترسايى صادرشده باشد نه از دهان وى :\r\n اين حديثم چه خوش آمد كه سحرگه مىگفت * بر در ميكده‌اى با دف و نى ترسايى \r\nمىگويند بر اثر همين جنجال و انتظار وقايعى نظير آن ، كسان حافظ دست و پاى خود را جمع و اشعار وى را مخفى و پراكنده يا قسمتى از آن را معدوم كردند .\r\n\r\n\r\n","description":"","footnote":"\r\n( 1 ) . على دشتى ، نقشى از حافظ ، ص 156 به بعد ( به اختصار ) .\r\n","page_name":" 468 ","page_number":476},
  {"content":"\r\n\r\n هماىگو مفكن سايهء شرف هرگز * بر آن ديار كه طوطى كم از زغن باشد \r\n. . . آخوندهاى عصر حافظ ، مثل آخوندهاى تمام ملل ، در دورهء انحطاط ، مىخواهند از آب گل‌آلود ماهى بگيرند . ديانت در نظر آنها دكان است ، دكان كسب وجهه و نفوذ . . .\r\nاينها را ديگر نمىتوان روحانى و ناشر مبادى فاضلهء دين دانست ، بلكه پيش قراولان سپاه جور و ستمند . . . و بسى گناهكارتر از امراى فاسق و ظالم به شمار مىروند .\r\nدر تمام اين صحنه‌سازيها ، حقيقت ديانت متروك ، و بازار ريا و دروغ رايج مىشود ؛ آزادگى ، درستى ، ايمان و حريت‌ضمير پايمال مىگردد . هيچيك از دو دسته ( نه روحانيان و نه طبقهء حاكمه ) از اين بابت نگرانى و تأسفى ندارد ، زيرا هريك از اين خوان يغما نصيب خود را مىگيرد و به مال و رياست مىرسد ؛ فضل و هنر ، علم و اخلاق ، سربلندى و استغناء همه از بين مىرود - اينها روح آزاد و حقيقت‌پرست حافظ را رنج مىدهند .\r\n من اين مرقع رنگين چو گل بخواهم سوخت * كه پير باده فروشش به جرعه‌اى نخريد \r\nراستى ، كمالات عقلى و نفسى در اين عصر تاريك چه ارزش دارد ؟ كسى خريدار آن نيست ، همه خريدار بنده‌اند ، همه دنبال شركاء جرم مىروند .\r\n ارغنون‌ساز فلك رهزن اهل هنر است * چون از اين غصه نناليم و چرا نخروشيم \r\nنه‌تنها از واعظان و زاهدانى كه « جلوه در محراب و منبر مىكنند » و « چون به خلوت مىروند آن كار ديگر مىكنند » رنج مىبرد ، از جرگهء صوفيان « صوفيانى كه نقد آنها صافى و بيغش نيست » گريزان است و « بسا خرقه‌ها را مستوجب آتش » مىداند .\r\n ز خانقاه به ميخانه مىرود حافظ * مگر ز مستى زهد و ريا به هوش آمد\r\nبيا كه خرقهء من گرچه رهن ميكده‌هاست * ز مال وقف نبينى به نام من درمى \r\n. . . حافظ آنقدر كه از استبداد و ريا رنج مىبرد ، از تهيدستى متألم نيست . تهيدستى را با علو همت و با استغناء روح چاره مىكند . . . ولى رنجى كه درمان‌پذير نيست و تا اعماق روح آزادگان را مىگدازد ، پايمال شدن آزادى فكر و عقيده است در زير پاى هوسناك زورمندان ، خاموش شدن صداى عقل است ، در مقابل غوغاى جهل و خرافات . هنگامى كه هنر گناه ، آزادگى تقصير ، فهم و ادراك مايهء بدبختى و آوارگى و طرد از جامعه است ، و « صرافان گوهرناشناس خرمهره را با در ، برابر مىكنند ، مشتى شمشيرزن و غارتگر به دليل اينكه فكر كوتاه و رأى عليل دارند ، فكر كوتاه و رأى عليل خود را ، معيار صحت عقايد عمومى و اصل ثابتى براى نظام اجتماع قرار مىدهند ؛ اين داعيهء سفيهانه ، آنها را به تعصب و محدود كردن آزادى فردى و انواع رذائل و اعمال خلاف انسانى مىكشاند .\r\nراستى هم هيچ ظلمى تاريكتر و هيچ استبدادى از اين مهيب‌تر نيست كه فردى يا گروه قليلى بخواهند بر ارواح و عقول مردم حكومت كنند . » « 1 »\r\n\r\n\r\n","description":"","footnote":"\r\n( 1 ) . همان ، ص 85 - 180 ( به اختصار ) .\r\n","page_name":" 469 ","page_number":477},
  {"content":"\r\n\r\n بر دلم گرد ستمهاست خدايا مپسند * كه مكدر شود آيينهء مهر آيينم\r\nهنر نمىخرد ايام و غير از اينم نيست * كجا روم به تجارت بدين كساد متاع \r\nبه طورىكه مدارك تاريخى نشان مىدهد ، كار ريا و عوامفريبى ، در حدود قرن هفتم هجرى ، در شيراز و فارس به حد كمال مىرسد . مجيد الدين ، فقيه شيراز كسى كه « روزانه پنجاه دينار نقره مستمرى » از سلطان مىگرفت ، براى عوامفريبى و مال‌اندوزى « گاهى دارايى خود حتى جامه‌اى را كه بر تن داشت يكباره به ديگران مىبخشيد و خود مرقعى مىپوشيد .\r\nبزرگان شهر كه به ملاقاتش مىآمدند ، و او را در اين خرقهء پاره مىيافتند ، لباس به او مىدادند . » « 1 » « همچنين ، قاضى عضد الدين ايجى ، يعنى كسى كه « عشر حاصلات املاك و ماليات سالانه‌اش بالغ بر سىهزار دينار است . » « 2 » از سلطان جابر عصر خود ، امير مبارز الدين محمد ، پيشكشهاى پنجاه‌هزار دينارى مىپذيرد و بجاى اجراى حق و عدالت به دستور و دلخواه فرمانروايان وقت ، حكم مىدهد . او در سايهء چاكرمنشى در رأس فقيهان و دادرسان شهر قرار مىگيرد . حافظ شيرازى با مشاهدهء اين احوال ، مىگويد :\r\n احوال شيخ و قاضى و شرب اليهودشان * كردم سؤال صبحدم از پير مىفروش\r\nگفتا نگفتنيست سخن ، گرچه محرمى * دركش زبان و پرده نگه‌دار و مى بنوش \r\nبه نظر ابن خلدون ، مقامات روحانى نظير پيشنمازى ، فتوى ، قضا ( داورى ) ، و محتسبى و نظاير اينها تمام شاخه‌هايى از شجرهء امامت يا خلافت است ، به نظر او پيشنمازى « . . . بالاترين مقامات دستگاه خلافت است و برتر از همهء مراتب و بالاتر از مقام پادشاهى است . گواه بر اين ، استدلال صحابه دربارهء ابو بكر است كه چون در امر نماز جانشين پيامبر شد ، در سياست هم او را به خلافت برگزيدند و گفتند پيامبر ( ص ) راضى شد كه او رهبر دين ما باشد ، آيا ما راضى نشويم كه رهنماى امور دنيوى ما باشد ؟ . . . » « 3 » ابن خلدون در سطور بعد ، به اهميت فتوى دادن اشاره مىكند و مىنويسد ، اين كار خطير را بايد خليفهء صالح پس از تحقيق و تفرس كافى به يكى از عالمان دين و مدرسان بسپارد كه از هرجهت شايسته باشد . . .\r\nامر فتوى از مصالح دينى مسلمانان است و واجب است خليفه آن را مراعات كند تا مبادا نااهلى آن را پيشه سازد و موجب گمراهى مردم شود .\r\nو وظيفهء مدرسان اين است كه به كار آموختن و نشر دانش همت گمارند ، و در مساجد براى انجام دادن اين وظيفه بنشينند و آمادهء كار تدريس شوند . در اين صورت ، اگر مدرسان ، در مساجد بزرگ و جامعى كه توليت آنها با خليفه است و پيشنمازان آنها را ، وى تعيين مىكند ، به تدريس مشغول شوند ، ناچار بايد در اين باره ، از مقام خلافت كسب اجازه كنند ؛ ولى اگر در مساجد عمومى به تدريس\r\n\r\n\r\n","description":"","footnote":"\r\n( 1 ) . همان ، ص 85 - 180 ( به اختصار ) .\r\n( 2 ) . سفرنامهء ابن بطوطه ، پيشين ، ج 1 ، ص 209 ؛ ر . ك : تاريخ مغول ، پيشين ، ص 352 .\r\n( 3 ) . مقدمهء ابن خلدون ، پيشين ، ج 1 ، ص 432 ( به اختصار ) .\r\n","page_name":" 470 ","page_number":478},
  {"content":"\r\n\r\nپردازند ، گرفتن اجازه ضرورت ندارد . اما گذشته از همهء اينها ، سزاست ، هريك از مفتيان و مدرسان ، داراى رادعى وجدانى و سرشتى پاك باشند ، چنان كه آن رادع ، ايشان را از انجام دادن كردارهايى كه شايستهء مقام آنان نيست بازدارد ، تا مبادا شاگردان و پيروان آنان در ورطهء گمراهى بيفتند . « 1 »\r\nسپس ابن خلدون از اهميت شغل داورى و وظايف داور سخن مىگويد كه در اين‌باره ، ضمن بحث در پيرامون « ديوان قضا » سخن گفته‌ايم . در كتاب دستور الكاتب محمد بن هندوشاه - نخجوانى ، در مواضع مختلف ، اشارتى به روحانيان ، قضات و ديگر مقامات مذهبىشده ؛ مخصوصا در صفحهء 355 جلد اول اين كتاب ، از نقش ارشادى مشايخ سخن رفته و چنين آمده است :\r\n« . . . هيچ سعادت ملوك ، با آن مساوى نگردد كه در شرايف اوقات به مواعظ و نصايح مشايخ طريقت ، كه به حقيقت علماى شريعتند ، متعظ گردند . » سپس مؤلف تلويحا به فساد عالم روحانيت در عهد خود اشاره مىكند و مىنويسد : « . . . اما در اين روزگار ، وجود چنين طايفه چون وجود كبريت احمر كه اكسير است عزيز است . . . »\r\nمحمد نخجوانى سلاطين و امرا و وزرا را به صحبت و استيناس مشايخ و روحانيون خيرخواه و نيكنهاد ترغيب و تشويق مىكند ، و آنان را از دوستى شيخ‌نمايان برحذر مىدارد و مىنويسد : « . . . اما اگر و العياذ باللّه جمعى شيخ نمايان ، كه دعوى شيخى كنند و از رسوم شيخى جز نام نداشته باشند و از تعلم علوم بواسطهء عدم استعداد محترز ، و از صحبت علما ، بسبب تشبه با جهال و عوام الناس مجتنب . . . و متصدى تقرير پنج كلمهء دلپذير نتوانند شد . . . دندان طمع در مال بندگى حضرت تيز كرده چنان نمايند ، كى ما دوستداران جانى و دولتخواهان نهانىايم و ندانند كى عقلا اين تزويرات را مىدانند و اين تمويهات را ازبر مىخوانند . . . هرچه در بندگى حضرت از خيرخواهى و صلاح‌انديشى به عرض رسانند ، ملوث به اغراض و مشوب به اطماع باشد . . . » « 2 »\r\nتيمور تنها در امور جنگى چيره‌دست و استاد نبود ، بلكه در عالم سياست نيز نبوغ و استعداد داشت . اين مرد بدون اينكه كمترين اعتقادى به خدا و پيامبران داشته باشد ، چون مىدانست مردم عامى سخت پاىبند معتقدات خويشند ، وى نيز در هرشهر و ديارى خود را دلبستهء مذهب مردم آن منطقه نشان مىداد و با پيشوايان مذهبى و دراويش وارد بحث و گفتگو مىشد ، و گاه براى عوامفريبى و دلخوشى مردم چنان مىنمود كه تحت تأثير اندرزهاى مذهبى قرار گرفته است . ولى چنان كه تاريخ نشان داده ، تيمور هيچگاه به تعاليم مذهبى عمل نكرده و به چيزى جز موفقيتهاى نظامى و سياسى نينديشيده است .\r\n\r\nگفتگوى ابو بكر تايبادى با امير تيمور\r\n« امير تيمور در حملهء اول خود به ايران ، چون به تربت جام رسيد ، بر آن شد كه از مولانا ابو بكر تايبادى ديدن كند . جمعى از اعيان جام از مولانا تايبادى تقاضا كردند كه دعوت امير تيمور را گردن نهد ، ولى او امتناع كرد و گفت : « فقير را با امير هيچ مهمى نيست . » چون امير تيمور اصرار كرد\r\n\r\n\r\n","description":"","footnote":"\r\n( 1 ) . همان ، ص 434 .\r\n( 2 ) . همان ، ص 57 - 256 ( به اختصار ) .\r\n","page_name":" 471 ","page_number":479},
  {"content":"\r\n\r\nمشايخ و بزرگان ضمن نامه‌اى به حكم مصلحت از مولانا خواستار شدند كه راه جام پيش گيرد و از تيمور ملاقات كند ، اما ابو بكر تايبادى همچنان امتناع ورزيد و گفت : « من مردى روستايى هستم و تكلفات دربارى نمىدانم ؛ وانگهى در عالم تنبيه و اشارات مرا از اين كار منع كرده‌اند . » امير متقاعد شد و روى به اقامتگاه تايبادى نهاد ، و به عزلتگاه او رفت ، و ازو خواست كه او را نصيحتى گويد . او امير تيمور را به عدل و داد نصيحت نمود و گفت : از ظلم و جور بپرهيز و اتباع خود را از اعمالى كه بر خلاف ديانت است منع كن . امير تيمور به او گفت : چرا ملك را نصيحت نكردى ( يعنى امير غياث الدين پير على را ) كه خمر مىخورد و به ملاهى و مناهى اشتغال دارد ؟ مولانا جواب داد كه او را گفتيم ، نشنيد ، حق‌تعالى تو را به او گماشت . تو اگر نيز نشنوى ، ديگرى بر تو گمارد . امير تيمور از اين گفتار به رقت آمد و چون از نزد او بيرون شد ، گفت ، تاكنون با هر عارف و سالكى ملاقات كردم او از من ترسيد ، ولى اين‌بار من از اين مرد عارف منزوى ترسيدم . » « 1 »\r\nبه قول بارتولد : « آنچه بعدها از طرز رفتار و كردار تيمور معلوم شد ، اين بود كه اين ملاقاتها هيچگونه تأثيرى در روش خشونت‌آميز وى نكرده بود . . . موضوع دين و توجهات فوق العادهء تيمور به روحانيان ، به عقيدهء مورخان ، يكى از وسايل سياسى روز بود كه او را به مقاصد و هدفهايش نزديكتر مىساخت . همان شخصى كه در سوريه تعصب عجيبى نسبت به عالم تشيع و به طرفداران حضرت امير از خود نشان مىداد ، در خراسان سنىگرى را رواج مىداد . . . براى تيمور وفادارى و صداقت لشكريان ، مهمتر و بالاتر از دوستى و محبت دانشمندان و علما بود . . . » « 2 »\r\n\r\nرفتار امير تيمور با شاه نعمت اللّه ولى\r\nبا اين‌كه امير تيمور با عرفا و خداوندان تصوف اظهار ارادت مىنمود ، بعد از مدتى ، از توقف شاه نعمت اللّه ولى در سمرقند نگران گرديد ؛ زيرا :\r\nاز اتراك ماوراء النهر و قبيلهء مغول ، مريد زيادى به آستان سيد جمع شدند . اين خبر را ارباب حسد به امير تيمور معروض داشتند . امير تيمور به توهم آن‌كه شايد فتنه‌اى احداث شود ، كس نزد سيد فرستاد و او را از توقف در سمرقند عذر خواست . آن جناب غزلى انشاء كرد كه سه شعر آخر آن اين است .\r\n ملك من عالمى است بىپايان * آن تو از خطاست تا شيراز\r\nمن به سلطان خويش مىنازم * تو به تاج و سرير خود مىناز\r\nنعمت اللّه ، پير رندان است * گر مريدى به پير خود پرداز . « 3 » \r\n\r\n\r\n","description":"","footnote":"\r\n( 1 ) . اسناد و نامه‌هاى تاريخى ، ( از اوايل دوره‌هاى اسلامى تا اواخر شاه اسماعيل صفوى ) پيشين ، ص 335 ( به اختصار ) .\r\n( 2 ) . بارتولد ، ترجمهء الغ بيگ و زمان وى ، ترجمهء حسين احمدى پور ، ص 252 به بعد .\r\n( 3 ) . تاريخ كرمان ، ( سالاريه ) ، پيشين ، ص 454 .\r\n","page_name":" 472 ","page_number":480},
  {"content":"\r\n\r\n\r\nاعتراض شديد روحانيان به بيدادگريهاى امير تيمور\r\n\r\nگفتگوى امير تيمور با سادات\r\n« روز پنجشنبه دوم شوال 795 ، امير تيمور ، سادات را از قلعهء ماهانه سر ، فراخواند ، و خطاب به سيد كمال الدين ، پيشواى آنان ، چنين گفت :\r\nمن به ولايت شما جهت مال و ملك شما نيامده‌ام ، به سبب آن آمده‌ام كه مذهب شما بد است ! حيف باشد كه شما ، دم از سيادت زنيد و مذهبى داشته باشيد كه لايق مسلمانان نباشد !\r\nسيد فرمود ، اى امير ، ما را چه مذهب است كه بد است ؟ فرمود كه شما سب صحابه مىكنيد و رافضى مذهبيد . سيد فرمود كه ما خود متابعت جد و آباء خود كرده‌ايم . اگر مخالفان جد خود را ، بد گفته باشيم ، غالبا عجب نباشد . اما عجب از آن كه شما مىخواهيد كه باوجود اين فسق و فجور ، و سفك دماء و هتك استار مسلمانان ، و اخذ اموال اهل اسلام ، كه در مجلس شما ، و نوكران شما ، هر لحظه واقع است [ منادى حق باشيد 
  ] . . . امر به معروف و نهى از منكر بر خود و اتباع خود واجب است و بعد از آن بر ساير مردم . كى شما را رسد كه ديگران را بدين خطاب مخاطب سازيد . . . حضرت امير فرمود كه من چه كنم ، اينها مىگويند كه آنچه شما مىكنيد و اعتقادى كه بدان راسخيد ، بد است - علما و دانشمندان را كه حضار مجلس بودند مخاطب ساخت . سيد فرمود كه : هركه نامشروع گويد و كند و فرمايد ، بيقاعده گويد .\r\nعلما چرا به حضرت شما نمىرسانند ، هر لحظه خون چندين گويندهء لا إله الا اللّه را به امر شما ريخته مىگردانند ، و اموال را به تاراج مىبرند - اينچنين نيك نيست و اگر گفته‌اند ، چرا شما قبول نكرده‌ايد ، و آنچه در حق ما گفته‌اند در محل قبول افتاده . بعد از اين گفتگوها ، تيمور متنبه نشد و سخنان حق‌طلبانهء آنان در دل سنگ او مؤثر نيفتاد ، بلكه اموال سادات را ضبط و آنان را به كشتى نشانده و در بلاد مختلف ماوراء النهر ، تبعيد نمود . » « 1 »\r\n\r\nگفتگوى تيمور با تنى چند از علما\r\nتيمور در جريان لشكركشيهاى خود ، مكرر با علما و قضات و روحانيان به گفتگو پرداخته ، و آراء و نظريات آنها را در زمينه‌هاى مختلف پرسيده است ؛ از جمله ضمن لشكركشى به ممالك اسلامى شرق ، با جمعى از قضات كه از خونخوارى وى بيمناك بودند ، به سخن پرداخت ؛ و از آن ميان ، ابن خلدون كه دانشمندى مالكى مذهب و شيرين‌سخن و سياستمدار بود ، قبل از ديگران شروع به صحبت كرد و با چرب‌زبانى و مداهنه و تملق ، دل اين شهريار درنده‌خو را نرم كرد . ابن خلدون آنچه به خاطر داشت بيان كرد . ابن عربشاه ضمن توصيف اين جريان مىگويد : « روزى كه همه در خدمت تيمور نشسته بودند ، بناگاه قاضى صدر الدين منادى را كه از پى سلطان گريخته و در دست فرستادگان تيمور اسير شده بود ، با عمامهء برج‌آسا و آستينهاى خورجين‌نما به حضور بياوردند ، وى از برابر بزرگان مجلس گذشته بىاجازت در مقامى برتر از همه بنشست . بدين گستاخى ، آتش خشم تيمور برافروخت . . . گماشتگان تيمور ، در زمان ، وى را چون لاشهء سگ بكشيدند و جامه بر تنش بدريدند و مشت و لگد و سيلى از هر طرف بر سر و جانش نثار كردند .\r\n\r\n\r\n","description":"","footnote":"\r\n( 1 ) . تاريخ طبرستان و رويان و مازندران ، پيشين ، ص 33 - 231 ( به اختصار ) .\r\n","page_name":" 473 ","page_number":481},
  {"content":"\r\n\r\nتيمور پس از تنظيم كارها و گردآورى اموال غارتى ، در مسجد بنى اميه نماز جمعه گزارد ، در نماز ، حنفيان را بر شافعيان مقدم داشت . قاضى القضاة محيى الدين محمود بن عز - حنفى به دو خطبه خواند . . . در ميان عبد الجبار بن نعمان خوارزمى معتزلى ، و دانشمندان شام ، خصوصا قاضى القضات تقى الدين مصلح حنبلى ، مناظرات و مناقشات و مباحثات درگرفت ؛ و او در همه حال چون ترجمان زبان تيمور با ايشان سخن مىگفت .\r\nاز آن جمله ، وقايع على ( ع ) و معاويه ، و آنچه بر ايشان بگذشت ، و كارهاى يزيد و حسين شهيد ، و اين كه كارهاى يزيد بىشبهه كفر و بيداد بوده است ، به ميان آمد . . . در اين مقوله‌ها پرسشها و پاسخها رفت ، و سخنها گفته شد كه از آن قسمتى مردود ، و جزئى خوش‌آيند افتاد . . . در ضمن گفتگوهايى كه بين تيمور و قضات زمان درگرفت ، قاضى شمس الدين - نابلسى حنبلى در جواب تيمور گفت : « همانا برترى دانش به نژاد ، نزد خالق و مخلوق مسلم ، و خردمند دانا در پيشوايى مردم به بزرگزادهء و الا ، مقدم است ؛ و اجماع مردم ، در تقدم ابو بكر بر على ( ع ) بدين گفته گواه است . . . » درحالىكه پاسخ تيمور به بانگ بلند مىگفت ، تكمه‌هاى جامهء خود بگشود ، و لباس از تن بدر كرد ، و خطاب به نفس خود چنين گفت : « تو چون جامهء زندگى بعاريت پوشى ، بايدت كه جام اجل نوشى ، پس ديروزود آن يكسان و جان به شهادت سپردن افضل عبادتهاست . خوشترين حالات كسى كه بازگشت به سوى خدا مسلم داند ، آن دم است كه در برابر پادشاه ستمكارى سخن بحقيقت راند . » تيمور پرسيد كه اين مرد گستاخ چه مىگويد ؟ وى گفت : « خدايگانا ، دسته‌هاى سپاه تو بدعتها در كار دين و مذهب نهادند . . .\r\nمن اينك تن به شهادت داده‌ام . » تيمور گفت كه چه شيوا و گستاخ سخن مىگويد . فرمود تا او را از آن پس به درگاه او بار ندهند . ابن عربشاه در جاى ديگر از كتاب خود ، با تفصيل بيشترى از گفتگوهاى ابن خلدون و تيمور سخن مىگويد و مىنويسد كه وى براى رهايى از چنگال او ، به انواع تدابير دست زد ؛ از جمله خطاب به وى گفت : « خدايگانا دست خود را كه كليد فتح جهان است به من ده تا ببوسيدن آن شرف اندوزم . » و پس از آنكه شرحى از تاريخ شهرياران مغرب براى او بيان كرد ، از او اجازه خواست كه بار ديگر براى گردآورى كتابها و آثار خود به مصر رود ، و پس از جمع‌آورى نبشته‌ها و آثار خود ، بار ديگر به درگاه تيمور آيد . ابن عربشاه مىنويسد كه ابن خلدون ، اين سخنان را چنان شيوا و رسا و فريبنده بر زبان راند كه تيمور از نشاط و شگفتى به رقص آمد ، و به هواى آن كتب و تاريخ پادشاهان ، رغبت فراوان نشان داد ، و با سفر او ، به قاهره موافقت نمود . و ابن خلدون وعده داد بار ديگر به خدمت او بازگردد . » « 1 »\r\n\r\nوساطت سيدى نزد امير تيمور\r\nپس از آنكه به فرمان تيمور ، مقرر گرديد كه خيابان وسيعى در سمرقند احداث كنند ، عمال حكومت به خراب كردن خانهء مردم پرداختند ، و عده‌اى را آواره و بيخانمان ساختند . مردم بيچاره به سادات توسل جستند . عاقبت ، روزى سيد شجاعى كه با تيمور آشنا و با وى نرد و شطرنج مىباخت ، « جسارت ورزيد و به عرض رسانيد كه اينك كه رأى و ارادهء مبارك او بر اين قرار گرفته ، و فرمان ويران\r\n\r\n\r\n","description":"","footnote":"\r\n( 1 ) . عجايب المقدور ، پيشين ، ص 149 و 294 به بعد ( به اختصار ) .\r\n","page_name":" 474 ","page_number":482},
  {"content":"\r\n\r\nساختن خانه‌ها را ، كه همه از آن مردم بيچيز و بينواست ، داده است ، سزاوار آن بود كه دستور مىداد ، تا مبلغى براى تاوان به آنان بدهند . مىگويند ، تيمور تا اين را شنيد سخت برآشفت و گفت ، همهء زمين شهر سمرقند از آن شخص اوست ، زيرا همهء آن محل را با پول خويش خريده است . و نيز قبالهء آن را در دست دارد . . . اگر معلوم شود كه غير حق ستانده‌اند ، بيدرنگ تاوان خواهد داد . چنان سخن گفت كه سيد سراسيمه و پريشان گشت . . . مردم بسيار سپاسگزار بودند كه فرمان نداد تا سر همهء آنها را از تن جدا كنند . اينك كه خوشبختانه از مهلكه جان بدر برده دعوائى كه نزد قاضى مطرح شده است . مينياتور مأخوذ از خمسه نظامى موزه هنرى اسلامبول\r\nبودند پاسخ دادند كه آنچه رأى آن حضرت است نيكو و عين صواب است ، و آنچه را فرمان دهد لازم الاجر است . . . » « 1 »\r\nاگر در پيرامون رابطهء امير تيمور با اهل علم و روحانيان اندكى بتفصيل سخن گفتيم ،\r\n\r\n\r\n","description":"","footnote":"\r\n( 1 ) . سفرنامهء كلاويخو ، ترجمهء مسعود رجب نيا ، ص 283 .\r\n","page_name":" 475 ","page_number":483},
  {"content":"\r\n\r\nبراى آن بود كه خوانندگان بدانند كه در تمام ادوار تاريخى ، مردان شجاع و جسورى بوده‌اند كه بدون بيم از مرگ ، در برابر اشقيا و ستمگران پايدارى كرده و سخن حق را بر زبان رانده‌اند .\r\nبعضى از عرفا و اهل تصوف ، مانند روحانيان نامدار ، مورد احترام خلق و سلاطين و زورمندان عصر بودند . در جامع التواريخ شهاب الدين حسنى ، ضمن بيان تاريخ آل مظفر ، چنين آمده است « . . . از پدر والدهء خود شنيدم كه گفت : خندق دار العبادهء يزد را فرموده بود كه عمق او را مىكندند و عمارت سورويارو مىكردند ، و خلايق يزد از شهر و ولايت در مشقت و زحمت بودند و التجا به درگاه سلطان حاجى محمود شاه بردند . آن حضرت بزرگوار ، از بندرآباد به شهر مىآمد و امير مبارز الدين بر لب خندق ايستاده و كار به تعجيل مىفرمود ، و شاه شجاع در سن هفت سالگى بود ، و ترك چهره بود ، پيش پدر ايستاده . چون سلطان حاجى محمود شاه رسيد ، امير مبارز الدين پيش رفت و دستبوس كرد ، و شاه شجاع را به دستبوس رسانيد . سلطان حاجى - محمود شاه به زبان روستايى گفت : محمد مظفر چكار مىكنى كه خلايق را در زحمت كشيده‌اى ؟\r\nامير مبارز الدين محمد گفت : يا سلطان ، دشمنان بسيار دارم و امير شيخ ابو اسحق مىآيد ، البته از عمارت خندق و بارو چاره نيست . سلطان دانست كه فايده نمىكند ، سر برآورد ، تبسمى كرد و گفت : روزى كه تو را نكبت رسد ، اين تركك ترا بگيرد و كور كند . »\r\nجامى نيز در اشعار زير ، دشمنى و مخالفت شديد خود را با روحانيان رياكار آشكار كرده است :\r\n فغان ز ابلهى اين خران بىدم و گوش * كه جمله شيخ‌تراش آمدند و شيخ‌فروش\r\nشوند هر دو سه روزى مريد نادانى * تهى ز دين و خرد ، خالى از بصيرت و هوش \r\n[ غزل 729 
  ]\r\n شيخ خود بين كه به اسلام برآمد نامش * نيست جز زرق و ريا قاعدهء اسلامش\r\nخويش را واقف اسرار شناسد ليكن * نه ز آغاز وقوفست نه از انجامش\r\nجز قبول دل عامش نبود كام‌دلى * مىكند رد دل خاص ، قبول عامش\r\nدام تزوير نهادست خدا را مپسند * كه فتد طاير فرخندهء ما در دامش \r\n[ غزل 739 
  ]\r\n لاف جمعيت دل مىزنى اى شيخ ، ولى * پاى تا فرق همه تفرقه و وسواسى\r\nچند دعوى كه چو خاصان شده‌ام شهرهء شهر * شهرهء شهر نئى سخرهء عام الناسى\r\nاينهمه باد كه از عجب ترا در رگ و پى * مىرود در عجبم كز چه نمىآماسى\r\nتا ز سرچشمهء عرفان نخورى آب حيات * مرده‌اى گر به مثل ، خضر و اگر الياسى\r\nمحتسب رو به وقت است گر از حيله و مكر * حملهء شير كند ، جامى ، ازو نهراسى \r\n[ غزل 1392 
  ]\r\n ز شيخ چله‌نشين دور باش و چلهء وى * كه هست چلهء وى سردتر ز چلهء دى\r\n. . . ز خود نكرده سفر يك دوگام اما هست * معارفش يكى از روم و ديگرى از رى \r\n\r\n","description":"","footnote":"","page_name":" 476 ","page_number":484},
  {"content":"\r\n\r\n به شيخ شهر ندارد ارادتى جامى * مريد عشوهء ساقيست او و نشوهء مى \r\n[ غزل 1364 
  ]\r\n گر هر حرام بودى چون باده مست‌كاره * همواره مست بودى شيخ حرام‌خواره\r\nحاشا كه باده‌نوشان ريزند جرعه به روى * انديشه‌هاى پنهان گر سازد آشكاره\r\nدر قعر بحر ، ماهى بسته دهان و غوكان * بگشاده لب به دعوى بيمعنى از كناره\r\nديوانه‌وار واعظ گويد سخن پريشان * گرد آمده گروهى بر وى پى نظاره\r\nسررشتهء تعلق نگسسته صوفى از خود * بخيه زدن چه سودش بر دلق پاره‌پاره\r\nگيرند چون شماره جامى مقلدان را * كن جهد آنكه باشى بيرون از آن شماره \r\n[ غزل 1344 
  ]\r\n اى ز خورشيد رخت تا ماه بعد المشرقين * اهل بينش را تماشاى جماعت فرض عين\r\nسجه در گردن عصا در كف مصلا بر كتف * پاى تا سر شيخ شهرت‌جوى ما شيدست و شين\r\nاستخوانم شد ، ز غم صدپاره و هر پاره‌اى * زان مقام پيشه دارد داغها چون كعبتين\r\n. . . صوفى اين دلق ملمع صرف وجه باده كن * در لباس صورت از رندان نشايد زيب و زين\r\nعزم مسجد كردم از ميخانه ببر مىفروش * گفت يار اينجاست جامى ، اين تمشى اين‌اين « 1 » \r\n[ غزل 1107 
  ]\r\n شيخان نارسيده چه دانند قدر عشق * كم‌جوى طعم پختگى از ميوه‌هاى خام\r\nاز زرق و حيله دام به هر سو نهاده‌اند * تا آورند مرغ دل جاهلى به دام \r\nجامى علت رواج بازار زاهدان ريائى و ملانمايان بىمايه را جهل و بيخبرى مردم مىداند و مىگويد :\r\n مىزند شيخ ما ز شور و شغب * صيحه‌اى صبحگاه و هىهى ، شب\r\nسر پر از كبر و دل پر از اعجاب * روى در خلق و پشت بر محراب\r\nصف زده گِردش از خران گله‌اى * درفكنده به شهر ولوله‌اى\r\nچيست اين ؟ شيخ ذكر مىگويد * لوث غفلت به ذكر مىشويد\r\nناگهان مردكى دويد از در * كرد در گوش شيخ و ياران ، سر\r\nكه فلان خواجه يا امير رسيد * حضرت شيخ را محب و مريد\r\nشيخ و اصحاب او ز دست شدند * وز شراب غرور مست شدند\r\nذكر را شد چنان بلند آهنگ * كه از آن ، مردم آمدند به تنگ\r\nآن يكى بر دهان كف آورده * وز كف خود طپانچه‌ها خورده\r\nو آن‌دگر جيب خرقه چاك‌زده * دمبدم آه دردناك زده \r\n\r\n\r\n","description":"","footnote":"\r\n( 1 ) . ديوان كامل جامى ، به اهتمام هاشم رضى ، ص 222 .\r\n","page_name":" 477 ","page_number":485},
  {"content":"\r\n\r\n خنكى چند كرده خود را گرم * نه ز خالق نه از خلايق ، شرم\r\nشيخ ، چون ذكر را فرود آورد * رو به ميدان گفتگو آورد\r\nسخن از كشف راند ، وز الهام * فرق گويد ميان حال و مقام\r\nاو ز تحقيق دم زند اما * رسم تقليد سازدش رسوا \r\n\r\nرفتار الغ بيگ با روحانيان\r\nبارتولد مىنويسد : الغ بيگ ، مانند تيمور ، زياد پابند اصول و مقررات مذهبى نبود ، و تحت تأثير دانشمندانى كه از نقاط مختلف ايران به ماوراء النهر روى آورده بودند ، به فراگرفتن علوم رياضى و حكمى پرداخت ، و به زودى دريافت كه احكام علوم رياضى و حكمى در هر دوره و براى هر ملت ، ثابت و لا يتغير است ؛ درحالىكه الهيات و احكام دينى و مذهبى در بين افراد و ملل يكسان نيست و غالبا اين اختلافات موجب بروز جنگ بين مردم مىشود . « مغولان از نظر اهميت عملى علوم رياضى ، بويژه دانش ستاره‌شناسى و علم هيأت را ترويج مىدادند . الغ بيگ نيز به علم رياضى و هيأت توجه مخصوص مبذول مىداشت و به روحانيان و دراويش عنايتى نداشت .\r\nيكى از دراويش مشهور ماوراء النهر ، موسوم به نظام الدين خاموش ، به مناسبت زشتكارى فرزندش ، از طرف دربار و شيخ الاسلام مورد تعقيب قرار گرفت . فرزند شيخ خاموش متهم بود كه با بعضى از زنان حرمسرا ( معلوم نيست حرمسراى الغ بيگ يا ديگرى ) روابط نامشروع برقرار ساخته ، و پس از كشف ماجرا متوارى گرديده است . شيخ مزبور را به اتهام عدم توجه نسبت به طرز رفتار فرزند تبهكارش ، به حضور الغ بيگ آوردند .\r\nدر بين راه ، شيخ محترم را سر برهنه سوار الاغ كرده در ملاء عام او را به طرف دربار حركت دادند . در آن موقع ، الغ بيگ در باغ ميدان بود . شيخ را با حقارت تمام به حضور پذيرفت و به محض ورود ، او را شديدا مورد مؤاخذه و سرزنش قرار داد . شيخ خاموش در مقابل سرزنش پادشاه پاسخ داد : « در جواب سخنان تو ، فقط من يك پاسخ دارم ، آن‌هم اين است كه من مرد مسلمانى هستم و دروغ حرف نمىزنم . اگر مسلمان بودن مرا قبول دارى ، فبها و نعم ، و اگر باور ندارى ، هرچه دلت مىخواهد مىكن . . . » كلمات محكم و سخنان از دل برآمدهء شيخ در دل حكمران سمرقند تأثير عجيبى بخشيد و در حال ، دستور آزادى او را صادر كرد ، الغ بيگ بعدها ، روى همين تحقير و سرزنشهاى بى مورد ، با عدم موفقيتهاى زياد مواجه گرديد ، و حتى پس از مدت‌زمانى به دست فرزند خويش به قتل رسيد . بااين‌حال ، نبايد فراموش كرد كه « الغ بيگ پس ازآنكه اهميت روحانيان بخارا را ، در استقرار نظم و آرامش تركستان و ثبات و قوام پايه‌هاى سلطنت خود ، حس كرد ، به جلب رضايت آنان پرداخت . بناى مدرسهء عالى بخارا در ميان ابنيهء تاريخى او ، اولين مقام را داراست . خود الغ بيگ در سال 822 هجرى ( 1419 م . ) موقعى كه به بخارا رفت ، در آن مدرسه اقامت نمود ، و در بين طلاب و اشخاص مستحق هداياى زيادى پخش كرد . در سمرقند نيز ساختمان مساجد و مدارس دينى در ميان ابنيهء يادگارى الغ بيگ ، بهترين موقعيت را دارد .\r\nمتأسفانه نام معمار هنرمند اين ابنيهء تاريخى در كتب ذكر نشده است .\r\nخانيكوف ، مستشرق روسى ، اطلاعاتى به سال 43 - 1841 ميلادى دربارهء\r\n\r\n","description":"","footnote":"","page_name":" 478 ","page_number":486},
  {"content":"\r\n\r\nمدرسهء بخارا در دسترس ما گذاشته ، مىنويسد : « در مدرسهء بخارا هشتاد حجره وجود دارد ، و در هر حجره سه يا پنج طلبه زندگى مىكنند . از وضع مؤسسه علمى سمرقند ، از تاريخ تأسيس تا قرن شانزدهم ميلادى اطلاعى نداريم ، ليكن موقعى كه به تاريخ مدرسهء سمرقند در قرن يازدهم ميلادى مراجعه مىكنيم ، به خوبى درمىيابيم كه خود الغ بيگ در آن مدرسه تدريس مىكرده است . مىگويند ، اولين مدرس مدرسهء سمرقند ، مولانا محمد خوافى ، آمادگى خود را جهت تدريس به الغ بيگ اعلام كرد ، ولى الغ بيگ با توجه به وضع پريشان و لباس ژندهء وى به ادعاى استاد مشكوك شد ، و از وى سؤالات مختلفى نمود ، و چون به عمق اطلاعات او واقف شد ، دستور داد او را به حمام بردند و لباسهاى فاخر بر تن او كردند و در روز افتتاح ، مولانا خوافى با حضور نود تن از دانشمندان سمرقند و ساير بلاد ، اولين جلسهء تدريس را افتتاح كرد . از دانشمندان حاضر در مجلس ، فقط قاضى زادهء رومى و الغ بيگ توانستند به سختى دنبالهء مطلب را بگيرند . الغ بيگ ، با خانقاههاى دراويش مخالف نبود ، ولى از ولخرجى در امر اوقاف و خانقاهها جلوگيرى مىكرد . » « 1 »\r\n\r\nمردم روشن‌ضمير از خوردن مال وقف دورى مىجستند\r\n« مولانا حاجى محمد فراهى را رحمت اللّه عليه زهد و تقوى و ورع به مرتبه‌اى بود كه از ايشان منقول است كه چون در مدرسهء نظاميه ديد كه فرزندانش از مال وقف طعام مىخورند ، نگران و برآشفته شد و گفت : « اى دريغ و افسوس از زحمتهاى من كه در پى شما ضايع شد . من خيال مىكردم و اميدوار بودم كه خانهء ضمير شما از چراغ علم و معرفت نورانى شده باشد . . . باطن شما ، خود از دود طعام وقف ، تيره و سياه شده . شما طعام وقف مىخورده‌ايد و در پى علم رنج بيهوده مىبرده‌ايد . و اين بيت را خواند :\r\n فقيه مدرسه دى مست بود فتوى داد * كه مى حرام ، ولى به ز مال اوقاف است . » « 2 » \r\n\r\nمقامات روحانى در عهد صفويه\r\nمينورسكى ضمن تعليقاتى كه بر تذكرة الملوك نوشته است ، مىگويد : « نظر سلاطين صفوى در برابر نفوذ مذهب و مقامات دينى ، اين بوده است كه با افزودن تعداد محاكم عرف و ايجاد اغتشاش و بينظمى در قضاى شرع ، و در تحت سلطهء ظاهرى و دنيوى در آوردن پيشوايان اسلامى ، از فعاليت آنان بكاهند . شغل ملا باشى را شاه سلطان حسين به محمد باقر مجلسى داده بود و سمت رسمى مجلسى در زمان شاه سليمان ، همان مقام شيخ الاسلامى بوده است . در كتاب جديد - الاكتشاف موسوم به كتاب نادرى ، تأليف محمد كاظم ، مسطور است كه عبد الحسين - ملا باشى را شب پيش از انتخاب نادر به سلطنت ، كشتند ؛ زيرا از زبان وى نقل شده بود كه « همه طرفدار سلسلهء صفوى هستند . » و نادر به جاى وى ، ملا على اكبر را ، كه در هيئت سفارت مأمور قسطنطنيه عضويت داشت ، منصوب ساخت .\r\nوظايف صدور در دوران سلطنت سلاطين صفويه ، دستخوش تغييراتى شگرف گرديد .\r\nدر عالم‌آرا ، ص 107 ، وظايف صدور به اين شرح خلاصه شده است : « آنها بايد سادات و\r\n\r\n\r\n","description":"","footnote":"\r\n( 1 ) . ترجمهء تاريخ الغ بيگ و زمان وى ، پيشين .\r\n( 2 ) . بدايع الوقايع ، پيشين ، ج 2 ، ص 921 .\r\n","page_name":" 479 ","page_number":487},
  {"content":"\r\n\r\nمعممين را مقدم دارند ، و مانند معاونين آنها ، انجام وظيفه كنند ، و در ايجاد موقوفات و پرداخت وجوهات در راه امور شرعى و عرفى ، تعلل روا ندارند . »\r\nدر زمان سلطنت شاه طهماسب ، همواره دو صدر وجود داشت ، ولى تفكيك و تقسيم آنها به خاصه و عامه هنوز معمول نبود . شاردن ( ج 7 ، ص 46 ) صدر را روحانى عاليمقام مشابه با مفتى اعظم عثمانى مىخواند ، و مىگويد ، وى رئيس « ديوان روحانى » است . اساسا صدر ، در آغاز كار ، صدر موقوفات خوانده مىشد . شاه عباس ثانى ، براى كاستن نفوذ صدر ، وى را وزير اعظم خود كرد ، و مقام صدارت را 18 ماه بلامتصدى گذارد . شاه سليمان وظايف صدر را تفكيك ، و به صدر خاصه و عامه سپرد ( شاه سليمان صدر خاصه را ، براى شهادتى نادرست كه داده بود ، به چوب بست ، و خود تا زمان انتصاب صدر جديد ، ادارهء موقوفات را به عهده گرفت .\r\nصدر خاصه ، به امور خالصهء سلطنتى مىپرداخت ، و صدر عامه به املاك عامهء مردم . صدر خاصه از لحاظ رتبه ، بر صدر عامه برترى داشت . در مجامع و بارهاى عام ، بر دست چپ سلطان مىنشست و در دست راست سلطان ، وزير اعظم قرار مىگرفت . صدر خاصه نمايندهء شرع ، در محكمهء ديوان بيگى بود .\r\nشاردن ( ج 6 ، ص 55 - 54 ) قاضى را از لحاظ مقام ، بعد از شيخ الاسلام مىداند و اضافه مىكند كه از نظر وظايف قضائى ، اختيارات وى بسيار محدود است ؛ و اين امر چندان دشوارى ايجاد نمىكند ، زيرا محكمهء ديوان بيگى ، همچون دادگاه تجديد نظر به شمار مىرود . در اين باره گفتهء شاردن چنين است : « به منظور ممانعت از مداخله و اعمال نفوذ نارواى روحانيان در امور سياسى ، از چند قرن پيش ، قدرت قاضى ( در ايران ) محدود گرديد ؛ اين منظور ، با ايجاد مقاماتى نظير صدر و شيخ الاسلام ، جامهء عمل پوشيد . اينان همان وظايف قاضى را به عهده دارند ، منتها از آنجا كه منصب ايشان مرهون وصلت با خاندان سلطنت است ، ملاحظهء جوانب كار را بسيار دارند . »\r\nحيطهء اختيارات قاضى ، خصوصا شامل وصايا و نكاح و طلاق مىگرديد . تذكرة - الملوك ، خود متذكر است كه شغل شيخ الاسلام و قاضى درهم و مبهم است . به نظر شاردن « شيخ الاسلام به جهت اعتبارى كه در دربار دارد « عاليترين و مطلعترين مقام قضائى » به شمار است .\r\nدر زمان سلطنت صفويه ، قاضى عسكر بمثابهء مشاور ديوان بيگى در امور شرع بود . اين سمت بعدا از وى منتزع و به صدر محول گشت . در اواخر سلطنت صفويه ، مقام قاضى عسكر به اثبات دعاوى و مطالبات سربازان تنزل يافت . عده‌اى از صاحبنظران بزرگترين مقامات روحانى را در عهد صفويه ، شغل ملا باشى مىدانند ، و معتقدند ، تا زمان شاه سلطان حسين ، فاضلترين روحانيان عصر ، به اين مقام برگزيده مىشد ، و در محافل رسمى ، نزديك به مقر شاه مىنشست . مقام صدارت در اين دوره به دو نفر اختصاص داشت ، يكى صدر عامه و ديگرى صدر خاصه يا صدر ممالك .\r\nتعيين حكام شرع ، مباشرت در اوقاف ، رسيدگى به كار سادات و علما و مدرسان و شيخ الاسلامان و پيشنمازان و قاضيان و متوليان و متصديان موقوفات با مقام صدارت بود ، و رسيدگى به دعاوى قتل ، ازالهء بكارت ، شكستن دندان ، كور كردن ( احداث اربعه ) با حضور صدر خاصه ، صدر عامه ، و ديوان بيگى انجام مىگرفت . و ساير حكام شرع حق مداخله\r\n\r\n","description":"","footnote":"","page_name":" 480 ","page_number":488},
  {"content":"\r\n\r\nدر اين گونه دعاوى را نداشتند . صدر ممالك نيز ، حكام شرع ، مباشران موقوفات و مدارس و مساجد و مزارات ساير ايالات و ولايات ايران ، مانند آذربايجان ، فارس ، عراق و خراسان و غيره را تعيين مىكرد . صدر خاصه يا صدارت‌پناه ، پس از اعتماد الدوله يا وزير اعظم ، داراى بزرگترين مقامات كشورى بود . قاضى اصفهان ، شيخ الاسلام و قاضى عسكر در مراحل پايينترى قرار داشتند . » « 1 »\r\nسانسون كه در عهد شاه سليمان ، در ايران بود ، مىنويسد : « علماى دين در ايران ، مهمترين مقامها را دارند و در دربار ، در صف اول مىنشينند ، و بر ديگر شخصيتهاى مملكتى رجحان و برترى دارند . رئيس روحانى تمام كشور صدر خاصه است كه فقط شاه و درباريان را از لحاظ مذهبى هدايت و راهنمايى مىكند ، و در جلسات رسمى در پاى تخت يا مسند شاه ، در طرف راست مىنشيند . مقام او بقدرى بالاست كه سلاطين دختران او را به عقد خود درمىآورند .\r\nولى عظمت مقام صدر كه بالاترين مقام روحانى كشور مىباشد ، مانع آن نيست كه شاه تمام اطفال ذكورى را كه از ازدواج با خواهر صدر به وجود مىآيد به قتل برساند . . .\r\nاگر زنان شاه ، در موقع وضع حمل ، خواجگان حرمسرا را براى خفه كردن نوزادان ذكورى كه به دنيا مىآورند احضار نكنند ، خودشان از مجازات مرگ رهايى نمىيابند . ظاهرا اين قانون به تازگى پيدا شده است ، زيرا در زمان شاه عباس كبير چنين عملى متداول نبوده است . . .\r\nصدر خاصه ، در تمام ايالات و شهرستانهاى مهم ، معاونين و قائم‌مقامهايى دارد كه مدرس ناميده مىشوند . . . حكام نمىتوانند هيچ حكمى را بدون نظر آنها كه « فتوى » ناميده مىشود صادر كنند . اين قائم‌مقامها و رؤساى مساجد و مدرسين و محترمين و معمرين مدارس و كسانى كه ختنه كردن ، زير نظر آنها انجام مىشود . . . و ملاهايى كه زنان را به عقد ازدواج مردان درمىآورند ، و يا با جارى كردن صيغهء طلاق عقد ازدواج را فسخ و باطل مىكنند ، و بالاخره تمام كسانى كه مشاغلى را به عهده دارند كه به شرع و قانون ارتباط دارد ، همه بر صدر متكى هستند ، و او آنها را انتخاب مىكند . به همين مناسبت ، براى صدر ، عوايد فراوانى فراهم مىشود ، زيرا تمام اين مشاغل با پول خريدارى مىشوند .\r\nمعاون و جانشين صدر خاصه ، صدر الممالك ناميده مىشود كه همان وظايف صدر خاصه را در ساير نقاط كشور بر عهده دارد . علاوه بر اين ، معاون و دستيار ديوان بيگى نيز مىباشد ، و او را از لحاظ شرعى و قانونى هدايت مىكند . جانشين صدر الممالك ، نايب صدارت نام دارد ، و غالبا با حكام ولايات همكارى مىكند .\r\nسومين شخصيت روحانى ايران آخوند يا شيخ الاسلام ناميده مىشود . شيخ الاسلام به معنى عالم طراز اول يا مرد معمر و محترم قانون محمدى مىباشد ، و به دعاوى بيوه‌زنان ، يتيمان و صغارى كه زير نظر قيم اداره مىشوند رسيدگى مىكند . شاه به شيخ الاسلام ، پنجاه‌هزار « ليور » در سال حقوق مىدهد ( در آن موقع هر 45 ليور يك تومان بود ) تا از طرفين دعاوى چيزى نگيرد . شيخ الاسلام مدرس علم حقوق نيز مىباشد ، و روزهاى چهارشنبه و شنبه ، به تمام قضات\r\n\r\n\r\n","description":"","footnote":"\r\n( 1 ) . سازمان ادارى حكومت صفوى ، پيشين ، ص 71 به بعد ( به اختصار ) .\r\n","page_name":" 481 ","page_number":489},
  {"content":"\r\n\r\nدادگسترى و تمام صاحبمنصبانى كه زيردست او هستند درس مىدهد . شيخ الاسلام نيز در تمام كشور جانشينانى دارد كه به اتفاق جانشينان صدر دوم ( صدر الممالك ) ، به تنظيم قراردادها و اجاره‌نامه‌ها مىپردازند .\r\nچهارمين شخصيت روحانى كشور ، قاضى ناميده مىشود كه بعد از شيخ الاسلام ، دومين صاحبمنصبى است كه مأمور رسيدگى به دعاوى مدنى و شرعى مىباشد . قاضى نيز مثل شيخ الاسلام به دعاوى مردم رسيدگى مىنمايد ، و داراى همان امتيازاتى است كه شيخ الاسلام دارد . قاضى ، دو جانشين دارد كه به دعاوى و اختلافات كوچكى كه در قهوه‌خانه‌ها پيش مىآيد رسيدگى مىكند .\r\nعلاوه بر چهار شخصيت روحانى مذكور ، پيشنماز ( امام جماعت ) نيز از تمام امتيازاتى كه چهار شخصيت سابق الذكر داشتند ، بهره‌مند مىشود . كار او غير از امام جماعت بودن ، عبارت است از رسيدگى به كار ختنه ، تشريفات عروسى ، مراسم عزا و به خاك سپردن اموات . اين مقام علوم معقول و منقول را هردو تدريس مىكند . » « 1 »\r\nمحمد باقر مجلسى ( روحانى معروف عهد صفويه )\r\n\r\nپيشوايان دين\r\nدر دوران حكومت صفويه ، جز در دورهء قدرت شيخ صفى ( 735 - 650 ه . ق ) كه مردى آزاده و روشن‌ضمير بود ، ساير رؤسا و زمامداران اين خاندان مردمى متعصب و جاه طلب و خون‌آشام بودند . شاه اسماعيل ، چنان كه ضمن تاريخ زندگيش ديديم ، حتى به اندرز روحانيان شيعى مذهب وقعى ننهاد ، و با آنكه اكثريت قاطع مردم تبريز پيرو آيين تسنن بودند ، با كشتن بيست‌هزار تن از پيروان سنت و جماعت و با ايجاد حكومت ترور و آدمكشى ، مردم را محكوم به قبول آيين تشيع نمود . به همين مناسبت ، در دوران حكومت شاه اسماعيل و در عهد سلطنت 53 سالهء شاه طهماسب ، كه مردى جامد و متعصب بود ، بازار عقل و استدلال و اجتهاد رو به كساد نهاد و فقط روحانيان نوكرمنش و دنياپرست ، با دستگاه حكومت ، همكارى\r\n\r\n\r\n","description":"","footnote":"\r\n( 1 ) . سفرنامهء سانسون ، ترجمهء دكتر تقى تفضلى ، ص 43 - 38 ( به اختصار ) .\r\n","page_name":" 482 ","page_number":490},
  {"content":"\r\n\r\nو همقدمى مىكردند . در نسخهء خطى جهان‌آراى غفازى ، تيره‌روزى دانشمندان آن روزگار چنين توصيف شده است : . . . لكن در نظر وى ( طهماسب ) ، جهلا را به صورت فضلا درمىآورند ، و فضلا را به سمت جهلا موسوم مىدارند . بنابراين ، اكثر ممالكش از اهل فضل و علم خالى گشته و از اهل جهل مملو شده و جز قليلى از فضلا در تمام ممالك ايران نمانده است . » « 1 »\r\n« در دورهء صفويه ، نه‌تنها فلاسفه و متفكرين و آزادانديشان يكسره منفور و منكوب گرديدند ، بلكه جماعت صوفيان كه اكثرا مردمى روشن‌ضمير و صاحبنظر بودند نيز مورد قهر سلاطين قرار مىگرفتند ، و در عوض ، روحانيان قشرى و ملانماها رو به افزايش نهادند . در دوران قدرت شاه عباس ، مبارزه با متصوفان و از بين بردن نفوذ آنان به حدى شديد بود كه در عرض سىسال ، مهر و علاقهء سيصد ساله‌اى كه نسبت به تصوف وجود داشت از بين رفت و جاى خود را به تعصب و كينه‌توزى داد . ملا محمد باقر مجلسى ، به كشتن صوفيان فتوى مىداد . همين تضييقات سياسى به مردان روشن‌بينى چون مير محمد باقر ، مشهور به « داماد » و صدر الدين شيرازى معروف به « ملاصدرا » ( متولد به سال 980 هجرى ) امكان نمىداد كه نظريات فلسفى و اجتماعى خود را با صراحت بيان نمايند . » « 2 »\r\n\r\nشاه اسماعيل دوم و روحانيان\r\nشاه اسماعيل دوم به جهاتى كه كاملا روشن نيست ، مذهب تشيع را بدعتى در دين اسلام مىشمرد ، و مايل بود بار ديگر مذهب تسنن ، كه دين اكثريت بود ، رواج يابد و آتش اختلاف بين شيعه و سنى خاموشى گيرد . و به همين علت ، براى طبقهء روحانيان احترام چندانى قائل نبود و به قول نويسندهء كتاب نقاوة الآثار : « در كسر عزت ايشان اداها مىفرمود . لاجرم دلهاى اين طايفه از او متنفر گشته بود ؛ بر بداعتقادى و بيقيدى آن رقم كشيدند . و بعضى از وجوه كم‌التفاتى پادشاه نسبت به اين طايفه آن بود كه در روز جلوس همايون پادشاه ربع مسكون ، جناب مجتهد الزمانى شيخ عبد العلى را با اكابر افاضل طلبيده بر زبان آورد كه اين سلطنت حقيقتا تعلق به حضرت امام صاحب الزمان ( ع ) مىدارد و شما نايب مناب آن حضرت و از جانب او مأذونيد به رواج احكام اسلام و شريعه . قاليچهء مرا شما بيندازيد ، و مرا شما بر اين مسند بنشانيد تا من به رأى و ارادهء شما بر سرير حكومت و فرماندهى نشسته باشم .\r\nحضرت شيخ در زير لب فرمودند كه پدر من فراش كسى نبود ؛ و اين سخن را پادشاه شنيد و هيچ نگفت . ديگر اصلا متوجه آن جماعت نشد ، و به رأى خود ، بر مسند پادشاهى متمكن گرديد . . . اگرچه پادشاه جهان‌پناه پرتو التفات بر احوال اين طبقهء كريمه نينداخت ، اما سيورغالات و مقرريات و مسلميات و وظايف ارباب عمايم و اصحاب استحقاق را تغيير نداد و مسترد نساخت . » « 3 »\r\n\r\n\r\n","description":"","footnote":"\r\n( 1 ) . تاريخ سياسى و اجتماعى ايران ، ( از مرگ تيمور تا مرگ شاه عباس ) ، پيشين ، ص 209 ( به اختصار ) .\r\n( 2 ) . همان ، ص 336 به بعد .\r\n( 3 ) . نقاوة الآثار ، پيشين ، ص 41 ( به اختصار ) .\r\n","page_name":" 483 ","page_number":491},
  {"content":"\r\n\r\n\r\nرفتار شاه عباس با روحانيان\r\nرفتار شاه عباس نسبت به طبقهء روحانيان كمابيش محبت‌آميز بود : ملا عبد اللّه شوشترى وقتى بعلتى از شاه عباس وحشتى به هم رسانيد و به آستانهء قدس رضوى پناه جست . چون شاه در سال 1009 به مشهد مشرف شد ، خود به ملاقات ملا عبد اللّه رفت و او را به تعظيم و احترام تمام به اصفهان آورد و ملا عبد اللّه در دستگاه شاه نفوذ كلمه و قدرت بسيار يافت ؛ چنان كه شاه را واداشت تا در سال 1017 ، جميع املاك شخصى خويش را به نام 14 معصوم وقف كند و حاصل ساليانهء آنها را براى سادات مقرر دارد . و هم به اشارهء او بود كه شاه در اصفهان دو مدرسه در كنار ميدان نقش‌جهان ، يكى براى تدريس و اقامت ملا عبد اللّه ، ديگرى براى تدريس و اقامت شيخ لطف اللّه عاملى ، ساخت . مدرسهء ملا عبد اللّه در جنب سردر قيصريه در ضلع شمالى ميدان نقش‌جهان ، هنوز برپاست ، ليكن مدرسهء شيخ لطف اللّه ، كه به مسجد او چسبيده بود ، اكنون از حال آبادى افتاده است . « 1 »\r\n\r\nجواب شاه عباس اول به سعد الدين\r\nدر نامه‌اى كه شاه عباس به قلم اعتماد الدوله حاتم بيگ اردوبادى به ملا سعد الدين نوشته ، او را به رعايت بعضى از اصول اجتماعى و اخلاقى و سياسى آشنا مىكند : « 1 ) . . . كسانى كه خود را به خاندان نبوت و ولايت منسوب بدانند ، و از پيروان آيين اسلام و تابع شرع مبين به شمار آيند ، به احكام و قوانين دينى و رسوم و آداب انسانى و اخلاقى آن عمل كنند و از اعمال قبيح و ناروا و معاصى پليد ، از قبيل ظلم و ستم و اخذ اموال و وجوه عمومى و كسب سيم و زر بقهر و غلبه و يا بطريق نامشروع ، كه ظاهرى فريبنده داشته باشد ، و همچنين هتك نواميس مردم و كارهايى كه اخلاق و عفت عامه را متزلزل سازد ، دورى و احتراز كنند ، و به اصول مبين شريعت پايبند باشند .\r\n2 ) نفوس را بايد به وسيلهء گفتن وعظ و نصيحت و مطالب پندآميز ، دلالت و رهبرى كرد .\r\nآنان را به راه صلاح و صواب سوق داد ، ولى هرگاه طريق موعظت و مناصحت موثر و سودمند واقع نگردد ، بايد در اصلاح و تهذيب اخلاق و رفتار آنان به سياست و تنبيه متوسل شد . » « 2 »\r\nشاه عباس براى بعضى از روحانيان احترام فراوان قائل بود ، و با ايشان با كمال فروتنى رفتار مىكرد . « نوشته‌اند يكى از ملازمان شاه كه مورد قهر و غضب وى گشته بود ، به شيخ احمد افشار اردبيلى معروف به « مقدس » متوسل شد تا از وى نزد شاه شفاعت كند . مقدس به شاه عباس رقعه‌اى نوشت كه : « بانى ملك عاريت ، عباس بداند كه اگر اين مرد در اول ظالم بود ، اكنون مظلوم مىنمايد . چنانچه از تقصير او بگذرى ، شايد حق سبحانه و تعالى ، از پاره‌اى تقصيرات تو بگذرد . كتبه : بندهء شاه ولايت ، احمد الاردبيلى . »\r\nشاه عباس در جواب وى نوشت : « به عرض مىرساند ، عباس ، خدمتى كه فرموده بوديد به جان منت دانسته به تقديم رسانيد كه اين محب را از دعاى خير فراموش نكنيد . كتبه : كلب آستان على ، عباس . . . » « 3 » شاه عباس با علماى بزرگى مانند شيخ بهايى و ميرداماد ، كه غالبا\r\n\r\n\r\n","description":"","footnote":"\r\n( 1 ) . مجلهء يادگار ، شمارهء اول ، ص 520 .\r\n( 2 ) . ذ . ثابتيان ، اسناد و نامه‌هاى تاريخى دورهء صفويه ، ص 287 .\r\n( 3 ) . زندگانى شاه عباس اول ، پيشين ، ج 3 ، ص 28 .\r\n","page_name":" 484 ","page_number":492},
  {"content":"\r\n\r\nمصاحب و نديمش بودند ، رفتارى بسيار عادى و دوستانه داشت . نوشته‌اند كه روزى به شكار رفته بود و شيخ بهايى و ميرداماد سواره همراه بودند . ميرداماد ، از شاه پيش افتاده بود و به سرعت مىراند ، و شيخ بهايى از دنبال او آهسته حركت مىكرد . شاه عباس نخست خود را به مير رسانيد و گفت : « شيخ آنقدر تن‌آسان و تنبل است كه نمىتواند اسب براند و با ما همراهى كند . » مير جواب داد كه « شيخ تنبل و تن‌آسان نيست ، و اگر از ما عقب‌مانده از آن جهت است كه اسبش نمىتواند بار فضل و دانش او را تحمل كند . . . » پس از آن شاه ، عنان بركشيد و به شيخ بهايى گفت : « مىبينى كه مير چگونه از بىادبى و خودخواهى پيشاپيش ما اسب مىراند . » شيخ جوابش داد : « اسبش چون مرد دانشمند و پرخرد را بر پشت دارد ، از نشاط و خوشحالى بر پاى قرار نمىتواند گرفت و بىاختيار به جولان درآمده و از ما پيش افتاده است . »\r\nشاه عباس چون دانست كه آن دو را باهم رقابتى نيست و احترام يكديگر را نگاه مىدارند ، در تكريم و بزرگداشت ايشان استوارتر گرديد . » « 1 »\r\n\r\nحمايت از سادات\r\nسادات و روحانيانى كه مطيع دستگاه حكومت بودند ، از ديرباز ، كما بيش و برحسب موقعيتى كه از لحاظ اجتماعى داشتند ، مورد حمايت سلاطين قرار مىگرفتند ، و غالبا بطور موروث يكى بعد از ديگرى ، از حقوق و مزايايى برخوردار مىشدند . از جمله ، بموجب فرمان مشروحى كه در شعبان 1115 صادر گرديد ، مقرر مىشود . . . مبلغ شش دينار از بابت سرانهء ارامنهء كل آذربايجان در ازاء حقوق خدمات ، به سيورغال بازماندگان مير عبد الرزاق كارسازى شود تا با اخذ اين مقررى ، سادات مزبور در رفاه و آسايش زندگى نمايند . اينك جمله‌اى چند از فرمان همايون : « . . . مقرر فرموديم كه هرساله وجه مذكور را چهار نفر سادات مزبور بالمساوات بازيافت ، و صرف معيشت خود نموده ، به دعاگويى دوام دولت قاهره اشتغال نمايند . جماعت ارامنه و يهوداء ساكنين آذربايجان دو دينار از جمله شش دينار مزبور را مخصوص سادات مشار اليهم داشته . . . بالمساوات ، سال به سال ، و اصل و عايد سادات مذكور نموده موقوف دارند ، و حكام و عمال آذربايجان ، بخلاف حكم و حساب ، دخل در وجه مزبور ننموده در هر باب ، امداد و اعانت سادات مزبور به تقديم رسانيده نوعى نمايند كه هرساله وجه مزبور بلاقصور و انكسار و اصل و عايد ايشان شود ، و در عهده شناسند . تحرير شد ، شعبان المعظم ، سنهء 1115 . » « 2 »\r\nبطورىكه از قرائن تاريخى برمىآيد ، در دورهء صفويه ، مقام و موقعيت طبقهء روحانيان به دو امر بستگى داشت : يكى ، وضع اخلاقى و رفتار عملى روحانيان در جامعه ، و عقيده و ايمانى كه مردم نسبت به آنان داشتند ، كه خواه‌ناخواه در موقعيت آنان در دستگاه دولت و شخص شاه نيز مؤثر مىافتاد ؛ دوم ، سياست كلى و عقيدهء شخصى شاه وقت نسبت به امور مذهبى و پيشوايان دينى .\r\nدر دورهء صفويه ، سلاطين براى حفظ موقعيت خود ، از سنگر دين و پيشوايان آن نيز\r\n\r\n\r\n","description":"","footnote":"\r\n( 1 ) . قصص العلماء ، ص 181 ( به نقل از مأخذ بالا ، ص 30 ) .\r\n( 2 ) .\r\n Bulletin of the School of Oriental and African Studies University of London . Ptl , p . 48 . \r\n","page_name":" 485 ","page_number":493},
  {"content":"\r\n\r\nبهره‌بردارى مىكردند ، و اين سياست تا پايان قدرت شاه سلطان حسين كمابيش رعايت مىشد .\r\n\r\nملاقات شاه عباس دوم با محمد محسن فيض\r\nشاه عباس دوم ، در يكى از سفرهاى خود به كاشان ، راه قمصر پيش گرفت . چون روحانى بزرگ ، مولانا محمد محسن فيض نيز در كاشان بود ، به حكايت عباسنامه ( ص 325 ) شاه دوبار به ملاقات او رفت :\r\n« چندروز قمصر ، مقر رايت نصرت آيات گشته ، چون مولانا محمد محسن فيض كاشانى نيز در قريهء مزبور مىبودند دو نوبت كلبه‌افروز جناب آخوندى گرديدند . . . » « 1 » « پس از شاه عباس دوم ، ظاهرا بعضى از روحانيان متملق ، مقام روحانيت را به جانب ابتذال و پستى سوق دادند تا جايى كه پس از مرگ شاه عباس دوم ، شيخ الاسلام وقت يعنى رئيس روحانيان ، پس از نطقى تملق‌آميز به مناسبت جلوس شاه صفى ، خود را با صورت بر زمين افكند و درحالىكه زانو به زمين زده بود ، به شاه جديد تهنيت گفت و ديگران از او پيروى كردند . » « 2 »\r\n\r\nنمونه‌اى از فتاوى علماى ايروان ( در قرن 11 هجرى )\r\nفتوى شيخ الاسلام ايروان بين 1621 - 1622 ميلادى : « چه مىفرمايند علماء اماميه و فقهاء اثنى عشريه - ابدت ايام افاداتهم بين البريه - در بيان اين مسأله كه : هرگاه مهديقلى جديد الاسلام فوت شود ، از سر پسرى شاه نظر اسلامى و از نوادگان پسرى اسلاميه ، هن مريم و فاطمه بنتان ذكرياء ابن مهديقلى مذكور ، و الحاله هذه بمؤداى كل اقرب يمنع الا بعد ، بعد از اخراج ما يجب اخراجه عن المتروكات ، متروكات مهديقلى مذكور آيا مخصوص شاهنظر مذكور است يا نه ؟ بينواتوجزوا .\r\nهو العالم ، عزنوره . بلى مخصوص شاهنظر مذكوره است . اللّه اعلم ، حرر العبد - نقش مهربندهء شاه ولايت .\r\nغير از اين فتوى كه در سنهء 1030 نوشته شده است ، فتواى ديگرى را نيز نقل مىكنيم :\r\nايضا بيان فرماييد علماء انام - ابدت ايام افاداتهم بين الكرام - در بيان اين مسأله كه هرگاه بابا ذمى فوت شود ، از سر دو برادرزادهء مسلمان و برادر كافر و پسران كافرين - و الحاله هذه كفار ممنوع از ارث ذمىاند يا نه ؟ بينواتوجزوا .\r\nهو العالم ، عزنوره . بلى باوجود وارث مسلمان ، كافر از ارث ممنوع است . اللّه اعلم .\r\nحرر العبد - مجل مهر . » « 3 » باوجود نارسائى عبارات به نقل دو نمونه از فتاوى مبادرت كرديم .\r\nدر كتاب روضة الصفا ، ضمن توصيف مسافرت شاه عباس صفوى به مشهد ، و حركت او به عزم تسخير هرات و مقابله با دين محمد خان اوزبك ، از مظالم و بيدادگريهاى ازبكان در مشهد ، و خطهء خراسان و همكارى پيشوايان دين با آن جماعت خونخوار و غارتگر ، سخن مى - گويد و از جمله مىنويسد :\r\n\r\n\r\n","description":"","footnote":"\r\n( 1 ) . آثار تاريخى شهرستانهاى كاشان و نطنز ، پيشين ، ص 68 .\r\n( 2 ) . كمپفر ، انگلبرت ، در دربار شاهنشاه ايران ، ترجمهء كيكاوس جهاندارى ، ص 48 .\r\n( 3 ) . متن فارسى فرامين ، پيشين ، ص 1959 و 496 .\r\n","page_name":" 486 ","page_number":494},
  {"content":"\r\n\r\nگروه ازبكيه در ايام توقف ، هرچه بوده تصرف كرده‌اند . ارباب مناديل به بردن قناديل فتوى داده‌اند ، و ظروف و اوانى و سيم و زرى كه در آن بقعهء شريفه بوده اسراف و بدعت خوانده و از ميان برده‌اند . بعضى را به حكام داده و برخى را خود خورده‌اند .\r\nعلماى كلان ماوراء النهر ، ثروت اهل آن شهر را نيز رخصت نفرموده ، مال آنها را به نام ابن السبيل و ايتام گرفته‌اند .\r\n عجبت من شيخ و من زهده * يذكر النار و اهوالها\r\nيكره ان يشرب فى فضه * و يشرب الفضله ان نالها « 1 » \r\nيعنى از زهد ريايى شيخ در شگفتم كه مردم را از آتش جهنم مىترساند و از نوشيدن آب در ظرف نقره ابراز كراهت مىكند ، ولى اگر موجبات فراهم شود از بلعيدن نقره ابايى ندارد .\r\nروحانيان در عهد صفويه ، مانند عهد مغول و تيمور ، مردمى سطحى و بىايمان بودند ، و غالبا تحت تأثير زمامداران و سياست روز قرار مىگرفتند ، و حق و عدالت را ناديده مىانگاشتند .\r\n\r\nروحانيان عوامفريب\r\nكاررى در سفرنامهء خود ، در وصف روحانيان آن دوران ، چنين مىنويسد : دكترهاى علوم دينى كه روزهاى جمعه قرآن را تفسير مىكنند ، در ايران « ملا » و در تركيه « خواجه » ناميده مىشوند .\r\nاينان غالبا رياكار و مزورند ، با تأنى راه مىروند ، جدى صحبت مىكنند . هركس به ديدارشان برود آنان را در حال نماز يا ذكر و ورد مىبيند . پارچه بزرگى براى نماز بر روى زمين مىگسترند و تكه‌اى سنگ يا تربت سفت‌شدهء كعبه ( مهر ) روى آن مىگذارند ، و گاه‌به‌گاه آن را مىبوسند . همهء ايرانيان به اين كار علاقه دارند ؛ همچنانكه علاقه‌مندند آيه‌اى از قرآن را در توى محفظهء كوچك نقره‌اى به بازوى خود ببندند . « 2 »\r\n\r\nيك ملاى متظاهر و جاه‌طلب\r\nتاورنيه مىنويسد : ملايى بر فراز كوهى پلى ساخت كه براى احدى سودمند نبود . و چون مردم علت ساختن اين پل را پرسيدند ، گفت :\r\nمىدانم كه شاه عباس به تبريز خواهد آمد و از سبب ساختن اين پل خواهد پرسيد . آنوقت من خود را معرفى خواهم كرد . اتفاقا چنين شد ؛ وقتىكه شاه عباس به تبريز آمد ، روحانى موصوف ، جزو مستقبلين بود . چون شاه پل را برفراز قله ديد ، پرسيد كه اين راه كه ساخته و مقصودش چه بوده است ؟ ملا گفت : « شهريارا من بانى اين پل هستم ، و مقصودم فقط اين بود كه آن اعليحضرت وقتى كه تشريف‌فرماى تبريز مىشوند اسم بانى آن را سؤال بفرمايند . از اينجا معلوم مىشود كه آن ملا از فرط جاه‌طلبى و حب قرب سلطان ، اين مخارج بىمورد را متحمل شده بود . . . » « 3 »\r\n\r\n\r\n","description":"","footnote":"\r\n( 1 ) . ج 8 ، ص 312 .\r\n( 2 ) . سفرنامهء كاررى ، پيشين ، ص 129 .\r\n( 3 ) . سفرنامهء تاورنيه ، پيشين ، ص 119 .\r\n","page_name":" 487 ","page_number":495},
  {"content":"\r\n\r\n\r\nنمونه‌اى از تحديد و تحميل عقايد و افكار در عهد صفويه\r\nدسايس ملاها و شيخ الاسلام عليه زن رابرت شرلى : رابرت شرلى در فوريهء 1608 ميلادى ، با يك زن عيسوى به نام دناترزا « 1 » ازدواج كرد . اين زن و شوهر پس از ازدواج به طرف اروپا حركت كردند ، و در راه به تحريك دشمنان ، عده‌اى راهزن به قافلهء آنان هجوم كردند و رابرت را به درختى بستند . در اين ميان ، شمشير يكى از راهزنان به زمين افتاد . دناترزا ، زن چالاك رابرت شرلى ، شمشير را از زمين برگرفت و با رشادتى مردانه دزدان را تارومار كرد ، و يكى از ايشان را كشت و شوهر خود را از بند نجات داد ، و سرانجام قافله به راه افتاد ، و از طريق روسيه به اروپا رفتند ، و پس از 6 سال بار ديگر به اصفهان رسيدند . در اين مدت ، نه تنها شرلى ، بلكه همسر زيباى او نيز رنج فراوان ديدند . اين مصائب و بدبختيها با مرگ شرلى پايان نيافت بلكه بنا به نوشتهء استاد فقيد اقبال آشتيانى . . . كمى قبل از مرگ شوهرش ، جماعتى از ملاها به اين عنوان كه دناترزا ابتدا مسلمان بوده و بعد به مذهب مسيح گرويده است اسباب مزاحمت او را فراهم آوردند ، و به همين علت ، او را از چشم شاه انداختند و شهرت دادند كه شاه در صدد است كه او را زنده بسوزاند .\r\nبعضى ، علت مرگ رابرت شرلى را نيز رسيدن اين قبيل شهرتها به گوش او دانسته ، و گفته‌اند كه او از شدت تأثر تب كرد و بر اثر آن تب مرد . با اينكه شاه عباس شخصا به زيان اين زن اقدامى نكرد ، ولى كسانى كه به جان و جواهرات و زيبايى اين زن نظر داشتند ، از مسافرت او به اروپا جلوگيرى مىكردند و مىخواستند اين زن مسيحى را براى اقرار به اسلام به مسجد فراخوانند . بالاخره ، مجلس مواجهه‌اى در منزل پيشكار امام قلى ترتيب دادند . . . در اين مجلس ، شيخ الاسلام و مدعيان ديگر ، قريب يك‌ساعت ، با هزار و يك وسيله از تهديد و تطميع ، خواستند از ترزا اقرار به اسلام بگيرند ، ليكن او همچنان تعلق قلبى خود را به دين مسيح آشكار نمود . . . بااين‌حال ، دشمنان دست برنداشتند ، محل اقامت اين زن را پيدا كردند . . . او را كت‌بسته به خوارى تمام ، در كوچه‌ها گرداندند و به خانهء داروغه بردند و به او تكليف كردند تا مسلمان شود ، و گفتند كه اگر نپذيرد او را زنده خواهند سوخت . ترزا به هيچ‌وجه ، تسليم نشد . از مخالفين يكى پيشنهاد كرد كه او را از فراز برجى به زير افكنند . ترزا از اين سخن برآشفت و گفت : چنين رفتارى به او در برابر خدماتى كه شوهرش به پادشاه ايران كرده ناشايست و دور از انصاف و مردانگى است . سرانجام دشمنان خانم شرلى و ملاها كه بيش از همه بر سر و سينه مىزدند نتيجه نگرفتند . خانم شرلى با تحمل زحمات فراوان ، با جنازهء شوهر خود ، به شهر روم رسيد و نعش شوهر را در كليسا به خاك سپرد ، و خود نيز پس از عمرى دراز به سال 1668 جان سپرد ، و جسد او را نيز بنا به وصيتش ، در همان كليسا پهلوى شوهر وفادارش جا دادند - گويى :\r\n دوست بر دوست رفت و يار بر يار * خوشتر از اين در جهان ، به گو چه بود كار . « 2 » \r\n\r\n\r\n","description":"","footnote":"\r\n( 1 ) .  Donna Theresa . \r\n( 2 ) . ر . ك : مجموعهء مقالات عباس اقبال ، پيشين ، ص 700 به بعد .\r\n","page_name":" 488 ","page_number":496},
  {"content":"\r\n\r\n\r\nوضع علم و علما در اواخر صفويه\r\n« از اواخر عهد صفويه ، معلومات عمومى در ايران و حوزه‌هاى اجتهادى بس محدود شد . و در دورهء نادر و زنديه هم منظما آن حال وقفه و انحطاط رو به ازدياد رفت . علل چندى ، كه اهم آن ناامنى بود ، كمك عجيبى به نقص علم كرد . و اين وضع گويى در ممالك مجاور هم در آن عهد ، مانند ايران ، عموميت داشته ، حتى آنگاه كه نادرشاه مجتهدين و مفتيان ايران ، قفقاز ، تركستان ، افغان ، عراق و هند را در سال 1156 ه . ق . در عراق جمع كرد و آنان گروه انبوهى شدند و دورهم گرد آمدند ، انسان از مذاكراتشان پى مىبرد كه تا چه اندازه معلومات و اطلاعاتشان سطحى و بيعمق بوده .\r\nبعلاوه ، اسامى تمام آنها به ما رسيده و در ميانشان مرد بارزى در علم نمىبينيم . جلو افتادن اخباريين هم بيشتر كمك به وقفهء علمى و بيذوقى كرد . . .\r\nدر آخر قرن دوازدهم ، بيش از سه قرن مىشد كه ايرانيان در مهد تشيع تربيت يافته بودند . . . در چنين موقعى ، شيخ احسائى به ايران آمد و زبان به عرفان گشود و پرده از روى جملات مشكل برداشت . » « 1 »\r\n\r\nيك روحانى نيكنهاد در قرن دوازدهم هجرى\r\nنادر پس از شكست دادن اشرف افغان ، به كاشان آمد و با استقبال مردم ، به رهبرى ميرزا ابو القاسم شيخ الاسلام كه مردى دانشمند و سخنور بود ، روبرو گرديد . « نادر كه با پيشوايان روحانى شيعه ميانهء خوشى نداشت ، چنان شيفتهء اخلاق و گفتار و عقايد شيخ الاسلام گرديد كه كاشان را از تحميلات جنگى و اردوكشى و حتى پرداخت ماليات هم معاف نمود ، اهالى از دست‌اندازى سپاهيان محفوظ ماندند . اما كوى يهوديان ، به گفتهء بابايى فرهاد ، مورد تجاوز قرار گرفت و مأمورين نادر به خانه‌ها ريخته جزيهء گزافى مطالبه نمودند . و چون پول رايج هم به نام اشرف افغان سكه خورده بود و بعد از شكست او ارزش خود را از دست داده بود و با آن دادوستد نمىشد ، ناچار يهوديان معادل پانصد تومان از بازرگانان هندى مقيم كاشان وام گرفته براى نادر كه در خانهء شيخ الاسلام بود بردند ، و اظهار كردند كه ما از جان و دل مسلمان شده‌ايم . نادر از اين بيان خوشحال شده به آنها مباركباد گفت و پانصد تومان جزيه را رد كرد ، و نپذيرفت ، بلكه به رؤسا و كدخدايشان خلعت هم بخشيد .\r\nپس از آنكه نادر راه شيراز پيش گرفت ، شيخ الاسلام به دعوت او عازم اصفهان شد .\r\nچون در اردوگاه به خدمت نادر رسيد ، وضع متزلزل يهوديان كاشان را تشريح كرد و حكم آزاد گذاردن آنها را در اختيار مذهب خود ، از نادر گرفت ، و تسليم نمايندگانشان كه همراه او رفته بودند نمود ، و بر اثر آن سيزده كنيسهء يهود را بعد از هفت ماه كه بسته بود دوباره گشودند ، و مشغول اجراى مراسم مذهبى خويش گرديدند .\r\nبابايى فرهاد از اقدام آزاديخواهانهء شيخ الاسلام كاشان ، و همچنين ملا محسن فيض سپاسگزارى بسيار نموده و دعا و ثناى جامعهء يهود را دربارهء آنها چندين بار تكرار مىكند . . . » « 2 »\r\n\r\n\r\n","description":"","footnote":"\r\n( 1 ) . مرتضى مدرسى چهاردهى ، شيخيگرى و بابيگرى ، ( از نظر فلسفه ، تاريخ و اجتماع ) ، ص 79 .\r\n( 2 ) . تاريخ اجتماعى كاشان ، پيشين ، ص 148 ( به اختصار ) .\r\n","page_name":" 489 ","page_number":497},
  {"content":"\r\n\r\n\r\nرابطهء نادر با مقامات روحانى\r\nچنان كه ضمن تاريخ دورهء افشاريه گفتيم ، نادر كنگرهء مشورتى مغان را در آخر زمستان 1149 هجرى براى هموار كردن راه سلطنت تشكيل داد . در اين كنگره ، به علت استبداد مطلق نادرى ، كسى ياراى بحث و گفتگو نداشت . حتى خوانين كه مهمترين و مشهورترين و مؤثرترين افراد شركت‌كننده بودند ، به قول محققان شوروى ، نقش نعش را ايفا كردند . سرانجام ، پس از پايان مهلت سه‌روزه ، نمايندگان طبقات ، طى نامه‌اى موافقت خود را با پادشاهى او اعلام كردند و از فداكاريهاى وى اظهار قدردانى كردند .\r\nنادر در پاسخ آنان گفت : اگر مىخواهيد مسؤوليت پادشاهى را به عهده بگيرم ، بايد با شرايطى چند موافقت كنيد : نخست آن كه پادشاهى را در خانوادهء من موروثى كنيد ، دوم آن كه هيچيك از افراد خاندان صفوى را تقويت نكنيد و موجبات شورش و ناامنى را فراهم نسازيد ، سوم آن كه از سب عمر و عثمان و ابو بكر و تشكيل مجالس سوگوارى بمناسبت مرگ امام حسين خوددارى كنيد ؛ و چون در اثر اختلاف شيعه و سنى ، خون بسيارى از مردم ريخته شده است بايد علماى دين مجلسى تشكيل دهند و به اختلافات پايان بخشند .\r\nنمايندگان عموما با شرط اول و دوم موافق بودند ، ولى شرط سوم چون با معتقدات باطنى مردم ارتباط داشت ، و ممكن بود منتهى به شورش و انقلاب شود ، قرار گذاشتند كه فتواى ملا باشى را ملاك عمل قرار دهند ، بنابراين او را به حضور پادشاه جديد آوردند و وى چنين گفت :\r\n\r\nبيانات شجاعانهء ملا باشى در حضور نادر شاه\r\n« پادشاهان حق ندارند بگويند كه خداى عالم را چگونه بايد پرستيد قوانين ما از طرف خدا بر پيغمبر نازل شده است و راهنماى ماست ، و از آنجا كه هر تغييرى در مسائل مذهبى عواقب خطرناكى در بر دارد ، اميدوارم اقدامى نكنيد كه مخالف مصالح مؤمنين باشد و از ارزش فتوحات شما بكاهد . . . اين ملاى شريف تنها كسى بود كه جرأت ابراز عقيدهء خود را داشت ، و تنها مرجع مهمى بود كه مىتوانست در برابر روحيهء آمرانهء نادر شاه مقاومت كند . . . » « 1 »\r\nرئيس روحانيان شيعه ، به گناه صراحت لهجه ، به حكم نادر هدف تير قرار گرفت . و ديگر علماى شيعه چون با اين « برهان قاطع » روبرو شدند ، دم فروبستند و از بيان عقيده خوددارى كردند .\r\n« از اميران قزلباش ، فقط اغورلو خان قاجار بيگلربيگ قراباغ آشكارا به نفع انتخاب شاه از ميان خاندان صفوى ، اظهارنظر كرد ، و بعدها دوسوم املاك خويش را در ازاى اين هواخواهى ، از دست داد . » « 2 » به نظر محققان شوروى :\r\nنقشهء الحاق و همكارى شيعيان با سنيان ، از لحاظ شخص نادر كه مردى بىاعتنا به مسائل دينى و از تعصبات مذهبى عارى بود ، اهميت سياسى داشت . نادر مىديد كه تعقيب سنيان در عهد صفويه ، موجب و بهانهء قيام كردستان و آذربايجان اران و داغستان و افغانستان و غيره ، و مداخلهء تركيه و خان‌نشينهاى ازبك در\r\n\r\n\r\n","description":"","footnote":"\r\n( 1 ) . جونس هنوى ، زندگى نادر شاه ، ترجمهء اسماعيل دولتشاهى ، ص 157 .\r\n( 2 ) . تاريخ ايران از دوران باستان تا پايان سدهء هجدهم ، پيشين ، ص 635 .\r\n","page_name":" 490 ","page_number":498},
  {"content":"\r\n\r\nامور ايران گشته . نادر مىخواست بزرگان سنى افغان و ديگر اقوام را به سوى خود جلب كند . گذشته از اين ، نادر مىخواست بدين وسيله ، به نفوذ روحانيان شيعه ، كه تكيه‌گاه قوى سلالهء مخلوع صفوى بودند ، ضربه وارد آورد . روحانيان شيعه ، كه در اين قورولتاى حضور داشتند ، جرأت نكردند علنا از مذهب خويش دفاع كنند . ولى مخالفت پنهانى متعصبان شيعه و سنى عليه اين اقدام ، بسيار شديد بود . اتحاد شيعه و سنى كه نادر اعلام نموده بود ، نوزادى بود كه مرده متولد شد و فقط در روى كاغذ باقى ماند ، و نه در ازبكستان و نه در تركيهء ( عثمانى ) مذهب رسمى شيعهء جعفرى را در شمار مذاهب حقه نشناختند . « 1 »\r\nتصادم ديگرى كه بين نادر و منافع حياتى روحانيان رخ داد ، عوايد اوقاف بود . نادر پس از پايان كنگره به قزوين آمد ، علما را فراخواند ، و از آنها پرسيد ، عوايد اوقاف به چه مصرف مىرسد . آنها گفتند ، خرج علما و مدارس و مساجد مىشود . . . نادر گفت ، مسلما خدا از مردانى چون شما ناراضى نيست . نزديك 50 سال بود كه مملكت رو به انحطاط مىرفت تا آنكه سربازان فاتح ما وضع را به حال اول بازگردانيدند . اين سربازان علمايى هستند كه ما مديون آنانيم . بنابراين ، عوايد اوقاف بايد به آنها اختصاص يابد . مردم و علما ، خواه‌وناخواه ، اين امر نادرى را نيز گردن نهادند .\r\nكريمخان زند ، بر خلاف نادر شاه و آقا محمد خان كه دشمن آسايش و آزادى خلق بودند به سعادت و نيكبختى مردم علاقهء فراوان داشت . به روحانيان ستمگر و مرتجع ميدان نمىداد .\r\nو با منطق سادهء خود ، آنان را مجاب مىكرد . در كتاب رستم التواريخ ، از گفتگوهاى او با روحانيان آن دوران ، سخن به ميان آمده است . مؤلف ، در وصف يكى از روحانيان اصيل و پاكدامن آن دوران ، چنين مىنويسد : در عهد كريمخان :\r\nمرحوم آقا محمد بيدآبادى به نفس نفيس خود ، به در دكان خباز و بقال و قصاب و علاف و عصار و سبزىفروش مىآمد ، و آذوقه و ما يحتاج خود و عيال خود را به دوش خود گرفته و به دامان خود نهاده و به خانهء خود مىبرد ؛ و در اين باب ، اعانت از كسى قبول نمىكرد ، و جامه‌هاى وى كرباس و پشمينهء كم‌بها بود و به كسب تكمه‌چينى اشتغال داشت ، و خط شكسته را خوب مىنوشت ، و چند دستگاه شعربافى هم داشت ، و قدرى هم زراعت مىنمود . « 2 »\r\n\r\nرابطهء آقا محمد خان نسبت به روحانيان\r\nآقا محمد خان با آنكه مردى ممسك ، شقى و بيرحم بود ، ظاهرا نسبت به طلاب علوم دينيه و مشايخ و روحانيانى كه از فرمان او سرپيچى نمىكردند نظرى مساعد داشت ؛ چنان كه بموجب نامه‌يى در مورد شيخ محمد شيرازى ، مقرر داشت : « فرمان والاشد آن كه ، چون همواره منظور نظر حقانيت اثر و مكنون خاطر خطير معدلت‌گستر ، مراعات جانب طلبهء علوم دينيه و سلسلهء عظام و مشايخ گرام بوده و مىباشد ، لهذا از ابتداء از معاملهء هذه السنة لوىئيل ضريب تحويل ( يك كلمه خوانده\r\n\r\n\r\n","description":"","footnote":"\r\n( 1 ) . همان ، ص 636 .\r\n( 2 ) . رستم التواريخ ، پيشين ، ص 407 .\r\n","page_name":" 491 ","page_number":499},
  {"content":"\r\n\r\nنشد ) نقد و جنس نصفه و وظيفه در وجه عاليجناب ، قدسى القاب ، فضيلت كمالات انتساب . . .\r\nشيخ محمد شيرازى مستمر ، و برقرار فرموديم كه همه‌ساله از بابت ماليات دريافت ، و صرف معيشت و مدارگزار خود نموده ، به رعايت دوام دولت ابدى الاتصالى ، اشتغال نمايد .\r\nفرزند ارجمند كامكار . . . بابا خان ، حسب المسطور معمول داشته ، نقد و جنس . . . به خرج ابو ابجمعى خود محسوب دارد ، و همه‌ساله حجت مجدد طلب ننمايد . در اين باب ، قدغن و اهتمام لازم دانسته و در عهده شناسند - تحريرا فى شهر شوال المكرم سنه 1210 ، محمد آقا محمد خان . افوض امرى الى اللّه . عبده محمد . »\r\nسرجان ملكم ، مقام و موقعيت قضائى و سياسى روحانيان را در عهد فتحعليشاه به خوبى توصيف مىكند :\r\n« حكومت مجتهدين در محكمه‌هاى شرع بسيار است . قضات همواره صورت مسائل را بر ايشان عرضه دارند و فتواى مجتهد مردود نخواهد شد مگر به فتواى مجتهدى ديگر كه از وى به فضيلت و تقوى مشهورتر باشد . . . پادشاه را ياراى آن نيست كه احكام ايشان را رد كند ، و بسيار است كه مصلحت سلطنت را در اين دانند كه فيصلهء امور را به مجتهدين مرجوع دارند ، و در وقتى كه هيچكس را جرأت آن نيست كه به پادشاه نزديك شود ، پادشاه را جرأت آن نيست كه وساطت مجتهدى را رد كند . خانهء ايشان پناهگاه مظلومان است و بعضى اوقات شهرى را بواسطهء وجود فردى از اين طبقه ، بخشيده و معاف داشته‌اند . . .\r\nبعد از مجتهد ، احترام و اعتبار شيخ الاسلام از همه بالاتر است . اين منصب از طرف پادشاه داده مىشود و مقررى و وظيفهء ، فراخور شأن براى او از ديوان تعيين مىشود .\r\nشيخ الاسلام نيز بايد در دانش و تقوى از ديگران ممتاز باشد . زير نظر شيخ الاسلام ، عده‌اى از علما بدون مواجب ، حضور دارند . در شهرهاى كوچك ، فقط يك قاضى و در دهات غالبا يك ملاى كم‌سواد به امور نكاح و طلاق مىپردازد ، و حجت يا تمسكى اگر ضرور باشد مى - نويسد ، و امور جزئيه را رسيدگى مىكند و فيصله مىدهد ؛ و چون امر مهمى روى دهد به قاضى شهرى كه نزديك است رجوع مىكند .\r\nكار مفتى در ايران ، مانند عثمانى ، مورد توجه نيست . فقط كار مفتى در ايران اين است كه مطالب را به نظر صاحب عدالت مىرساند ، و رأى خود را نيز مىگويد . و غالبا چون مردى با فضيلت ، متصدى اين امر باشد ، به رأى او احترام مىگذارند . ساير ملاها چون نام و نشان چندانى ندارند ممكن است رشوه بگيرند ، و تحت نفوذ اين و آن قرار گيرند .\r\nدر عهد ملكم ، گاه روحانيان متعصب يا مغرض در دعاوى مطروحه بين مسلمانان و فرنگيان ، مسلمانان زورگو و غاصب را محق مىشمردند و خارجيان را ولو اينكه ذيحق بودند محكوم مىنمودند . به همين علت ، فرنگيان دعاوى خود را به محاكم عرف رجوع مىكردند .\r\nمحاكم عرف ، زير نظر پادشاه و نواب و حكام او اداره مىشود . . . حكام ممالك مى - توانند در جميع امور ، اجراى احكام كنند مگر در باب كشتن ؛ زيرا كه كشتن فقط حق پادشاه است . در ايران ، هنوز وظايف و كارهاى شرع و عرف معين و مشخص نيست . » « 1 »\r\n\r\n\r\n","description":"","footnote":"\r\n( 1 ) . تاريخ ايران ملكم ، پيشين ، ج 2 ، ص 56 - 155 ( به تصرف و اختصار ) .\r\n","page_name":" 492 ","page_number":500},
  {"content":"\r\n\r\n\r\nتأمين اجتماعى\r\nملكم مىنويسد : در ايران « اگر شخصى حذاقتى در يكى از صنايع ظاهر كند ، بويهء آن است كه پادشاه يا حاكم ملك او را به زور به كار گيرند ، و بىمزد زير بارش كنند . ظهور قاعدهء جديدى در علوم ، سبب اين مىشود كه شخصى كه مخترع و مبدع آن است در معرض عداوت طبقهء متشرعه درمىآيد . زيرا هرچه بر خلاف فهم ايشان است كفر مىدانند . هر بيچاره‌اى كه دم زند ، عوام را بر وى مىشورانند و با اين موانع ، اسباب ترغيب ، به كلى مفقود است . . . هيچكس به خيال فايدهء عموم ، كارى نكرده است و نمىكند ، و چون ملاحظهء وضع و طرز حكومت شود ، چيزى جز آنچه هست نمىتوان انتظار داشت . . . » « 1 »\r\nملكم ضمن توصيف مقام و موقعيت اجتماعى روحانيان بزرگ مىنويسد : « جمعى از اوباش كلاش و اراذل قلاش خود را در لباس اين طايفه جلوه داده ، و نام سيد و ملا و حاجى بر خود نهاده‌اند ، و كارشان اگر ممكن شود تعدى ، و الا غالبا تكدى است . هرزگى اين جماعت به حدى رسيده است كه هر وقت مردم مىخواهند مثلى از شيطنت و حرامخوارى بزنند ، ضرب - المثل ، حاجى و ملا و سيد است . . . » « 2 »\r\nدر عهد قاجاريه نيز گاه مسائل و مشكلات فقهى و شرعى از علماى اعلام استعلام و استفتاء مىشده است :\r\n\r\nصورت استفتاء\r\nعلماى اماميه و فقهاى كرام اثنى عشريه چه مىفرمايند : در اين مسألهء شرعيه كه : شخصى را بعوض يكتوب اطلس ، اطلس مشجر دادهء سربسته به چهل و هشت ذرع ، چون شخص طلبكار از اهل خبره نبود ، هم در ذرع و هم در قيمت ، اختلاف دارد . آيا مىتواند كه جنس مزبور را به صاحبش رد نمايد و قيمت را مطالبه كند .\r\nآنچه بيان مسأله است مرقوم و مزين فرماييد . » « 3 »\r\n\r\nصدر الممالك در عهد قاجاريه\r\nدر يكى از فرامين عهد قاجاريه ، چنين آمده است : « فرمان و الا شد ، آنكه چون خداوند بيچون ، ذات همايون ما را آية وحدت و سايهء رحمت خود كرده ، آثار ربوبيت خود را به وجود فائض الجود ما ، در ساحت گيتى ظاهر . . . افضل اشراف كرام ، علماى اعلام و فضلاى گرامند . . . خاطر همايون به تعيين صدارت اين طبقه . . . تعلق گرفته . . . عاليجاه رفيع جايگاه . . . ميرزا محمد حسين ملا باشى ، كه قدمت خدمت در حضرت سپهر بسيطت دارد . . . و امور متعلقهء علماى اعلام در سر كار و الا به او موكول بود . . . و در اين سال فرخنده فال . . . او را به اعطاء منصب جليل صدارت علماء ممالك محروسه مفتخر داشتيم ، و امور متعلقهء علماى امصار و فضلاى هر ديار را به عهدهء كفايت و حسن كفالت او واگذاشتيم كه سفرا و حضرا . . . ملتزم ركاب مستطاب ما بوده مهام متعلقهء علما را قرين انجام سازد . . . مقرر آنكه علماى اعلام و فضلاى ذوى العز و الاحترام ممالك محروسه ، عاليجاه معزى اليه را صدر الممالك دانسته امور متعلقهء خود را به او رجوع نمايند . . . شرح منشور همايون را ثبت دفاتر خلود و دوام ساخته از شائبهء تحريف محروس دارند و در عهده شناسند . - تحريرا فى شهر رجب المرجب 1250 . » « 4 »\r\n\r\n\r\n","description":"","footnote":"\r\n( 1 ) . همان ، ص 88 - 187 .\r\n( 2 ) . همان ، ص 203 .\r\n( 3 ) . مهدى افشار ، انشاء ( چاپ بمبئى ) ص 30 . ( منشآت ميرزا مهديخان )\r\n( 4 ) . بررسيهاى تاريخى ، سال پنجم ، شمارهء 5 ، ص 156 به بعد ( به اختصار ) .\r\n","page_name":" 493 ","page_number":501},
  {"content":"\r\n\r\nدر دورهء قاجاريه ، مخصوصا از دورهء فتحعلى شاه به بعد ، روحانيان در نقاط مختلف كشور مقام و موقعيت خود را تثبيت كردند ، و با هيأت حاكمهء وقت در استثمار خلق و تحميق مردم و جلوگيرى از نفوذ افكار جديد ، همگامى و همقدمى نمودند . اوگوست لاكوان ، كه در اوايل سلسلهء قاجاريه از راه ايران به هندوستان مسافرت كرده است ، در صفحهء 76 كتاب خود ، در مورد ايران چنين اظهار عقيده مىكند : « حكومت ايران ملوك الطوايفى است . هر حاكمى مادام كه از نظر شاه نيفتاده است ، با قدرت كامل در حوزهء مأموريت خود فرمانروايى مىكند .\r\nملاها و روحانيان در هر امرى مداخله مىكنند ، دولت را به سختى به رسميت مىشناسند .\r\nآنها دشمن ترقى و تمدن مىباشند و با هرگونه فكر توسعهء فرهنگى كه موجب تنوير افكار عمومى مردم و تخفيف تعصب آنها گردد ، مخالفت مىنمايند . » « 1 »\r\nآقا محمد خان با آنكه به ظاهر دعوى مسلمانى مىكرد ، همواره به اصول اخلاقى و مذهبى بىاعتنا بود . پس از آنكه محاصرهء كرمان به دست آقا محمد خان شكسته شد ، و قواى او وارد شهر كرمان شدند « سيدى بود كه خانه‌اش پناه‌گاه مردم قرار گرفته بود ، و چون مورد احترام عمومى بود در ابتدا توهينى به او نشد . گويند آنقدر زن و بچه به خانهء او پناه برده بودند كه مردم از تنگى جا به چوبهايى كه براى نشستن كبوتران در داخل ديوارها كار گذاشته بودند ، آويزان شده بودند . . . سيد علويه شال سبز خود را به گردن انداخت و قرآنى به دست گرفت و هنگامى كه آقا محمد خان از برابر خانه‌اش مىگذشت بيرون آمد و گفت : يا به آبروى اين قرآن مردمى را كه به خانهء من پناه آورده‌اند ، ببخش و يا مرا بكش .\r\nآقا محمد خان از سر خشم جلو آمده شمشير خود را كشيد و بر شكم آن سيد بينوا فرود آورد . سيد از پاى درآمد ، ولى گويند با ديدن امعاء و احشاء خون‌آلود سيد و كيفيت قتل او ، رعشه‌اى به اندام آقا محمد خان افتاد ، و ناگهان فرياد زد ديگر از قتل مردم دست بدارند . » « 2 »\r\nبراى آنكه خوانندگان بهتر با طرز فكر او آشنا شوند ، نامهء او را به يكى از روحانيان نقل مىكنيم .\r\n\r\nخلاصه‌اى از نامهء آقا محمد خان قاجار به ميرزا ابو القاسم قمى\r\n« وجود مسعود عالى جناب . . . ميرزا ابو القاسم ابقاه اللّه . » پس از مقدمه‌اى ، مىگويد : « در امر مصطفى قلى خان ( برادر آقا محمد خان كه با سلطنت وى مخالفت ورزيده و سرانجام كور و به قم تبعيد شده است ) كه هفت سال پى سپر خلاف ما گشت ، و به توهمى باطل ، باعث خرابى ولايت و تضييع نفوس و سفك دماء مسلمانان و آنهمه رنج از مخالفت او برديم . . . هر كه با ما رنج كند ، البته جزايى درخور آن خواهيم داشت . و از اين گذشته نيز برحسب تمناى آن جناب ، او را بىكفايت معاش نخواهيم گذاشت . اينكه نوشته بوديد عزيز بود ، ذليل گشت ، « يعز من يشاء و يذل من يشاء » چه عزت ؟ و كدام ذلت ؟ از اين پيش ، تظاهر عزتى با تشويش داشت و حال راحتى بىذلت . . . خصوص آفات مزروعات قم ، شرحى داده بودند و زبان خامه را به\r\n\r\n\r\n","description":"","footnote":"\r\n( 1 ) . دكتر حبيب لوى ، تاريخ يهود ايران ، ص 510 .\r\n( 2 ) . آسياى هفت‌سنگ ، پيشين ، ص 228 .\r\n","page_name":" 494 ","page_number":502},
  {"content":"\r\n\r\nنواى تأسف و اداى تأثرى زياده ، گشاده . از اين سانحه خود به وضوح پيوست كه  « ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ . » \r\nدر اين سال ، كه به تكليف آن‌جناب در تكاليف ديوانى اهالى قم تخفيفى رفته است ، عوارض سمائى پديد آمد كه به كوشش و تدبير ، تغيير تقدير نمىتوان داد . . . اين قاعده در بعضى ديگر از ممالك و امصار مانند تبريز و امثال آن جارى است ؛ و گرنه پيشنهاد خاطر شهريارى جز ترفيه عباد و تعمير بلاد و آرامش عالم و آسايش امم نبوده و نيست . . . آن‌جناب به اقتضاى كمال محبت و التفات ، گاه‌وبيگاه به اشارت ناصحانه و تكليفات مشفقانه ، خاطر ما را خوشحال داشته ترغيب بر تخفيف حقوق رعايا و امثاله مىنمايد ، به مفاد  « مَنْ جاءَ بِالْحَسَنَةِ فَلَهُ عَشْرُ أَمْثالِها »  . . . مأمول ما همه آن است كه اين مسؤول بغايت مقبول افتد ؛ و نيز اگر تكاليف آن جناب بر ما ، گذشتن از حقوق سلطانى است ، كه اگر از رعايا بازيافت شود ، صرف مواجب غازيان و مجاهدين و تهيه و تدارك اسباب احتشام اسلام خواهد شد ، و در پذيرفتن اين تكاليف اگر ثوابى باشد در مجرد قول آن‌جناب خواهد شد ، و گرنه گرفتن وجوه ديوانى را ، خصوصا در اين اوقات ، عقابى نيست و از گذشتن از آن ثوابى نه . . . » « 1 »\r\n\r\nقدرت روحانيان\r\nيحيى دولت‌آبادى ، ضمن توصيف اوضاع اجتماعى اصفهان ، از نفوذ روحانيان در عهد قاجاريه سخن مىگويد و مىنويسد : « از زمان ضعف سلطنت صفويه تاكنون ، رؤساى روحانى مستقلا و بيواسطهء حكومت ، حد شرعى جارى مىكرده‌اند .\r\nدر سلطنت فتحعلى شاه ، حاج سيد محمد باقر رشتى ، در اين شهر ، هم حاكم بود و هم اجراكنندهء حكم ؛ چنان كه بعضى از كسان را كه محكوم به قتل مىكرد ، به دست خود ، رشتهء حيات آنها را قطع مىنمود بدون آنكه حكومت محل را دخالت در آن كار بدهد . بعد از او هم بعضى از رؤساى روحانى در محضرهاى خود ، اجراى حدود مىكردند ؛ نهايت در مسألهء اعدام ، به حكومت ارجاع مىشد و حكومت هم احكام آنها را به موقع اجرا مىگذارد و حكم اعدام را در مورد قاتل و اشخاص فاسد العقيده كه در آن دوره به نام « بابى » خوانده مىشدند ، اجرا مىكردند .\r\nحاج شيخ محمد باقر در دورهء رياست شرعى خود ، مكرر حكم اعدام داد و به دست حكومت اجرا شد ، و بكرات زناكار و شرابخوار را در محضر خود حد شرعى زد . . . فرزند او شيخ محمد تقى نيز آرزو دارد از اين راه به مقام روحانيان بزرگ برسد . در صورتى كه اوضاع زمان و سياست داخلى و خارجى ، اين اجازت را به او نمىدهد او هم از اصرار خود نمىكاهد . اين است كه مكرر با حكومت ظل السلطان ، باوجود اتحادى كه دارند ، معارضه مىكند ، و گاه بدون اطلاع حكومت ، حدى را جارى مىكند . . . مدتى است جمعى را در سده ( از آباديهاى اصفهان ) به نام بابيگرى ، دنبال مىكند . آنها ناچار به تهران مىروند و با امان‌نامه به اصفهان برمىگردند . نايب الحكومه نيز ، طبق حكم دولت ، امرى خطاب به كدخدايان سده صادر مىكند كه كسى متعرض آنها نباشد . اين جمع به اتكاء اين احكام ، رو به خانه‌هاى خود مىروند . . .\r\n\r\n\r\n","description":"","footnote":"\r\n( 1 ) . ابراهيم دهگان ، مجلهء بررسيهاى تاريخى ، سال چهارم ، شماره 1 .\r\n","page_name":" 495 ","page_number":503},
  {"content":"\r\n\r\nبعضى از روحانيان سده كه بستگى به شيخ محمد تقى دارند مصمم مىگردند نگذارند آن جمع به مقصد خود برسند . . . اين است كه جمعى را مخفيانه وادار مىكنند با چوب و چماق در صحرا آنها را هلاك كنند . با اينكه اين عدهء بيست نفرى با مأمور حكومت وارد ده شده بودند ، چند صد نفر به آنها حمله‌ور مىشوند و بجز چند تن كه فرار كرده‌اند ، بقيه به خاك هلاك افتادند . » « 1 »\r\n\r\nنمونهء ديگر از مداخلات روحانيان\r\nدر عهد فتحعلى شاه پس از آن‌كه در اثر نادانى و خودخواهى گريبايدوف ، غائلهء مردم و روحانيان بالا گرفت ، ميرزا ابو الحسن خان وزير امور خارجه نزد گريبايدوف رفت ، تا راه‌حلى براى اين مشكل به دست آورد . گريبايدوف يك روز مهلت خواست . در اين موقع ، حاج ميرزا مسيح ، مجتهد زمان ، بجاى آنكه مردم را به آرامش دعوت كند خلق را عليه گريبايدوف برانگيخت . مردم به سوى اقامتگاه او ، به راه افتادند . گريبايدوف چون وضع را خطرناك ديد ، « آن دو زن و آغا يعقوب را به مردم سپرد . زنان را به حرم آصف الدوله فرستادند ، و آغا يعقوب به دست مردم قطعه‌قطعه شد ، و در ميان اين غوغا ، تيرى از جانب مستحفظين سفارت رها شد و يك تن از غوغاييان به قتل رسيد . مردم نعش كشته را به مسجد بردند و غوغا دامنه پيدا كرد . علما هم مردم را به قصاص تحريك نمودند ، و به سفارتخانهء روس هجوم بردند . . .\r\nگريبايدوف با سى و چهار تن از اعضاى سفارت روس همه به قتل رسيدند . تنها مالتسوف ، منشى اول سفارتخانه ، جان بسلامت برد . . .\r\nفتحعلى شاه و بيش از همه عباس ميرزا از اين واقعهء ناگوار نگران شدند ، ولى حسن تدبير عباس ميرزا و رفتار زيركانهء خسرو ميرزا سبب گرديد كه نيكلاى اول ، امپراتور روسيه ، كه خود را گرفتار جنگ با عثمانيها مىديد ، از اين فاجعه درگذرد و تهديد پاسكيويچ ، داير به حمله به آذربايجان صورت نگيرد . » « 2 »\r\nدر شهرستانها ، نيز روحانيان متنفذ ، دولتى در داخل دولت تشكيل مىدادند ، و در امورى كه مطلقا در حيطلهء شغل آنان نبود مداخله مىكردند . « شهر يزد در آن اوقات ( عهد فتحعلى شاه ) مجمع علما و معدن فضلا بود ؛ از قبيل آخوند ملا اسماعيل عقدانى كه فاضل كامل و رئيس اهل آن شهر بود ، حكمش بر اهل آن بلاد نافذ و سارى ، و حدود شرعيه در محكمه‌اش واقع و جارى مىشد ، از قبيل قطع و قتل و تعذير و امثال آن ؛ و فهمى مستقيم و قادر و جرأتى در امور داشت كه احدى را با او ياراى مقاومت و منازعت نبود . » « 3 »\r\nدر مكتوبى كه قائم مقام ، از زبان عباس ميرزا به ميرزا بزرگ قائم مقام كه در شهر تبريز متوقف بوده ، مىنويسد ، به كنايه ، به واقعهء مير فتاح و دسايس علما و طلاب اشاره مىكند :\r\n« . . . مىفرمايند ( يعنى وليعهد ) پلوهاى قند و ماش و قدحهاى افشره و آش شماست كه حضرات را هار كرده است ( يعنى آخوندها را ) اسب عربى بىاندازه جو نمىخورد و اختهء قزاقى\r\n\r\n\r\n","description":"","footnote":"\r\n( 1 ) . ميرزا يحيى دولت‌آبادى ، حيات يحيى ، ص 87 به بعد .\r\n( 2 ) . عباس اقبال ، ميرزا تقى خان امير كبير ، ص 12 .\r\n( 3 ) . شيخيگرى و بابيگرى ، پيشين ، ص 58 .\r\n","page_name":" 496 ","page_number":504},
  {"content":"\r\n\r\nاگر ده من يك جا بخورد بدمستى نمىكند . خلاف يابوهاى دودرغه ( دورگه ) كه تا قدرى جو زياد ديد . . . لگد به مهترى كه تيمارش مىكند ، مىزند .\r\n اى گلبن تازه ، خار جورت * اول بر پاى باغبان رفت \r\nاز تاريخى كه شيخ الاسلام تبريز در فتنهء مغول ، صلاح مسلمين را در استسلام ديد تا امروز . . . هرگز علماى تبريز اين احترام و عزت و اعتبار و مطاعيت نداشتند . . . سزاى آن نيكى ، اين بدى است . امروز كه ما در برابر سپاه مخالف نشسته‌ايم و مايملك خود را بىمحافظ خارجى به اعتماد اهل تبريز گذاشته ، در شهر پايتخت ما آشوب و فتنه بكنند و دكان بازار ببندند و « سيد حمزه » و « باغ بيشه » بروند . . .\r\nروى اهل تبريز سفيد ! اگر فتحعلى خان عرضه داشت فتاح غيرعليم چه جرأت و قدرت داشت كه مصدر اين حركات شود ؟ فرمودند اگر حضرات از آش و پلو سير نشوند بجا ، اما شما را چه افتاده است كه از زهد ريائى . . . سير نمىشويد ، كتاب جهاد نوشته شد ، نبوت خاصه به اثبات رسيد ، قيل‌وقال مدرسه حالا ديگر بس است يكچند نيز خدمت معشوق و مىكنيد .\r\nصد يك آنچه با اهل صلاح حرف جهاد زديد ، اگر با اهل سلاح صرف جهادشده بود ، كافرى نمىماند كه مجاهدى لازم باشد . بارى بعد از اين . . . سفرهء زرق و حيل را برچينيد و سكهء قلب و دغل را بشناسيد .\r\n نقد صوفى نه همه صافى بىغش باشد * اى بسا خرقه كه مستوجب آتش باشد » « 1 » \r\n« در رسالهء مجديه كه به سال 1287 ه . ق . نوشته شده است ، مجد الملك ، ضمن انتقاد از اوضاع سياسى و اجتماعى ايران ، در مورد طبقهء روحانيان چنين مىگويد : . . . كفات دين و هدايت حق و يقين ، نايبان امام و علماى اعلام ، كه قيام آنها برطريق انبياست و قوام ايشان به پاسدارى ملت غراء ، از اداى تكاليف و اضائهء سراج و ارائهء منهاج قاصرند و به اقتضاى مصلحت وقت ، براى امروز خود تكليفى تازه ايجاد كرده‌اند ، همچو مىدانند كه اگر در رفع ظلم و بدعت جديد ، كه ضرر آن به ملت و دولت ايران مىرسد و خلق را ناچار مىكند كه براى اموال و اولاد خود ، سفارتها را به وصايت اختيار كنند ، حرف خيرى بگويند ، قادر ذو الجلال از اعانت ايشان عاجز است . معاذيرى كه در صور علميهء ايشان به نظر مىآيد ، در هيچيك در نظر اهل تحقيق ، پسنديده نيست . . . احكام دولتى و ملتى از اعتبار افتاده . . . يك حكم در دست كسى نيست كه ناسخ آن در دست مدعى نباشد . ( مصراع ) « اين بحث بر ثلاثهء غساله مىرود . . . »\r\nهمين نفاق و نفسانيت سبب تفريق علما شده و ايشان را در سه درجه استقرار داده ، و رتبهء اولى را مقتضيات علم و حلم و وقار ، يا حفظ ضياع و عقار ، از همه كار بازداشته ، زبانشان در كام است و ذو الفقار على در نيام . ( مصراع ) :\r\n « شير شريعت است و بس ، حمله نمىكند به كس . » \r\nاگر مظلومى به مطاعيت و مرجعيت ايشان ملتجى شود ، چارهء فورى بخواهد ، چون ثمرات وجود خود را در غايت خطا مىبيند ، لاجرم متظلم را به حضور حضرت صاحب الامر ( ع )\r\n\r\n\r\n","description":"","footnote":"\r\n( 1 ) . مخزن الانشاء ، پيشين ، ص 324 به بعد ( به اختصار ) .\r\n","page_name":" 497 ","page_number":505},
  {"content":"\r\n\r\nتسليت مىدهد . فوايد رتبهء اولى بالفعل مكايدى است كه از آن سيد جمارانى ( اشاره به سيد محمد باقر است ) و ملاى جهرمى در معاملات شرعيهء مردم به كار مىرود ( شعر )\r\n و كم من يد قبّلتها عن ضرورة * و كان منائى قطعها لوامكنّ \r\n( چه بسا دستى كه از روى ضرورت ببوسند ، كه اگر فرصت يابند ببرند به تيغ )\r\nرتبهء ثانيه را دواعى احتياط چندى مانع بود ، از سست كردن عنان عوام وحشت داشتند ، كه مبادا فتنه‌اى حادث شود كه از رفع آن عاجز باشند . ولى حالا كه شدايد ظلم و بدعت و اسباب شكايت و نفرت همهء خلق شده ، از ترغيب عوام مضايقت ندارند . رتبهء ثالثه ، كه قوس صعود را به قوت جسمانى طى كرده‌اند ، نه به روحانيت علم . . . هريك منبر و محرابى تصاحب كرده‌اند و بىاجازه در علم به مرافعهء شرعيه اقدام دارند . محرر و كاتب در ركابشان مىدود و « بذا حكمت و ذلك الكتاب » مىنويسند و حاضرند كه هرچه بر ارادهء مريدين بگذرد به مقام فعليت برسانند . از هر جايى صدايى بلند شود ، مثل سيلى كه از سحاب برخيزد ، با خيل اصحاب مىريزند و نعرهء « واديناه و واملتاه » بلند مىكنند . احكامى كه از درجهء ثالثه صادر مىشود از احكام درجهء اول و ثانى نافذتر است ، زيرا كه در اجراى احكام خود ، تا همه‌جا همراهند .\r\nاوباش بلد و رجالهء شهر ، دور اين طبل و علم و ترب و كلم ، سينه زن و دسته گذارند ، و اميدوارى كه مردم اوباش و هنگامه‌جو از اين درجهء علما دارند ، از درجهء اولى و ثانيه ندارند .\r\nمذهب شيخيه كه از مستحدثات تشيع است ، اين اوقات يك علت مزمن‌شده و به جسد دولت و ملت ايران حلول كرده ، قواى ملت را ، مثل مزاج دولت ، عليل نموده است .\r\nپيشوايان ملت و پيشكاران دولت را مشغوليت خاطر ، از علاج اين علت نيز قاصر كرده است . . . عادت حاضرهء ايران ، طبايع و قلوب اهالى ملل و دول خارجه را از ملت اسلام متنفر كرده ، اعتقاد آنها اين شده كه ظلم و تعدى ، زجر و شكنجه ، اعدام نفوس ، در ازاء تقصير يك تن ، جمعى را تاراج كردن و مردم را بلاجهت از درجهء اعتبار و رتبه انداختن و رسواى خاص و عام كردن و همهء حقوق ملتى و دولتى را به اغراض نفسانى و رشوه و تعارف ضايع و باطل گذاشتن ، از اصول ملت اسلام است ، و اين دولت و ملت را دولت و ملتى شناخته‌اند وحشى و خونخوار . . . » « 1 »\r\nبين جماعت روحانيان در مسائل دينى و دنيايى ، وحدت و هماهنگى نبود ، و غالبا براى دست يافتن به موقوفات ، و احراز مقامات روحانى ، بين اين جماعت ، كه بايد معدن صلح و صفا و سرمشق عامهء مردم باشند ، جنگ و اختلاف درمىگرفت . در مجلهء يادگار ، به اختلافاتى كه حتى بين افراد برگزيدهء روحانيان وجود داشته ، اشاره‌اى شده است . « از دورهء حاجى ميرزا آغاسى به بعد ، بلكه از مدتها قبل از آن ، روحانيان ايران كمتر با يكديگر مىساختند ، و گذشته از يك عدهء معدود ، بقيه هميشه بر سر تقرب به سلطان ، يا دست انداختن به موقوفات بيشتر ، يا افزودن بر رونق بازار خود ، و كاستن از رواج بازار معاصرين ، باهم مناقشات و معارضاتى داشتند\r\n\r\n\r\n","description":"","footnote":"\r\n( 1 ) . يحيى آرين‌پور ، از صبا تا نيما ، ج 1 ، ص 54 - 152 ( به اختصار ) .\r\n","page_name":" 498 ","page_number":506},
  {"content":"\r\n\r\nكه گاهى به خصومت علنى بين ايشان و بين پيروان ايشان مىكشيد . معارضهء مرحوم حاج ميرزا حسين آشتيانى با مرحوم سيد عبد اللّه بهبهانى ، در واقعهء رژى ، و رقابت مرحوم بهبهانى با مرحوم شيخ فضل اللّه در ايام صدارت عين الدوله ، از مسائلى است كه همه مىدانند و از حقايق تاريخى است كه عواقب و نتايجى نيز داشته ؛ و ما براى اجتناب از تطويل ، از ذكر تفصيل آنها خوددارى مىكنيم . حتى مرحوم حاج شيخ هادى نجم آبادى ، كه در زهد و تقوى و فضل و زيركى او حرفى نمىرود ، با مرحوم ميرزاى آشتيانى صفايى نداشت ، و در مجلسى كه مرحوم ميرزا بود نمىرفت ، تا مبادا زيردست او واقع شود . . . » « 1 »\r\n\r\nمناسبات سلاطين قاجاريه با روحانيان وقت\r\nمناسبات و روابط روحانيان متنفذ با سلاطين قاجاريه ، مادام كه پا روى منافع آنها نمىگذاشتند و در امور سياسى و حكومتى به زيان مقام سلطنت قدمى برنمىداشتند ، كمابيش حسنه بود . ولى همين كه افراد اين طبقه زبان به انتقاد مىگشودند و از مظالم سلطان و عمال او سخن مىگفتند ، روابط و مناسبات به تيرگى مىگراييد . فتحعلى شاه همين كه از حسن شهرت شيخ احمد احسائى آگاه شد ، ضمن نامه‌اى او را به تهران دعوت كرد ، ولى او كه مردى ناآرام بود ، پس از ورود به تهران ، اندك‌اندك زبان به انتقاد گشود و تقاضاى مسافرت كرد . شاه همين كه احساس كرد كه شيخ مردى مطيع و دنياپرست نيست و به مال و مقام فريفته نمىشود ، با بازگشت او موافقت كرد .\r\n\r\nنامهء فتحعلى شاه به شيخ احمد احسائى\r\nشيخ احمد احسائى ، مؤسس مذهب شيخيه ، پس از آمدن به ايران كارش بالا گرفت و به تبليغ آراء و دعوت مردم همت گماشت . « تا اينكه پادشاه عصر ، فتحعلى شاه قاجار ، به شيخ احمد ارادتى به هم رسانيد و مشتاق زيارتش گرديد . مكتوبات پىدرپى ارسال مىداشت ، تا مكتوبى بدين مضمون ، به شيخ احمد نوشت و ارسال نمود كه اگرچه مرا واجب است كه به زيارت آن مقتداى امام و مرجع خاص و عام مشرف شوم ؛ چرا كه مملكت ما را به قدوم بهجت لزوم خود منور فرموده ، ليكن مرا به جهاتى مقدور نيست و معذورم . . . پس از وصول اين مكتوب هرگاه ما را به قدوم ميمنت لزوم سرافراز فرمود ، فهو المطلوب ، و الا خود بناچار ، ارادهء يزد خواهم نمود . شيخ پس از دريافت اين نامه ، تصميم گرفت به وطن خويش بازگردد ، ولى مردم يزد مانع اين‌كار شدند . سرانجام ، شيخ راه تهران در پيش گرفت ، ولى چون شيخ مايل به انزوا بود ، دوران توقف او در تهران نيز دوام نيافت و به فتحعلى شاه ، كه ميل داشت شيخ در تهران بماند چنين گفت : اگر من در جوار سلطان مسكن گزينم ، باعث تعطيل امر سلطنت خواهد بود . سبب پرسيد . گفت ، آيا با احترام و عزت بايدم بود يا با خوارى و ذلت ؟ گفت ، با كمال عزت و استقلال و جلال بايد زيست ، ما را رضايى جز رضاى آن بزرگوار ، و سخطى جز سخط او نيست . فرمود ، سلاطين و حكام به عقيدهء من ، تمام اوامر و احكام را به ظلم جارى مىنمايند ، و چون رعيت مرا مسموع الطاعه دانستند ، در همهء امور رجوع به من نموده و ملتجى خواهند گشت ، و حمايت\r\n\r\n\r\n","description":"","footnote":"\r\n( 1 ) . سال سوم ، شمارهء 9 ، ص 72 .\r\n","page_name":" 499 ","page_number":507},
  {"content":"\r\n\r\nمسلمانان و رفع حاجت ايشان نيز بر من واجب است . چون در محضر سلطنت وساطت نمايم ، خالى از دو صورت نيست ، اگر بپذيرد ، تعويق و تعطيل امر سلطنت است ، و اگر نپذيرد ، مرا خوارى و ذلت . پس ، شاه به فكر فرو رفت و گفت ، امر موقوف به اختيار است ؛ هر بلدى كه اختيار شود ، مختار ما نيز همان است . . . چون واگذار نمود ، يزد را اختيار كرد . . . ولى اقامت شيخ در يزد نيز چندان دوام نيافت ، و پس از چندى ، عازم مشهد شد و پس از زيارت و مراجعت به يزد ، به اصفهان و كرمانشاه نيز مسافرت نمود و از آنجا راه شام پيش گرفت . بار ديگر به اصفهان آمد . در ماه رمضان ، كسانىكه با آن بزرگوار در اصفهان به نماز حاضر مىشدند ، به 16 هزار تن مىرسيدند . وى در ذى القعدهء 1241 پس از زيارت كربلا و خانهء خدا ، در نزديكى مدينه ، بدرود حيات گفت . شيخ در دوران حيات رنج فراوان كشيد ، و مورد طعن و لعن و تكفير مخالفان قرار گرفت ، و هرچند مىگفت كه عقايد من با عقايد مسلمين يكى است ، مخالفان نمىپذيرفتند . » « 1 »\r\nغير از اقليتى از روحانيان ، كه به اصول و مبانى مذهبى و انسانى ايمان داشتند ، اكثريت افراد اين طبقه هدفى جز عوامفريبى و تأمين زندگى فردى نداشتند .\r\nدر كتاب حاجى باباى اصفهانى ، به زبان طعن و طنز ، پرده از روى رياكاريها و عوامفريبيهاى افراد منحرف اين طبقه برداشته شده است .\r\nحاجى بابا در دوران بست‌نشينى ، وضع خود را چنين توصيف مىكند : « وقت اذان صبح برمىخاستم و كنار حوض ، با تمام تكلفات شيعيان و حتى مشكلترين و بيمعناترين آن ، وضو مىساختم . پس از آن ، در مقابل انظار ، با قرائت جهر ، كه از چهار جانب شنيده مىشد ، به اين اميد كه رفته‌رفته گوشزد عموم اهل شهر بگردد ، نماز مىخواندم . در تمام شهر ، هيچ صورتى مانند صورت من منحوس و عبوسا قمطريرا و ترش و تلخ و پرملعنت و ناميمون نبود .\r\nحتى درويش هم در تقدس‌فروشى و جا نماز آب‌كشى و ريا و سالوس ، از قبيل به زمين نگريستن و آه سرد كشيدن و بى جهت لب جنبانيدن و سكوت ساختگى و ترشرويى و كج‌خلقى و بيمزگى و پارسايى ، به گرد پاى من نمىرسيد . پيشانى را داغ نهادم و شارب را از بيخ چيدم و چشمها را سرمه كشيدم و مهر در بغل و تسبيح در دست و مسواك در كمر ، با پاى بىجوراب و كفش . . .\r\nآوازهء بينوايى و مظلوميتم در تمام شهر پيچيد . » « 2 »\r\nقاآنى تنها يك شاعر مديحه‌سراى دربارى نيست ، بلكه در آثار او نيز جسته‌جسته ، مطالبى كه روح انتقادى دارد ديده مىشود . در اشعار زير قاآنى از گذشتن ماه رمضان ، اظهار مسرت مىكند و ريا و تزوير واعظ و مفتى را به باد مسخره مىگيرد :\r\n عيد آمد و عيش آمد و شد روزه و شد غم * زين آمد و شد جان و دلى دارم خرم\r\nماه رمضان گرچه مهى بود مبارك * شوال نكوتر كه مهى هست مكرم\r\nالحمد كه آن واعظك امروز به كنجى * چون حرف نخستين مضاعف‌شده مدغم\r\nوان زاهدك از طعنهء اوباش خلايق * چون دزد عسس‌ديده ، به كنجى نزند دم \r\n\r\n\r\n","description":"","footnote":"\r\n( 1 ) . مرتضى مدرسى چهاردهى « مقاله » ، مجلهء يادگار ، سال اول ، شمارهء 4 ، ص 35 به بعد ( به اختصار ) .\r\n( 2 ) . حاجىبابا اصفهانى ص 222 ( به اختصار ) .\r\n","page_name":" 500 ","page_number":508},
  {"content":"\r\n\r\n رفت آنكه رود شيخ خرامان سوى مسجد * وز پيش و پسش خيل مريدان معمم\r\nاز كبر ز هم برنكند چشم ، چو اكمه * وز عجب به كس مىنزند حرف چو ابكم\r\nرفت آنكه مرآن مؤذن موذى به مناجات * چون گاو كشد نعره ، گهى زير و گهى بم\r\nوان واعظ و مفتى چون درآيند به مسجد * اين عجب مصور شود ، آن كبر مجسم\r\nآن باد به حلق افكند ، اين باد به دستار * آن مشك منفخ شود ، اين خيك مورم\r\nو آن قارى عارى به گه غنه و ادغام * خيشوم پر از باد كند همچو يكى دم\r\nوآنگونه ز هم حنجره و حلق گشايد * كِش پيچ و خم روده هويدا شود از فم\r\nخيز اى بت و امروز به رغم دل واعظ * هى بوسه پياپى ده و هى باده دمادم\r\nماه رمضان برنگرفتم ز لبت بوس * كز روزه دلى داشتم آشفته و درهم\r\nبس بوسه كه در كنج لبت جمع شد ستند * چون شهد كه گردد به يكى گوشه فراهم\r\nتا بر لب لعل تو ز من وام نماند * برخيز و بده بوسهء يك ماهه به يك‌دم \r\nهمچنين در اشعار زير ، نماز جماعت و رفتار بعضى از ائمهء دين را توصيف مىكند :\r\n دوش چو سلطان چرخ ، گشت به مغرب مكين * جانب مسجد شدم ، از پى اكمال دين\r\nديدم در پيش صف ، پاك گهر زاهدى * چون قمرش تافته نور هدى از جبين\r\nرشتهء تحت الحنك از بر عمامه‌اش * حلقه‌زنان چون افق ، از بر چرخ برين\r\nاو شده تكبيرگو از پى عقد نماز * من شد تقليدجو ، از سر صدق و يقين\r\nبر سمت قاريان ، پنج محل وقف كرد * از زبر بسمله تا به سر « نستعين »\r\nنيز از آنجا گذشت تا به « عليهم » رسيد * يك دوسه ساعت كشيد شدّ ولا الضالين\r\nمدهء لينى دراز ، چون عمل اهل آز * مخرج ضادى غليظ ، چون دل ارباب كين\r\nگفتم ، از شب دو پاس صرف يك الحمد شد * پاس دگر مانده است پاس نگهدار بين\r\nبودم دلدل‌كنان ، كز صف پيشين چنان * رختم واپس كشد واهمهء پيش‌بين\r\nناگه پيرى نزار پيرتر از روزگار * آمد و شد مرمرا جايگزين بر يمين\r\nماسكه رفته ز كار ، گشته هرم آشكار * از درمش جان فكار ، از هرمش دل غمين\r\nسرفه‌كنان دمبدم ضرطه‌كنان پىبه‌پى * سرفه به اخلاط جفت ، ضرطه به غايط عجين\r\nسرفهء بالا خشن ، ضرطهء سفلى عفن * جان متنفر از آن ، دل به تحير از اين\r\nمن شده از كردگار ، مرگ ورا خواستگار * پير ز پروردگار ملتمس حور عين\r\nناوك نفرين من ، شد ز قضا كارگر * راست چو تير از كمان ، خاست اجل از كمين\r\nناگه مانند قير ، گشت سيه ، رنگ پير * وز ره حلقوم پس ، زد نفس واپسين\r\nپير بدان ضَرطه مرد ، رخت از اين ورطه برد * من شدم از وى خلاص ، او ز تكاليف دين \r\nنخستين كسى كه با كمال حسن نيت و به نحوى عاقلانه ، در راه تحديد قدرت روحانيان قدمهايى برداشت ، ميرزا تقيخان امير كبير بود .\r\nامير كار آخوندى و طلبگى را نوعى تنبلى و تن‌آسائى مىشمرد . ميرزا محمد سعيد عشلقى ( ميرزا سعيد خان انصارى ، مؤتمن الملك بعدى ) سرگذشت خود را چنين نقل كرده است :\r\n« من ملا سعيد عشلقى بودم و طلبه‌اى در مدرسهء جامع تبريز . روزى يك نفر به مدرسه آمد ،\r\n\r\n","description":"","footnote":"","page_name":" 501 ","page_number":509},
  {"content":"\r\n\r\nيكى از طلاب را خواست كه عريضه‌اى براى او به ميرزا تقى خان بنويسد . مرا نشان دادند .\r\nعريضه‌اى به خط خوب و مرغوب نوشتم . فردا . گماشته‌اى از طرف ميرزا تقى خان آمد كه تو را شيخ احمد روحى سيد جمال الدين اسدآبادى مىخواهند . رفتم ، گفت : « حيف نيست قابليت خود را در اين لباس تنبلى باطل مىكنى ، گويا گمان مىكنى كه عبادت خدا با لباس است ؟ پس امر كرد كه تغيير لباس داده و به دستگاه ديوان بروم . » « 1 »\r\n\r\nامير كبير و روحانيان\r\nامير كبير براى اجراى نقشه‌هاى اصلاحى خود ، از نفوذ روحانيان كاست . او بر آن بود كه با اقتدار نامحدود و مداخله‌هاى آنها هيچ اصلاحى سرنمىگيرد . امير به استيونس ، قنسول انگليس در تبريز ، گفته بود : « دولت عثمانى وقتى توانست به احياء خود بپردازد كه تسلط ملاها را درهم شكست . » قنسول انگليس مىنويسد : « ميرزا تقى خان نيز مىخواهد همين راه را پيش گيرد . »\r\nيكى از علل مخالفت شديد امير ، با روحانيان ، نفع‌پرستى و رابطهء آنها با سفارتخانه‌هاى خارجى بود . بنا بر گزارش وزير مختار انگليس در تهران ، ميرزا ابو القاسم ، امام جمعهء تهران ، كه از يك طرف از امپراتور روس هداياى قيمتى مىپذيرفت ، و از طرف ديگر به پالمرستون ، وزير خارجهء انگليس ، نامهء ارادتمندانه مىنوشت ، مورد سخط و عتاب امير كبير قرار گرفت ، و در مقابل وساطت وزيرمختار انگليس به او ابلاغ كرد « يا بايد در مقابل بهانه‌جوييها و دخالتها ايستادگى كنم ، يا از حكومت دست بردارم . اين ، محض امام جمعه نيست اساسا همهء آخوندها\r\n\r\n\r\n","description":"","footnote":"\r\n( 1 ) . فريدون آدميت ، فكر آزادى ، ص 50 به بعد .\r\n","page_name":" 502 ","page_number":510},
  {"content":"\r\n\r\nمىخواهند در امور مملكتى و دنيوى دخالت كنند . »\r\nدر سال 1265 ، در تبريز شايع گرديد كه بقعهء صاحب الامر معجزه كرده است . قنسول انگليس از راه شيطنت چهلچراغ به آنجا فرستاد . مقصود اين بود كه تبريزيها ماليات ندهند .\r\nامير ، روحانيان مزاحم را توقيف كرد ، كنسول انگليس را از ايران خارج كرد ، و به اين بلوا خاتمه داد . » « 1 »\r\n\r\nرفتار امير كبير با روحانيان صالح\r\nبا اينكه امير كبير مردى ديندار و مراعى اصول و مبانى مذهبى بود ، هرگز به روحانيان فاسد و رياكار مجال كسب قدرت نمىداد ، برعكس از روحانيان شرافتمند و پاكدامن حمايت مىنمود ؛ چنان كه شيخ عبد الحسين را كه پس از آمدن از عتبات وضعى اسفناك داشت ، مورد لطف خود قرار داد ، شخصا به ملاقات او رفت و اظهار داشت كه اين منزل شايستهء شما نيست ، و خانهء مختصرى با لوازم و اثاث البيت در عباس‌آباد تهيه شده به آنجا نقل مكان فرماييد ، و يكصد اشرفى زر مسكوك به شيخ نياز نمود ، و فرمود قروض شما را در بازار مطلعم . اين وجه را نيز به وامخواهان خود داده تا باز شما را زيارت كنم . و برخاسته برفت ، و از آن پس همواره مورد عنايت او بود .\r\nولى در مورد ميرزا ابو القاسم امام جمعه ، با اينكه در ابتداى كار امير به حمايت او اقدام كرده بود ، همين كه خواست از محبت امير نسبت به خود سوء استفاده كند ، جلو او را گرفت .\r\nبه اين ترتيب ، امام جمعه كه با صدور احكام بىبنيان و پناه دادن مجرمين به عنوان بست در مسجد سلطانى مانع اجراى حكم عدالت مىشد ، از مداخله در قطع و فصل مرافعات محروم گرديد ، و مقرر گرديد كه به پيشنمازى مسجد شاه قناعت كند . اين امام جمعه ، همان‌كسى بود كه به شهادت چند تن مغرض ، حكم افلاس يك نفر حاجى را صادر كرد ، و امير پس از رسيدگى به دفاتر و اسناد و نوشتجات ، دريافت كه حكم صادره بىبنيان است . همين كه خواست حاجى را كيفر دهد ، حاجى به تقلب خود اقرار كرد و حاضر شد سه هزار تومان طلب مردم را بپردازد . « 2 » با قتل امير كبير فكر اصلاح‌طلبى و تغيير اوضاع اجتماعى و محدود كردن قدرت روحانيان از طرف عناصر مترقى دنبال شد .\r\n\r\nاعتراض مردم به روحانيان در عهد ناصر الدين شاه\r\nدر عهد ناصر الدين شاه ، يعنى در همان ايامى كه اكثريت روحانى - نمايان دوشادوش هيأت حاكمه ، به جان و مال مردم دست تجاوز دراز كرده بودند ، عده‌اى از مردم مبارز ، صدها نامهء اعتراض‌آميز به اين طبقهء ستمگر نوشتند ، كه مضمون آن نامه‌ها اين است : « حضور مبارك آيات اللّه . . . عرضه مىداريم ، اگرچه فوق حد بندگان است كه در محاضر مباركه عرض بنماييم ، لكن استعلاما سؤال مىكنيم ، آيا حالت حاليه و رفتار بزرگان و مقتدران را با رعايا و اصناف و كسبهء ايران ، كه همه مسلمان و برادران يكديگرند ، مىدانيد يا خير ؟ آيا اين رعاياى فلك‌زده كه . . . هزارها از علما و طلاب و سادات را غرق نعمت و رحمت و راحت داشته ، ايشان‌را آقا و خودشان را بنده ، به بوسيدن خاك پاى ايشان تبرك مىجويند و هر\r\n\r\n\r\n","description":"","footnote":"\r\n( 1 ) . همان ، همان صفحه .\r\n( 2 ) . ميرزا تقى خان امير كبير ، پيشين ، ص 75 - 171 ( به اختصار ) .\r\n","page_name":" 503 ","page_number":511},
  {"content":"\r\n\r\nزحمت را قبول كرده آقايان را صدرنشين گردانيده ، بهترين نعمتها و زنها و عمارتها و لباسها و اسبها و باغات و املاك را بر ايشان روا داشته ، خود ذلت را قبول كرده‌اند ، آقايان چه توجهى به حال اين ضعيفان كرده‌ايد ؟ . . . آيا برادرى اسلامى و ترحم و امر به معروف و نهى از منكر و رفع ظلم و حفظ نفوس محترمه در شريعت ، به علما متوجه نيست ؟ عجبا ! گاهى مىبينيم هرگاه صداى دفى در خانهء يك فقيرى بلند شود ، رگ امر به معروف حضرات آيات اللّه به حركت آمده ، لشكر طلاب تا ريختن خون صاحب‌خانه ايستادگى مىكنند ، اما فرياد مظلومان ، كه در زير چوب و فلك از دربار و دولت و حكام به آسمان بلند مىشود ، آقايان را كك نمىگزد ! اين توهينها و غارتها و جرمها و حبس و زنجيرها و شكنجه‌ها كه به مسلمانان وارد مىآيد ، در نزد آقايان گويا از عاديات است ؟ آيا جوابى براى روز جزا حاضر كرده‌ايد ؟ اگر نكرده‌ايد ، اين است كه براى تحصيل شماها ، كروركرور پول تحميل آنهاشده ، چه نتيجه‌اى از وجود شما عايدش شده است ؟ آيا . . . امامان خلفاء پيغمبران و شما جانشين ايشان نيستيد ؟\r\nآيا پيغمبر و امام اگر حاضر بودند به اين حالت ، مثل شما ، تماشا كرده به كار عيش خود مشغول مىشدند ؟ آيا امت ودايع خدا و رسول نيستند ؟ با اين ودايع چه رفتار كرده‌ايد ؟ اگر بفرماييد از ما پيشرفت نمىكند ، اولا در بسيارى از اين كارها خود به ايشان يارى مىكنيد ؛ ثانيا كى شما اتفاق نموده ، ملت را دعوت به رفع ظلم نموديد و كسى نشنيد ؟ ملت را ظالمان گوسفند كرده ، سر بريده ، از گوشت و دنبهء آنها ، شما هم طعمه مىبريد . و الا ، كى گفتيد اين ظلمها را حق ندارند ؟ » « 1 »\r\n\r\nيك روحانى شجاع و حقگو\r\nحاج سياح مىنويسد :\r\nدر ايامى كه سيد جمال الدين اسدآبادى در اصفهان بود از خراب كردن عمارات عالى صفويه و قلع آثار آن دودمان مطلع شد . بسيار بسيار اوقاتش تلخ شد . روزى كه به بازديد ركن الملك و مشير الملك ، كسان ظل السلطان ، مىرفت ، به من گفت : « در اين باب ، به ايشان طعن سخت خواهم كرد . » گفتم ، « چيزى نفرماييد ، فايده ندارد . » قبول نكرد و گفت : « همهء اين بديها از سكوت و صبر علماست كه محض خوف يا طمع دنيا ، حق را نمىگويند . » پس از اينكه با ايشان ملاقات كرد ، فرمود : « مگر شما انسان نيستيد ، يا هيچ از عالم خبر نداريد ؟ در خارجه خرجهاى زياد مىكنند كه يك اثر قديمى را حفظ كنند . . .\r\nشما به چه عقل و انصاف ، اين آثار محترم يك دودمان سلطنتى را ، كه كرورها خرج آن شده ، خراب كرديد ؟ » آنها گفتند : « ما نوكريم و جز اطاعت چاره نداريم . » فرمود : « اگر آقاى شما امر كند به قتل مظلومى ، شما بايد بكنيد ؟ »\r\nبالاخره سيد جمال الدين ، با تأثر بسيار ، از ظل السلطان تقاضاى ملاقات خصوصى كرد ، و در ضمن گفتگو ، گفت : « مىخواستم به شما عتاب كنم در خصوص اينكه در اروپا و چين و هند و ساير ممالك ، آثار قديمه را با كمال دقت حفظ و تعمير مىكنند . . . و براى افتخار به واردين تماشا مىدهند ، شما چگونه يادگارى عهد صفويه را به چيزى نمىگيريد ؟ . » ظل السلطان آهى كشيده و گفت : « افسوس كه پسر پادشاهم و آزادى ندارم . » پس به وليخان گفت ، جعبهء اسناد را\r\n\r\n\r\n","description":"","footnote":"\r\n( 1 ) . خاطرات حاج سياح ، پيشين ، ص 39 - 338 ( به اختصار ) .\r\n","page_name":" 504 ","page_number":512},
  {"content":"\r\n\r\nآورده چندين حكم مؤكد شاه را براى خرابى يادگارهاى صفويه ارائه كرد . سيد گفت : « باز شما پسر شاه بوديد ، مىتوانستيد توسط كنيد . » پس ، ظل السلطان كاغذهاى چند از شاه ، سراپا فحش به سلاطين صفويه ارائه كرده ، گفت : « اينها جواب توسط من است . . . شاه مىخواهد كه من ارتش منظم نداشته باشم ، كسان و خادمان ، همه نادان و خر باشند ، مثل مليجك . . . اينطور كارهاى نفرت‌آور را به من تكليف و اجبار مىكند و كشتن بعضى اشخاص بزرگ را به من حكم مىكند ، تا مرا منفور نمايد . نمىدانم چه غرضى دارد . حتى اينكه نمىخواهد ما برادران با هم خوب باشيم . » « 1 »\r\nحاج سياح در جاى ديگر ، از قول حكمران قوچان ، كه ظاهرا مردى نيكخواه و اصلاح - طلب بود ، مظالم و مداخلات نارواى روحانيان را در آن شهر برمىشمارد : « اغلب فساد و ناامنى از طرف ملاها و خانه بست كردن ايشان ، و مداخلات ايشان است به تمام امور ؛ مردم آدم مىكشند ، دزدى مىكنند ، هر فسق و فجور مىنمايند ، آقايان همه نحو حمايت و توسط مىكنند . حكام هم نمىتوانند به كار صحيحى اقدام نمايند ؛ چون هزار قسم تهمت و تكفير ، ملاها به سرشان مىآورند . » بعد حكمران براى اثبات مدعاى خود مىگويد : « در اينجا زنى به نام اينكه من سيده‌ام ، دلاكى و خدمت مىكرد و اجرت مضاعف مىگرفت . روزى زنى محرمانه به من اطلاع داد كه : « آن دلاك زن نيست بلكه خود را به شكل زن درآورده ؛ و من ديدم با زنى مشغول نزديكى بود . مرا نگاه داريد و او را براى تحقيق بياوريد . » فرستادم دلاك را آوردند .\r\nآن زنى كه خبر داد ، حاضر بود ، گفت : « همين دلاك مرد است ، زن نيست و سيد هم نيست ، دزد اجامرى است . » از دلاك پرسيدم ، زياد فحاشى كرد و گفت : « چگونه روا مىداريد به من علويه فرزند فاطمه چنين تهمت بگويند . . . من شوهر دارم فردا در محشر جواب جده‌ام را چگونه مىدهيد ؟ » ناچار به تحقيق پرداختم ، زير جامه را درآوردند ، معلوم شد از مرد گذشته نره‌خرى بوده است . در اين موقع ، ملاها پىدرپى نامه مىنوشتند و مىخواستند كه اين سيد علويه را بخاطر پيغمبر آزاد كنم ، و به پاسخهاى مكرر توجه نمىكردند . ناچار ، گفتم ، زير جامهء علويه را كنده در ميدان و معبر عموم چوب بسته به مردم نماياندند ، و در شهر گردانيدند . او در رخسار مو نداشت و شوهرى جعلى داشت ، به شوهر هم طعمه مىداد . با تمام اين احوال ، ملاها دست برنداشتند و نوشتند : « شجاع الدوله بابى است ، سيدهء علويه را بىزيرجامه ، در بازار چوب‌زده است . » من آخوندها را فراخواندم و گفتم : « اين چه لوطىبازى است كه براى هواى دلتان هر كس اطاعت نكرد ، تكفير مىكنيد ؟ مرا بابى نوشته‌ايد ؟ باز هم آن مرد ، سيد علويه است ؟ » انكار كردند و گفتند . « ما ننوشته‌ايم . » خطشان را نشان دادم و گفتم : « حالا محبت در حق شما مىكنم كه چوب نمىزنم و مهار نمىكنم ؛ فورا از اين شهر برويد ، و مردم را راحت كنيد . » گفتند : « نمىرويم . » بالاخره ، اين گروه مزاحم را از قوچان بيرون راندم ؛ بقيهء روحانيان قوچان ، جز نكاح و عمل اموات و نماز و مسأله كارى ندارند . » « 2 »\r\nدر همان ايامى كه عده‌يى از روحانيان ، غرق فساد و دنياپرستى بودند در گوشه و كنار\r\n\r\n\r\n","description":"","footnote":"\r\n( 1 ) . همان ، ص 92 - 291 ( به اختصار ) .\r\n( 2 ) . همان ، ص 311 - 309 ( به اختصار ) .\r\n","page_name":" 505 ","page_number":513},
  {"content":"\r\n\r\nمملكت عده‌يى با نهايت تقوى به خدمتگزارى خلق مشغول بودند .\r\n\r\nيك روحانى اصيل و واقعى\r\nميرزا حسين خان تحويلدار در كتاب جغرافياى اصفهان ، ضمن توصيف طبقات و گروههاى مختلف اجتماعى در اصفهان ، از ملا حسين نائينى به نيكى ياد مىكند و مىنويسد كه وى مدت 60 سال با تقوى و پاكدامنى زندگى مىكرد و تحفه و نياز از احدى نمىپذيرفت . براى امرار معاش ، به دهات اطراف مىرفت ، و از خوشه‌چينى مقدارى جو دستگيرش مىشد . تمام سال با آن زندگى مىكرد ؛ يعنى شبانه‌روز ، دوسه سير آن را با سنگ و چوب نيمكوب مىكرد و با آب و نمك در ديزى گلى مىپخت و مىخورد ، و به طلاب علوم مختلف درس مىداد و فيضش به مردم بسيار مىرسيد .\r\nتمام دارايى او دوقران ارزش نداشت . « 1 » ( مقايسه كنيد با حاجى ملا على كنى ، آقاى نجفى ، و حاجى آقا محسن عراقى ) .\r\nغير از ملا حسين نائينى عده‌اى ديگر از روحانيان ، باصفا و صميميت ، در راه استقلال و آزادى و بيدارى مردم تلاش مىكردند .\r\n\r\nدو روحانى رزمجو\r\nدر سال 1241 هنگام جنگ ايران و روس ، كه پيشوايان مذهبى حكم جهاد دادند ، از كاشان نيز به گفتهء نويسندگان آن عصر ، حاجى ملا احمد نراقى كه از تمام علما فضلش زيادتر بود ، به اتفاق حاجى ملا محمد فرزند وى كه او نيز از قدوهء مجتهدين بود ، به تهران آمدند ، و سپس به آذربايجان عزيمت كرده در چمن سلطانيه به اردوگاه ايران پيوستند . « 2 »\r\nملا احمد نراقى ، متخلص به صفائى ( متوفى به سال 1245 هجرى قمرى ) ، يكى از روحانيان روشن‌ضمير و بيداردل ايران است . از آثار منظوم و منثور او مىتوان به آزادگى و ذوق سرشار او پىبرد . اين ملاى دانشمند ، كه خود اعلم علماى زمان بود ، آشكارا به سالوس و رياى روحانيان حمله مىكند و از جمله مىگويد :\r\n گويى بر زاهد چه حديث مى و معشوق * اين طايفه جز جبه و دستار نخواهند\r\nآنها كه ز خوبان دلشان هست به دامان * صد خرمن گل گلشن و گلزار نخواهند\r\nمال يتيم و رشوه را بخشيدم اى قاضى به تو * من ماندم و يك جرعه مى ، با من در آن غوغا مكن\r\nريزند اگر در دامنت نقد دو كون و در عوض * خواهند كالاى غمت ، زنهار كاين سودا مكن\r\nاز پند بى جا ، واعظ مرا كشت * از من چه خواهى ، اى شيخ گمراه\r\nسوداى جانان از ياد من برد * درس شبانگه ، ورد سحرگاه\r\nترسم نشده غوره انگور ، خزان آيد * يا مى نشده انگور ، ماه رمضان آيد \r\n\r\n\r\n","description":"","footnote":"\r\n( 1 ) . جغرافياى اصفهان ، پيشين ، ص 68 ( به تصرف ) .\r\n( 2 ) . تاريخ اجتماعى كاشان ، پيشين ، ص 247 .\r\n","page_name":" 506 ","page_number":514},
  {"content":"\r\n\r\n هر شب بت عيارم گويد به برت آيم * آيد به برم اما هنگام اذان آيد\r\nآن شيخ سيه‌نامه با جبه و عمامه * از ميكده صدبارش راندند و همان آيد \r\n\r\nيك روحانى روشن‌ضمير\r\nدر عروسى مهد علياى ثانى « . . . همهء طبقات ، اوقات خود را به شادمانى گذرانيدند ؛ خاقان مرحوم ، در اين جشن بزرگ ، به ميرزا شفيع صدر اعظم فرمودند يا يك پياله شراب بخور و با اين اشخاص سرخوش باش ، يا جريمهء بزرگى از تو خواهم گرفت . صدر اعظم دادن جريمه را برگرفتن ساغر ترجيح داد ، و حسب الامر پنجهزار تومان ترجمان را فورا تسليم نمود ، و خود را از خوردن آنچه نخورده بود معاف داشت . و چون مىخواست تقدس خود را بر علماى آن عصر معلوم نمايد ، تفصيل اين فرمايش شاه . . . را به ميرزا ابو القاسم قمى نوشت . آن مرحوم ، ميرزا را ، در جواب نوشته بود :\r\nبسيار غلط كردى كه يك پياله شراب حلال ، كه به حكم سلطان بود ، نخوردى . مىخواستى آن پياله را صرف كنى و پنجهزار تومان را براى فقرا و ضعفا مبذول دارى . » « 1 »\r\n\r\nقدرت و نفوذ اجتماعى و سياسى روحانيان\r\nدر عهد قاجاريه ، مانند اواخر عهد صفويه ، روحانيان از قدرت نامحدودى برخوردار بودند . ملكزاده در جلد اول تاريخ مشروطيت خود ، مىنويسد : « روزى حاجى ميرزا بها و ميرزا رضا حكمى ، كه از دانشمندان و محترمين بودند و در حكمت و ادبيات مقام شامخى داشتند ، از اعمال ناشايست حاجى ميرزا هاشم ، امام جمعه در حضور چند نفر انتقاد مىكردند .\r\nجاسوسان اين خبر را به امام جمعه رسانيدند . او بلادرنگ جمعى از فراشان خود را مأمور دستگيرى آنها نمود ، و آن دو مرد محترم را با تحقير هرچه تمامتر به خانهء امام جمعه بردند ، و به حكم او به چوب بستند و چند روزى در محل نامناسبى حبس كردند ، تا عاقبت از آنها نوشته گرفتند كه ديگر از اين قبيل فضوليها نكنند .\r\nامام جمعهء اصفهان در حدود پانصد نفر اوباش ، كه هريك سابقهء ننگينى داشتند و داراى هيكلى مهيب و صورتى نامطبوع و سبيلهاى از بناگوش دررفته بودند ، به نام فراشهاى مخصوص در خدمت خود نگاه داشته بود ، و هر وقت از خانه بيرون مىرفت ، اين جماعت كه هر يك چماق كلفتى در دست داشتند و كاردى به كمر زده بودند ، دور خر او را احاطه كرده و با سلام و صلواة آقا را مشايعت مىنمودند و مردم را به تعظيم و تكريم آقا مجبور مىكردند .\r\nاين فراشها ، قوهء مجريهء آقا بودند و هر روز به عناوين مختلف دامى براى دوشيدن مردم مىگستردند و از پولهاى به دست آورده سهمى براى خود برمىداشتند . كسى جرأت اعتراض نداشت ، چه اعتراض به امام جمعه در حكم اعتراض و بىاحترامى به خدا و پيغمبر بود .\r\nبه قول مرحوم ملك المتكلمين ، مردم بيچاره ناگزير بودند دستى را كه بايد ببرند از ترس ببوسند . » « 2 »\r\nروحانيان عهد قاجاريه غالبا از قدرت معنوى خود به زيان خلق استفاده مىكردند ؛\r\n\r\n\r\n","description":"","footnote":"\r\n( 1 ) . تاريخ عضدى ، پيشين ، ص 49 ( به اختصار ) .\r\n( 2 ) . دكتر مهدى ملكزاده ، تاريخ انقلاب مشروطيت ايران ، ص 99 به بعد .\r\n","page_name":" 507 ","page_number":515},
  {"content":"\r\n\r\nبجاى آنكه مردم را به علم‌آموزى برانگيزند به تبليغ در بيعارى تشويق مىكردند و مىگفتند خدا فرنگيها را خلق كرده تا كار بكنند و مواد مورد احتياج ما را فراهم كنند تا ما با فراغت عبادت كنيم . خدا دنيا را به فرنگيها داده و آخرت را براى مسلمانان ذخيره كرده است .\r\nيحيى دولت آبادى ، ضمن صحبت و گفتگو از طبقهء روحانيان ، آنان را به دو گروه مشخص تقسيم مىكند : « يك طايفه كسانى كه صورت ظاهر روحانيت را رعايت كرده ، از تجملات دورى نموده ، زندگى سهل و ساده‌اى دارند ، و با دولتيان مراوده نمىكنند و آنها را « ظلمه » مىخوانند و به قضاوت شرعى كردن ، كارى ندارند . اين قبيل روحانيان بيشتر با كسبه و عوام سروكار دارند ؛ مردم در نماز جماعت آنها ، ازدحام كرده به ايشان اظهار عقيده مىنمايند . معاش ايشان به عهدهء مردم است : وجوهات شرعيه را بعنوان اجتهاد خود ، يا به توجيه كلى از رؤساى روحانى مرجع تقليد ، دريافت مىدارند . عقد و نكاح و طلاق و ديگر وظايف شرعيه به عهدهء ايشان است .\r\nطايفهء دوم كسانى هستند كه تصدى امر قضاوت مىنمايند و مرجعيت خاص دارند ، و گاهى اگر رخنه‌اى بيابند در امور سياسى هم دخالت مىكنند ، اسباب تجمل فراهم مىكنند و به جمع مال مىكوشند . . . رياست‌مآبيشان بر جنبهء روحانيت غلبه كرده با دولتيان خلطه و آميزش نموده از قدرت آنها استفاده مىكنند . و چون بواسطهء دل بستن به دنيا در دل عوام جايگاهى ندارند ، ناچار به داشتن روابط خصوصى با دولتيان ، حوزهء رياست خود را رونق مىدهند . . . دولتيان ، اين گروه از روحانيان را مورد توجه قرار مىدهند ، سفارشهاى آنها را مى - پذيرند ، احكامى كه صادر مىكنند دستور اجرا مىدهند ، ماليات املاك ايشان را تخفيف مى - مىدهند ، از دادن مستمرى و مقررى به خود و اولاد و بستگانشان مضايقه نمىكنند ، و به عبارت ديگر ، از آنچه خود مىبرند سهم مختصرى هم به حلق آنها ريخته ، آنها را از خود راضى نگاه مىدارند . دولتيان بوسيلهء اين گونه از روحانىنمايان ، تيغ قدرت روحانيان حقيقى را كند نموده خود را بر مركب آرزوى خويش ، كه خودسرى بىمعارضى باشد ، سوار مىكنند و از هر گونه ستمكارى به زيردستان دريغ نمىنمايند .\r\nروحانيان ، هركدام اهل علم و فضل باشند ، به القاب دولتى اعتنا نمىكنند و آن را براى خود ، كسر مىشمارند ، و هركدام به وراثت لباس روحانيت دربركرده باشند بجاى علم و فضل ، تشبث به القاب مىجويند ، مانند امام جمعه ، سلطان العلماء ، شيخ الاسلام ، و امثال اينها .\r\nگاهى مىشود كه دارايان القاب هم ، صاحب فضل و كمال باشند و ليكن به‌ندرت . . .\r\nوزارت عدليه ، كاملا با محضرهاى شرعى و رؤساى روحانى آنها مربوط است ، و احكام صادره از آن محاضر را اجرا مىكنند ، و مكرر ناسخ و منسوخ در يك قضيه به مورد اجرا گذارده مىشود ؛ چه محضرهاى شرعى ، غالبا ترتيب ثبت و ضبطى ندارند . طمعكارى قضات و محررين شرعيات ، و مداخلهء واسطه‌هاى داخلى و خارجى از اولاد و اهل و عيال و رفقا و دوستان ، موجب صدور احكام ناسخ و منسوخ مىشود ، و متداعيين را دچار مشكلات فراوان مىكند ، تا جايى كه گاه دو طرف دعوى ، به حكم عقل ، باهم سازش كرده دعوى را خاتمه مىدهند ، و خود را از شر محاكم شرعيه خلاص مىكنند . . .\r\nاز كارهاى درخشان ميرزا تقى خان امير كبير در اول سلطنت ناصر الدين شاه ، همين\r\n\r\n","description":"","footnote":"","page_name":" 508 ","page_number":516},
  {"content":"\r\n\r\nاست كه روحانيان حقيقى و قضات آراسته به ديانت را ترويج مىنمود و از اهانت نمودن به دنياطلبان و طمعكاران دريغ نداشت . به همين سبب ، آثار عدل و داد در ايام رياست او ظاهر شده بود ؛ افسوس كه دولت او مستعجل بود .\r\nديگر از طايفهء روحانيان ، اهل منبر ، روضه و تعزيه‌خوانها هستند كه روزبروز بر شمارهء آنها افزوده مىگردد . مخصوصا در ايام محرم و صفر ، در روضه‌خوانيهاى خصوصى ، طبقهء تجار و كسبه ، بعد از پايان روضه‌خوانى ، به فراخور استعداد مادى خود ، ناهار يا شام عمومى مىدهند و گرسنگان را از خانهء خود سير بيرون مىنمايند . اين مجالس معمولا در دههء اول ماه محرم و دههء آخر ماه صفر است . . . بعضى از اين مجالس ، بقدرى وسعت دارد كه روزى چند صد تومان خرج سفرهء آنها مىشود . در نتيجهء اين قبيل مجالس ، جمعى از مردم بيكار تن‌پرور مخصوصا در لباس سيد و آخوند و درويش ، از شهرهاى كوچك و قصبات و دهات دور و نزديك ، در شهرهاى بزرگ ، خصوصا در تهران ، جمع مىشوند . در كاروانسرايى منزل نموده در يك‌شب چند مجلس مىروند . از هرجا چيزى ذخيره نموده با خود به منزل برده مىفروشند و پولش را ذخيره مىنمايند . » « 1 »\r\nسپس راجع به شغل « روضه‌خوانى » مىنويسد : « چون كار با دخل و بىسرمايه‌اى است از سادات و آخوندها ، خاصه كسانى كه فى الجمله آهنگ صدايى داشته باشند ، فوج‌فوج داخل اين شغل شده شعرى چند در مرثيه حفظ مىكنند ، و كتابهاى روضهء فارسى را خوانده روضه‌خوان مىشوند ، و اغلب از جعل كردن مطالب و دروغ گفتن و افترا بستن به خداوند و پيغمبر و امام مضايقه ندارند . فقط شهرت يافتن ، مورد توجه آنهاست ، و آن هنگامى حاصل مىشود كه از روضه‌خوانى آنها مجلس گرم ، و فرياد و داد شنوندگان زياد بلند گردد و به اصطلاح خودشان مجلس آنها بگيرد . . .\r\nپيش از اين ، رسم بود كه در مجالس روضه‌خوانى ، يك نفر روضه مىخواند و در هر شهر بيش از چند روضه‌خوان نبود ، آن هم از مردمان متدين و پرهيزكار . . . ولى امروز ، در همه جا ، تعدد روضه‌خوان در يك مجلس ، معمول شده است ، بطورى كه در تهران در غالب مجالس ، پنج شش تن روضه مىخوانند ، و در مجالس مهم ، عدهء آنها به پنجاه و شصت نفر هم بالغ مىشود ، كه بنوبت ، روزى چند نفر به منبر مىروند ؛ و اين بواسطهء زياد شدن اهل منبر است .\r\nبه هر صورت ، اهل منبر ، رو به فزونى رفته‌اند . عده‌اى از آنها محترمتر از ديگرانند ، و آنها كسانى هستند كه عنوان ملايى و واعظى دارند ؛ و بعد از آنها روضه‌خوانهاى باسوادند . . . تا برسد به درجات پايينتر . . .\r\nاهل منبر يك قسمت مهم از قوهء روحانيت به شمار مىروند ، و در تهييج افكار عمومى مدخليت دارند ، ولى اين هيجانها فايدهء عمومى ندارد بلكه در راه گرم كردن بازار كسب روضه - خوانى است و بس .\r\n\r\n\r\n","description":"","footnote":"\r\n( 1 ) . حيات يحيى ، پيشين ، ص 50 به بعد ( به اختصار ) .\r\n","page_name":" 509 ","page_number":517},
  {"content":"\r\n\r\nديگر از قشرهاى مهم روحانى سادات هستند . غير از روحانيان عاليقدرى كه در لباس سيادت موقعيت ممتازى دارند ، عده‌اى از ديرباز عنوان سيادت را وسيلهء تنبلى و تن‌پرورى قرار داده تن به كار نمىدادند و از راه گدايى امرار معاش مىكردند . گويند در اوايل اسلام ، يكى از پادشاهان مسيحى ، احكام صادره از پيغمبر اكرم را شنيده تمجيد مىنمايد . چون به مسألهء « خمس » مىرسد ، مىگويد : محمد ( ص ) با اين حكم ، اولاد خود را براى همه وقت گدا و بيهنر بار آورد . . . در تهران ، عده‌اى از اطفال كه بعضى هم منسوب به خاندان رسالت نمىباشند از سن چهار و پنج‌سالگى تا ده دوازده‌ساله و بيشتر ، هريك پارچهء سبز يا سياهى بر سر و كمر پيچيده در معابر ، با سماجتى كه نظيرش در ديگر مردم ديده نمىشود ، دنبال اشخاص پياده و سواره افتاده مطالبهء پول مىكنند و انواع بىاحترامى را مىبينند ، و دست از شغل ناپسند خود برنمىدارند . پاره‌يى از رجال دولت هم در مقام خودنمايى چون از خانه بيرون مىآيند مشتى پول سفيد و سياه به زمين پاشيده ، منتظرين از فقراى سادات و غيره را به جمع نمودن آنها سرگرم كرده و روانه مىشوند . و اين كسب بيزحمت نكوهيده را ترويج مىنمايند ، مخصوصا در دورهء صدارت ميرزا على اصغر خان امين السلطان بيش‌ازپيش موجبات ترويج گدايى فراهم گشته است .\r\nوضع طلاب علوم دينى ، نيز در دورهء قاجاريه ، بيش‌ازپيش به فساد و انحراف گراييده بود . دولت آبادى مىنويسد : تمام مدارس مذهبى كه بيشتر آنها داراى موقوفات است و بعضى از آنها موقوفهء بسيار دارد ، پر است از طلاب ، و طلبه كسى را گويند كه عمامهء سفيد يا سياهى بر سر ، قبا و ردايى در بر ، و اغلب در يكى از مدارس مذهبى ، مكانى داشته باشد . نه سواد داشتن شرط طلبه بودن است و نه زياد با ديانت بودن . بسيارى از دهاتيان تنبل به شهر آمده در سلك طلاب درآمده ، از موقوفات مدارس امرار معاش مىنمايند ؛ يعنى مختصر سوادى تحصيل مى - كنند و روزها به معلمى اطفال و نوكرى خانهء بزرگان به سر برده ، شبها در مدرسه بيتوته مى - كنند و از موقوفهء مدرسه استفاده مىنمايند .\r\nشهريان هم براى استفاده نمودن از موقوفات ، در مدارس حجره تحصيل مىنمايند ، چه محصل باشند و چه نباشند . گاه مىشود كه يك‌شخص ، در تمام مدت عمر بعنوان طلبگى در مدرسه حجره دارد و چون از دنيا مىرود حجرهء مزبور به ضميمهء سهم او از موقوفه مانند ميراث به پسرش مىرسد . شايد روحيات آن پسر ، ذاتا با طلبه بودن مناسبت نداشته باشد ، ليكن به لباس طلبگى درمىآيد ، براى اينكه وظيفه قطع نشود و حجره از دست نرود .\r\nاين مفسده ، البته در مدرسه‌هاى بزرگ ، كه حجره‌هاى عالى و موقوفه زياد دارد ، بيشتر ديده مىشود ؛ مانند مدرسهء چهارباغ اصفهان ، كه يكى از بزرگترين آثار عهد صفويه است و در سنهء 1120 قمرى بنا شده ؛ و مدرسهء صدر اصفهان ، كه حاجى محمد حسين خان صدر اصفهانى در زمان سلطنت فتحعلى شاه قاجار بنا كرده ؛ و مدرسهء خان مروى تهران ، كه هم در آن زمان به توسط محمد حسين خان مروى بنا شده ؛ و مدرسهء سپهسالار تهران ، كه توسط ميرزا حسين خان سپهسالار قزوينى در زمان سلطنت ناصر الدين شاه ، تأسيس شده است .\r\nتوليت مدارس دينى هم ، به استثناى مدرسهء ناصرى ، كه با پادشاه وقت است ، در\r\n\r\n","description":"","footnote":"","page_name":" 510 ","page_number":518},
  {"content":"\r\n\r\nخانواده‌هاى روحانى به ميراث مىگردد و متوليان ، اغلب از حيف و ميل نمودن مال موقوفه دريغ ندارند . طلاب مدارس مزبور چنان كه گفتيم ، چون اغلب اهليت ندارند ، به مختصر حقوقى كه به آنها مىرسد قانع‌شده به تجاوزات متوليان اعتراض نمىنمايند . به اين سبب ، عنوان تحصيل علم و تكميل نفوس ، از ميان رفته ؛ بسيارى از اراذل و اوباش در لباس طلبگى درآمده ، همه‌كار مىكنند غير از تحصيل ؛ همه‌چيز دارند غير از ديانت و اخلاق . اگر معدودى محصل و مهذب الاخلاق هم در ميانه پيدا شوند ، در اقليت واقع و در زواياى خمول ، از شر نااهلان خود را دور نگاه مىدارند .\r\nطلبه‌نمايان شرور ، بيشتر اطراف روحانىزادگان بىسواد ، جمع‌شده ، بازار رياست و شرارت آنها را رونق مىدهند . از اين‌جهت ، نوع روحانى و طلبهء علوم دينى در انظار عامه خوار و ذليل شده ، مورد هيچگونه تقديس و احترام واقع نمىگردد ؛ خاصه در شهر اصفهان كه به اقتضاى سياست . . . طلاب با كار مير غضبى و فراشى ، به تنفر خلق از نوع خود ، مىافزايند .\r\nرؤساى روحانى هم در همه جاى مملكت دو طايفه‌اند : يكى ، طايفهء اشخاص متدين بيغرض ، طالب آخرت و معرض از دنيا ، بديهى است آنها را با شرارت و اشرار ارتباطى نمىباشد و اغلب در زواياى گمنامى به حال و كار خود مشغولند ؛ طايفهء دوم ، متصديان امور و مراجع جمهور : اين طايفه بيشتر به جمع مال و خوشگذرانى و اشتراك مساعى با ديوانيان و ستمكاران مىپردازند ، و هريك براى حفظ حوزهء رياست خويش ، جمعى از طلبه‌نمايان را موظف ساخته اطراف خود نگاه مىدارند . طلاب هم مجلس درس براى آقا تشكيل مىدهند ؛ در صورتى كه قيل‌وقال بسيار است و تحصيل ناياب ، و اگر احيانا شخص رئيس ، مختصر تحصيلى در فقه و اصول كرده باشد ، همه را فراموش كرده است غير از باب قضا كه ناچار است براى حفظ دكان خود ، رؤس مسائل آن را در نظر داشته باشد . » « 1 »\r\n\r\nسادات\r\nدمرگان در سفرنامهء خود ، در مورد سادات كه قشر و گروه متنفذى از طبقهء روحانيان مىباشند ، چنين داورى مىكند : « در ايران ، هزاران نفر هستند كه خود را « سيد » معرفى مىكنند ، و آنها مسلمانانى مىباشند بسيار متعصب .\r\nدروغگوترين ، طماعترين ، و تنبلترين كسانى هستند كه مىتوان يافت . از خدمت نظام و پرداخت ماليات معافند ، از هرچيز حقى دارند ، و معمولا از موقع و وضع خود سوء استفاده مىكنند . » « 2 »\r\nبين روحانيان مرتجع عهد قاجاريه ، حاجى ملا على كنى ، آقاى نجفى ، و حاجى آقا محسن عراقى شايان توجه و قابل ذكرند ؛ و منتقدين داخلى و صاحبنظران خارجى ، راجع به اعمال و رفتار آنان ، مطالبى گفته و نوشته‌اند كه ما به ذكر شمه‌اى از آنها قناعت مىكنيم :\r\nحاجى ملا على كنى از فئودالهاى بزرگ عهد ناصرى بود . وى به اقتضاى منافع طبقاتى خود ، با هر نوع جنبش فكرى و اجتماعى مخالف بود . وى طى يكى از نامه‌هاى خصوصى خود به ناصر الدين شاه ، به او اعلام خطر مىكند و از كلمهء « قبيحهء آزادى » اظهار نفرت و نگرانى مىنمايد . نگرانى ناصر الدين شاه و كنى از استقرار دموكراسى و رشد افكار عمومى بى جا و بى مورد\r\n\r\n\r\n","description":"","footnote":"\r\n( 1 ) . همان ، ج 1 ، ص 245 به بعد ( به اختصار ) .\r\n( 2 ) . سفرنامهء دمرگان ، پيشين ، ص 55 .\r\n","page_name":" 511 ","page_number":519},
  {"content":"\r\n\r\nنبود ؛ آنان بيم داشتند كه با رسوخ اين افكار ، اندك‌اندك ، آزادى در ظلم و ستمگرى ، آزادى در تحميق ، و آزادى در احتكار و گرانفروشى ، جاى خود را به نظم و حساب بدهد . در جريان قحطيهايى كه از سال 1277 به بعد ، در ايران اتفاق افتاد ، كنى سود كلانى برد . در تاريخ دورهء ناصرى مىخوانيم :\r\nقسمتى از غلهء شهر را ، املاك حاجى ملا على كنى و معير الممالك ( نظام الدوله ) تأمين مىكرد . در گرانفروشى ، يكى بر ديگرى پيشى مىجست ، تا بهاى گندم به خروارى پنجاه تومان رسيد . به قول ميرزا حسين خان ، اگر وجود نظام الدوله و حاجى ملا على و غلهء اين دو نفر نبود ، هرگز گندم در تهران از پانزده و هجده تومان بالا نمىرفت . هروقت شترهاى زنبورك‌خانه بار آوردند ، اگر گندم پانزده تومان بود ، نظام الدوله گفت ، حتما كمتر از بيست تومان نمىدهم . ما هم مجبورا و لابدا خريديم . فورا حاج ملا على كنى شنيد و گفت ، نرخ در بيست تومان است . به همين قسم ، متدرجا به پنجاه تومان رسيد . « 1 »\r\n\r\nقدرت و اختيارات روحانيان تا قبل از مشروطيت\r\nشادروان ملك المتكلمين ، كه يكى از علمداران مشروطيت است ، در كتاب رؤياى صادقه كه در سال 1318 به رشتهء تحرير كشيده است ، براى آنكه فساد دستگاه روحانيت را در ايران به عالميان نشان بدهد و بيدادگرى مستبدين را آشكار كند ، حقايقى را تحت عنوان خوابى كه ديده رؤياى صادقه منتشر ساخت . و ما در اينجا قسمتهايى از اين كتاب را نقل مىكنيم :\r\n« خواب ديدم ، صحراى محشر برپا شده ، آقاى شيخ محمد تقى معروف به آقا نجفى را ، با همان بدن عنصرى درحالىكه بر خر سفيدى سوار است ، و جمعى آخوند و اوباش اطراف او را گرفته و صلوات مىفرستادند ، وارد صحراى محشر كردند .\r\nآقا نجفى با حالت بهت ، به اطراف نگاه مىكند و از آخوندى كه جلو خرش را گرفته سؤال مىكند : چه خبر است ؟ ناگاه خطاب از مصدر جلال مىرسد : اى شيخ محمد تقى ، ما تو را در دنيا به مقام جانشينى پيغمبر برگزيديم و احكام خود را به دست تو سپرديم و سعادت بندگان خود را ، كه مواهب الهى هستند ، در كف تو نهاديم . از علم ، ثروت ، قدرت ، صحت ، رياست ، نفوذ كلمه ، عمر طولانى و تمام آنچه براى بشر ، سعادت مىنامند برخوردار كرديم ، و تو را مأمور اجراى خطاب مبين « و احكم بين الناس بالعدل » قرار داديم . چرا از وظيفه‌اى كه پروردگار تو براى تو معين كرده بود منحرف شدى ؟ از احكام الهى سرپيچى كردى و از طريق راستى و حقيقت منحرف شدى ؟ حق و عدالت ، كه پايه و اساس مذهب اسلام است ، زير پا گذاردى و به ظلم و بيدادگرى پرداختى ؟ ما اسلام را . . . به شما سپرديم ، و شما براى عيش و رياست چند روزهء دنيا و پيروى هواى نفس ، آن اساس متين را . . . ويران كرديد و طوق عبوديت كفار را بر گردن مسلمانان استوار نموديد . . . كار خرابكارى را به جايى رسانيديد كه پيروان مذاهب غيرحقه ، اسلام را مخالف تمدن و ترقى بشريت اعلام كردند ، و قرآن كريم را مانع وصول به سعادت و مدارج علم و دانش دانستند .\r\n\r\n\r\n","description":"","footnote":"\r\n( 1 ) . فريدون آدميت ، انديشهء ترقى و حكومت قانون ، ص 257 .\r\n","page_name":" 512 ","page_number":520},
  {"content":"\r\n\r\nچرا از گفتهء پيغمبر خود ، كه مىفرمايد : « طلب العلم فريضة على كل مسلم و مسلمه » دورى جسته و تحصيل علم و دانش را مخالف اسلام خواندى و پيروان فضيلت و پرهيزكارى شيخ فضل اللّه نورى\r\nآقاى طباطبائى علمدار مشروطيت\r\nرا تكفير كردى و باب علم و دانش را به روى مسلمانان بستى و مردم را به بيخردى و زيستن در ظلمت جهل و نادانى تشويق نمودى ؟ چرا به گفتهء پروردگار خود ، كه مىفرمايد :  « وَ شاوِرْهُمْ فِي الْأَمْرِ »  اعتنا نكردى و مشاوره در مهام امور ملك و ملت را بدعت در دين گفته و از اين راه در تمام دورهء زندگيت ، حكومت خودمختارى و ستمكارى را تقويت نمودى و با همدستى با آنها ، به يغماگرى و اندوختن مال پرداختى ؟ چرا از نص صريح « ان اللّه يحكم بالعدل و الاحسان » پيروى نكردى و ظلم به خلق خدا را ، پيشهء خود قرار دادى و جباران و بيدادگران را تشويق و تقويت نمودى ؟ چرا « اطلب العلم و لو فى الصين » را زير پا گذاردى و كسانى كه براى تحصيل و معرفت با مشقت بسيارى به ممالك مترقى و متمدن مسافرت كردند و با اندوخته‌اى از علم و دانش به وطن خود برگشتند ، كافر و بيدين اعلام كردى ؟ چرا پيروان آزادى و عدالت را طبيعى مذهب و فاسق خواندى و ريختن خون آنها را مباح كردى ؟\r\nچرا عده‌اى از مفسدين را به نام « طلاب علوم دينيه » گرد خود جمع كردى و به دستيارى آنها به يغما و غارت بندگان خدا پرداختى ؟ چرا براى بردن ملك « سيد ماربينى » او را تكفير كردى و خون آن سيد پيرمرد بيگناه را ريختى و از خدا و خلق شرم نكردى ؟ چرا دو برادر تاجر بدبخت را ، كه طلب حقهء خود را از تو مطالبه مىكردند ، كافر و مشرك خواندى و آن بيچارگان را با آن وضع فجيع به كشتن دادى ؟\r\nبه چه علت ، مأمور وصول ماليات را ، كه بنا بر وظيفه‌اى كه داشت ماليات ديوانى را از تو مطالبه مىكرد و تو مىخواستى هزارها خروار بدهى خود را از قرار خروارى پنجقران\r\n\r\n","description":"","footnote":"","page_name":" 513 ","page_number":521},
  {"content":"\r\n\r\nتسعير كنى و او زير بار نرفت ، تكفير كردى و حكم به بيدينى او دادى و آن مرد مظلوم و بيچاره را كشتى و خانواده‌اى را بىسرپرست نمودى ؟\r\nمطابق كدام انصاف و عدالت ، صدها دختر باكرهء ده ، دوازده ساله را براى شهوترانى خود صيغه كردى و پس از چندى كامرانى ، آن بدبختها را رها كردى و در نتيجه ، صدها گدا و فاحشه به وجود آوردى ؟\r\nبه كدام دليل ، تحصيل حكمت الهى را ، كه پايهء پرورش روح بشر است ، منع كردى و حكما را كافر و بيدين خواندى و كتاب مثنوى را كه يكى از مفاخر ايران است با انبر گرفته بيرون انداختى ، و نويسندهء او را گمراه و لا مذهب خطاب كردى و خوانندگان آن كتاب مستطاب را طبيعى مذهب و مخالف اسلام قلمداد كردى ؟\r\nبرطبق كدام دين و شريعت ، مدارس جديد را خانهء شيطان و مؤسسين آن را كافر و بىايمان اعلام كردى و بچه‌هايى را كه براى تربيت به مدرسه مىرفتند ناپاك و زشت‌سرشت خواندى ، و اولياء آنها را تهديد كردى ، و كسانى كه از اين اساس مقدس طرفدارى مىكردند ، بىايمان و مشرك خواندى و ريختن خون آنها را مباح كردى ؟ چرا دين خدا و احكام رسول را آلت جفاكارى و ظلم به مردم و بركندن ريشهء تمدن و انسانيت قرار دادى و از روز جزا و حساب نترسيدى و از خدا و پيغمبر شرم نكردى ، و كردى آنچه كه خود بهتر مىدانى ؟\r\nآقا نجفى ، كه از گفته‌هاى خالق خود متعجب شده بود ، درحالىكه انگشتانش را در ميان ريش انبوه و حنابستهء خود فرو كرده بود ، رو به اطرافيان كرد و گفت : سر خر را به طرف دنيا برگردانيد اين شخص هم ( مقصودش خدا بود ) پالونش كج‌شده و بيدين و لا مذهب است ، و همان حرفهايى كه چندى است بعضى زنادقه در دنيا مىگويند ، مىگويد . . . »\r\nسپس مؤلف براى آنكه دورويى و رياكارى بعضى از روحانيان را آشكار كند مىنويسد :\r\n« اى مردم ايران ، به خدايى كه جان من و شما در قدرت اوست ، اگر روزى امام زمان كه همين علما و روحانيان خود را نايب او مىدانند و هر روز براى ظهور آن حضرت « العجّل » مىگويند ظهور فرمايند و كارى بر خلاف هواى نفس و منافع آنها بنمايند و از رفتار آنها انتقاد كنند ، فورا تكفيرش خواهند كرد ، و خون پاكش را خواهند ريخت ؛ چنان كه علماء يهود حضرت عيسى را شهيد كردند ، و شريح قاضى حكم قتل بزرگترين آزادمرد دوران ، فرزند پيغمبر را داد و آن حضرت به حكم آن روحانى ملعون ، شربت شهادت نوشيد . و نيز هزارها از اتقيا و فلاسفه ، كه علمدار تمدن و انسانيت بودند به دست اين نابكاران شهيد شدند . » « 1 »\r\n\r\nچگونه برگ تسويهء حساب مالياتى « آقا نجفى » صادر مىشود\r\n« معروف است كه آقا نجفى ، كه يكى از متمولترين مردان آن زمان بود و ثروت او به كرورها مىرسيد ، چندين سال ماليات ديوانى را نپرداخته بود . ميرزا اسد اللّه خان ، رئيس ماليهء وقت كه در آن زمان وزيرش مىناميدند ، روزى آقا را براى تسويهء حساب مالياتى به خانهء خود دعوت نمود . آقا نجفى با جمعى از طلاب و علما به منزل او رفتند ، وزير تا در خانه از\r\n\r\n\r\n","description":"","footnote":"\r\n( 1 ) . به نقل از : تاريخ مشروطيت ايران ، پيشين ، ص 81 به بعد .\r\n","page_name":" 514 ","page_number":522},
  {"content":"\r\n\r\nآنان استقبال كرد ، و دست آقا را بوسيد و با اكرام و احترام هرچه تمامتر در صدر تالار نشانيد .\r\nپيشخدمت چاى و شيرينى به حضور آقا آورد ، ولى آقا از خوردن امتناع كرد و با بيشرمى گفت :\r\nمردم بعضى صحبتها در اطراف عقيدهء دينى وزير مىكنند . معنى اين حرف اين بود كه چون وزير متهم به بيدينى و لامذهبى است رعايت حدود شرع به من اجازه نمىدهد كه چيزى در خانهء او بخورم .\r\nحرف حجة الاسلام ، كه ممكن بود به قيمت جان وزير بدبخت تمام شود ، چون صاعقه بر سر آن مرد بيچاره فرود آمد و جان و آبروى خود را به باد رفته مىپنداشت . ناچار براى نجات از اين مهلكهء مخوف ، با تنى لرزان و رنگ‌پريده قلمدان و كاغذ خواست و سطرى بدين مضمون روى كاغذ نوشته تقديم حضور آقا كرد : « حضرت آية اللّه . . . از اين تاريخ كليهء بدهى مالياتى املاك و مستغلات خود را به اينجانب پرداخته‌اند و ديگر از اين بابت حسابى با ديوان اعلى ندارند . »\r\nآقا پس از خواندن كاغذ مزبور ، خندهء شيرينى كرد و دست به طرف شيرينى دراز كرد ، و گفت : من جناب وزير را از هر مسلمانى مسلمانتر مىدانم . . . روى ميزبان را كه تا ساعت پيش نجس بود بوسيد و با كاميابى به منزل خود مراجعت كرد .\r\nتوضيح آن كه ، شرح فوق را ميرزا اسد اللّه خان وزير در 1318 هجرى در حضور مرحوم ملك المتكلمين و سيد جمال الدين و حاجى فاتح الملك و مؤيد السلطنه حكايت كرده است و ما در اينجا عين گفتهء او را نقل نموديم . » « 1 »\r\n\r\nحاج آقا محسن\r\nكاسا كوفسكى در كتاب خاطرات خود ، در شهريور 1276 مىنويسد :\r\n« حاج محمد حسن ، مجتهد سلطان آباد ، در عالم خود نيمه پادشاهى است . در شهرستان اهر بيش از 110 نفر قشون مسلح دارد . علاوه بر اين ، سيصد چهارصد نفر مستحفظ دائمى بر نفوذ او مىافزايند . نفوذ او بقدرى است كه اگر فرماندار محل از در اطاعت درنيايد ، در اندك مدتى ، با افتضاح او را طرد مىكند . در دورهء ناصر الدين شاه چنين قدرتى داشت ؛ در سلطنت مظفر الدين شاه ، خودسرى او حد و حصرى نداشت .\r\nاين برجسته‌ترين نمايندهء روحانيت ، قسمت اعظم املاك خود را با استفاده از قوانين كشدار ، از راه ناصواب به دست آورده است . . . همين كه حاج آقا محسن يكى دو دانگ از ملكى را تصرف مىنمود ، مابقى بنحو معجزه‌آسايى به چنگ وى درمىآمد . در اراضى و املاك ، متنازع فيه خود را داخل مىكند ، و سرانجام ، دعوى و اختلاف را به نفع خود پايان مىدهد . » « 2 »\r\n\r\nظل السلطان و آقا نجفى در اصفهان\r\nسراسپرينگ رايس در تاريخ 27 مارس 1907 ، گزارش مىدهد كه :\r\n« ظل السلطان كه سالهاى متمادى والى ( استاندار ) اصفهان بود ، به علت قيام عمومى ، از مقام خويش بر كنار شده است . اوايل سال ، شاهزاده ظل السلطان به اتفاق آقا نجفى ، مجتهد بزرگ اصفهان ،\r\n\r\n\r\n","description":"","footnote":"\r\n( 1 ) . تاريخ انقلاب مشروطيت ايران ، پيشين ، ص 98 به بعد ( به اختصار ) .\r\n( 2 ) . خاطرات كلنل كاساكوفسكى ، پيشين ، ص 42 - 241 ( به اختصار و تصرف ) .\r\n","page_name":" 515 ","page_number":523},
  {"content":"\r\n\r\nبر شهر و جان و مال ساكنان آن تسلط كامل و بدون منازعى داشته ، ليكن آقا نجفى تشخيص داد ، كه مىتواند از جنبش اصلاح‌طلبى استفاده كرده حكومت را در كنترل انحصارى خود درآورد . روى اين حساب ، كوشيد دو تن از ايادى خويش را بعنوان نمايندهء اصفهان به مجلس بفرستد ، و يك انجمن محلى تشكيل داد ، كه بلافاصله اختياراتى را كه تا آنوقت در دست والى بود به خود اختصاص دهد . ظل السلطان براى دفاع از اختيارات خويش ، توجه عموم را به عمليات ظالمانه و افتضاح‌آميز متفق و همدست سابق جلب مىكند . آقا نجفى از شيخ نور اللّه برادرش استمداد مىنمايد . . . شيخ نور اللّه با سفارت روس روابط نزديك دارد ، و بموجب اظهار خود روسها ، از كنسول روس دستور مىگيرد . . . » « 1 »\r\n\r\nوضع اخلاقى طلاب\r\nحاج سياح در سفرنامهء خود ، از وضع آشفتهء طلاب علوم دينى ، مخصوصا در كاشان ، اظهار تأسف مىكند و مىنويسد : « اين مدارس بجاى آنكه منشأ خير باشند ، وسيلهء اشاعهء فساد شده‌اند ، عده‌اى جوانان بيست - سىساله ، به نام طلبه ، در حجرات ، مسكن مىكنند . كسى در مقام تدريس و تهذيب آنها نيست . از پدرشان ، و از مردم ، به نام خمس و زكات و احسان پول مىگيرند .\r\nبه جاى تحصيل ، داخل دسته‌بنديهاى محلى مىشوند . عده‌اى براى دخل يا تقدم و تأخر در جلوس ، به تقويت اين آقا و يا آن آقا برمىخيزند و به سروكلهء هم مىكوبند . بعضى از آنها به چاقو و خنجر و طپانچه مجهزند . اگر كسى از امرا و حكام و يا صاحبان مكنت توقع آقا را به جا نياورند ، اين لشكر معمم با آنها دست و پنجه نرم مىكند ، و هركس را بزنند و زخمدار كنند و بكشند ، آن را تقويت شريعت مىنامند . هر گناهكارى ، خود را به مدرسهء آنان اندازد ، از تعقيب قضات شرع و مأمورين دولت ، در امان است . عمر خود را ظاهرا به فراگرفتن فقه و اصول و فراگرفتن اصطلاحات مغلقه ، سپرى مىكنند و از ضعف عالم اسلام ، و راه نگاهدارى حوزهء اسلام بيخبرند . » « 2 »\r\n\r\nفرق پيشنماز دولتى با امام جماعت ملى\r\nاعتماد السلطنه ، ضمن وقايع رمضان 1313 ، مىنويسد ، در مسجدى كه ميرزا ابو الفضل نماز مىخواند ، چون زمين غصب و پيشنماز دولتى است ، زياده از سى نفر نمىآيند . بخلاف ، ملا محمد رستم - آبادى ، كه پارسال در اين مسجد نماز مىخواند و حالا در مدرسهء مروى نماز مىخواند ، مردم از روى عقيده به او اقتدا مىكنند و در صفوف نماز جماعت او ، بيستهزار نفر حاضر مىشوند . به حسب ظاهر ، اين مسائل چندان اهميتى ندارد ، ليكن در باطن ، اثبات عدم تدين رجال دولت را مىنمايد و اقتدار علما ، بر ضد دولت را نشان مىدهد . « 3 »\r\nميرزا آقا خان كرمانى ، از علمداران صديق فكر آزادى و مشروطيت در ايران ، با عبارتى طنزآميز\r\n\r\n\r\n","description":"","footnote":"\r\n( 1 ) . اسناد محرمانهء وزارت خارجه انگلستان ، استخراج حسن معاصر ، ص 268 .\r\n( 2 ) . خاطرات حاج سياح ، پيشين ، ص 55 - 54 ( به اختصار ) .\r\n( 3 ) . روزنامهء خاطرات اعتماد السلطنه ، پيشين ، ص 1059 .\r\n","page_name":" 516 ","page_number":524},
  {"content":"\r\n\r\nاز تلاش امام جمعه در آخرين روزهاى زندگى ، سخن مىگويد :\r\nامام جمعه تهران به تلاشى عظيم افتاد و بحران سختش روى داد ، « طولوزان » دكتر را به عيادت وى آوردند ، خوردن شراب كهنه تجويز كرد ، امام جمعه استيجاش نمود ، كه اگر بخورم بجهنم خواهم رفت ، دكتر گفت اگر نخوريد زودتر خواهيد رفت ( از كتاب رضوان ميرزا آقا خان كرمانى )\r\nابو الحسن يغما - جندقى نيز به رياكارى روحانيان اشاره مىكند و مىگويد :\r\n بهار ار باده در ساغر نمىكردم ، چه مىكردم * ز ساغر گر دماغى تر نمىكردم ، چه مىكردم\r\n. . . ز شيخ شهر جان بردم به تزوير مسلمانى * مداراگر به اين كافر نمىكردم ، چه مىكردم \r\nيغماى جندقى ، شاعر با ذوق اواخر عهد قاجاريه ، به روضه‌خوانها و عمامه به سرهايى كه واقعهء جانسوز كربلا را دستاويز اعاشهء خود قرار داده بودند ، با جملاتى نيش‌دار حمله مىكند :\r\n در خواب شهيد كربلا را * ديدم كه ز ديده اشكريز است\r\nگفتم : ز غمت ، اى آنكه تا حشر * هر چشم ز گريه چشمه‌خيز است\r\nما بر تو همى چكيم كوكب * چشم تو چرا ستاره‌ريز است ؟\r\nباز ابن زياد در جدال است ؟ * يا شمر شرير در ستيز است ؟\r\nگفتا : نه ، ننالم از اعادى * بر من ز احباب رستخيز است\r\nخاصه خركى كه در تكايا * هر شام و سحر به عر و تيز است\r\nرسوايى آل مصطفى را * منبرمنبر ، به جست‌وخيز است\r\nپشت سر اهل بيت زارم * چون غارتى ، از پى گريز است\r\nگه در كوفه ، گهى به شام است * گاهى به مدينه ، گه حجيز است\r\nگه گويد عابدين غلام است * گه گويد فاطمه كنيز است\r\nدر كينهء ما چنان كه گويى * جنگ ارس است و انگريز است\r\nصوت حسنش ز حنجر شوم * چون خنجر شمر ، تند و تيز است\r\n. . . گفتم به فدايت ، اين ستمها * بر تو ز كدام بىتميز است ؟\r\nاين روسپى از كدام پشت است ؟ * اين زن جلب از كدام هيز است ؟\r\nمولود وى از چه مرزوبوم است ؟ * شغلش چه و نام او چه‌چيز است ؟\r\nآهى ز جگر كشيد و گفت آخ * ملا حسن نخودبريز است \r\n« در آثار و نوشته‌هاى طالبوف نيز ، جسته‌جسته ، به اعمال نارواى طبقهء روحانيان اشاره شده . در كتاب مسالك المحسنين ، مىخوانيم : « . . . امان از دست آن سيد شرير يا نايب - الصدر ز مهرير يعنى دست چپ حضرت شريعتمدار كه با من هرچه كرد آن بيحيا كرد . . . ورثهء حاجى محرم قاضى را به گرفتن گاو و شكستن چراغ راضى نمودند . ده يك سيد را سه هزار تومان برآورد كردند . چيزى نمانده بود كه ملك صدسالهء مرا روز روشن از دستم بگيرند . . . تا حضرت آقا ، محض خاطر دوستى پدرم ، قبول نمود كه ملك پنجاه هزار تومان را از من به ده هزار تومان بخرد . . . »\r\nدر كتاب مسائل الحيات ، در پيرامون انحراف اخلاقى طبقهء روحانيان در اواخر عهد\r\n\r\n","description":"","footnote":"","page_name":" 517 ","page_number":525},
  {"content":"\r\n\r\nقاجاريه ، چنين آمده است : « از حكام پرسيدم ، گفت : ظالمند ، جبارند ، رشوه‌خوارند . از طلاب پرسيدم ؛ گفت : يغما ( مراد يغماى جندقى شاعر است ) خوب شناخته . از علما سؤال نمودم ، گفت :\r\nآنها كه در عتبات هستند ، حرص و آز ندارند . . . اما اكثر آنان كه در ايران هستند ملاكند ، محتكرند ، آشوب را دوست دارند ، غوغاى رجاله را مىپسندند ، و صداى نعلين را مىپرستند . از سى تا پنجاه هزار تومان دخل املاك سالانه دارند . . . »\r\nدر تاريخ فرماندهان كرمان مىخوانيم كه « در 18 صفر ( 1254 ) جناب غفران‌مآب آخوند ملا على اكبر ، نادرهء دوران از اجلهء علماى زمان بل ايران ، از شاهزاده ( فيروز ميرزا فرزند نايب السلطنه ) رنجيد . روانهء يزد شد آن جناب اول كسى است كه بناى تعليم و تعلم نهاد قبل از ايشان فقه و اصول ، اسمى نداشت دين شريف را فقط اسمى بود . به شرب شراب افتخار داشتند ، از باختن قمار ننگى نداشتند به همت آن جناب ( بازار ) دين و علم رايج و عصيان كاسد گشت در امر به معروف و نهى از منكر جامد بودند حد زدن و خم شكستن ايشان مشهور است جناب آقا زين العابدين محرر ، از فضلا و معمرين كه در سنهء 1318 مرحوم شد حكايت نمودند كه وقتى به خانهء مجوسى رفتيم هرچه شراب داشت به خاك انداختيم ، زن مجوسيه را ديدم چيزى در بغل مستور داشت ، زدم ظرف شرابى بيفتاد بشكست ، آن زن گفت ، خير نبينى ، اين شراب هفت‌ساله بود مىبايست براى خوردن پدرت ببرى و نشكنى !\r\nبالاخره حركات آنمرحوم در ترويج علم و امر بمعروف و اجراى احكام ، و راندن حدود باعث وحشت و دهشت اهالى شهر شد و صفاى خاطر شاهزاده به كدورت مبدل » در تاريخ بيدارى ايرانيان ص 4 در وصف آخوند ملا على اكبر مىنويسد كه « وى از علماى اماميه بود كه بواسطه امر بمعروف و نهى از منكر در 1253 به يزد تبعيد شد و از آنجا به همين سبب به تهران و از تهران به ارض اقدس مشهد رضوى منفى و در آنجا در سال 1275 به اشاره دولت ايران مسموم و به عالم جاويد شتافت » « 1 »\r\nروحانيان تا قبل از استقرار مشروطيت ، قدرتى نامحدود داشتند ؛ عده‌اى از آنان از اين نفوذ معنوى ، به زيان رشد اجتماع و به نفع شخص خودشان ، بهره‌بردارى مىكردند . . . در عهد ناصر الدين شاه ، يكى از روحانيان شهر اصفهان . . . بعنوان امر به معروف و نهى از منكر ، تمام كلاهيهاى محله را مجبور به گذاردن عمامه نمود . و كسانى كه موى سر داشتند ، تراشيد ، و داشتن شارب را حرام اعلام كرد و از اين راه شهرتى بسزا يافت و در جامعهء علميه مقامى را كه سالها بود انتظار داشت پيدا كرد ، و ثروت هنگفتى به دست آورد و خانهء پدرى مرا ( مقصود چراغعلى خان است ) كه يادگار نياكانم بود ، با هزار تزوير و پشت‌هم‌اندازى به مبلغ ناقابلى خريد . . . » « 2 »\r\n\r\nتكفير حاجى شيخ هادى نجم‌آبادى\r\nگاه روحانيان متقى و پاكدامن ، كه اعمال نارواى ملاهاى قشرى و مغرض را مورد انتقاد قرار مىدادند ، از بلاى تكفير مصون نبودند ؛ چنان كه آقاى شيخ هادى نجم‌آبادى كه در علم و تقوى و آزاديخواهى\r\n\r\n\r\n","description":"","footnote":"\r\n( 1 ) . فرماندهان كرمان از شيخ يحيى احمدى كرمانى باهتمام دكتر باستانى پاريزى به نقل از فرهنگ ايران زمين ج 12 ص 25 به بعد .\r\n( 2 ) . ر . ك : همان ، ص 790 .\r\n","page_name":" 518 ","page_number":526},
  {"content":"\r\n\r\nو پاكدامنى در عصر خود ، كم‌نظير بود ، چون رفتار آخوندها را تقبيح مىكرد به اتهام بابيگرى تكفيرش كردند ، و سالها در گوشهء انزوا ، عمر خود را با شرافت به پايان رسانيد و جز با عده‌اى معدود از اهل علم معاشرت نداشت . » « 1 »\r\nايوانف ، در تاريخ معاصر ايران ، راجع به موقعيت اجتماعى روحانيان ، چنين مىنويسد :\r\n« روحانيان مسلمان شيعه در حيات اجتماعى و سياسى كشور ، مقام بسيار مهمى داشتند . روحانيان بزرگ با در دست داشتن ادارهء امور زمينهاى موقوفه ، در واقع گروه خاصى از فئودالهاى زمين‌دار را تشكيل مىدادند . روحانيان ارشد ، يعنى مجتهدين و علما ، از نظر قانونگزارى ، مقام والايى داشتند و از حق استثنايى تفسير قرآن و احكام شريعت و احاديث و انطباق آنها با شرايط موجود برخوردار بودند ؛ و نيز مسائل حقوقى ، از قبيل امور مربوط به وراثت و زناشويى و معاملات تجارى و غيره ، كه بر مبناى شريعت استوار بود ، در دست روحانيان قرار داشت .\r\nروحانيان به منظور تحكيم نفوذ خويش ، از رسم بست‌نشينى يا تحصن ، كه بموجب آن افرادى كه تحت تعقيب مأمورين دولت بودند مىتوانستند با پناهنده شدن در مساجد و اماكن مقدسه مصونيت پيدا كنند ، حمايت مىكردند . نظارت به امور كليهء مدارس كشور نيز بر عهدهء روحانيان بود . مجتهدين و علماى اعلام ، از نفوذ فراوانى برخوردار بودند ، و در ادارهء امور كشور دخالت مىكردند . لذا بين آنان و هيأت حاكمهء قاجار تضادهايى وجود داشت كه در اوايل قرن بيستم ، بر اثر تشبثاتى كه ناصر الدين شاه به منظور اصلاح سيستم قضايى و محدود كردن قدرت محاكم روحانى و معمول داشتن بعضى از رسوم اروپايى در دربار به عمل آورد ، اين تضادها شدت پذيرفت . ضمنا موقعيت اجتماعى و اقتصادى روحانيان متوسط الحال و فقير با روحانيان متنفذ اختلاف فراوان داشت ، و در ميان دو گروه اخير ، عده‌اى خواهان اصلاحات اجتماعى و استقرار رژيم قانونى بودند . » « 2 »\r\nاز دورهء فتحعلى شاه به بعد ، در اثر نفوذ سياست استعمارى اجانب به ايران ، و توسعهء فعاليتهاى اقتصادى و فرهنگى بين شرق و غرب ، و آمدن كارشناسان نظامى و اقتصادى به ايران و رفت‌وآمد ايرانيان به كشورهاى غرب ، خواه‌وناخواه ، افكار و انديشه‌هاى جديد در بين طبقات مرفه و ممتاز ايران راه يافت و عده‌اى به نظام غلط اجتماعى ، سياسى و اقتصادى و مذهبى ايران پىبردند ، و در گوشه و كنار به بحث و گفتگو پرداختند . بقول ملكزاده در آن دوران ، « طرفداران فلسفهء نوين ، كه در دورهء استبداد آنان را فرنگىمآب مىخواندند و امروز مشروطه‌طلب و آزاديخواه ، مىنامند ، در ايران انگشت‌شمار بودند ، و شايد عدهء آنها از چندصد نفر تجاوز نمىكرد و دائما هدف تير بيدادگرى طبقهء حاكمه و روحانيان بودند ؛ گويا دستگاه استبداد و روحانىنمايان ، استنباط كرده بودند كه اين عدهء ناچيز ، كه اكثرشان از طبقهء متوسط مردم بودند ؛ بساط ستمگرى و سالوسى را خواهند برچيد ، و طومار استبداد و ظلم را خواهند دريد ، و پرچم آزادى و مساوات را بلند خواهند كرد و تفكيك قوهء روحانى از قوهء سياسى را اجرا خواهند نمود ، و حكومت مردم بر مردم را در روى شالودهء يك قانون اساسى ، استوار خواهند\r\n\r\n\r\n","description":"","footnote":"\r\n( 1 ) . همان ، ص 97 .\r\n( 2 ) . تاريخ معاصر ايران ، پيشين ، ص 14 .\r\n","page_name":" 519 ","page_number":527},
  {"content":"\r\n\r\nكرد . اين بود كه چون كسى پا از دايرهء كهنه‌پرستى و استبدادپسندى بيرون مىنهاد و گامى در راه حقوق مردم برمىداشت و كلمه‌اى از مساوات اجتماعى و آزادى بر زبان مىراند و يا قدمى بر مخالفت ظالمين و ستمگران برمىداشت ، محكوم به بدترين مجازات مىشد ، و او را به اتهام بيدينى و لامذهبى و يا جمهورىطلبى از پاى درمىآوردند .\r\nدر آن زمان ، طرفدارى از آزادى عقيده ، بزرگترين گناه ، محسوب مىشد و آزاديخواهى و عدالتجويى بالاترين جرم بود ، و طرفدارى از تمدن و فرهنگ نوين ذنب لا يغفر محسوب مىشد .\r\nنه فقط اصول نظرى و مسائل كلى ، از قبيل مشروطه‌خواهى يا جمهورىطلبى ، مردود بود بلكه مخالفت با خرافات كودكانه و عادات مذموم ، جرم شناخته مىشد . چنانچه كسى اظهار مىكرد كه اطفال مكتب را به جاى نشاندن در روى پلاسهاى كثيف در روى نيمكت چوبى بنشانند ، به فرنگىمآبى معروف مىشد ، و مورد بىاحترامى قرار مىگرفت . و يا شخصى لباس كوتاه دربر كرده و كفش پاشنه‌بلند بر پا مىكرد ، از مقررات آيين اسلام خارج شده بود . هرگاه از خانهء كسى صداى آواز يا ساز به گوش مىرسيد ، صاحب‌خانه متهم به بيدينى مىشد و گاهى هم خانه و كاشانهء او ، به باد يغما مىرفت ، در روى صندلى نشستن تقليد از كفار قلمداد مىشد . تراشيدن صورت و گذاردن موى سر ممنوع بود .\r\nهرگاه خداى نخواسته اشخاصى به فراگرفتن زبان اجنبى و آموختن علوم طبيعى و جغرافيا ، مبادرت مىكردند بدون شك بيدين و بىايمان بودند ، و مورد تمسخر و نفرت مقامات متنفذ و انگشت‌نماى عوام و خواص مىشدند . پيروى از عادات و آداب اروپاييان مردود بود .\r\nدر نظر روحانىنمايان ، مسلمان واقعى كسى بود كه موى سر را تراشيده ، شارب خود را زده ، ريش را رها كرده و همه هفته خضاب كند . و كسانى كه از خضاب كردن خوددارى مىكردند ، مورد سوء ظن متوليان دين قرار مىگرفتند .\r\nروضه‌خوانى در شبهاى عروسى ، كه شب شادمانى بود ، از واجبات شمرده مىشد .\r\nمعاشرت با غير شيعه حتى با اهل كتاب ممنوع بود . . . نقاشى و پيكرسازى بطور قطع ممنوع بود .\r\nاستعمال اغذيهء اروپايى ممنوع بود ، حتى متشرعين از خوردن سيب‌زمينى و گوجه‌فرنگى كه از اروپا به ايران آمده بود خوددارى مىكردند ، و شرب ليموناد را مكروه مىدانستند . . .\r\nپليس دين ، كه از طلاب علوم دينيه تشكيل شده بود ، چون افواج منظم در مدارس جاى داشتند و تمام زندگى فردفرد مردم را تحت نظر گرفته و به اصطلاح خود ، عمل امر به معروف و نهى از منكر و مقرراتى را كه روحانيان تعيين كرده بودند ، انجام مىدادند . » « 1 »\r\nآخوندزاده ، منتقد معروف ، در مقام انتقاد ، از اوضاع اجتماعى آن دوران و روش ارتجاعى طبقهء روحانيان ، مىنويسد : « علماى ما بجاى اين كه ملت را از اعتقادهاى پوچ برهانند و آنان را تشويق كنند كه مريضخانه بسازند و مدارس عاليه به جهت علم طب و حكمت و شيمى و ساير علوم با منفعت ، بنا نموده ملت را از نكبت جهالت خلاص كرده به روشنايى علم\r\n\r\n\r\n","description":"","footnote":"\r\n( 1 ) . تاريخ انقلاب مشروطيت ايران ، پيشين ، ص 94 به بعد .\r\n","page_name":" 520 ","page_number":528},
  {"content":"\r\n\r\nو بصيرت داخل سازند ، به اعمال بيفايدهء ناپسند ، ترغيبشان مىكنند ؛ از آن جمله است بساط تعزيه و عزادارى . بناى تعزيه را در روزگارى ، ديلميان و صفويان به اقتضاى سياست ، رواج دادند . آن سبب حال از ميان رفته ، اما به هركجا مىروى ، تعزيه برپاست ، مگر مصيبت و درد خود آدم كم است كه با نقل گزارش هزارساله ، اوقات خود را دايما تلخ بكنند و به جهت عمل بيفايده ، از كسب و كار باز مانند . . . از اين تعزيه‌دارى اصلا نه براى تو فايده‌اى هست و نه به جهت امام . وقت خود را به كارهاى عظيم صرف بكن . ببين خلق عالم چه ترقيات مىكنند .\r\nآخر تو نيز حركتى بكن و قدمى به عالم پيشرفت و تكامل بگذار . مىپرسم : حاصل محبت مردگان اين قوم بيگانه نسبت به اهل ايران ، به غير از بدبختى چه‌چيز است ؟ بزرگان اين قوم بيگانه ، مادام كه در حال حيات بودند خودشان ايران را ويران كردند ، حالا كه مرده‌اند و خاك شده‌اند ، اهل ايران به واسطهء ارادت به ايشان مبتلاى انواع مصايب‌اند . آيا از ترس علما . . . و از واهمهء عوام مىتوانى كه دهان باز كرده بگويى ، اى بيچاره خلق ، تعزيه مىدارى . . . بر سروسينه مىكوبى به هرصورت ، به تن و اندام خود چرا كارد و خنجر فرو مىكنى ؟\r\nعالمان و واعظانى هستند كه با تعليم و تلقين خود ، كامرانى را از مردم گرفته‌اند ، و نمىگذارند بيچاره عوام از نعمات الهى برخوردار گردند . نغمه‌پردازى مكن حرام است ، به نغمات گوش مكن حرام است . . . تئاتر يعنى تماشاخانه مساز حرام است ، به تئاتر مرو حرام است ، رقص مكن مكروه است ، ساز مزن و به ساز ، سماع مكن حرام است . شطرنج و نرد مباز حرام است . خبر ندارد كه اگر آن كارها در حد اعتدال باشد ، به ذهن جلا مىدهد و جوهر عقل را زياد مىكند . . . كناره‌جويى از عوامل فرح و سرور ، حواس را معطل و عقل را مكدر مىكند . شما بايد از علم طبيعت مطلع بشويد تا حقيقت اين اشياء را فهم توانيد كرد . اگر حرمان اين لذايذ در دنيا موجب ترقيات مىشد ، زاهد بايستى اعقل ناس باشد ، و حال آنكه كودن ناس و ابله زمانه است . » « 1 »\r\nپيشوايان مذهبى نه‌تنها در مسائل عقيدتى و فقهى مداخله مىكردند بلكه گاه در امور سياسى و مسائلى كه مطلقا با عالم روحانيت ارتباط ندارد ، دخل و تصرف مىكردند ، و افكار و انديشه‌هاى باطنى و زيانبخش خود را به مردم تحميل مىنمودند .\r\n« در تاريخ منتظم ناصرى ، جزء وقايع سال 1241 هجرى ( 1825 م . ) چنين مىنويسد : « در اين سال ، علماى اعلام از سوء سلوك كارگزاران روس نسبت به مسلمانان گنجه و قره‌باغ خبردار شده ، به وجوب جهاد فتوا دادند . و آقا سيد محمد مجتهد اصفهانى ، از عتبات عاليات به حضور خاقان صاحبقران آمده ، در اين باب ابرام نمودند .\r\nهم در اين سال ، ايلچى روس كنياز بخشكوف به دربار همايون آمد و چون الكساندر امپراتور روس در اين سال وفات كرد و قبل از فوت تختى از بلور براى هديهء خافان صاحبقران به فرمان او ساخته بودند ، امپراتور نيكلا كه بجاى او جلوس كرده بود آن تخت را با ايلچى مشار اليه به حضور حضرت صاحبقران اهدا و ارسال داشت .\r\n\r\n\r\n","description":"","footnote":"\r\n( 1 ) . فريدون آدميت ، انديشه‌هاى ميرزا فتحعلى آخوندزاده ، ص 210 به بعد ( به اختصار ) .\r\n","page_name":" 521 ","page_number":529},
  {"content":"\r\n\r\nبعد از ورود ايلچى ، علماى اعلام و مجتهدين با احترام به اردوى معلى آمدند و آنچه ايلچى از صلح و مصالحه سخن راند ، علما را مقبول نيفتاد و اعليحضرت همايون را بر جهاد تحريص كرده از وجوب آن سخن راندند و اصرار كردند . ايلچى مأيوس بازگشت و عساكر ايران به اطراف مأمور شدند و با قشون روس به زدوخورد مشغول گشتند . »\r\nدر اينجا بايد اعتراف نمود با تمام تجربه‌هاى تلخى كه فتحعلى شاه و نايب السلطنه و دربار ايران از جنگهاى گذشته با روسها حاصل نموده بودند ، در اين موقع هيچ مفيد واقع نشد ، و مجددا با تمام ضعف و ناتوانى ، با روسها درآويختند . از زمان جنگ سابق كه با معاهدهء گلستان خاتمه پيدا كرد تا اين تاريخ ، چهارده سال گذشته بود . در اين چهارده سال ، اقلا به فكر دفاع صحيح نيفتادند تا بتوانند در مقابل 20 هزار قشون روس مقاومت كنند . . . حقا بايد گفت شاه و درباريان همه دست‌به‌دست هم دادند تا حيثيت ايران را به باد دهند . . . اين جنگ قريب دو سال طول كشيد . در همه‌جا قشون ايران عقب‌نشينى كرد و قشون روس جلو آمد ، تبريز را هم برحسب دعوت سكنهء آن اشغال نمودند و از آنجا تهران را هم تهديد كردند . » « 1 »\r\nدر آثار و كتب تاريخى ، نمونه‌هاى بسيارى از مداخلات ناروا و بى مورد روحانيان در امور غيرشرعى به چشم مىخورد ، حتى بعضى از روحانيان مغرض دستور تخريب بناهاى تاريخى را نيز داده‌اند . مؤلف خلد برين مىنويسد :\r\n« شرح املاك موقوفه شيخ ابو مسعود « رازى » و ذخاير كتب و اهميت مزار او مفصل است ، و نگارنده را در اين خصوص ، حكايات و اطلاعاتى است كه فعلا از نگارش آن صرفنظر مىنمايم . مع الجمله ، روزبروز شكوه و رونق و عظمت اين مزار زياد مىشد و علاقهء مردم به زيارت اين شيخ جليل بيشتر مىگشت . يكصد سال قبل ، يك نفر از بزرگان علماى جبل عامل وارد اصفهان گرديد . كثرت اياب و ذهاب . . . يا جهات ديگر ، باعث سلب آسايش ايشان گرديد .\r\nبه اين‌جهت ، آن عالم در صدد تفحص حال شيخ ابو مسعود برآمد ، و نتيجهء تفحص ايشان اين شد ، كه شيخ ابو مسعود يكى از مشايخ صوفيهء اهل سنت است ، و بايد مزار و آثار او را از بين برد و مردم را از زيارت او منع كرد . عناصرى كه هميشه منتظر اين گونه فرصتها هستند ، وقت را غنيمت دانسته همه‌روزه بيل و كلنگ را به دست گرفته و در منزل آن عالم مىآمدند ، و بالاخره روزى آن عالم حكم خرابى را داد و همان عناصر هم اجرا نمودند . اثاثيه‌اى كه در عرض هشتصد سال مردم با اعتقاد ، اهدا نموده بودند ، به دست همان عناصر به يغما رفت . حمام شيخ و مسجد و صحنين ، به خانه و آشيانه مبدل گرديد . » « 2 »\r\n\r\nيك روحانى متعصب\r\n« در سال 1295 هجرى قمرى ، فرهاد ميرزا معتمد الدوله والى فارس ، معجرى چوبى بر دور قبر حافظ ساخت و پس از آن ، گويند شخصى از پارسيان يزد كه به ديوان حافظ تفأل زده بود . . . قبر خواجه را تعميرى كرد و معجرى بر بالاى آن آرامگاه ساخت . اما يكى از روحانيان شيراز به نام حاج سيد على اكبر فال اسيرى ، به عنوان\r\n\r\n\r\n","description":"","footnote":"\r\n( 1 ) . محمود محمود ، تاريخ روابط سياسى ايران و انگليس ، ص 67 - 266 ( به اختصار ) .\r\n( 2 ) . شيخ احمد واعظ بيان اصفهانى ، در خلد برين در احوال خطباء و واعظين ، ص 169 به بعد .\r\n","page_name":" 522 ","page_number":530},
  {"content":"\r\n\r\nاين كه چرا يك پارسى زرتشتى قبر خواجه شيراز را مرمت نموده ، معجر را سوزانده و قبر را به همان حال خراب بازگردانيده است . يا للعجب كه روزگار چه بازيها دارد و بر سر قبر شاعرى كه از همت بلند پاى بر سر اين نوع تعصبات جاهلانه نهاده بلكه جنگ هفتاد و دو ملت را نيز افسانه دانسته ، چه رياها مىكنند و چه تزويرها و سالوسها نشان مىدهند . » « 1 »\r\nمداخلات نارواى روحانيان در امور مملكتى تا طلوع مشروطيت دوام يافت . ظفر السلطنه در اواخر رجب 1323 ، به كرمان حركت مىكند . « پس از ورود ظفر السلطنه ، شبى حاج ميرزا - محمد رضا از روحانيان ، براى شركت در روضه‌خوانى ، مىرود به خانهء يكى از كسبهء كرمان .\r\nشخصى از مردم بازار ، به آقا مىگويد در همسايگى من شراب‌فروشى است ، استدعا دارم او را منع فرماييد . جناب آقا شراب‌فروش را احضار و به ترك اين كار موعظه مىكند . او نيز بساط خود را به خاك مىريزد و غائب مىشود ، ولى روز چهارشنبه كه آقا در خواب بود چند نفر به خانهء يهوديها رفته چند ظرف شراب آنها را شكستند و گفتند حكم آقاست .\r\nعصر چهارشنبه ، ظفر السلطنه ، عدل السلطنه ، و معتضد ديوان را فرستاد پيش حاج محمد - رضا ، كه اين چه واقعه است ؟ و مرتكبين بايد تنبيه شوند . جناب آقا فرمود : شما مىدانيد كه من نوكر شخصى ندارم و نمىدانم مرتكب اين عمل كه بوده است . شب جمعه ، آقا عزم كرد كه به ارض اقدس مهاجرت كند . در حال عزيمت ، هزاران نفر از مردم ، آقا را روى دست به طرف شهر برگردانيدند .\r\nظفر السلطنه حاج محمد رضا را از عواقب اين كارها برحذر داشت . دو نفر شاهزاده‌اى كه محرك واقعى اين جريانات بودند ، جمعى تفنگچى و سرباز به خانهء حاج - محمد رضا فرستادند . دو نفر از تماشاچيان كشته شدند .\r\nسرانجام ، حاج محمد رضا و عده‌اى از روحانيان دستگير شدند . « لدى الورود اعدل الدوله و عين الملك به اين عنوان كه حكم ظفر السلطنه است ، پاهاى آقا را به فلك بستند . چند چوب كه زدند ، محمد خان سرتيپ داماد آقا باقر خود را روى پاى آقا انداخت . بعد از آن ، آقا شيخ محمد صادق را به فلك بستند . پس از خوردن چند شلاق ، سران سپاه مانع شدند . با اينكه خوانين وكيلى از هواخواهان حاج محمد رضا بودند احدى از ايشان حمايت نكرد . اگر زنهاى كرمان در مقام حمايت و نصرت او برنيامده بودند هر آينه معدوم شده بود . . .\r\nروز شنبه مردم فهميدند چه شده ، ازدحامى شد . علماى كرمان هيچيك در نماز جماعت و مسجد ناظم الاسلام كرمانى نويسندهء تاريخ بيدارى ايرانيان\r\n\r\n\r\n","description":"","footnote":"\r\n( 1 ) . كريم خان زند ، پيشين ، ص 302 - 301 .\r\n","page_name":" 523 ","page_number":531},
  {"content":"\r\n\r\nحاضر نشدند . خبر به تهران رسيد و با كوشش طباطبايى در 28 رمضان ، ظفر السلطنه از حكومت معزول و شاهزاده فرمانفرما را بجاى او گسيل داشتند . فرمانفرما آقا را به مشهد روانه كرد ، ولى اين خبر در تهران سبب برآشفته شدن علما و آزاديخواهان گرديد . مجد الاسلام و ناظم الاسلام كرمانى از اين وقايع استفاده كردند ، و عزل عين الدوله و صدور فرمان مشروطيت را خواستار شدند . حاج محمد رضا دو ماه بعد ، از مشهد به كرمان بازگشت . » « 1 »\r\nغير از آقا شيخ هادى نجم آبادى ، اقليتى از علما و روحانيان كه در مظالم و بيدادگريهاى هيأت حاكمه شركت نمىكردند ، و از نعمت شخصيت و شرافت برخوردار بودند ، غالبا مورد ظلم و جور دستگاه قرار مىگرفتند ، و گاه مأمورين ديوانى به دستور زمامداران وقت ، به املاك و دارايى آنها نيز تعدى و تجاوز مىكردند .\r\nمندرجات نامهء حاج محمد صادق قمى ، به ناصر الدين شاه ، وضع روحانيان وابسته به مردم را به خوبى روشن مىكند :\r\n\r\nنامهء حاج ملا محمد صادق قمى به ناصر الدين شاه\r\nحاجى ملا محمد صادق قمى از علماى بزرگ قرن سيزدهم قم و معاصر ناصر الدين شاه بود . او طى نامه‌اى گله‌آميز ، خطاب به ناصر الدين - شاه ، پس از مقدمه‌اى چنين مىنويسد : « . . . آن مواهب بيپايان و آن عطاياى بيكران ، كه بايد به عامهء رعايا عايد شود ، انصاف و عدل است ، كه هيچ مملكت و هيچ رعيت آرامش و آسايش نداشته و ندارد الا به اين خصلت حميده و اين صفت پسنديده . خلفا در اين معنى ، اهتمام تمام داشته‌اند ، و پيوسته در مجالس خود ، علما و وعاظ را ملتزم نموده . . . بلكه مجبور مىنمودند تا از آثار پسنديده ، كه نتايج عدل است ، همه‌روزه محظوظ باشند و از اختلاف مملكت و ملت ، كه نتيجهء ظلم و جور است ، محفوظ مانند . با اين خصال ، ايشان را خلفاء جور مىگويند . در دنيا با اين لقب زشت و در آخرت محروم از بهشت خواهند بود ؛ چرا كه در اظهار يك كلمهء حقه مضايقه كردند . . . » سپس از عدالتخواهى ناصر الدين شاه تمجيد مىكند ، و نيز به مظالم وزراء او اعتراض مىنمايد و مىنويسد : « . . . در هر روز ، هزاران كلمهء حقه را كتمان مىكنند و هزار حكم غير ما انزل اللّه را عنوان . وقتى در حضرت نوشيروان از عدلش و صفها راندند ؛ گفته بود ، عدلى ندارم ، ولى كارى كرده‌ام كه غير از خودم در اين مملكت كسى قدرت بر ظلم ندارد ؛ و در اين دولت جاويد آيت ، غير از وجود مسعود همايون ، همه‌كس قدرت بر ظلم دارد ، بلكه غالبا غير از ظلم پيشه‌اى ندارند . . . مباشرين امور ديوانى ، كه گاهى « امناء » و گاه « اولياء » و گاه « رجال » و گاه « اركان » خوانده مىشوند ، جمعى كسبه شده‌اند كه ليلا نهارا ، معامله مىكنند ، هر حكم كه دربارهء هر يك از ايشان مىشود ، اغماض و اهمال را فرض مىدانند ، و قرض مىدهند تا در خوردن مال ديوان يا اتلاف جان و مال مسلمانان ، به اضعاف بلكه به آلاف استرداد كنند ، چنان كه برملا مىگويند ، با فلان امير يا فلان وزير يا فلان حاكم چگونه مىتوان درشتى كرد ، و زشتى نمود .\r\nيا فلان دستخط را چگونه مىتوان مجرى داشت ؟ . . .\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، ص 52 - 237 ( به نقل از تاريخ كرمان ، ( حاشيه ) ص 72 - 670 ) .\r\n","page_name":" 524 ","page_number":532},
  {"content":"\r\n\r\nدر هر قضيه ، كه متداعيين على السوا باشند ، رجوع به مرجحات خارجيه مىشود ( هر طرف به حسب اوضاع دنيا ، پيش و بيش است ) . اگر در احقاق حق مظلومى اصرار يا اظهار مىشود ، مىگويند اين دستخط ظاهرى است . نمىدانم بطون سبعهء دستخط از كجا برايشان كشف شده كه ماها ، استنباط و استخراج نمىدانيم نمود ؟ به چه دلالت « بگيرند » و « برسانند » را به « نگيرند » و « نرسانند » توجيه و تأويل مىنمايند . . . » نويسنده بار ديگر از مظالم مأمورين ديوانى شكايت مىكند و مىگويد : « مردم ستمديده به هيچكس دسترسى ندارند » بطورى كه « ملهوف و مظلوم وارد مىشوند و مأيوس و محروم مانده ، مقروض و مغموم مراجعت مىنمايند . و در پاسخ اعتراض مردم مىگويند . . . طرف مقابل سخت است ، دستخط مبارك سست است و ظاهرى است ، فلان عملهء خلوت ، از باطن خبر دارد ، مىگويند از تلون و تجدد انديشه داريم ، از ناسخ و منسوخ مىترسيم . به خداوند متعال ، چنين است كه مىگويند - ضبط ضياع و عقار ، و حفظ جلال و وقار ، و اصلاح امورات و توجه به دهات و قنوات خود ، مجال نمىدهد اعانت مظلومى يا اغاثت ملهوفى كنند .\r\nبه عرض كسى گوش نمىدهند ، بدهند ملتفت نمىشوند ، بشنوند جواب نمىگويند . . . اگر بعد از قرنى ، يك نفر پيدا شود كه در احقاق حق و رفع ظلم ، سيف قاطع باشد ، او را به فساد عقيده و سوء طريقه نسبت مىدهند . . . اينهمه عداوت با شرع از چه بابت است ؟ . . . احكام خدا را افسانه مىدانند ، دين و جماعت را دكاندارى مىشمارند ، مرافعات شرعيه را مدد معاش مىگويند ، صيغ شرعيه را مكر و حيله مىنامند . . . هر دقيقه ، داعى را حيرت بر حيرت افزوده مىشود كه كار اين مردم با اين وزرا چگونه خواهد شد . اگر عرض كنم ، فلان شخص به دستخط مبارك و توقيع همايون ، وقعى نگذاشت . . . باز به همان وزير رجوع مىشود . . . اين امنا ، غير از كارهاى خود هيچ امر را كار نمىدانند و به درد احدى نمىرسند . . . بر اين مشت رعايا رحم كنيد ، از دست رفتند ، فريادرس ندارند ، چيزى براى ايشان ، باقى نمانده است . بضاعت و سرمايه ، كه هزار رعيت به آن تعيش مىكنند ، اسباب يك اطاق شد ؛ و ملكى كه هزار نفر به آن نان مىخورند ، به خرج طويلهء امير و وزيرى رفت - چه بلايى شدند بر جان و مال مسلمين !\r\nنمىدانم كار اين مردم به كجا مىرسد . اگرچه مىدانم بعد از اين عريضه ، كه محض رضاى خدا و اطلاع سايهء خدا ، خود را مكلف و مأمور دانسته بىملاحظه به عرض رسانيدم ، ديگران از جانب مقرب الخاقان ، حاجى ميرزا نصر اللّه ، وكيل ، وكيل مطلق بلاعزل خواهند بود ، و هست و نيست مرا بر باد خواهند داد .\r\nمحض قوام دولت و نظام ملت . . . باز عرض مىكنم ، با اين حالتها ، مردم تمام خواهند شد و خراب مىشوند ، آبادى عباد و عمارت بلاد و رفع فساد نخواهد شد . از عمر دعاگو چيزى باقى نمانده است ؛ فردا از اين شهر و عنقريب از دنيا خواهم رفت .\r\nدر شهرى كه احكام و اركان دين را افسانه مىشمارند ، دستخط مبارك پادشاه اسلام را محل اعتنا نمىدانند ، توقف حرام است . هرقدر زودتر برويم دير شده است ؛ بايد برون كشيد از اين ورطه رخت خويش . . . عرض مىكنم ، هفتاد سال است در نشر احكام شرعيهء شما خود - دارى نكردم ، جوانى را به پيرى رساندم ، بر من ظلم كردند . به پادشاه اسلام تظلم كردم ، هشت دستخط اكيد صادر فرمودند ، رجال دولت اعتنا نكردند . . . خدا را به شهادت مىطلبم كه در\r\n\r\n","description":"","footnote":"","page_name":" 525 ","page_number":533},
  {"content":"\r\n\r\nنهايت يأس و دلتنگى از حقوق خود صرف‌نظر كردم ، و از اين شهر رفتم . . . مىترسم كه اين مظلومين از اين درگاه مأيوس شوند و رو به درگاه قاضى الحاجات برند . . . از آه مظلومين بايد ترسيد . . . » « 1 »\r\nيكى از مشكلات و بدبختيهاى بزرگ مردم و دستگاه قضائى ايران تا قبل از استقرار مشروطيت ، صدور احكام ناسخ و منسوخ از طرف روحانيان وقت بود . اين دسته از روحانيان ، بدون اينكه به آبرو و حيثيت اجتماعى خود بينديشند و از مردم شرم و حيا كنند ، به دست عارض و معروض ، احكام متضاد مىدادند و دستگاه ناقص و فاسد دادگسترى را با مشكل بزرگى روبرو مىساختند . مخبر السلطنه در كتاب خود ، مىنويسد :\r\nدر سال 1326 ، كه من وزير دادگسترى بودم ، انجمن اصناف ، علت فساد دادگسترى را نرسيدن حقوق كارمندان مىدانست ، ولى « عيب اساسى عدليه امر ديگرى است . در مدت تصدى ، آنچه بر من معلوم شد ، اشكال در احكام متضاد است ؛ چه شرعى چه عرفى . ناسخ و منسوخ در دست عارض و معروض است و عدليه در تشخيص ، مستأصل . لازم است علما ترتيبى بدهند كه بين حق و باطل امتياز بشود . سيد عبد اللّه موقعى به دست آورده از مجلس برخاست و گفت حالا كار به جايى رسيده است كه مىگويند ، حكم خدا را بايد سوزاند . . . شب ، صدر العلما كه در بازار آبرويى داشت ، رؤساى اصناف را خواست كه مخبر السلطنه كفر گفته است . » « 2 »\r\nحاج سياح در خاطرات خود مىنويسد كه در ايران « هزاران اشخاص تنبل به زى سادات و بنى هاشم درآمده ، عمامه يا شال كبود يا سبزى را دليل گرفتن مال مردم و مفتخورى قرار داده‌اند . بسيارى از مردم ، به يك خواب جعلى يك آدم فريب ، قبرى يا سنگى را امامزاده ناميده معبد و ملجأ ، بلكه قاضى الحاجات ساخته‌اند ، عوام را به دام كشيده و مالشان را مىگيرند . به هر سمت ايران ، هزاران قبر به اسم امامزاده فلان و فلان موجود است . اگر قرآنى به خط كوفى پيدا شده ، نسبت آن را به يكى از ائمه داده ، حاجت را از آن مىخواهند ؛ و اين ، وسيلهء مفتخورى جمعى گرديده . دعانويسى ، طالع‌بينى ، جن‌گيرى ، رمالى ، جفارى و از اين قبيل امور و نام امام را وسيلهء نان پيدا كردن از قبيل مداحى و درويشى يا تعزيه‌دارى و چاوشى و غيره‌ها - كه حد و حصر ندارد ؛ و نمىدانند كه همان مردگان . . . بدترين اعمال ، بيكارى را شمرده . . . تمام جهد ايشان رفع خرافات بوده است . » « 3 » حاج سياح مىنويسد ، در طى مسافرت ، به دهى رسيدم به نام « سوريك » . همين كه مردم شنيدند كه من سياحم ، به دور من حلقه زدند . »\r\nاز شهر زنان ، و جماعت سگساران و آدمهاى يكچشم و دوالپا و غول بيابان و ديو ، سؤالات مىكردند ، و از احوالات آدم آبى مىپرسيدند . اما من ، كه چندين سال بود اين حرفها از گوشم افتاده بود سر به زير انداخته نمىدانستم چه جواب بگويم .\r\n\r\n\r\n","description":"","footnote":"\r\n( 1 ) . مجلهء وحيد ، ( به نقل از خواندنيها ، شمارهء 79 ، چهارم تير 1353 ) به اشارهء دوست ارجمندم آقاى بهرام - آرين نقل گرديد .\r\n( 2 ) . خاطرات و خطرات ، پيشين ، ص 167 ( به اختصار ) .\r\n( 3 ) . خاطرات حاج سياح ، پيشين ، ص 26 - 25 ( به اختصار ) .\r\n","page_name":" 526 ","page_number":534},
  {"content":"\r\n\r\nبعضى آمده دعا مىخواستند از چله‌بندى و زبانبندى و دعاى محبت و عداوت و باطل السحر و چهل ياسين و از اين قبيل امور . من عذر مىخواستم تا هنگام خواب ، ايشان رفتند و من آسوده افتادم ، لكن چه آسودگى ! دلم به حال اين مردم بيصاحب آتش گرفت ؛ سبحان اللّه ! سلاطين مستبد و ملاهاى طماع ، براى رواج بازار خودشان ، يك مشت بندگان خدا را از بىتربيتى و جهالت بچه نوع گرفتار كرده و خود بر خر مراد سوار شده‌اند . مردم عالم در چه كارند و ايران چه خر بازار است ! اعتقاد اين بيچارگان به اين خرافات هزاران درجه از كشتى بخار و الكتريك و تلفون و ترقيات جديد بيشتر است . آخوندها دوالپا و شهر زنان و سگساران و حكايت غولان را به نظر ايشان ، موافق شرع جلوه داده ، اما وجود امريكا و كشف اقطاب دنيا را ، مثل الكتريك ، منافى دين ناميده‌اند . « 1 »\r\nحاج سياح در اصفهان ، ضمن گفتگو با ظل السلطان ، از مظالم عالم‌نمايان اظهار ملال مىكند و مىگويد ، شكارچيان دو گروهند . « شكارچيان جسم ، امراء و مقتدرانند كه شكار ايشان با تفنگ و گلولهء تير است ، و طايفهء ديگر از دراويش و عرفان‌بافان و عالم‌نمايان و سحر و شعبده و فال و طالع و تسخير و كيميابافانند ، كه اينها روح عوام و مردم بيچاره را به دام تزوير مىكشند و قربانى خيالات خود مىكنند . » « 2 »\r\nاحمد امين ، كه در اواخر سلطنت ناصر الدين شاه به ايران آمده است ، در مورد روحانيان مىنويسد : « علما را « آخوند » و بزرگان علما را « مجتهد » مىنامند . « بزرگترين مجتهدين شيعه ، كه در عراق عرب ، در كربلا و سامره مقيم است سيد حسن شيرازى مىباشد » در مورد مجتهد تبريز مىنويسد كه مردم آذربايجان نسبت به او احترام فراوان قائلند . « در موقعى كه سواره در خيابان حركت مىكند ، تماس با مركب وى ، شرف عظيمى محسوب مىشود . »\r\nاز مجتهدين ، آنها كه سيدند ، بيشتر مورد احترام عمومى هستند . حكومت ، فوق العاده از مداخلهء مجتهدين و سادات در امور دولتى بيزار است .\r\nاگر در شهرى چند نفر مجتهد باشد ، دعاوى به مجتهدى كه طرفين دعوى مشتركا حكميت او را بپذيرند ، ارجاع مىشود . در صورت اختلاف ، ممكن است مجتهد را با قرعه تعيين نمايند .\r\nمديونى كه از طرف دولت تحت فشار قرار گيرد ، اگر به خانهء يكى از مجتهدين پناهنده شود ، در خانهء وى مرافعه ممكن است به مصالحه ختم شود و سندى تنظيم گردد ، ولى در موقع پرداخت باز مديون مىتواند به خانهء مجتهد ملتجى شود ، نهايت ممكن است حق داين به اين ترتيب تلف شود .\r\nعلما و ساداتى كه به خانهء صدر العلماء پناهنده شوند ، حكومت قادر نيست آنها را توقيف نمايد . عده‌اى به امامزاده‌ها يا شاهزاده عبد العظيم پناهنده مىشوند و از طريق متوليان حمايت مىگردند .\r\nاگر اهالى از والى ولايتى شكايتى نمايند و مسموع واقع نشود ، اهالى به امامزاده\r\n\r\n\r\n","description":"","footnote":"\r\n( 1 ) . همان ، ص 30 .\r\n( 2 ) . همان ، ص 43 .\r\n","page_name":" 527 ","page_number":535},
  {"content":"\r\n\r\nملتجى ، و عزل وى را خواستار مىگردند . كسانى هم كه به زير توپ شاهى در سراى شاهى التجا نمايند ، تا از زير توپ خارج نشوند ، نمىتوان آنها را توقيف نمود و در تمام مدت ، كه به اين وضع باقى هستند ، از طرف اهالى اعاشه مىشوند .\r\nالحاصل براى فرار يك جانى و قاتل و مديون ، وسايل خاص متنوعى موجود است .\r\nسادات از احترام و مزاياى بسيارى برخوردارند . استفاده از خمس موجب شده است كه روز بروز بر تعداد آنها افزوده شود . سادات با شال سبز و عمامهء سياه ، كارشان مرثيه‌خوانى و گاه در شمار اصنافند . اگر كسى از طرف سادات مضروب شود و قادر به دفاع از خود نباشد ، ديگرى يا دولت از او دفاع نمىكند ، چون اعمال بىرويهء سادات رو به تزايد است ، دولت شخصى به نام نقيب السادات را براى تقسيم خمس و جلوگيرى از كارهاى بىرويهء آنها تعيين كرده است . » « 1 »\r\nدر دورهء مظفر الدين شاه ، امين الدوله سعى مىكند مذهب را از سياست تفكيك كند و روحانيان را از فعاليتهاى سياسى بر كنار دارد . براى اجراى اين نقشه ، « از ابتداى رياست خويش به روحانىنمايان بىاعتنايى مىنمايد ، و دست دخالت آنها را تا آنجا كه مىتواند ، از كارها كوتاه مىكند ( كاملا بر خلاف امين السلطان ) . آقايان ، از يك طرف نمىتوانند اين بىاعتنايى صدر اعظم را تحمل كنند و از فوايدى كه از مسند صدارت به آنها مىرسيده محروم بمانند و از طرف ديگر ، در مقابل اقدامات اساسى امين الدوله ، كه موجب بيدارى و هوشيارى ملت و كسادى بازار آنهاست ، ساكت و بيطرف بمانند . بالاخره روحانيان در مدرسهء خان مروى براى مطالبهء موقوفه‌اى كه مىخواهند در دست آنها بماند ، مجتمع مىشوند ، و چون نتيجه نمىگيرند ، دولت را تهديد مىكنند كه اگر مقضى المرام نگردند همه ، ايران را ترك مىكنند و در عتبات عاليات مجاور خواهند شد . امين الدوله از جانب شاه جواب مىدهد راه زيارت بسته نيست ، هركجا مىخواهند ، روانه شوند . رؤساى روحانى بعد از شنيدن اين جواب ، براى برهم زدن صدارت امين الدوله ، قواى خود را جمع‌آورى مىكنند . حتى شاه را بعنوان فساد عقيده و پيروى از طريقهء شيخى ، تهديد مىنمايند . . . تهديد مزبور بىاثر نيست و بر جرأت مخالفين امين الدوله مىافزايد . . . » « 2 »\r\nدر جريان انقلاب مشروطيت ، چنان كه ضمن بيان وقايع تاريخى آن ايام در جلد دوم يادآور شديم ، عده‌اى از روحانيان ، نظير آقايان طباطبايى و بهبهانى ، در صف آزاديخواهان و اصلاح‌طلبان قرار گرفتند ، و جمعى چون آقا شيخ فضل اللّه نورى به مخالفان آزادى پيوستند .\r\nچون به احوال آنان اجمالا اشاره شده است ، اينجا از تكرار مطالب خوددارى مىكنيم . همينقدر يادآور مىشويم كه تلاش امين الدوله در راه تفكيك مذهب از سياست ، به علت عقب‌ماندگى مردم ، چنان كه مطلوب اصلاح‌طلبان بود ، حاصل نشد ، ولى از قدرت نامحدود روحانيان مخصوصا پس از استقرار مشروطيت ، تا حد زيادى كاسته شد .\r\n\r\nروحانيان در جريان نهضت مشروطيت\r\nمقارن نهضت مشروطيت ، روحانيان بزرگ از دو صف بيرون نبودند :\r\nعده‌اى كه اكثريت را تشكيل مىدادند طرفدار حفظ نظام كهن بودند و عملا از شاه و عمال او طرفدارى مىكردند . در مقابل اينها ، اقليتى\r\n\r\n\r\n","description":"","footnote":"\r\n( 1 ) . « ايران در سال 1311 ه . ق . » ترجمهء محمود غروى ، مجلهء بررسيهاى تاريخى ، سال نهم شمارهء 88 و 87 .\r\n( 2 ) . حيات يحيى ، پيشين ، ج 1 ، ص 207 به بعد .\r\n","page_name":" 528 ","page_number":536},
  {"content":"\r\n\r\nاز روحانيان ، كه مردمى شرافتمند و بشردوست بودند نظير طباطبايى و بهبهانى ( علمداران مشروطيت ) علىرغم منافع شخصى و طبقاتى خود ، خواهان استقرار حكومت قانونى و روى كار آمدن اصول مشروطيت بودند . علاوه بر اين دو گروه ، روحانيان تهيدست يعنى آنهايى كه از موقوفات ، سهم امام ، خمس ، زكات ، رد مظالم و جز اينها سهمى نمىبردند ، با آزاديخواهان و اصلاح‌طلبان همصدا بودند .\r\nروحانيان مرتجع ، تا قبل از استقرار مشروطيت ، در منطقهء نفوذ خود با قدرت فراوان زندگى مىكردند ، و غالبا حكام و فرمانروايان زير نفوذ معنوى آنها قرار داشتند . براى آنكه خوانندگان با حدود قدرت روحانيان آشنا شوند ، شمه‌اى از اعمال نارواى حاجى ملا محمد خمامى از علماى رشت را ، در عهد ناصر الدين شاه ذكر مىكنيم : « به حاجى خمامى گزارش دادند كه يك نفر ارمنى ، ساكن رشت با يك زن معروفهء غير ارمنى ، ارتباط نامشروع دارد . خمامى گفت : اگر اين ارتباط به وضعى كه تعريف مىشود توسط چهار شاهد عادل بر من مسلم شود ، من حكم شرعى را در اين‌باره اعلام خواهم كرد . دو نفر طلبه با دو فرد عادى كه از شهود عينى واقعه بودند ، حضور مرد اجنبى را در خانهء زن مسلمان در حال مستى گواهى كردند . حاجى خمامى فتوى داد كه هر دو مهدور الدمند و بايد به قتل برسند . مردم متعصب به خانهء آن زن ريخته ارمنى را به وضع فجيعى كشتند ، و زن معروفه را به جوال انداخته سنگسار كردند . خبر به تهران رسيد و ناصر الدين شاه در غضب شد ، و اعتراض روسها ، كار را به جاهاى باريك كشانيد .\r\nحاجى خمامى به تهران احضار شد و به خانهء حاجى ملا على كنى ورود كرد ، و وقايع را از ابتدا تا انتها شرح داد . حاجى ملا على كنى كه ملاى متنفذى بود و در دربار ناصرى قربى تمام داشت در مقام حمايت از حاجى خمامى ، اذن شرفيابى خواست ، و مهمانش را به همراه برد . شاه به حاجى خمامى تغير كرد و گفت : حكم ناشيانه دادى و روابط دو دولت را به هم زدى . اكنون خلق همسايه شمالى نسبت به ما تلخ است ، بطورى كه ممكن است اتفاق ناگوارى روى دهد .\r\nچرا فكر نكردى و عاقبت كار را جلو چشم نياوردى و بدون رعايت اطراف و جوانب ، دست به چنين اقدام خطير ، زدى ؟\r\nحاجى خمامى گفت : من به تكليف شرعيم عمل كردم . شاه گفت : فتواى مجتهدين بايد به اطلاع مقامات دولت برسد و آنها مجرى احكام باشند نه مردم . وظيفهء شما اين بود كه منحرفين از قوانين اسلام را ، كه مهدور الدم تشخيص مىشوند ، به مقاماتى كه كيفرهاى مقرره را اجرا مىكنند معرفى نمايى . حاجى خمامى فى الفور تكه كاغذى را از لاى عمامه بيرون كشيده به شاه داد و گفت : بسم اللّه ، اينها مهدور الدمند ، امر بفرماييد حكم شرعى دربارهء اينان اجرا كنند .\r\nشاه كه تا حدى غافلگير شده بود و از طرفى نمىخواست ، مخالف احكام شرع معرفى شود ، و از حاجى ملا على حساب مىبرد ، مجلس را به سردى برگزار و هر دو را مرخص كرد . » « 1 »\r\nحاجى خمامى روحانى متنفذ و مرتجعى بود . به قول آقاى فخرايى « . . . مرجعيتى را كه ملا قربانعلى در زنجان ، و حاجى ميرزا حسن مجتهد در تبريز ، و حاجى شيخ فضل اللّه نورى در\r\n\r\n\r\n","description":"","footnote":"\r\n( 1 ) . ابراهيم فخرايى ، گيلان در جنبش مشروطيت ، ص 97 - 96 ( به اختصار ) .\r\n","page_name":" 529 ","page_number":537},
  {"content":"\r\n\r\nتهران داشت ، اين موقعيت را ، حاجى خمامى در رشت دارا بود . ملايى بود مقتدر و داراى حوزهء تدريس و محضرش جاى حل و فصل مرافعات و نوشتجاتش نزد حكام شرع و عرف نافذ . . .\r\nنظرش دربارهء نهضت مشروطيت از جوابى كه به استفتاء يكى از مؤمنين نوشته است روشن مىشود :\r\nسؤال :\r\nاز حضرت حجة الاسلام و مروج الاحكام و مرجع الانام ، آقاى حاجى ملا محمد - خمامى ، مد ظله العالى : معروض محضر انور مىدارد ، در توقيع مقدس حضرت ولى عصر ، عجل اللّه فرجه ، به ما پيروان مذهب جعفرى خطاب مستطاب چنين صادر شده است كه « اما الحوادث الواقعه فارجعوا فيها الى روات اخبارنا . » يكى از حوادث بزرگ كه در عصر ما واقع شده و در موافقت و مخالفت نمودن با آن ، تكليف ما مسلمانان رجوع به شما سلسلهء جليله مجتهدين مىباشد ، داستان مشروطيت است .\r\nاين وضع مستحدث كه از مخترعات مردم اروپا بوده معمول به آن ملل در هيأتهاى اجتماعيهء خودشان است ، آيا با دين مبين اسلام سازگار است يا خير ؟ و قانون و مساوات و حريت كه اساس عمدهء اين وضع است آيا با قوانين مقدسهء شرع ، منطبق مىشود يا نه ؟ تكليف كافهء اهل قبله ، خاصه دار الشوكه ، در ابقا و افناء مشروطه در ممالك اسلاميه چه‌چيز است ؟\r\nچون عوام الناس و افراد جاهل بايستى به حكم عقل رجوع به عالم نمايند ، عليهذا بتوسط اين چند سطر ، در مقام تصديع برآمد ؛  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ . *  جواب :\r\nاين حادثه ، كه در اين عصر واقع و تسميه به اسم مشروطه شده ، اعاذنا اللّه و كافة المسلمين من شرها ، قلع‌وقمع آن به هر مقتدرى لازم است و ابدا سازگارى با قواعد اسلام و مسلمانى ندارد . قانون حريت و سويت با قوانين مقدسهء شريعت مطهره منطبق نيست . كدام عضو از اعضاء انسان در شرع انور به حريت موسوم است ؟ خداوند متعال براى هر عضوى حدى مقرر فرموده ، نه چشم و نه گوش و نه زبان و ساير اعضا را آزادى نداده ، براى هريك حدى در شرع است . سويت در طبقات افراد انسان چه‌وقت بوده و شرع ، اين سويت را كى مقرر فرموده ؟ اين مشروطه كه ملحوظ افتاد ، جز فتنه و فساد و ترويج باطل و توهين اسلام نيست . بر قاطبهء اهل قبله و اهل اسلام است كه از اطفاء نايرهء اين فتنهء مشروطه به جان و مال كوشش نمايند ، و دين قويم اسلام را از شر اين مشروطه آسوده دارند . » « 1 »\r\nحاجى شيخ فضل اللّه نورى و حاجى آقا محسن عراقى و همفكران آنها جملگى مشروطه را بدعت ، و بدعت را مخرب دين اسلام و مسلمانى مىدانستند ، ولى همين حاجى خمامى . . . بعد از پيروزى مجاهدين و فتح تهران و شروع انتخابات رشت ( دورهء دوم تقنينيه ) حكمى صادر نمود كه ناقض حكم نخستين بود و در آن سطور زير خوانده مىشود : « بسم اللّه تعالى ، بر كافهء عباد اللّه واجب و لازم است ، اهتمام در امر مشروطه . شك نيست كه هركس اخلال كند در امر مشروطه ، داخل در جيش يزيد بن معاويه است . العجل ، العجل ! منتخبين را زود بفرستيد\r\n\r\n\r\n","description":"","footnote":"\r\n( 1 ) . همان ، ص 95 - 94 .\r\n","page_name":" 530 ","page_number":538},
  {"content":"\r\n\r\nكه طولش اسباب سفك دماء و نهب اموال است . و السلام على من اتبع الهدى . » « 1 »\r\nيكى از روحانيان بىآزرم خطهء گيلان ، مهدى شريعتمدار بوده است . اين مرد دستور داده بود جلو در ورودى منزلش را با كاشيهاى سبز تزيين كنند و عبارت « دار الشريعه » را با حروف درشت در وسط كاشيها جاى دهند ، و در بالاى ساختمان مسكونيش پرچم روس برافرازند .\r\nاين امر بر روحانيان شهر گران آمد ، او را از نوكرى اجانب برحذر داشتند . نپذيرفت و به كار - شكنى و پرونده‌سازى عليه مخالفان مشغول شد و ديگران را به قبول حمايت روسها تبليغ كرد ؛ از جمله شخصى به نام مقيمى ، وقتى كه ديد با تهديد و تطميع مىخواهند او را وادار كنند كه پرچم روس را بالاى منزلش نصب كند ، گفت : « اگر بچه‌هايم را جلو چشمم قطعه‌قطعه كنند بيرق بيگانه را بالاى خانه‌ام نخواهم افراشت . » « 2 »\r\n\r\nمخالفان مشروطه\r\n« در جريان نهضت مشروطيت ، كسى كه با سرسختى با نهضت جديد مخالفت مىكرد آقا شيخ فضل اللّه نورى بود ، وى ظاهرا مىگفت : « ايها الناس من به هيچ‌وجه منكر مجلس شوراى ملى نيستم بلكه مدخليت خود را در تأسيس اين اساس بيش از همه‌كس مىدانم . . . اختلاف ، ميانهء ما و لامذهبهاست كه منكر اسلاميت و دشمن دين حنيف هستند . » « 3 » شيخ ، علىرغم تمام آزاديخواهان جهان ، سعى مىكرد كه مذهب از سياست تفكيك نشود . وى پس از نخستين جشن سالگرد مشروطيت ، اعلاميه‌اى منتشر كرد و به شعارها و راه و رسم آزاديخواهان شديدا اعتراض كرد و گفت : « آن بازار شام ، آن شيپور سلام ، آن آتشبازيها ، آن ورود سفرا ، آن عاديات خارجه ، آن هورا كشيدنها و آنهمه كتيبه‌هاى زنده‌باد زنده‌باد ، و زنده‌باد مساوات و برابرى و برادرى ، مىخواستيد يكى را هم بنويسيد : « زنده باد شريعت » ، « زنده‌باد قرآن » ، « زنده‌باد اسلام » « 4 »\r\n« مصر بود كه در نظامنامهء اساسى مجلس ، بعد از لفظ « مشروطه » لفظ « مشروعه » نيز نوشته شود . . . با آزادى عقيده و دين و قلم بشدت مخالفت داشت ، و مىگفت كه ممكن نيست بر مجلس شوراى ملى يك دولت اثنى عشرى ، آثار پارلمنت پاريس و انگليس مترتب گردد . . .\r\nبا افتتاح مدارس ، تربيت نسوان ، و دبستان دوشيزگان نيز موافقت نداشت . » « 5 »\r\n« دهخدا در شمارهء 4 روزنامهء صور اسرافيل ، مورخ هشتم جمادى الاول 1328 ه . ق ، با نام مستعار « دخو » ، « با عالم‌نمايان مفسد و غافل از حقايق اسلام ، كه مىخواهند « چند صباحى قاضى القضاة طهران باشند » به پيكار برخاسته تذكرات انتقادى درست و بجايى دربارهء انحطاط ملل اسلامى در نتيجهء اعمال و افعال آنان ، مىدهد كه در مقام انصاف ، در آن وضع و روزگار ، بسيار تند و دور از احتياط بوده است . ما اين مقاله را ، از نظر اهميتى كه دارد ، نقل مىكنيم :\r\n\r\nظهور جديد :\r\nاگر به يك مسلمان ايرانى بگويند مؤمن ، آب دماغت را بگير ؛ مقدس ،\r\n\r\n\r\n","description":"","footnote":"\r\n( 1 ) . همان ، ص 101 .\r\n( 2 ) . همان ، ص 107 - 106 .\r\n( 3 ) . اعلاميهء ، روز شنبه 10 جمادى الثانى 1325 .\r\n( 4 ) . اعلاميهء دوشنبه 18 جمادى الثانى .\r\n( 5 ) . راهنماى كتاب ، سال دوازدهم ، شمارهء 5 و 6 ، ص 233 .\r\n","page_name":" 531 ","page_number":539},
  {"content":"\r\n\r\nچرك گوشت را پاك كن ؛ دشمن معاويه ، ساق جورابت را بالا بكش ، كار به اين اختصار براى اين بيچاره مصيبت و مشقت بزرگى است !\r\nاما اگر بگويى ، آقا سيد ، پيغمبر شو ؛ جناب شيخ ، ادعاى امامت كن ؛ حضرت حجة الاسلام ، نايب امام باش ، فورا مخدومى چشمها را با حالت بهت به دوران مىاندازد ، چهره را حالت حزن م مىدهد ، صدايش خفيف مىشود و بالاخره سينه‌اش را سپر تير شماتت محجوبين ، منافقين ، و ناقضين عصر مىسازد ، يعنى تمام ذرات وجود آقا ، براى نزول وحى و الهام حاضر مىگردد . منتها در روزهاى اول ، صدايى مثل دبيب نمل ( به نرمى رفتن مور ) با طنين نحل ( آواز زنبور عسل ) به گوش آقا رسيده ، بعد از چند روز ، جبرئيل را در كمال ملكوتيش به چشم سر مىبيند .\r\nعجب است ! با اينكه امروز مزاياى دين حنيف اسلام بر همهء دنيا مثل آفتاب روشن شده ، با اينكه آنهمه آيات محكمه و اخبار ظاهره در امر خاتميت و انقطاع وحى بعد از حضرت رسالت پناهى وارد گرديده ، با اينكه اعتقاد به تمام اين مراتب از ضروريات دين ماست ، باز تمام اين پيغمبران دروغى ، امامان جعلى ، و نواب كاذبه ، همهء دنيا را مىگذارند و در همين قطعه خاك كوچك ، كه مركز دين مبين اسلام است ، نزول اجلال مىفرمايند .\r\nيك نقطهء اولى ، يك جمال قدم ، يك صبح ازل ، يك من يظهره اللّه و يك ركن رابع ، در هيچيك از كوهستانهاى فرنگستان در هيچيك از دهات امريكا به امر قانون و به حكم عموميت معارف ، قدرت ابراز يكى از لاطائلات را ندارد . و اگر هزار بار جبرئيل براى اظهار بعثت ، امر صريح بياورد ، از روى ناچارى جواب صريح مىگويد . اما ما شاء اللّه خاك پربركت ايران در هر ساعت يك پيغمبر تازه ، يك امام نو ، بلكه نعوذ باللّه يك خداى جديد توليد مىنمايد . و عجيب آنكه هم به زودى پيش مىرود و هم معركه گرم مىشود .\r\n\r\nعلت چيست ؟\r\n: علت تحريك خيال مدعيان هرچه باشد ، علت قبول عامه و پذيرايى خلق ايران ، دو امر بيشتر نيست : يكى جهل ، ديگر عادت به تعبد . در مدت 1300 سال با آنهمه آيات بينات ، با آنهمه اوامر صريحه ، و با آيهء وافى هدايهء  « وَ الَّذِينَ جاهَدُوا فِينا لَنَهْدِيَنَّهُمْ سُبُلَنا . . . »  چنان ما را به تعبد و قبول كوركورانهء اصول و فروع مذهب خودمان مجبور كردند و چنان راه غور و تأمل و توسعهء افكار را به روى ما سد نمودند ، كه امروز در تمام وسعت عالم اسلامى ايران ، يك طلبه ، يك عالم ، يك فقيه نيست كه بتواند اقلا يك ساعت ، بدون برداشتن چماق تكفير ، كه آخرين وسيلهء غلبه بر خصم است ، با يك كشيش عيسوى ، با يك خاخام يهودى و يا يك حشيشى مدعى قطبيت ، اقلا يك ساعت منظم و موافق اصول منطق ، صحبت كند .\r\nاطفال ما ، از تمام اصول متقنهء اسلامى ، فقط به حفظ يك شعر مغلق ( نه مركب بود و جسم و نه جوهر نه عرض . . . ) اكتفا مىكنند كه در سن 80 سالگى هنوز از عهدهء كشف اغلاق همين يك شعر برنمىآيند .\r\nطلاب و علماى ما به خواندن يك شرح باب حادى عشر ، كه وحدانيت را به سورهء توحيد ثابت مىكند ، قناعت مىنمايند . و اگر خداى نكرده يك نفر هم از تحقيقات ابو حنيفه دست كشيده و بر خلاف معنى مجعولى كه به حديث شريف « الحكمة ضالة كل مؤمن » مىبندند ،\r\n\r\n","description":"","footnote":"","page_name":" 532 ","page_number":540},
  {"content":"\r\n\r\nبه خواندن حكمت و كلام جسارت نمايد ، آن‌وقت بيچاره تازه در يك منجلاب خرافات مىافتد . . .\r\nحكمت و كلام ، معجونى است مضحك از خيالات بنگيهاى هند ، افكار بت‌پرستهاى يونان . . . يك‌نفر از علماى ما نيست كه براى دفاع از مذهب حنيف اسلام يك رسالهء دو ورقى چاپ كند . بلى اينانند اولياى امر ، اينانند ورثهء انبيا ، اينانند جانشينان ائمهء دين ، و اينانند اشخاصى كه هنوز باز مىخواهند امين نفوس و دماء و اموال و ناموس ما باشند . . .\r\nسپس نويسندهء مقاله ، براى اثبات صحت گفتار خود ، به مكتوبى كه از رشت رسيده اشاره مىكند و مىنويسد كه سيد بدسابقه‌اى ، به نام سيد جلال شهرآشوب ، در لشت نشا اعلام مىكند كه « خوابى مىبيند كه امام عليه السلام فرموده‌اند ، تو نايب من هستى و در مدت 7 سال كه هنوز از غيبت من باقى است ، از جانب من رئيس و پيشواى امتى ؛ قول تو قول من ، كردهء تو كردهء من است . . . »\r\nكاغذ خيلى مفصل است ولى خلاصهء مطالب اين‌كه سيد در مدت چند روز 12 هزار مريد و معتقد پيدا كرده و ماليات هفتساله را بر اهالى بخشيده و وعده داده است كه عنقريب خود حضرت ظهور مىكند و آنوقت ، هرچه فرمودند همانطور عمل خواهيد كرد .\r\nمقالهء انتقادى دهخدا در بين ملايان و عامهء مردم ، غوغاى عظيمى پديد آورد . ناچار در جمادى الاخر سال 1325 ، در شمارهء 8 صور اسرافيل ، مقالهء مشروحى در پاسخ ، نوشته شد كه جمله‌اى چند از آن را در زير نقل مىكنيم : رؤساى مسلمين از نواقص و معايب خود ، از شدت غرور به كلى بى خبر ماندند و حقايق منزههء بسيطهء اسلام به مطالب غليظهء تصوف و شعريات و سفسطه‌هاى مذاهب باطله مخلوط شد ، و موهومات و اساطير و عادات و خرافات وحشيانه به قلوب مؤمنين راه يافت ، در صورتى كه اسلام هرگونه خرافات را منسوخ داشت .\r\nرؤساى ما نخواستند معايب حادثهء امور خودمان را ، نه از دوست و نه از دشمن ، بشنوند و ابدا گوش به هيچگونه انتقادات و مباحثات ندادند و مفاد  « يَسْتَمِعُونَ الْقَوْلَ فَيَتَّبِعُونَ أَحْسَنَهُ »  را پيروى ننمودند . تنقيد و دلسوزى را ، با توهين به شرع مبين مشتبه كردند . تا يك كلمه حرف بر خلاف آراء مسلمهء خودشان مىشنيدند ، دست به جانب برهان حسى دراز كرده و دهن به تكفير و لعن باز مىنمودند . . . بلى ، دشمنان حق ولوله در شهر انداختند و كوس طعن زدند و قلوب نمايندگان ملت و سرجنبانان و پيشوايان امت را به شعريات و مغالطات ، مشوش ساخته بعضيها حكم وجوب قتل دادند و برخى . . . به توقيف رأى دادند . . . بارى ولوله « خذوه فغلوه » ( بگيريد و بزنجيرش ببنديد ) در پايتخت ايران و مركز آزادى و مقر دار الشوراى ملى ، پيچيد و از هر دهانى ، طعن و لعن به صور اسرافيل مىباريد .\r\nبعد ، از قصور خدام و پيشوايان دين سخن مىگويد و مىنويسد : اين جماعت از . . .\r\nعلوم حكمت و فلسفه استعانت نجسته ، زبان دشمن را ياد نگرفته ، مفتريات اعداء را مطالعه ننموده ، در تاريخ مذاهب عالم ، و استفصاء اديان امم غور نكرده و تنها به قواعد لغت عرب ، كه يك لسان مذهبى بيش نيست ، اكتفا كرده و هرچه هم نوشته‌اند تا امروز در آن زبان اجنبى نگاشته و زبان ملى خود را از تحريرات مذهبى ، و همت خود را از اطلاعات لازمهء دينى\r\n\r\n","description":"","footnote":"","page_name":" 533 ","page_number":541},
  {"content":"\r\n\r\nباز گذاشته‌اند . » « 1 »\r\n\r\nثقة الاسلام\r\nتقريبا در همان دورانى كه امثال آقا نجفى ، ميرزا آقا محسن عراقى و كنى دوشادوش ستمگران ، به مردم‌آزارى و استثمار بيرحمانهء خلق و احتكار و مال‌اندوزى اشتغال داشتند ، مردان شجاع و شرافتمندى چون آقايان طباطبايى و بهبهانى در لباس روحانيت به حمايت و خدمت خلق برخاستند ، و بعضى از آنها نظير سيد - جمال الدين واعظ و ثقة الاسلام و ملك المتكلمين جان خود را در راه مشروطيت و آزادى و بيدارى خلق ايران از كف دادند .\r\nآقا ميرزا على ثقة الاسلام تبريزى ( متولد رجب 1278 ه . ) چون كمابيش با علوم جديده و اوضاع اجتماعى عصر خود آشنا بود ، براى نجات مردم از ظلم و استبداد ، جانب اكثريت را گرفت . وى با آنكه مردى معتدل و ميانه‌رو بود و در جريانات انقلابى شركت نمىجست ، و چون سيد جمال الدين واعظ بىپروا سخن نمىگفت ، چون تن به خيانت و اجنبى - پرستى نمىداد ، مورد نفرت مرتجعين قرار گرفت . وى را با فريبكارى ضمن نامه‌اى مؤدبانه به سفارت انگليس دعوت كردند ، ولى اين مرد شريف را بر خلاف قول خود ، به سفارت روس بردند ، و پس از ناسزاگويى از او خواستند كه بر خلاف عقيدهء خود ، ذيل نامه‌اى را كه مزدوران در تأييد مظالم و آدمكشيهاى روسهاى تزارى و مرتجعين نوشته بودند امضا كند . ولى او زير بار نرفت و گفت : « اين نوشته خلاف حقيقت است و قلم من به تصديق آن آلوده نتواند گرديد . » از اين سخن قنسول روس برآشفت ، او را زندانى كردند ، و انواع اهانت در حقش روا داشتند ، و چندين بار او را تهديد و تطميع كردند ، ولى او نپذيرفت . چون او را به پاى دار بردند ، رو به جانب قبله كرده به صداى نحيف فرمود : . . . يا رسول اللّه ! شاهد باش كه در راه حفظ دين تو كوتاهى نكرده و فريب دنيا را نخورده و به قلم خويش استيلاى كفر را بر اسلام تصديق ننمودم . » « 2 »\r\n\r\nوعاظ و خطبا در جهان اسلامى\r\nوعاظ و خطبا ، مخصوصا پس از استقرار دولت عباسيان ، در جهان اسلامى نقش تبليغى مهمى ايفا مىكردند و در اذهان و افكار عمومى ، نفوذ فراوان داشتند ، به نظر غزالى ، هنگامى اندرز خطبا ، مبلغين و وعاظ در قلب مردم مؤثر مىافتد كه خطيب و واعظ به گفتهء خود ، ايمان داشته باشد و آنچه در مقام اندرز به خلق مىگويد ، خود در ميدان زندگى به كار بندد . به نظر او ، آنكه اعمال ناروا مىكند ، اگر « . . . كسى را پند دهد و گويد مكن ، جز آنكه بر وى خندند هيچ فايده نبود ؛ و وعظ وى هيچ اثر نكند . اين حسبت ، فاسق را نشايد ، بلكه باشد كه بزهكار شود ، چون داند كه نشنوند و بر وى بخندند . . . بدين سبب ، وعظ دانشمندانى كه فسق ايشان ظاهر بود خلق را زيان دارد . » « 3 »\r\n\r\n\r\n","description":"","footnote":"\r\n( 1 ) . از صبا تا نيما ، پيشين ، ج 2 ، ص 86 - 80 ( به اختصار ) .\r\n( 2 ) . ادوارد براون ، نامه‌هايى از تبريز ، ترجمهء حسن جوادى ، ص 54 - 252 . ( به اختصار ) .\r\n( 3 ) . كيمياى سعادت ، ص 392 .\r\n","page_name":" 534 ","page_number":542},
  {"content":"\r\n\r\nدر عهد سلاجقه ، ابو سعيد كه واعظى متقى و پاكدامن بود ، شجاعانه زبان به نصيحت ارباب قدرت مىگشود . در روضة الصفا مىخوانيم :\r\n\r\nاندرز شيخ ابو سعيد واعظ به نظام الملك\r\nچون ابو سعيد به محضر نظام الملك راه يافت ، پس از مقدمه‌اى ، گفت : « اگر حاجتمندى به اميد عطا ، پيش يكى از توانگران رود ، آن توانگر مخير باشد ؛ اگر خواهد با او احسان كند و اگر ميل مبرت نداشته باشد ، نكند . . . اما كسى كه زمام مصالح بلاد و عباد در قبضهء اختيار اوست . . . مخير نباشد ؛ زيرا كه او به حقيقت مزدورى است كه روزگار خويش فروخته است و بهاء آن ستانده . پس نتواند كه اوقات خود را به اختيار بگذراند . . . تلاوت قرآن و اعتكاف در مساجد و معابد . . . او را از نوافل است ، و غمخوارى بندگان خداى از واجبات . . . سپس از راه خيرخواهى ، گفت كه حاجبان و درباريان را از سر راه مردم دور كن ، و بگذار كه مردم رنجديده و متظلمان درد خود با تو در ميان بگذارند ، و از اين قدرت و فرصت ناپايدار ، استفاده كن . » آنگاه در پايان سخن گفت . . . مرا در تقرير اين كلمات هيچ غرض دنيوى نيست . آب و زمين و باغ و بستان ندارم ، و هيچ آفريده را از اهل مشرق و مغرب ، با من نزاع و خصومت نيست و مرا از هيچيك تظلم و شكايت نه ، بلكه مطمح نظر ، نيكنامى آن حضرت است و استقامت و استدامت اين دولت و اسلام . چون خواجه اين مواعظ و نصايح شنيد ، به قبول آن ، بر خود منت نهاد و واعظ مسرور و خوشدل گشت . » « 1 »\r\n\r\nنقش وعاظ\r\n« پروفسور متز مىگويد : « بيشتر بزرگان عادت داشتند واعظ بزرگى را دعوت مىكردند و به او مىگفتند : « مرا نصيحت كن و از خدا بترسان » و بسيار اوقات مىشد كه كلمات درشتى كه متوقع نبودند و موافق ميلشان نبود از واعظ مىشنيدند . » « 2 »\r\nالبته مادام سخنان درشت اين بزرگان ، فرمانروايان را از دريدن و خوردن گوسفند باز ندارد ، از شنيدن آنها باكى ندارند ؛ اما همين كه واعظ شروع به دفاع و حمايت از رمه ( خلق ) بكند و يا عملا مانع ربودن گوسفند شود ، آن‌وقت آن بزرگان فروتنى ظاهرى را كنار مىگذارند و يقهء واعظ بيچاره را گرفته . . . او را با دندان پاره‌پاره خواهند كرد . دربارهء هارون الرشيد گفته شده كه از اين نوع اشخاص بود . مؤلف الاغانى مىگويد : « رشيد هنگام شنيدن وعظ ، از هركس بيشتر گريه مىكرد ، و اشك مىريخت و در هنگام عمل از همه ظالمتر بود . »\r\nدكتر احمد امين نيز مىگويد : هارون الرشيد روزى يكصد ركعت نماز مىخواند ، و براى چيز بىارزش و امرى كه نبايد در آن خون ريخته شود مرتكب قتل مىشد . » « 3 »\r\nرشيد روزى واعظ مشهور ابن السماك را دعوت كرد ، و چون حاضر شد ، به او گفت :\r\nمرا نصيحت كن ، واعظ گفت : « يا امير المؤمنين ، از خداى باك‌دار و بدان كه فردا در حضور پروردگار خود خواهى ايستاد ، و سپس به يكى از دو مقام كه سومى ندارد فرستاده خواهى شد به بهشت يا دوزخ . رشيد آنقدر گريست كه ريشش از اشگ تر شد . » به عقيدهء الوردى ، رشيد داراى\r\n\r\n\r\n","description":"","footnote":"\r\n( 1 ) . ج 4 ، ص 91 - 289 ( به اختصار ) .\r\n( 2 ) . تاريخ تمدن اسلامى ، در قرن چهارم ، ج 2 ، ص 88 .\r\n( 3 ) . ضحى الاسلام ، ج 1 ، ص 117 .\r\n","page_name":" 535 ","page_number":543},
  {"content":"\r\n\r\nشخصيتى دوگانه بود : هم نماز مىخواند و از ترس خدا مىگريست ، و هم به انواع فسق وفجور و جنايت دست مىزد . رشيد دوهزار كنيزك داشت كه سيصد نفر از آنان مخصوص آواز و مطربى و خنياگرى بودند . و گفته‌اند كه يك‌بار به طرب آمد و امر نمود سه‌ميليون درهم بر سر حضار مجلس نثار كنند ، و يك‌بار ديگر كه به طرب آمد ، فرمان داد تا آن آوازخوان را فرمانرواى مصر كنند . « 1 » بديهى است كه رشيد اين پولها را ، از اموال ملت برمىداشت . منصور هنگام رسيدن به خلافت ، پولى نداشت ؛ رشيد اين پولها را از عرق جبين و كديمين كشاورزان و پيشه‌وران گرد آورده بود . با اين وضع ، او به قصد عوامفريبى ، در برابر وعاظ ، از گريستن ابا نداشت . ولى اگر واعظى او را از قيام و انتقام مردم مىترسانيد ، آن واعظ خطرناك يا زنديق خوانده مىشد . در آن وقت كه معاويه كاخ الخضراء خود را مىساخت ، ابوذر غفارى بر او گذر كرد و بجاى تبريك و تهنيت ، بر او بانگ زد و گفت : « اگر اين كاخ را از اموال مسلمين ساخته باشى به آنان خيانت ورزيده‌اى ، و هرگاه از دارايى خود ساخته باشى اسراف كرده‌اى . الوردى مىنويسد : اگر ابوذر رشيد را در آن ناز و نعمت و تعيش مىديد ، چه مىگفت و چه مىكرد ؟ شايد از هوش مىرفت . »\r\nدر عهد عباسيان ، هريك از وزراء و امرا مبلغ مهمى از آنچه به يغما مىبردند ، براى بناى مساجد و تكايا و تهيهء وسايل زندگى طلاب و وعاظ و مدرسين مىپرداختند . جهانگرد اندلسى ابن جبير ، كه در قرن هشتم هجرى به بغداد آمده ، در سياحتنامهء خود ، از چيره‌دستى وعاظ اين شهر سخن مىگويد ، و از جمله از مهارت و استادى الجوزى ، خطيب و واعظ معروف آن روزگار ، سخن مىگويد و مىنويسد : در يكى از مجالس وعظ كه خليفه و مادرش و ساير افراد حرمسرا در آن حاضر بودند ، الجوزى داد سخن داد ، بطورىكه از چشمان مردم باران اشك جارى شد ، مردم از هر سو به او روى آوردند و به گناهان خود معترف مىشدند و اعلام توبه مى - كردند . به نظر الوردى خلفاء و سلاطين و وزراء آن روزگار ، داراى دو شخصيت ممتاز بودند : با يكى به وعظ گوش مىدادند ، گريه مىكردند ، و از هوش مىرفتند ، و با ديگرى صداى پول را مىشنيدند ، به دختران نارپستان مىنگريستند ، و در عيش و عشرت و انحراف غوطه‌ور مىشدند .\r\nمىگويند : وقتى ملكشاه به خواجه نظام الملك ( از اموال هنگفتى كه بر مساجد و تكايا خرج مىكرد ) اعتراض كرد ، وى گفت : شاها تو سرگرم لذات و شهوات هستى . هرچه از تو به آسمان مىرود ، جز معصيت نيست . من براى تو ، ارتش شبانه تهيه مىبينم تا شبانگاه كه تو و سپاهيانت در خوابى ، آنان به دعا برخيزند . ملكشاه از اين پاسخ ( بىمعنى ) قانع شد . از اين جواب برمىآمد كه موضوع دين و خدا و بهشت و دوزخ براى مردم كاملا حل شده بود . هركس به خود اجازه مىداد هر كار مىخواهد بكند ؛ مال مردم را به يغما برد ، به حقوق فردى و اجتماعى تجاوز كند ، آنوقت از اين پولهاى حلال ! مسجد بسازد ، و شكم عابدان و زاهدان را پر كند ، تا رستگار شود . مردم از ديرباز تاكنون به اين شخصيت مزدوج خو گرفته‌اند . الوردى مىنويسد : هرگاه كسى نزد فرمانروايى برود و او را بدون عشوه و مداهنه موعظه كند از دو حال بيرون نيست :\r\nيا سلطان و فرمانروا ، بر او خشم مىگيرد و يا راه مدارا پيش مىگيرد . چه‌بسا كه حاكم ظالم به ستم خود\r\n\r\n\r\n","description":"","footnote":"\r\n( 1 ) . تاريخ تمدن اسلام ، ج 5 ، ص 188 .\r\n","page_name":" 536 ","page_number":544},
  {"content":"\r\n\r\nپى نبرده است ، و اگر واعظى به او بگويد ستم موجب خشم خدا و خلق است آن ستمگر اين سخن حق را تأييد مىكند و احساس نمىكند كه مقصود در اين وعظ ، خود اوست ؛ زيرا بدون شك خود را عادل مىشمارد .\r\nالوردى مىنويسد : با گذشت زمان ، در كشورهاى اسلامى كار نفاق و دورويى بالا گرفت . عادت داريم به هر جهانگشا و فاتحى از هر نژاد كه باشد احترام بگذاريم . . . وعاظ كه خداوند از آنان درگذرد ، براى طول عمر صاحبان شمشير و تازيانه ، شب و روز دست به دعا بالا مىبردند و به ظالم مىگفتند خوب كردى اما مظلوم را سرزنش و ملامت مىكردند . مردم را نصيحت مىكردند كه از ظالم ننالند ، زيرا ظلم نتيجهء اعمال خود مردم است .\r\n. . . از پيغمبر روايت شده است كه گفت : « به فرمانروايان دشنام مدهيد ، زيرا اگر خوب رفتار كردند ، آنها اجر يافته‌اند و بايد سپاسگزار باشيد ، و هرگاه بد رفتار كردند گناه نصيب آنان است و صبر پيشهء شما ، آنان آلت انتقام خداوند مىباشند كه بوسيلهء آنها از هركس كه بخواهند انتقام مىكشند . اين انتقام خدا را با خشم استقبال مكنيد بلكه از آن با بيچارگى و زارى استقبال نماييد ( ابو يوسف ، كتاب الخراج ، ص 11 ) . مقصود پيغمبر كه گفت : به فرمانروايان دشنام مدهيد ، ظاهرا كسانى بود كه خود معين مىكرد . ولى وعاظ چنين مىخواستند كه مردم در برابر هر فرمانرواى ظالمى سر فرود بياورند . »\r\nالوردى مىنويسد : « عده‌اى مىكوشند تا اخلاق مردم را با سخن و نصيحت خشك و خالى اصلاح كنند ، اما فراموش مىكنند ، يا مطلع نيستند كه اخلاق زادهء مقتضيات روانى و اجتماعى است . اينها گمان كرده‌اند كه اخلاق مسبب آن مقتضيات است نه نتيجهء آنها ؛ و به همين جهت است كه هميشه مىگويند : « اخلاق خود را عوض كنيد تا اوضاع عوض شود . » اما اگر اين اشخاص با ديد علمى به اوضاع مىنگريستند ، عكس آن را مىگفتند ، زيرا اگر اوضاع و مقتضيات محيط عوض شود ، اخلاق نيز عوض خواهد شد ، مثلا هرگاه بار سنگين فقر و سختى را از دوش مردم برداريم و كارى كنيم كه حس كنند مصالحشان موافق مصالح محيط است ، آن وقت ، مردم ميهن‌پرست و نيكوكار خواهند شد ، و دست از تبهكارى و خيانت خواهند كشيد .\r\nتماس بن مىگويد : فقر بر روى هر فضيلت و صلحى خط بطلان مىكشد . . . راوندى كه يكى از زنادقهء معروف است ، گفته است :\r\n كم عالم عالم ، اعيت مذاهبه * و جاهل جاهل تلقاه ، مرزوقا\r\nهذا الذى ترك الاذهان حائرة * و صير العالم التحرير زنديقا \r\n( چه بسا شخص بسيار دانشمندى كه راه زندگى به او بسته‌شده ، و چه‌بسا نادان صرفى كه روزى او فراوان است . همين موضوع است كه اذهان را سرگردان كرده و عالم و دانشمند آزموده را زنديق گردانيده است ) . ابوذر گفته است : « از آنكس در شگفت هستم ، كه روزى خود را در خانه مهيا ندارد ، و بر روى مردم شمشير نمىكشد . . . هر فقيرى ، ناچار است چيزى بخورد ، و همين ناچارى است كه امكان دارد او را وادار به تبهكارى كند و او را گستاخ سازد . . . » همين ابوذر باز مىگويد : « اگر فقر بخواهد پاى به شهرى گذارد ، كفر نيز به او مىگويد مرا نيز با خود ببر . »\r\n« 1 »\r\n\r\n\r\n","description":"","footnote":"\r\n( 1 ) . خالد محمد خالد ، كتاب الدين فى خدمة الشعب ، ص 100 و 164 .\r\n","page_name":" 537 ","page_number":545},
  {"content":"\r\n\r\nبرگرديم به احوال خطبا و وعاظ در جهان اسلامى : ابن جوزى مىگويد : در آن سال كه خواجه نظام الملك به بغداد آمد ، در جامع مهدى نماز جمعه گزارد ، و ابو سعيد در حضور او خطبه خواند ، و مواعظ راند . خواجه نظام الملك چون مواعظ وى بشنيد ، سخت بگريست و فرمود تا يكصد دينار به واعظ انعام بدهند . ابو سعيد آن را نگرفت و گفت : من مهمان امير المؤمنين هستم و در ضيافت او به كسى نياز ندارم . خواجه فرمود كه آن مبلغ را بگير و به فقرا بذل كن . ابو سعيد گفت :\r\n« فقرا ، و نيازمندان بر در تو بيشترند و بالجمله چيزى از آن نپذيرفت . . . » غزالىنامه .\r\nبطورىكه ابن جوزى نوشته ، در ماه رمضان سال 478 « . . . در هرات خطيبى فيلسوف ، به مشرب فلاسفه سخن مىگفت ، و شيخ عبد الله انصارى از در اين كار با وى درآويخت ، و گروهى به حمايت انصارى برخاستند ، و غوغا و فتنه‌اى عجيب در هرات برپا شد . خطيب فيلسوف را راند و خانه‌اش را بسوختند . وى به فوشنج ( پوشنگ ) رفت و به قاضى ابو سعيد نيز گزند رسانيدند ، و بدين سبب نيز زد و خوردها واقع شد ، و گروهى زخم خوردند . عاقبت آتش فتنه بالا گرفت تا مدرسهء نظاميه . آنجا ، خواجه نظام الملك كس فرستاد و عبد الله انصارى را از هرات تبعيد كرد ، تا فتنه بياراميد ، و پس از چندى به هرات برگشت . » غزالىنامه . « 1 »\r\nدر دورهء قرون وسطى ، چون مردم شهرنشين فعاليت اقتصادى منظمى نداشتند ، غالبا پس از شركت در نماز جماعت ، ساعتها در مجالس وعظ شركت مىجستند ؛ چنان كه در عهد عضد الدولهء ديلمى « . . . در شيراز هر روز بعد از نماز صبح تا ظهر و بعد از نماز عصر تا مغرب ، علما و خطبا براى عوام الناس سخن مىگفتند و سؤال و جواب مىكردند . » « 2 »\r\n\r\nاهليت و شايستگى واعظان\r\nابن اخوه در باب چهل و هشتم در « حسبت بر واعظان » چنين مىنويسد :\r\n« بر محتسب است كه در كار واعظان بنگرد ، و كسى را اجازهء وعظ دهد كه به ديانت و نيكى و فضيلت معروف باشد ، و نيز دانا به علوم شرعى و ادب و حافظ قرآن و احاديث رسول اكرم و آشنا به اخبار صالحان و حكايات گذشتگان باشد .\r\nو بايد واعظ را در اين امور آزمايش كنند ، اگر از عهده برآمد به وعظ بپردازد ، و گرنه بازش دارند ، چنان كه على ( ع ) حسن بصرى را كه به مردمان سخن مىگفت ، بيازمود و پرسيد : ستون دين چيست ؟ گفت پارسايى . پرسيد : آفت آن چيست ؟ گفت : آزمندى . گفت : اكنون سخن بگوى اگر بخواهى .\r\nهركس داراى شروط مذكور باشد ، مىتواند در جوامع و مساجد بر منبر رود ، و هركه بدين امور نادان باشد ، حق سخنرانى ندارد ، و اگر دست باز نداشت ، تعزيرش بايد كرد . اما اگر كسى اندكى از سخنان واعظان و نيز احاديث و اخبار صالحان گذشته را بداند و براى ارتزاق وعظ كند ، رواست ، به شرط آنكه بر منبر ننشيند بلكه به پا ايستاده سخن گويد ، زيرا بر منبر نشستن رتبهء شريفى است كه جز به واعظان صلاحيتدار روا نيست . و در اهميت منبر بسنده است كه رسول خدا و خلفا و امامان به آن مىنشستند ، و در دورهء اول اسلام تنها دو كس بر منبر مىرفتند :\r\n\r\n\r\n","description":"","footnote":"\r\n( 1 ) . ر . ك : نقش وعاظ در اسلام ، ص 74 - 37 .\r\n( 2 ) . صورة الارض ، ص 247 ( به نقل از : شاهنشاهى عضد الدوله ، پيشين ، ص 248 ) .\r\n","page_name":" 538 ","page_number":546},
  {"content":"\r\n\r\nخطيب نماز جمعه يا نماز عيد و مردى بزرگوار كه به قصد پند دادن مردم و يادآورى و بيم دادن از كارهاى ناروا و تشويق به نيكوكارى بر منبر مىرفت و اين امر سودمند مىافتاد .\r\nدر روزگار ما ، واعظ جز براى انجام دادن مراسم مردگان يا عهد زناشويى مورد نياز نيست . البته اجتماعاتى بيهوده هم تشكيل مىشود كه مردم نه براى شنيدن پند و سود بردن در آنجا گرد مىآيند بلكه اين مجامع ، نوعى تفريح و سرگرمى است ، و كارهايى ناروا از قبيل فراهم آمدن زنان و ديدن يكديگر ، در آنجا صورت مىگيرد ! اينها همه بدعت و گمراه‌كننده است . . . واعظ بايد عالم به كتاب و سنت و درست‌زبان و خوش‌بيان باشد ، و سخنانش با اشارات و رموز باشد .\r\nمالك بن دينار گفته است : « واعظ كسى است كه چون به خانه‌اش درآيى ، ابزار خانه‌اش ترا پند آموز گردد . » ابن اخوه كه مردى متشرع و جامد است مىنويسد : بايد زنان را از حضور در مساجد براى نماز و نيز در مجلس وعظ ، كه احتمال فساد رود ، باز دارند . اما عبور زن از مسجد به حالت استتار رواست . » « 1 »\r\nدر دوران بعد از اسلام ، هميشه خطبا ، وعاظ ، و روحانيان جانب حق و عدالت را رعايت نمىكردند ، بلكه بعضى از آنان براى تأمين زندگى مادى ، زبان به مدح ستمگران مىگشودند ، يا با سوء استفاده از قدرت بيان و منطق خود ، جنگها و اختلافات مذهبى را دامن مىزدند ؛ « حيدرى » را به جان « نعمتى » و نعمتى را به جان حيدرى مىانداختند .\r\n\r\nتأثير بيان يك واعظ مغرض\r\nبه حكايت روضة الصفا ، در ايام حكومت عبد اللّه بن طاهر ، جمعى مجوس در هرات در نزديكى مسجد ، آتشكده‌اى داشتند و به حكم شرع ، جزيه مىدادند و كسى معترض ايشان نمىشد . يكى از واعظان كه در قريهء بالان سخن مىگفت ، به تحريك مسلمانان پرداخت ، و ضمن سخن ، گفت : « در اين شهر مسلمانى ضعيف است ؛ چه ، مسجدى و آتشكده‌اى متصل يكديگر واقع شده . با اين بيان ، عرق حميت مسلمانان به جوش آمد و در يك شب ، مسجد و آتشكده را درهم ريختند و در آن مكان ، مسجدى جديد بنيان نهادند . مجوسان براى دادخواهى ، به نيشابور رفتند . عبد اللّه دستور رسيدگى داد . در مرحلهء رسيدگى ، چهارهزار پير از هرات و دهات اطراف گواهى دادند كه در اين موضع نه آتشكده‌اى بود نه بناى ديگر ، و از اين گواهى دروغ ، طمع ثواب داشتند . » « 2 »\r\nنقل است وقتى كه شيخ شبلى ، كه از فقها بود ، در منبر به ذكر احاديث و موعظت مشغول بود ، در آن حالت ، آن عارف كامل ( ابو الحسين نورى ) به مجلس درآمد و گفت : « خداوند راضى نيست از آن عالمى كه علم خود را در مقام عمل نياورد . اگر عالمى ، با عمل به جاى خود مشغول باش ، و الا از منبر فرود آى . . . » پس از چندى ، بار ديگر شبى به اصرار مردم به منبر رفت . ابو الحسين نورى را خبر شد كه شيخ شبلى به منبر برآمده ، پس به مجلس درآمده و گفت :\r\n« اى شيخ بزرگوار ، هيچ دانى كه مردم از چه روى ترا طالب مىباشند كه بر منبر برآمده و ايشان را موعظه‌گويى ؟ » شبلى گفت : « ندانم » گفت : « تو چون به ميل طبع آنان سخن مىگويى و پوشيده مىدارى از آنها آنچه را كه بايد گفت . ترا طالب و راغبند . اگر سخن حق گويى ، لحظه‌اى نگذرد\r\n\r\n\r\n","description":"","footnote":"\r\n( 1 ) . آيين شهردارى ، پيشين ، ص 83 - 181 ( به اختصار ) .\r\n( 2 ) . ج 4 ، ص 7 ( به اختصار ) .\r\n","page_name":" 539 ","page_number":547},
  {"content":"\r\n\r\nكه به گرد تو نگردند ، و اين سخنان كه اكنون گويى محض خودنمايى است نه راهنمايى و دلالت به حق . . . » « 1 »\r\n\r\nمجلس گفتن\r\n« بايد دانست كه صوفيه مطالبى را كه در حضور جمع و بر سر كرسى يا منبر بيان مىكردند ، « مجلس » ، و اين نوع وعظ و تقرير را « مجلس گفتن » مىناميدند ، نظير منبر و منبر رفتن . مجلس گفتن در ميانه صوفيه از ديرباز معمول بوده ، و ابتدا بر سطح زمين ، و از روزگار يحيى بن معاذ رازى ( متوفى 258 ) بر سر كرسى ، مجلس مىگفته‌اند . » « 2 »\r\n« امير ابو الحسن اردشير بن ابى منصور عبادى از وعاظ معروف قرن پنجم است ، و كلام او بسيار مؤثر بود و بدين جهت عامهء مردم به دو اقبالى عظيم داشتند ، و بسيارى بر دست وى توبه كردند و موى سر ستردند ، و چون در سال 486 از سفر حج به بغداد آمد ، ابو حامد غزالى در مجلس وعظ او حضور يافت ، و اين مجلس در مدرسهء نظاميه منعقد شد و ازدحام به حدى رسيد كه تمام غرفه‌ها و صحن و بام مدرسه را ، انبوه جمعيت فرا گرفت ، و بر عاشقان مجلس عبادى تنگ آمد . ناچار ، به اطراف ، مجلس وعظ گسترد ، و به گفتهء ابن الجوزى ، مردم دست از كار كشيدند و در مجلس او زارى مىكردند و از هوش مىرفتند ، و به دو اعتقاد عظيم داشتند . پسرش نيز واعظى نامدار بود . » « 3 »\r\nاستاد فروزانفر ، ضمن بيان احوال ابو القاسم قشيرى ( متولد 386 ) از علما و متصوفهء نامدار خراسان ، مىنويسد كه وى علاوه بر علم و دانش در رشتهء وعظ و خطابه استاد و زبان‌آور بود . « وعاظ آن عهد ( قرن پنجم هجرى ) علاوه بر اطلاع وسيع از علوم اسلامى ، براى جذب مستمعين ، مىبايد گفتار خود را به اشعار دل‌انگيز و حكايات مؤثر از انبياء و رسل و صحابه و زهاد و عباد و مشايخ صوفيه آرايش دهند ، تا سخنانشان دلنشين و مؤثر باشد ، و با اينهمه از فصاحت و بلاغت مايه‌اى تمام داشته باشند . نيكنامى و زهد و تقوى نيز شرطى لازم شناخته مىشد ، و قشيرى به تمام فضايل آراسته و از اسرار شريعت و رموز طريقت به خوبى آگاه بود و از اين‌رو ، مجالس وعظ وى تأثير عظيم داشت و عامه و خاصه بدان روى مىآوردند . » « 4 »\r\n\r\nپاسخ واعظى به معترضين\r\n« صدر الدين عمر بن محمد خرم‌آبادى ، وقتى بر سر منبر ، تذكير مى - گفت ، و سخن گرم شده بود ، پيوسته عادت داشت كه دستار در ميان دو ابرو نهادى و در آن غلو كردى . رقعه نبشتند ، به جهت تجليل ، او را كه دستار بر ترنه ، كه روزى خداى مىدهد ؛ بديهتا اين رباعى بگفت :\r\n يك شهر حديث من و اشعار من است * در هر كنجى سخن ز گفتار من است\r\nگر پيش نهيم يا پس ، اى مرد سره * پالان زن تو نيست دستار من است \r\nعوفى ، لباب الالباب\r\n\r\n\r\n","description":"","footnote":"\r\n( 1 ) . لغتنامهء دهخدا ، قسمت « اثبات - اختيار » ، مادهء « احمد بن محمد بن البغوى . » .\r\n( 2 ) . تحقيق احوال و زندگانى مولانا جلال الدين ، پيشين ، ص 216 .\r\n( 3 ) . معارف بهاء ولد ، به اهتمام بديع الزمان فروزانفر ( حواشى ) ص 22 - 321 ( با اندكى اختصار ) .\r\n( 4 ) . ترجمهء رسالهء قشيريه ، به اهتمام و تصحيح بديع الزمان فروزانفر ، ص 34 .\r\n","page_name":" 540 ","page_number":548},
  {"content":"\r\n\r\nاز ديرباز ، بعضى از وعاظ و روضه‌خوانها اصرار داشتند كه مردم را با نوحه‌سرايى خود سخت متأثر و متألم سازند ؛ و گاه به اين هم قناعت نمىكردند و مردم را وادار مىكردند آنقدر به سر و مغز خود بكوبند تا خون جارى شود . ابن جبير يكى از اين مجالس وعظ را با استادى تمام ، توصيف مىكند و مىنويسد : پس از آنكه قاريان با نغمات دلكش شروع به قرائت قرآن كردند ، صدر الدين خجندى شروع به موعظه نمود . به فارسى و عربى مطالبى گفت ؛ سرانجام . . .\r\nدلها ، از ترس خدا از جا كنده شد و مردم به دست و پاى او افتاده ، موها از سر كنده بر پيشانى مىزدند و صدر الدين با قطعات عمامهء خود ، زخمها را مىبست و فورا عمامهء ديگرى يكى از قراء يا يكى از حاضرين ، كه قدر و منزلت او را مىدانستند ، به دستش مىدادند . . . چندين عمامه از سر او برداشته شد و مقدار زيادى گيسوان مردم كنده شد . در پايان مجلس ، صدر الدين از مردم درخواست مىكند كه عمامه‌ها بردارند و با گريه و زارى براى او طلب مغفرت كنند . اين موعظه در شب جمعه ، هفتم محرم سال 579 ، در مدينه صورت گرفت . » « 1 »\r\n\r\nارزش وعظ و خطابه -\r\nمولوى و ديگر شاعران و سخنسرايان در مدح و ذم واعظان ، سخن بسيار گفته‌اند ، اينك گفتارى چند از مولوى و ديگر شاعران :\r\n اين سخن شير است در پستان جان * بىكِشنَده خوش نمىگردد روان\r\nاين سخن چون پوست ، معنى مغز آن * اين سخن چون نقش و معنى همچو جان\r\nگر ز اسرار سخن بويى برى * من سخن گويم چو زَرّ جعفرى\r\nواندرونم صد خموش خوش نفس * دست بر لب مىزند يعنى كه بس\r\nپس ز نقش لفظهاى مثنوى * صورتش ضالست و هادى معنوى\r\nدر نبى فرمود كاين قرآن ز دل * هادى بعضى و بعضى را مضل \r\n- مثنوى\r\n مستمع چون تشنه و جوينده شد * واعظ ار مرده بود گوينده شد\r\nمستمع چون تازه آيد بىملال * صد زبان گردد به گفتن ، گنگ و لال \r\n- مثنوى\r\n آدمى مخفى است در زير زبان * اين زبان پرده است بر درگاه جان\r\nچون‌كه بادى پرده را درهم كشيد * سِرّ صحن خانه شد بر ما پديد\r\nكاندر آن خانه گهر يا گندم است * گنج زر يا جمله مار و كژدم است\r\nيا در آن گنج‌ست و مارى بر كران * زانكه نبود گنج زر بىپاسبان \r\n- مثنوى\r\nسعدى مانند مولوى معتقد است كه :\r\n فهم سخن گر نكند مستمع * قوت طبع از متكلم مجوى\r\nفسحت ميدان ارادت بيار * تا بزند مرد سخنگوى گوى \r\n- سعدى\r\n\r\n\r\n","description":"","footnote":"\r\n( 1 ) . صدر هاشمى ، « مقاله » ، مجلهء يادگار ، سال سوم ، شمارهء 1 ، ص 26 .\r\n","page_name":" 541 ","page_number":549},
  {"content":"\r\n\r\n عطار در دل و جان ، اسرار دارد از نو * چون مستمع نيابد پس چون كند روايت \r\n- عطار\r\n مستمع چون نيست خاموشى به است * نكته از نااهل اگر پوشى به است \r\n- مولوى\r\n سخن را نيوشنده بايد نخست * گهر بىخريدار نايد درست \r\n- نظامى\r\nجامى نيز در شمار شعرا و صاحبنظرانى است كه به سختى با روحانيان فاسد و واعظان و خطباى غير متعظ به مبارزه برخاسته و پرده از روى دسايس و نيرنگهاى آنان برداشته است .\r\nبه نظر او :\r\n چو هست پايهء واعظ ، چو همت او پست * از آن‌چه سود كه سازد بلند منبر خويش \r\nجامى در جاى ديگر ، عوام الناس و مردم بى خبر را ، كه ملعبه و آلت دست واعظان بيمايه و شيخان و صوفيان دامگستر شده‌اند ، به باد انتقاد مىگيرد :\r\n واعظ خر است و انجمن وعظ خرگله * گر خر رود به خرگله ، نتوان ز خر گله\r\nآسودگى مجوى ز واعظ كه خلق را * جز دردسر نمىدهد از بانگ و مشغله\r\nروشن نشد ز پرتو گفتار او دلى * كى كرم شبچراغ كند كار مشعله\r\nآه از اين واعظان منبركوب * شرمشان نيست خود ، ز منبر و چوب \r\n- اوحدى\r\nسعدى فرمايد : « اى فقيه اول نصيحت گوى نفس خويش را »\r\n[ در قرآن آمده است :  « أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ »  سورهء 2 ، آيهء 41 
  ]\r\n واعظان كين جلوه در محراب و منبر مىكنند * چون به خلوت مىروند آن كار ديگر مىكنند \r\n- حافظ\r\n پزشكى كه باشد به تن دردمند * ز بيمار چون بازدارد گزند \r\n- فردوسى\r\n طبيبى كه خود باشدش زردروى * از او داروى سرخ‌رويى مجوى \r\n- سعدى\r\n پندم چه دهى ، نخست خود را * محكم كمرى ز پند در بند\r\nچون خود نكنى چنان كه گويى * پند تو بود دروغ و ترفند \r\n- ناصرخسرو\r\n ترك دنيا به مردم آموزند * خويشتن مال و غله اندوزند\r\nاى كه دانش به خلق آموزى * آنچه گويى به خلق خود بنيوش\r\nخويشتن را علاج مىنكنى * بارى از عيب ديگران خاموش \r\n- سعدى\r\n\r\n","description":"","footnote":"","page_name":" 542 ","page_number":550},
  {"content":"\r\n\r\n[ ابدء بنفسك ( از خود آغاز كن ) [ به نقل از : امثال و حكم دهخدا 
  ] .\r\n اى به ديدار فتنه چون طاووس * وى به گفتار غره چون كفتار\r\nعالمت غافل است و تو غافل * خفته را خفته چون كند بيدار \r\n- سنايى\r\n مرد بايد كه گيرد اندر گوش * ور نوشته است پند بر ديوار\r\nغلط است اينكه مدعى گويد * خفته را خفته كى كند بيدار \r\n- سعدى\r\n اى درونت برهنه از تقوى * وز برون جامهء ريا دارى\r\nپردهء هفت‌رنگ در مگذار * تو كه در خانه بوريا دارى \r\n- سعدى\r\n علم با كار ، سودمند بود * علم بىكار پايبند بود \r\n- سنايى\r\n عالمى را كه گفت باشد و بس * هرچه گويد نگيرد اندر كس \r\n- سعدى\r\nعالم بىعمل ، زنبور بىعسل است [ سعدى 
  ]\r\n عالم آن كس بود ، كه بد نكند * نه بگويد به خلق و خود نكند \r\n- سعدى\r\n پند و وعظ از كسى درست آيد * كه به كردار ، خوب و چست آيد\r\nواعظى ، خود كن آنچه مىگويى * نكنى ، دردسر چه مىجويى \r\n- اوحدى\r\n چون خواجه همه نخوت و پندار نيم * چون شيخ تمام ريش و دستار نيم\r\nنه واعظ خر ، نه مفتى نادانم * در چشم خلايق به عبث ، خار نيم \r\n- حكيم ركنا\r\n زهد صلحا كه زرق و شيد است همه * اسباب فريب عمر و زيد است همه\r\nبيدارى زاهدان ، چو خواب صياد * از بهر گرفتارى صيد است همه \r\n- حكيم ركنا\r\nبعد از حملهء مغول ، روحانيان و وعاظ ، مقام و موقعيت اجتماعى خود را از كف دادند .\r\nمغولان ، ايلخانان ، و تيموريان تعصب مذهبى نداشتند و نسبت به تمام مذاهب و اديان به يك چشم مىنگريستند . به علت آشفتگى اوضاع اجتماعى و بيتوجهى زمامداران ، عده‌اى شياد و بىايمان با استفاده از دستار و عبا و ردا دعوى روحانيت كردند ، و به اعمال ناروايى دست زدند كه شمه‌اى از آنها را ضمن تاريخ سياسى آن ايام ذكر كرديم .\r\n\r\nمجالس وعظ در شيراز\r\nابن بطوطهء مغربى در نيمهء اول قرن هشتم مىنويسد : « زنان شيرازى در روزهاى دوشنبه و پنجشنبه و جمعه در جامع بزرگ شهر ، براى استماع بيانات واعظ ، گرد مىآيند و گاهى عدهء حاضرين اين مجالس ، به هزار يا دوهزار تن\r\n\r\n","description":"","footnote":"","page_name":" 543 ","page_number":551},
  {"content":"\r\n\r\nمىرسد ، و از شدت گرما هركدام بادبزنى در دست دارند . . . و من در هيچ شهرى نديدم كه اجتماعات زنان به اين انبوهى باشد . . . » « 1 »\r\nدر بين شعرا و گويندگان ، حافظ شيرازى بيش از همه پرده از روى فساد و دورويى روحانيان و واعظان و زاهدان قشرى و مغرض عهد خود برداشته و ماهيت آنان را آشكار كرده است .\r\n حافظا مى خور و رندى كن و خوش باش ولى * دام تزوير مكن چون دگران قرآن را\r\nباده‌نوشى كه در آن روى و ريائى نبود * بهتر از زهدفروشى كه در آن روى و رياست\r\nنقد صوفى نه همه صافى و بيغش باشد * اى بسا خرقه كه مستوجب آتش باشد\r\nمشكلى دارم ز دانشمند مجلس بازپرس * توبه‌فرمايان چرا خود توبه كمتر مىكنند\r\nگوئيا باور نمىدارند روز داورى * كاينهمه قلب و دغل در كار داور مىكنند\r\nدانى كه چنگ و عود چه تقرير مىكنند * پنهان خوريد باده كه تكفير مىكنند\r\nآتش زهد و ريا خرمن دين خواهد سوخت * حافظ اين خرقهء پشمينه بينداز و برو\r\nبيا كه رونق اين كارخانه كم نشود * به زهد همچو تويى يا به فسق همچو منى\r\nرموز مستى و رندى ز من بشنو نه از واعظ * كه با جام و قدح هر دم نديم ماه و پروينم\r\nترسم كه روز حشر عنان با عنان رود * تسبيح شيخ و خرقهء رند شرابخوار\r\nواعظ ما بوى حق نشنيد ، بشنو كاين سخن * در حضورش نيز مىگويم نه غيبت مىكنم \r\n- حافظ\r\n عنان به ميكده خواهم كشيد از مسجد * كه وعظ بيعملان واجبست نشنيدن\r\nگر ز مسجد به خرابات شدم خرده مگير * مجلس وعظ دراز است و زمان خواهد شد\r\nبرو به كار خود اى واعظ ، اين چه فرياد است * مرا فتاده دل از كف ترا چه افتادست\r\nحديث عشق ز حافظ شنو نه از واعظ * اگرچه صنعت بسيار در عبارت كرد\r\nواعظ ، مكن نصيحت شوريدگان كه ما * با خاك كوى دوست به فردوس ننگريم \r\n\r\n\r\n","description":"","footnote":"\r\n( 1 ) . سفرنامهء ابن بطوطه ، پيشين ، ج 1 ، ص 194 .\r\n","page_name":" 544 ","page_number":552},
  {"content":"\r\n\r\n برو اى زاهد خودبين كه ز چشم چو تويى * راز اين پرده نهانست و نهان خواهد بود\r\nيا رب آن زاهد خودبين كه بجز عيب نديد * دود آهيش در آيينهء ادراك انداز\r\nعيب رندان مكن اى زاهد پاكيزه‌سرشت * كه گناه دگرى بر تو نخواهند نوشت\r\nمن كه امروزم ، بهشت نقد حاصل مىشود * وعدهء فرداى زاهد را چرا باور كنم\r\nمبوس جز لب ساقى و جام مى حافظ * كه دست زهدفروشان خطاست بوسيدن « 1 » \r\nسرجان ملكم مىنويسد :\r\nدر ايران از مذهب صحبت داشتن ، على الخصوص وقتى كه خارج از مذهبى در مجلس باشد ، شيوعى دارد . روزى در مجلسى ، يكى از ملاها در باب حقوق و لزوم احترام سادات گفتگو مىكرد . يكى از امرا گفت : اينها كه تو مىگويى ، همه از براى مردم احمق خوب است كه غير از اين حرفها نشنيده و چيز ديگر نديده‌اند . من سفرها كرده‌ام و كتب بسيار ديده‌ام ، و مكرر شده است كه سيدى ديده‌ام مثل سگ و يهودى مثل فرشته . در يكى از كتب ، كه نزد محرر اوراق است ، حكايتى از كفر مضحك و آشكار يكى از امراى معتبر ، كه حال در خراسان است ، نقل مىكند ؛ گويا وقتى حكايت نكير و منكر را شنيده بود و خواسته بود كه به قاعدهء طبيعى خود ، حقيقت حال را دريافت كند . اتفاق افتاد كه در مسجدى يكى از ملاها ، همين ذكر را مىكرد و او حضور داشت . چون اين مطلب را شنيد ، روى به مردم كرده گفت :\r\nهرچه اين ملا مىگويد دروغ است . يكى از نوكرهاى من مرد ، و من براى كشف حقيقت دهنش را پر از گندم كردم ، و بعد از آن مكرر بر سر قبر او رفته شكافتم ، ديدم همانطور دهنش پر است ، و محال است كه با دهن پر بتواند با فرشته سخن بگويد . « 2 » « در دورهء قاجاريه ، مخصوصا پس از آنكه زمزمهء مشروطه‌طلبى بر سر زبانها افتاد ، جناحهاى مختلف اجتماعى به تكاپو و تلاش افتادند . روحانيان ملى و آنان كه در فكر سعادت مردم بودند ، به جبههء آزاديخواهان پيوستند و زبان و بيان و قلم خود را در راه آزادى افكار و بيدارى مردم به كار بردند . و جماعتى كه در فكر تأمين آسايش شخصى بودند ، به صف مرتجعين و ستمگران ملحق شدند . متأسفانه ، از نطقها و خطابه‌هاى وعاظ و گويندگان ايران ، اطلاعى كافى در دست نيست . مأمورين شهربانى عهد مظفر الدين شاه ، با رعايت اختصار ، شمه‌اى از بيانات وعاظ آن دوره را به ادارهء نظميه آن دوره گزارش داده‌اند و ما قسمتهايى از سخنان پرشور و صميمانهء آقاى سيد جمال الدين ، واعظ نامدار آن دوران را از روى گزارش مأمورين دولتى و قسمتى از نطق\r\n\r\n\r\n","description":"","footnote":"\r\n( 1 ) . ر . ك : عليقلى محمودى بختيارى ، راهى به مكتب حافظ ، ص 132 به بعد .\r\n( 2 ) . تاريخ ايران ملكم ، ج 2 ، ص 226 .\r\n","page_name":" 545 ","page_number":553},
  {"content":"\r\n\r\nتاريخى آقا سيد عبد اللّه طباطبايى ، حامى بزرگ استقرار آزادى و مشروطيت را ، ذيلا نقل مىكنيم :\r\nاز گزارش مورخهء رمضان 1324 ، چنين برمىآيد كه جمال واعظ در مسجد ميرزا موسى ، پس از تعريف و تمجيد از شاه ، اسما و رسما به شاهزاده عين الدوله و به ميرزا على اصغر خان ، بد گويى كرد كه « باعث خرابى مملكت ايران شدند ، تمام جواهرات و وجوهات خزانه را به اسم ديگران و براى مخارج بردند و خوردند و آتش زدند ، هى خرج تراشيدند . سلطان بيچاره قرض كرد و داد ، باز كفايت نكرد . آنچه را كه توانستند ، سلطان اسلام را دوشيدند و به خاك سياه نشاندند . » و سپس از اينكه ادارهء امور مملكت از طرف اعليحضرت به عموم ملت و مجلس تفويض‌شده ، سپاسگزارى كرد و گفت : « اين سلطان ما يك نفر است ، چه بكند با اينهمه گرگهايى كه دورش را گرفته‌اند . پس بياييد شما مردم ، از زن و مرد ، همراهى به اين شاه رئوف مهربان بكنيد و راضى نشويد كه ناموس شما يك مشت مسلمان دست ، كفار بيفتد . » بعد زنى بلند شد و به زبان فصيح حرف زد و در پايان گفت كه من يك زن هستم ، هزار تومان مىدهم ، و هزار زن ديگر در اطاعت من هستند . ايشان هم به من گفتند كه به شما عرض كنم كه آنها هم يكى صد تومان الى هزار تومان مىدهند . در اين مقام ، خيلى مردم گريه كردند ، معدودى هم غش كردند . . .\r\nدر همين روز ، بارديگر سيد جمال ، در مسجد شيخ عبد الحسين زبان به انتقاد از اوضاع عمومى مملكت مىگشايد و به اطرافيان شاه حمله مىكند و ضمنا مىگويد : « يك ماه است كه من مىخواهم از نان صحبت كنم ؛ هر شب پيغامى براى من مىنويسند كه فردا هم صبر بكنيد . آخر - الامر كارى نكردند و تمام را خانه و بارگاه و زينت و درشكه و كالسكه ترتيب دادند ، و كسى به درد شما نمىرسد . اى فقرا ، پس بياييد و شما خودتان در فكر خودتان باشيد و كارى بكنيد . » سيد جمال در روز چهارشنبهء ذىحجهء 1324 ، در محلهء سنگلج ، بار ديگر با لحنى شديد انتقادى به مردم مىگويد : « ظلم و استبداد موجب فقر و فاقه و بيناموسى و بيشرفى است . ظلم و استبداد نگذاشت قانون اسلام مجرى شود . پادشاهان ظالم ، حكام مستبد ، و علماى بيدين مانع گشتند از اظهار قانون محمدى ؛ مثلا عالم رساله خواست بنويسد ، از چهار تا مسألهء نماز و روزه و حيض و نفاس و طهارت و نجاست مىنوشتند ، از ساير احكام الهى ابدا ذكر نمىكردند ، در صورتى كه حكم عدل و مساوات و مواسات و حريت و برابرى و برادرى و اتفاق و اتحاد ، تمام ، در قانون پيغمبر ما و قرآن ما نوشته شده است . مثلا واعظ مىگويد شراب نخوريد ، بايد بگويد حدش 80 تازيانه است . يا مرد زن‌دار زنا بكند ، حدش سنگسار كردن است . . . اين احكام در حق پادشاه و رعيت يكسان است . مثلا عالم و مجلس شوراى ملى ، بايد چنان قدرت داشته باشد كه پسر پادشاه ، اگر زنا كرد ، حد الهى جارى شود ؛ همچنين پسر رعيت ، بدون تفاوت . اى بيچاره مردم . . . اتفاق كنيد ، مجلس را محترم بداريد ، اگر مجلس امر كرد فلان وزير را بياوريد ؛ البته بياوريد ؟ اگر حكم مجلس را نخواند كافر است ، بكشيد ، باك نداشته باشيد . بدون حكم مجلس ، ماليات ندهيد . احدى حق ندارد نيم شاهى بدون حكم مجلس از شما بگيرد .\r\nاجراى احكام با پادشاه است ، ولى حكم با مجلس است . حاكمى از حكام كه حكم مجلس را اطاعت ننمود ، اتفاق كنيد و او را بكشيد . تفنگ و رولور براى چيست ؛ غيرت داشته باشيد . تو مگو به من چه ، او نگويد به من چه ، همين « به من چه » « به تو چه » كارها\r\n\r\n","description":"","footnote":"","page_name":" 546 ","page_number":554},
  {"content":"\r\n\r\nرا خراب كرد . قربان اهل تبريز . . . مردم ، اگر كارى بكنيد كه قانون مجرى شود ، مجال ظلم براى احدى باقى نخواهد ماند ؛ تمام در رفاهيت و آسايش خواهيد بود . . . گمان مكنيد كه در مجلس چند نفر تاجر و بقال و اهل صنعت جمع شده‌اند ، هيأت مجلس محترم است ، معاند مجلس دشمن خدا و رسول است . . . » « 1 »\r\n« بنا به گزارش كلانتر ، مورخهء يكشنبه 14 ربيع الاول 1325 ، آقا سيد جمال واعظ ، ضمن سخنرانى ، پس از مقدمه‌اى مىگويد : « ديوارى بين اغنيا و فقرا كشيده‌اند ؛ آن ديوار ظلم است . اغنيا بايد به لهو و لعب و خوردن پلو و گوشت بره و شراب و كنياك مشغول باشند و فقرا به نماز خواندن و نان جو و سبوس خوردن ، از زيادى غصه تا صبح خواب نكردن و صبح نماز خواندن .\r\nو ليكن مردى كه شب تا ساعت 8 مشغول شراب و قمار است ، كجا نماز مىخواند . تا نزديك ظهر خوابيده آقا و خانم ، هركس مىآيد ، كار دارد ، مىگويند آقا خوابيده ، گه خورده است خوابيده است . پاركهاى بسيار ، گلهاى رنگارنگ ، آبهاى جارى ، حمامهاى صحيح مال اغنياست ؛ آبهاى ما فقرا را مىبينيد ، اگر تجزيه كنند نصف آن كثافت است . حمامهاى ما را هم مىبينيد ، يك نفر نيست به اين حمامى بگويد كه اقلا دو ماه يك مرتبه آب خزانه را عوض كن . اين مطلب را بايد مجلس شوراى ملى بگويد ، اين كار حاكم است . . . خداوند وجود مقدس اين سه پير ( مقصود سيد عبد اللّه بهبهانى ، سيد محمد طباطبايى ، و خودش : سيد جمال الدين واعظ است ) را از ما نگيرد . آقا سيد عبد اللّه امشب از غصهء بينانى مردم و اللّه گريه مىكرد . . . چهار سال يك نفر سيد ، كه خودم باشم ( حالا بابى خطابم كنند ، ديوانه‌ام گويند ) در بالاى منبر ، فرياد زدم تا مردم بيدار شوند . . . اين دو نفر سيد هم علمدار شدند ، جان خود را به كف دست گرفتند ، پاى جان دادن ايستادند ؛ الحمد للّه پيش بردند .\r\nمردم ، سلطنت ايران مشروطه است . . . يعنى پادشاه ، صدر اعظم ، حاكم ، وزير با رعيت در قانون يكسان هستند . . . يك نفر بيچاره اگر شراب بخورد او را به افتضاح مىبرند حد مىزنند ، خيلى خوب است ، اما اين حد را خداوند دربارهء شاه و گدا بالمواساة فرموده است . » « 2 »\r\n« سيد جمال روز پنجشنبه ، 20 رمضان 1324 ، تلويحا به شيخ فضل اللّه حمله مىكند و مىگويد : اى مردم ، شما مىرويد دست اين آقايان را مىبوسيد ؛ مگر اينها ، نعوذ باللّه ، امام يا امامزاده هستند . . . دست اينها را بايد بريد . . . در همين روز ، شخصى به آدم شيخ فضل اللّه مىگويد : امروز ديدم از جهت آقا ، كالسكه بسته بودند . . . آدم آقا گفت ، رفتند مجلس از جهت ارزان كردن نان و گوشت . آن شخص گفت ، اگر چنانچه آقايان راست مىگويند مال مردم را نخورند و زير جامهء فنرى از جهت زنهايشان نگيرند ؛ نان و گوشت خودش ارزان مىشود . . . » « 3 »\r\n- چاكر : اسماعيل\r\n\r\n\r\n","description":"","footnote":"\r\n( 1 ) . مجلهء يغما ، ارديبهشت 39 ، ص 95 - 93 .\r\n( 2 ) . مجلهء يغما ، خرداد 39 ، ص 157 به بعد .\r\n( 3 ) . مجلهء يغما ، تيرماه 39 ، 214 به بعد .\r\n","page_name":" 547 ","page_number":555},
  {"content":"\r\n\r\n\r\nموعظهء تاريخى آقاى طباطبايى در 14 جمادى الاولى 1324\r\nاين نطق كه در جريان نهضت مشروطيت ايراد شد ، از طرف آقاى لواء الدوله ، عضو انجمن مخفى ، يادداشت گرديده و پس از ملاحظهء آقاى طباطبايى ، در تاريخ بيدارى ايرانيان درج شده است . اينك جمله‌اى چند از اين نطق پرمغز را نقل مىكنيم : واعظ پس از حمد خدا و ثناى پيغمبر ( ص ) گفت : « يا داود ، انا جعلناك خليفة فى الارض فاحكم بين الناس بالحق و لا تتبع الهوى . . . يعنى اى داود ما تو را جانشين در روى زمين قرار داديم و امور مردم را در كف تو نهاديم ، بين مردم به درستى حكم كن و از هواى نفس پيروى مكن . . . امروز كفار و ملل اجانب طريق عدل را مسلوك داشته‌اند ، ما مسلمانان از طريق عدل منحرف شده‌ايم ؛ يا ظالم و ستمكاريم و يا معاون ظلمه مىباشيم . هشت ماه است بلكه زيادتر كه بجز اين يك كلمهء « عدل » ديگر چيزى نگفته‌ايم . در خلوت و جلوت ، در بالاى منبر ، در مسجد و خانه ، . . . جز عدل چيزى نخواسته‌ايم . حالا بعضى مىگويند ، ما مشروطه‌طلب و يا جمهورىطلب مىباشيم . . . غرض اين بود مجلسى تشكيل شود كه در آن به داد مردم برسند ، بدانند اين رعيت بيچاره چه‌قدر از دست ظلم حكام ، ستم مىكشند . . . ما نگفتيم پادشاه نمىخواهيم . . . ولى آنچه داد كرديم و آنچه نوشتيم ، تمام را به عكس حاليش كردند ، و گفتند مردم تو را نمىخواهند ، و غرضشان عزل شاه مىباشد ؛ و حال آنكه به تمام انبياء و اولياء قسم است كه ما بجز مجلسى كه جمعى در آن باشند كه به درد مردم و رعيت برسند ، كار ديگرى و غرضى نداريم . قدرى كه سخت مىگيريم ، مىگويند مشروطه و جمهورى را مىخواهند ، زمانى كه سكوت مىكنيم ، مىگويند آقايان زير زانويى گرفته‌اند كه ديگر صدايشان بريده شده است . يك‌دفعه مىگويند بيست‌هزار تومان گرفته‌اند ، يك‌دفعه مىگويند مقصودشان مدرسهء خان مروى است . آخر اى مردم ، فكر كنيد ، مدرسهء خان مروى ، بر فرض كه به متولى شرعى برگردد ، چه به درد ما مىخورد ؟ ( توليت اين مدرسه با شيخ مرتضى مجتهد آشتيانى بود . بعد از واقعهء مسجد شاه ، عين الدوله مدرسه را به ميرزا ابو القاسم امام جمعهء تهران واگذار كرد . )\r\nاگر زيرزانويى مىخواستيم تا به حال ، صد مرتبه كار گذشته بود . . . قصد ما عدل ، و رفع ظلم است كه رعيت از دست نرود ، مردم به خارجه پناه نبرند ، مملكت خراب نشود . از بس‌كه حكام ظلم و ستم به مردم مىكنند مىترسم رفته‌رفته رعيتى باقى نماند .\r\nيك‌سال است اهل فارس متظلمند . . . شعاع السلطنه هر ملك خوبى را در فارس تصرف كرده است . صاحب ملك عارض‌شده كه اين ملك است نه خالصه ، مطالبهء سند كرده‌اند از متصرف ، اگر صاحب ملك قباله نداشته است كه ملك او را به بهانهء خالصه تصرف كرده‌اند ؛\r\nو اگر اظهار قباله و حكم شرعى كرده است ، اسناد او را گرفته و پاره كرده‌اند . هركس هم از طرف دولت برود به فارس ، ملاحظهء پسر شاه را مىكند .\r\nاهالى فارس كه ديدند ، اين گونه جواب آنها را مىدهند ، به قونسولخانهء انگليس پناهنده شدند . . . شماها نمىدانيد كه در ولايتها اين حكام چه ظلمها مىكنند . رعيت بيچارهء ايرانى خودش و اهل و عيالش بايد نان ذرت و جو بخورند كه ماليات ديوان را بپردازند . . . پادشاه بواسطهء خزانه ، پادشاه خواهد بود ؛ خزانهء معمور نمىشود مگر بواسطهء آبادى مملكت ، و مملكت\r\n\r\n","description":"","footnote":"","page_name":" 548 ","page_number":556},
  {"content":"\r\n\r\nآباد نمىشود مگر با عدل .\r\nحكايت قوچان را مگر نشنيده‌ايد كه پارسال زراعت به عمل نيامد ، و مىبايست هريك نفر مسلمان قوچانى سه رى گندم ماليات بدهد . چون نداشتند و كسى به داد آنها نرسيد ، حاكم آنجا سيصد نفر دختر مسلمان را در عوض گندم ، ماليات گرفته و هر دخترى را به ازاء 12 من گندم محسوب و به تركمان فروخت . گويند بعضى از دخترها را در حالت خواب از مادرهايشان جدا مىكردند ؛ زيرا كه بيچاره‌ها راضى به تفرقه نبودند .\r\nحالا انصاف دهيد ، ظلم از اين بيشتر تصور مىشود ؟ همه‌جا خراب است . از تهران بگذريد ، هرچه باشد پايتخت است . به ملاحظهء ما هم باشد ، چندان متعرض نمىشوند . در ساير ولايات ، نه زراعتى مانده و نه مالى مانده . . . اگر مجلسى باشد هم به جهت دولت خوب است و هم براى ملت و رعيت . . . اى مردم ، بدانيد و بفهميد كه همهء شماها مكلفيد به رفع ظلم ، در زمان حضرت امير المؤمنين ( ع ) ، اهل مصر خدمت حضرت امير شكايت از عمال عثمان كردند ، حضرت فرمود عدهء مظلومين زيادتر است يا عدهء ظالمين ؟ عرض كردند ، عدهء مظلومين زيادتر است ، فرمودند پس سبب ظلم خودتان مىباشيد . عارضين مقصود را درك‌كرده جمع شدند و عثمان را از بين برداشته ، عمال عثمان را از كار انداختند و ريشهء ظلم را كندند .\r\nاينك به شما اعلام مىدهم ، امروز هم باعث ظلم يك نفر شده است كه اتابك باشد .\r\nاو را علاج كنيد . شاه رئوف و مهربان و مريض است ، راضى به ظلم و تعدى نيست ، خبر از مملكت ندارد . آه چه كنم كه مقصود و حرفهاى مرا نمىفهميد و عمل نمىكنيد . . . نه غيرت در شما مانده نه تعصب . همين ظلمهاست كه روزبروز زيادتر مىشود .\r\nحاكم وقتى كه ديد مردم كنيز و غلام اويند ، معلوم است آن‌وقت هرجا زن خوشگل ببيند مىبرد ، و هرجا مال و ملك خوبى ديد تصرف مىكند . من چيزى ندارم كه به جهت خودم دفع ظلم را طالب باشم ، و اگر هم داشته باشم مىتوانم مال خودم را حفظ كنم . تمام اين داد و فريادها به جهت شماست ، شما نمىدانيد معنى سلطنت چيست ؟ شما نمىدانيد معنى عدل چيست ؟\r\nاز تاريخ ربطى نداريد ، از علوم جديد اطلاعى نداريد .\r\nشما اگر از علوم جديده ربطى داشتيد ، اگر از تاريخ و علم حقوق اطلاعى داشتيد ، اگر عالم بوديد ، آنوقت معنى سلطنت را مىدانستيد . . . يك نفر نمىتواند همهء اسباب و ادوات زندگى را مهيا نمايد ؛ پس بايد اجتماعى زندگى كرد . . . در اين اجتماع ، عقلا و دانشمندان يك نفر را مشخص و معين و انتخاب نمودند براى حفظ نوع خود ، گفتند ما مال و جان مىدهيم كه تو ما را حفظ كنى . . . مال يعنى ماليات و جان يعنى سرباز مىدهيم و تو به قوهء مال و جان ما ، حافظ و نگهبان ما باش . اين شخص را پادشاه گويند . پس پادشاه يعنى كسى كه از جانب ملت منصوب شود و ماليات و سرباز بگيرد . براى حفظ رعيت از ظلم كردن به يكديگر ، اين پادشاه مادام كه حافظ رعيت باشد و ناظر به حال رعيت باشد رعيت بايد مال و جان بدهد ؛ اما اگر پادشاه بيحال و شهوت پرست و خود مغرض باشد ، رعيت بايد مال و جان را به كسى بدهد كه حافظ رعيت باشد . . . پس سلطان يعنى كسى كه داد مظلوم را از ظالم بگيرد ، نه اينكه هركار دلش بخواهد بكند و مردم را عبيد خود بداند . پس علوم جديده لازم است كه همه‌كس آن را تحصيل كند تا معنى\r\n\r\n","description":"","footnote":"","page_name":" 549 ","page_number":557},
  {"content":"\r\n\r\nسلطنت را بداند .\r\nباباجان ، پادشاه هم مثل ما يك نفر است ، نه اينكه به قول بعضى ، مالك الرقاب باشد و آنچه بخواهد بكند . مگر در اروپا پادشاه نيست ؟ كى اين كارها آنجا اتفاق مىافتد . روزبروز كارشان بهتر و مملكتشان آبادتر مىشود ، هرچه خرابى و ظلم است . . . براى اين است كه نمىدانيم معنى سلطنت چيست . تمام انبياء براى عدل و داد آمدند ، اينهمه شورش در خارجه براى عدل است . . .\r\nآخر ، اگر اين رعيت نباشد تو هيچ ندارى . . . با اينهمه قرض ، باز هم سعى در قرض مىكنند ، طولى نمىكشد كه اين كارها ، رعيت و مملكت را به خارجه خواهد داد ، يعنى داده و مىدهد .\r\nمطالب و مقاصد ماها اين است ، و الا به من تنها چه مىشود ؟ چه كارم خواهند كرد ؟\r\nبفرض ، گفتند از اينجا برويد ؛ يا اينكه آمدند مرا كشتند ، باز اولادهايم مىمانند و اين حرفها را خواهند گفت . . . سايرين را كشتند اولادهايشان باقى خواهند ماند . آنها مقاصد ما را اجرا خواهند كرد . به اجدادم قسم ، تا زنده‌ام دست‌بردار نيستم . . . من هم كه كشته شوم ، اسمم تا دامنهء قيامت باقى خواهد ماند . خون من عدالت را استوار خواهد نمود . . . اى مردم ، بيدار شويد ، درد خود را بدانيد ، دواى درد را پيدا كنيد . . . ما در سر مقصود باقى هستيم ؛ اگرچه يك‌سال يا ده‌سال طول بكشد . ما عدل و عدالتخانه مىخواهيم . . . ما مجلسى مىخواهيم كه در آن ، شاه و گدا در حدود قانون مساوى باشند . » « 1 »\r\n\r\n\r\n","description":"","footnote":"\r\n( 1 ) . تاريخ بيدارى ايرانيان ، پيشين ، ج 2 ، ص 13 - 204 ( به اختصار ) .\r\n","page_name":" 550 ","page_number":558},
  {"content":"\r\n\r\n\r\n7 . بردگى بعد از اسلام\r\n\r\n","description":"","footnote":"","page_name":" 551 ","page_number":559},
  {"content":"\r\n\r\n\r\nبردگى بعد از اسلام\r\nبردگى ، يعنى فرمانروايى و حكومت مطلق انسانى بر انسان ديگر ، از ديرباز ، يعنى پس از پايان زندگى اشتراكى اوليه ، بوجود آمده است . پس از آنكه با پيشرفت كشاورزى و گله‌دارى ، توليد اضافى و استثمار امكان‌پذير شد ، بردگى نيز متولد گرديد . كار مجانى بردگان ، سرآغاز بهره‌كشى انسانى از انسانهاى ديگر و موجب پيدايش جامعهء طبقاتى گرديد . چه در دوران قبل از اسلام و چه بعد از نهضت اسلامى ، صاحبان برده نسبت به بردگان همه نوع ظلم و ستم روا مىداشتند . حتى در يونان و روم ، زندگى و مرگ بردگان در دست صاحبان برده بود . همين مظالم موجب بروز انقلاباتى عليه نظام بردگى گرديد كه قيام اسپارتاكوس « 1 » در سال 71 ق . م . نمونه‌اى از اين قيامهاست . « 2 » در ميان بردگان ، در يونان و روم و كشورهاى اسلامى نوابغ و بزرگانى ظهور كردند و آثار و افكارى از خود به يادگار گذاشتند . با پيشرفت علوم و صنايع و رشد نهضتهاى دموكراتيك در غرب ، و آشنايى ملل به وظايف و حقوق خويش ، بيش‌ازپيش زشتى نظام بردگى آشكار شد ، و صاحبنظران نه‌تنها با اصول بردگى بلكه با اصول سرواژ و نظام فئوداليسم به مبارزه برخاستند . اين اصول غيرانسانى در روسيه ، در دوران الكساندر دوم در 1861 ، و در مستعمرات انگلستان ، در سال 1833 ، و در ممالك تحت الحمايهء فرانسه ، در 1848 ؛ در امريكا ، در سال 1865 به كلى ملغى و متروك گرديد . فى الحقيقه ، با انقلاب بورژوازى 1789 فرانسه ، و اعلاميهء حقوق بشر ، زشتى و شناعت اصول بردگى به جهانيان آشكار شد ، و رفته‌رفته ، كليهء كشورها با الغاء بردگى موافقت كردند . ايران نيز در عهد ناصر الدين شاه ، در اثر فشار دول غرب ، به الغاء بردگى گردن نهاد . اكنون سير بردگى را در جهان اسلامى مورد مطالعه قرار مىدهيم :\r\nطبرى در حوادث سنهء 24 نقل مىكند كه سردار عرب ، مغيرة بن شعبه ، به رستم فرخ‌زاد گفت : « از ما تازيان هيچكس ديگرى را بنده نيست . گمان كردم شما نيز چنين باشيد ، بهتر آن بود كه از اول مىگفتيد كه برخى از شما بندگان ديگريد . از رفتار شما دانستيم كه كار ملك شما بشد ، ملك با چنين شيوه و آيين نماند . »\r\nقبل از اسلام ، بندگى و بردگى در جهان معمول بود ولى رفتار ملل با بردگان فرق\r\n\r\n\r\n","description":"","footnote":"\r\n( 1 ) .  Spartacus . \r\n( 2 ) . ر . ك : جلد اول همين كتاب ، ص 355 به بعد .\r\n","page_name":" 552 ","page_number":560},
  {"content":"\r\n\r\nمىكرد . در يونان و روم رفتار با بردگان بسيار خشونت‌آميز بود ولى ملت يهود با بردگان روشى مسالمت‌آميز داشتند « . . . دين آنها نسبت به اسرا خوش‌رفتارى را تأكيد نموده و بندگى را هم فقط به مدت 7 سال محدود كرده است كه پس از انقضاء آن آزادى را واجب دانسته است . » « 1 »\r\nاسلام نيز با داشتن و گرفتن غلام و كنيز مخالفت نورزيد . مسعودى مىگويد « زبير بن - العوام هزار غلام و كنيز داشت ، برده براى مالكين حكم متاع و مال را دارد ، به اين معنى خواجه در بندهء خود به هر نحوى كه مىخواهد تصرف مىكند . او را مىفروشد و به رهن مىگذارد و مىبخشد و اگر كنيز باشد با او هم‌خوابى مىكند . . . كنيز اگر بچه‌دار شود ، بچه ، فرزند مالك مىشود .\r\nكنيز بچه‌دار را نمىتوانند بفروشند يا ببخشند ، زيرا مادر فرزند است و پس از فوت مالك بالطبع آزاد مىشود ، اسلام خوشرفتارى با بندگان را واجب و آزادى بندگان را كارى بسيار نيكو دانسته و آزادى بردگان را كفارهء بسيارى از گناههاى بزرگ قرار داده است . . . » « 2 »\r\nبا اينكه اعراب دعوى انسان‌دوستى مىكردند در دوران قدرت و كشورگشايى ، نظام وحشيانهء بردگى را تحريم نكردند . طبق مقررات اسلامى ، كليهء سكنهء شهرهايى كه مسخر اعراب مىشدند ، و نيز كليهء كفارى كه هنگام جنگ به اسارت در مىآمدند ، در عداد موالى و بردگان به شمار مىرفتند . هرگاه ، اسير كافر ، مسلمان مىشد ، بندگى و اسارت او از ميان نمىرفت . برده ، در حكم مال و دارايى اشخاص محسوب مىشد ، و صاحبان برده بر مال و جان بردگان مختار بودند . هنگامى كه مجاهدين اسلام برده‌ها را ، به امام وقت عرضه مىكردند ، او يك پنجم آنها را به خدمات عمومى مىگماشت ، و بقيه را در اختيار آنان مىگذاشت ، و آنان اين متاع را در معرض خريد و فروش و رهن و اجاره قرار مىدادند . در غالب شهرها بازار مهمى براى خريد و فروش انواع برده‌ها از مرد و زن وجود داشت . صاحبان برده غلامان را از جهت پيرى و جوانى و زشتى و زيبايى ، مورد تفتيش قرار مىدادند و بردگانى را كه از آنها منفعتى عايد نمىشد ، گردن مىزدند و آنهايى را كه جوان و مستعد بودند ، تربيت مىكردند و به بهاى گران مىفروختند ، و پسران را نيز ، در هر رشته كه شايسته بودند ، به كار مىگماشتند . قيمت غلامان و كنيزان زيبا و خوش‌آواز و موسيقيدان تا صدهزار درهم مىرسيد . سعيد برادر سليمان عبد الملك ، براى خريد كنيزى ، يك ميليون درهم تسليم كرد ، و هرون الرشيد كنيزى را به يك‌صد هزار دينار خريدارى نمود .\r\nپس از آنكه در اثر خودخواهى مردان ، نكبت حجاب در خاورميانه سايه افكند ، صاحبان برده و تجار ، غلامان را اخته كردند . خواجه كردن بردگان بيگناه ، فقط براى اين بود كه آمد و رفت آنها در حرمسرا بلامانع باشد . امين ، پسر هارون ، به غلامان علاقهء فراوان داشت به همين مناسبت ، دستور داد عده‌اى مشاطه و آرايشگر ، آنها را مانند زنان زينت كنند . به غلامان لباس زنانه پوشانيدند ، و كنيزان را به شكل مردان درآوردند . تنها در قصر الحاكم باللّه ، خليفهء فاطميون مصر ، ده‌هزار كنيز و غلام زندگى مىكردند .\r\nطبق احكام اسلامى ، هركس مىتوانست با رعايت عدالت ، چهار زن عقدى و هرقدر بخواهد صيغه يا كنيز براى تمتع شهوانى خود اختيار كند . به همين مناسبت ، از صدر اسلام ، همواره در داخل خانواده‌ها ، بين بانوان و كنيزان ، اختلاف و نزاع داخلى وجود داشت ،\r\n\r\n\r\n","description":"","footnote":"\r\n( 1 و 2 ) . پرتو اسلام ، ترجمهء عباس خليلى ، ص 119 - 118 .\r\n","page_name":" 553 ","page_number":561},
  {"content":"\r\n\r\nو هميشه با نوزادگان به فرزندانى كه از كنيز به دنيا آمده بودند به ديدهء تحقير و پستى مىنگريستند .\r\nجرجى زيدان مىنويسد : « . . . در اثناى فتوحات اسلامى ، اسير بقدرى فزونى يافت كه هزارهزار شمارش مىشد . و ده‌ده به فروش مىرفت ؛ بخصوص ، در ايام بنى اميه كه فتوحات اسلامى توسعه يافت . مثلا موسى بن نصير در سال 91 هجرى ، سيصدهزار تن را در افريقيه اسير كرد ، و پنج يك آنها را ( شصت‌هزار تن ) براى خليفه وليد بن عبد الملك به دمشق فرستاد .\r\nو البته از تركستان ، و ساير نقاطى كه در زمان بنى اميه فتح مىشد ، به همين ميزان اسير مىآوردند . ابراهيم ، فرمانرواى غزنين ، در سال 472 ه . از يك قلعهء هند ، صدهزار اسير آورد ، و در جنگ ديگرى كه در سال 440 هجرى به سردارى ابراهيم ينال در روم واقع شد ، مسلمانان غير از چهارپايان ، صدهزار تن اسير گرفتند . علاوه بر اسراى جنگى ، همه‌ساله فرمانروايان اسلامى از ممالك تركستان و بربر و غيره ، گروه بسيارى غلام سفيد ( زن و مرد ) بجاى ماليات به دار الخلافه مىفرستادند . بدين ترتيب ، در ميان مسلمانان ، غلام و اسير و زرخريد بسيار بود ، تا آنجا كه يك مسلمان گاهى از ده تا صد يا هزار بنده داشته است . در زمان ايوبيان ، يك لشكر سوار دهها بنده و گماشته و خدمتگزار داشت . در روزگار بنى اميه ، كه دورهء تجمل و شكوه بود ، بنده‌دارى بيشتر رواج داشت . در هنگامى كه اميرى سوار مىشد ، صد يا پانصد و يا هزار غلام در ركاب وى بودند . همين‌كه غلامان فراوان مىشدند ، شخصى را به نام « استاد » براى تربيت و ادارهء امور آنان تعيين مىكردند ، و اميران و بزرگان ، غالبا اين بندگان را تيراندازى و فنون جنگى مىآموختند ، و به جاى سپاهى ، براى حفظ و حمايت خويش به كار مىبردند .\r\nاخشيد ، والى مصر ، هشتهزار بندهء مسلح داشت كه هرشب دوهزار تن آنان در كاخ او كشيك مىدادند . اسيران غالبا اين سپاهيان ( غلامان ) را خريد و فروش مىكردند .\r\nدستهء ديگر از غلامان سفيد ، از قبيل ترك و رومى و ايرانى و بربرى و زنگى و صقلبى ( اسلاو ) از زن و مرد ، خانه‌زاد و زرخريد و جز آن ، مخصوص انجام دادن امور خانگى بودند ، و به كارهاى آشپزى ، دربانى ، فراشى ، انباردارى ، قايق‌رانى ، ركابدارى و امثال آنها مىپرداختند .\r\nگاهى عدهء غلامان بقدرى بسيار بود كه از تعداد لازم براى انجام دادن امور سپاهيگرى و خدمات خانگى و پاسبانى نيز بيشتر مىشد . در آن موقع غلامداران متمول و ثروتمند به گروه بسيارى از آنان لباسهاى فاخر مىپوشانيدند ، و آنان را جزء تجملات و تفريحات قرار مىدادند ، و نخستين‌بار امين پسر هارون به اين‌كار اقدام كرد . چنان كه گفتيم ، وى غلامان بسيارى ( بخصوص خواجگان ) خريد ، و آنان را لباس زنانه پوشانيد و در كاخهاى خويش جا داد .\r\nساير خلفا نيز از اين امر پيروى كردند ، و غلام‌بچه‌هاى سفيد و سياه گرد آوردند و شمارهء غلام - بچه‌هاى سفيد و سياه المقتدر باللّه از يازده‌هزار مىگذشت . غلام‌بچه‌هاى سفيد معمولا ايرانى ، ديلمى ، ترك و طبرى بودند ، و غلام‌بچه‌هاى سياه بومى و غيره را از مكه و مصر و افريقيه مىآوردند . خلفا غالبا از زنگيان گارد مخصوص جهت حمايت خويش تشكيل مىدادند .\r\nگروهى از غلامان نيز خواجه ناميده مىشدند .\r\nاخته كردن مردان يك عادت شرقى باستانى است . اين امر ابتدا در ميان آشوريان و بابليان و مصريان معمول بوده است ، و يونانيان از آنان ، و روميان از يونانيان ، و فرنگيان از\r\n\r\n","description":"","footnote":"","page_name":" 554 ","page_number":562},
  {"content":"\r\n\r\nروميان اين شيوهء سبعانه و غيرانسانى را اقتباس كردند . قبلا تصور مىرفت كه خواجگان فاقد قواى دليرى و مردانگى مىشوند ، ولى عده‌اى از همين خواجگان ، جزء اشخاص مهم تاريخى شده‌اند و در امور كشورى و لشكرى ، مقام مهمى يافته‌اند .\r\nپسران را به جهات بسيارى اخته مىكردند ؛ از جمله براى اينكه آزادانه در حرمسرا بمانند ، و رابط ميان زنان و مردان باشند . « 1 »\r\n« يكى از دوره‌هايى كه غلامان و خواجگان ، نفوذ بسيارى در امور دولتى داشته‌اند ، در عهد عباسيان است . در ميان غلامان متنفذ عباسيان ، بيش از همه ، نام مسرور خادم هرون الرشيد را مىشنويم ، ولى او چندان قدرتى نداشته است . نخستين خليفه‌اى كه غلامان بسيار گردآورد و آنان را معرب ساخت امين بود . او چون به خلافت رسيد ، خواجه‌هاى بسيارى خريده آنها را انيس شبانه‌روزى و سرپرست خوراك و نوشابه و امر و نهى خويش قرار داد ، و دسته‌اى از آنان را جراديه و دستهء ديگرى از خواجگان سياه را غرابيه ناميد . امين از نظر مصالح سياسى و خود ، اين خدمتگزاران را جمع نكرد ، بلكه منظورى جز خوشگذرانى و عياشى نداشت ، تا آنجا كه شاعران دربارهء آن وضع ، شعرها گفتند و امردبازى امير را با ذكر اسامى گروهى از آن امردان به شعر درآوردند . همين كه شمارهء خدمتگزاران و غلامان در دستگاه خلفا فزونى يافت آنان را به چند دستهء رومى يا ترك ، حبشى ، سغدى ، بربرى ، سيسيلى و جز آن تقسيم كردند ، و تقريبا تشكيلاتى مانند تشكيلات نظامى براى آنان ترتيب دادند ، و مقررى و مستمرى به جهت آنان تعيين كردند . اساسا استخدام غلامان و مماليك و غيره در سراى خلفا و امرا به منظور انجام دادن كارهاى خانوادگى بود ؛ سپس از وجود آنان براى حفظ و حمايت خود و منزلهاى خويش استفاده كردند ، و طبعا بهاى چنين غلامان و خدمتگزارانى روزافزون مىگشت و از صد تا هزار دينار بيشتر يا كمتر از آن مىبود ؛ و چه‌بسا ، كه اميران بيش از پانصد و بلكه هزار غلام داشتند ، و از آن جمله بفالشرانى يكى از سرداران ترك پانصد غلام داشت . . .\r\nغلامان دربار خلفا دسته‌دسته بودند و هر دسته‌اى نامى داشت مانند غلامان كوچك و غلامان سنگى و پيادگان . . . و غيره . فرق دسته‌هاى سپاهى ترك با دسته‌هاى غلامان مملوك آن بود كه سپاهيان ترك براى دولت كار مىكردند و از دولت حقوق و مقررى مىگرفتند ، و بعضى از آنان اجير و بعضى ديگر مملوك بودند ، ولى دستهء غلامان ، برعكس ، خدمتگزاران شخصى خليفه يا امير بودند ، و از شخص خليفه يا امير حقوق مىگرفتند ، و از خانه و شخص او حمايت مىكردند . گاهى هم اين خدمتگزاران شخصى ، جزو سپاهيان دولت درمىآمدند و گاهى نيز بنا به مقتضيات ، با سپاهيان همكارى مىكردند .\r\nبعضى از خلفا بندگانى را مىخريدند كه با دشمنان آنان مبارزه كنند و چه‌بسا كه دسته‌اى از اين خدمتگزاران بر خليفه چيره مىشدند ، وى را اذيت مىكردند و آنان هم از دسته‌هاى ديگر غلامان استمداد كرده دستهء مخالف را نابود مىساختند . . . گروه انبوهى از خواجگان و غلامان در دستگاههاى دولتى مسلمانان به مقامات مهم سردارى سپاه و امارت و خزانه‌دارى كل و غيره رسيدند ، مثلا المعتضد باللّه خليفهء عباسى غلامى داشت به نام « بدر » كه\r\n\r\n\r\n","description":"","footnote":"\r\n( 1 ) . تاريخ تمدن اسلام ، پيشين ؛ ج 5 ، ص 30 - 25 .\r\n","page_name":" 555 ","page_number":563},
  {"content":"\r\n\r\nدر دورهء خلافت او به مقام فرماندهى كل سپاه رسيد ، و نام خود را بر سپرها و بيرقها نگاشت ، و نسبت به مولاى خود ، همه‌نوع اخلاص مىورزيد و سرانجام در راه يارى معتضد كشته شد . . .\r\nجوهر سردار فاطميان غلامى رومى بيش نبود كه در اواسط قرن چهارم هجرى ، مصر را براى فاطميان گشود و شهر قاهره را ساخت . . . همچنين در اندلس ( خلفاى اموى ) و در دولت سلجوقيان و آل بويه و جز آنان ، خواجگان و غلامان به مقامات مهمى ارتقا يافتند . » « 1 »\r\nدر جلد اول تاريخ ادبيات در ايران ، تأليف دكتر صفا نيز به وضع اجتماعى بردگان در ايران و ديگر ممالك اسلامى اشاره شده است :\r\n« كنيزكان ترك و سند و هند هم ، در دستگاه امرا و رجال و مردم ثروتمند و در حرمسراى آنان به سر مىبردند و طبعا از آميزش مردم ايران با آنان اختلاطى در نسل حاصل مىشد ، چنان كه مثلا عضد الدوله پسر ركن الدوله و برادرش ابو منصور بن ركن الدوله ، هردو ترك‌زاده بوده‌اند ، و از همين قبيلند بسيارى از شاهزادگان و فرزندان خلفا و امرا ، اين حال به مذاق ايرانيانى كه به حفظ نژاد علاقه داشته‌اند خوش نمىآمد . « 2 »\r\nفردوسى طوسى در شاهنامه هنگامى كه از حملهء عرب به ايران سخن مىگويد ، تأثر خود را از اين معنى آشكار مىكند :\r\n شود بندهء بيهنر شهريار * نژاد و بزرگى نيايد به كار\r\nبه گيتى كسى را نماند وفا * روان و زبانها شود پرجفا \r\n. . . تسلط سياسى و اجتماعى غلامان ترك ، و مظالم آنان سبب گرديد كه نه‌تنها ايرانيان بلكه اعراب زبان به اعتراض بگشايند و شعرا و نويسندگان ايرانى و عرب در مذمت اين قوم ، و خشونت و بيرحمى و مالدوستى آنان ، مطالبى بر زبان آورند و اخبار و احاديثى عليه آنان جعل كنند .\r\nآثار اين مبارزه در حماسه‌هاى قرن چهارم و آغاز قرن پنجم ، بخصوص در شاهنامهء فردوسى مشهود است . در نتيجهء تسلط و فرمانروايى غلامان ترك ، تعصب و جاهليت ، جاى آزادانديشى را گرفت . خاندانهاى قديم ، نظير صفاريان و خوارزمشاهيان و چغانيان از بين رفتند ، و اين معنى در تاريخ سيستان با تأسف ، ضمن توصيف غلبهء سلطان محمود به خلف بيان شده است : « و چون منبر اسلام به نام تركان خطبه كردند ، ابتداء محنت سيستان آن روز بود ، و سيستان را هنوز آسيبى نرسيده بود تا اين وقت . . . كه امير خلف را از سيستان ببردند . »\r\nاستاد سعيد نفيسى در تاريخ خاندان طاهرى در پيرامون بردگان چنين مىنويسد :\r\n« در تمدن اين دوره ، چيزى كه بسيار جالب است بردگى و زرخريدى است زيرا كه تازيان در كشورهاى خود ، هرجا كه رفته بودند ، عدهء كثيرى از مردم آن سرزمين را اسير كرده و اين اسيران را بردهء خود مىدانستند . ملاكان و حتى خرده‌مالكان ، در كارهاى كشاورزى هميشه اين بردگان را به كار مىگماشتند ، و حتى جوانانشان را اخته مىكردند و جامهء زنانه\r\n\r\n\r\n","description":"","footnote":"\r\n( 1 ) . به نقل از : لغتنامهء دهخدا ، شمارهء مسلسل : 62 . « غلام » .\r\n( 2 ) . ج 1 ، ص 226 .\r\n","page_name":" 556 ","page_number":564},
  {"content":"\r\n\r\nمىپوشانيدند و در حرمسراى خود به كار مىبردند . . . در كاخ هرون الرشيد ، 300 كنيز چنگى و عودزن و دف‌زن و قانون‌نواز و نىزن و آوازه‌خوان و سنتورزن و رقاص بود كه بهاى هريك را از هزار تا ده و صدهزار دينار زر مىدانستند .\r\nبردگانى را كه در كشتزارها « بيگار » مىكردند « قن » مىناميدند ، و اين بردگان وابسته به همان زمين بودند . چنان كه اگر آن زمين به مالك ديگر مىرسيد يا به اقطاع داده مىشد ، و يا در كشورستانى به دست ديگرى مىافتاد ، اين بردگان با همان زمين به ملكيت مالك جديد داخل مىشدند .\r\nاين بردگان كه از جان سير بودند ، و از اين زندگى به ستوه آمده بودند ، كرارا برخاسته و سر به شورش برافراشتند ، و مهمترين قيامى كه كردند در سال 255 بوده است . در آن سال ، جمع كثيرى از بردگان سياهپوست برخاستند و مردى را كه « على پسر محمد علوى برقعى » نام داشت و او را « الناجم » يعنى ستاره‌شناس مىگفتند ، به فرماندهى خود برگزيدند و به همين جهت ، او را « صاحب الزنج » يعنى سركردهء زنگيان ناميدند ؛ و اين فتنه و قيام ، تا مدتى دوام داشت . » « 1 »\r\n\r\nجنبش زنگيان در قرن سوم هجرى\r\nقريب هزار سال پس از جنبش بزرگ غلامان به رهبرى اسپارتاكوس ، كه در سالهاى 71 - 74 ق . م . در روم واقع گرديد ، و در آن قريب 120 هزار برده شركت داشتند و مدت سه سال به طول انجاميد ، با قيام ديگرى ، در نواحى بصره و آبادان و اهواز برمىخوريم كه ، آن نيز با شركت غلامان و به رهبرى « صاحب الزنج » صورت گرفت ، و در آن بقولى ، بيش از پانصد هزار غلام شركت جستند و مدت 15 سال ، به طول انجاميد . مورخين غربى قيام اسپارتاكوس را بزرگترين جنبش غلامان مىشمرند . ظاهرا آنها از جنبش زنگيان در قرن سوم هجرى ، و از شخصيت صاحب الزنج خبر چندانى ندارند ، يا آن را آگاهانه به سكوت مىگذارنند ؛ با آنكه دربارهء اين واقعه در منابع تاريخى عرب و ايرانى مطالبى ثبت است . با اينكه اجداد صاحب الزنج از اعراب بوده‌اند ولى خود وى و پدر و پدربزرگش پروردهء خاك ايرانند .\r\nيكى از ويژگيهاى مهم فئوداليسم در كشورهاى خلافت عرب ، و از آن جمله ايران ، در قرنهاى دوم و سوم ، بسط نيرومند برده‌دارى است . نمىتوان گفت كه نظام اجتماعى آن دوران نظام بردگى بود ، زيرا شكل عمدهء اقتصادى ، فئوداليسم بود ، و طبقات عمدهء اجتماعى عبارت بودند از : اشراف و امرا و مالك و دهقانان و شبانان آنها كه سمت برده نداشتند ، ولى در اثر جنگها و فتوحات خلافت ، بردگى به مثابهء بقاياى يك نظام كهن و منسوخ بار ديگر رونقى شگرف يافت . سمرقند در خاور و مناخ يا قاهره در باختر ، پايگاه عمدهء تدارك و صدور برده بود .\r\nاز سمرقند بردگان چينى و ترك ، و از قاهره بردگان رومى و زنگى و صقلبى به تمام شهرهاى آن روز خاورميانه ، بخصوص بغداد ، گسيل مىشدند .\r\nجرجى زيدان ، در تاريخ تمدن اسلام مىنويسد : « در حوالى قاهره مقامى بود به نام « بئر المنامه » كه در آنجا اسراى پير و افراد مشكوك را گردن مىزدند ، و سپس اسرايى را كه\r\n\r\n\r\n","description":"","footnote":"\r\n( 1 ) . تاريخ خاندان طاهرى ، پيشين ، ص 67 - 366 ( به اختصار ) .\r\n","page_name":" 557 ","page_number":565},
  {"content":"\r\n\r\nدرخور بردگى بودند ، به مناخ مىفرستادند ، و آنجا معلمين آنها را تيراندازى و سواركارى و شمشيربازى و غيره مىآموختند ، و آمادهء فروخته شدن مىكردند . و در بغداد ، مراكزى براى فروش بردگان وجود داشت ، و گاه بعضى از كنيزكان هنرمند ، به صدها و ميليونها درهم و دينار خريد و فروش مىشد . » « 1 »\r\nدر اثر كثرت بردگان ، داشتن غلامان بسيار ، كه از علائم تشخص بود ، رواجى داشت ، و بويژه ، زنگى كه غلام ارزانى بود ، به تعداد فراوانى در اختيار خواجگان عرب بود . هندو - شاه ، مؤلف تجارب السلف اين نكته را بويژه دربارهء بصره ، كه مركز شروع قيام بود ، تصريح كرده مىنويسد :\r\n« زنگيان به بصره بسيار بودند ، چنان كه هيچ سرايى از سراهاى اكابر و اوساط الناس از يكى يا دو يا سه زيادت ، خالى نبود و در بعضى تواريخ بصره ، چنان آورده‌اند ( والعهدة على - المورخ ) كه در شب نيمهء شعبان كه موسم جمعيت و شغلان بوده است ، اكابر و اعيان شهر تماميت جمع شدندى و از جمله شبى از شبها از احوال حاضران تتبع كرده بودند هزار خواجه حاضر بود و هريك از ايشان هزار غلام زنگى داشت . » « 2 »\r\nجرجى زيدان ، در تاريخ تمدن اسلام متذكر مىشود كه علاوه بر غلامان ، عده‌اى از دهقانان غلام‌زاده ، وابسته به زمين نيز بودند كه « قن » نام داشتند و با زمين فروخته مىشدند .\r\nبردگان و « قن » ها در اراضى و معادن اطراف بصره به كارهاى فرساينده و كشنده‌اى براى خواجگان خويش اشتغال داشتند .\r\n« قيام زنگيان در سواحل شط العرب ، نتيجهء تقاطع انواع تضادهاى اجتماعى در اين ناحيه بود ؛ از آن جمله ، تضادهاى شديد دينى و قومى در ميان اعراب ( و در اين مورد خاص تضاد علويان و عباسيان ) از طرفى ، و تضادهاى اجتماعى ( و در اين مورد تضاد برده‌ها و قن‌ها با خواجگان و مولايان ) از طرف ديگر .\r\n\r\nشخصيت صاحب الزنج\r\n« صاحب الزنج ( على ) و پدرش محمد ، و پدربزرگش عبد الرحيم همه زاييده و پروردهء خاك وطن ما هستند . على ، كه بعدها صاحب الزنج لقب گرفت ، در خاندان علوى و زيدى خود ، با روح شيعيگرى و دشمنى با خلافت عباسى بار آمد ، و حس انتقامجويى در وى قوى بود . جوانى بود متفكر ، درس‌خوانده ، و داراى طبع شعر . هندوشاه دربارهء نامبرده مىنويسد :\r\n. . . « رادمردى عاقل و فاضل و بليغ و شاعر فايق بود . » « 3 » از نوشته‌هاى ابن اثير چنين برمىآيد كه صاحب الزنج در آغاز كار ، در بغداد ، بصره ، و بحرين و هجر ، دست به تبليغ به سود راه خود زده و خويش را علوى و صاحب معجزات خوانده ، و بدين جهت ، مورد تعقيب عمال خليفه بوده و بارها به زندان افتاده و خلاصى يافته است . ابن اثير نمونه‌اى از فعاليتهاى\r\n\r\n\r\n","description":"","footnote":"\r\n( 1 ) . ر . ك : تاريخ تمدن اسلام ، پيشين ، ج 5 ، ص 24 به بعد .\r\n( 2 ) . هندوشاه سنجر بن عبد اللّه ، تجارب السلف ، به تصحيح و مقدمهء عباس اقبال ، ص 189 .\r\n( 3 ) . همان ، همان صفحه .\r\n","page_name":" 558 ","page_number":566},
  {"content":"\r\n\r\nتبليغاتى او را ذكر مىكند : ريحان ، كه يكى از غلامان سورچيان و نخستين كس از آنهاست كه به دو پيوست ، گويد : من براى غلامان مولاى خويش آرد مىبردم ، به دست كسان صاحب - الزنج افتادم . مرا نزد او بردند ، گفتند : وى را به امارت سلام ده . چون سلام دادم ، پرسيد : از كجا مىآيى ؟ و احوال غلامان سورچيان را بپرسيد و مرا به كيش خود خواند . پذيرفتم و سپس گفت : برو از غلامان ، هرچند كس توانى فرار ده و بياور تا ترا امير ايشان سازم ، و مرا سوگند داد كه جاى وى به كس نشان ندهم ، و بامداد به سوى وى رفتم . عده‌اى از غلامان دباشين نزد وى آمده بودند . » سپس مىنويسد : « غلامان بصره را دعوت كرد ، بسيار كس از ايشان بخاطر رهايى از سختى بردگى ، به دو پيوستند و صاحب الزنج براى آنان خطبه خواند و وعده داد كه ايشان را خداوند مال و زمين خواهد كرد و سوگند ياد كرد كه به آنان خيانت نكند و در كوشش كوتاهى نورزد . در اين‌وقت ، صاحبان بردگان بيامدند و گفتند : براى هر غلام پنج دينار بگير و او را بازپس ده . غلامان را بفرمود تا هريك از مولايان خويش يا وكلاى آنان را پانصد تازيانه بزدند ، و سپس ايشان را رها ساخت تا به بصره بازگشتند .\r\nبا اينكه صاحب الزنج به نيروى نظامى متكى بود با مخالفان بحث و گفتگو مىنمود ، و همين كه قانع مىشدند آنها را رها مىكرد . با اينكه در نبردى كه بين او و عمال خليفه « موفق » درگرفت زنگيان شكست خوردند ، پيشواى انقلاب به پيشنهاد و اندرز خليفه گردن ننهاد و توبه نكرد و در پاسخ خليفه نوشت : « سوگند مىخورم به جنگ و كشتار و به آمرزش گناهان و در گذشتن از خطاها ، كه ديدگان من ، درفشهاى شما را جز در حال اسارت يا آويخته به سرنيزه نديده است . »\r\nبا اينكه صاحب الزنج خود را وابسته به شيعيان و زيديان مىشمرد ، آنان با روش قاطع و انقلابى او موافق نبودند و با او در سرنگون ساختن تخت خونين خلافت عباسى ، همكارى نمىكردند . و با اينكه باطنا با آنان بودند از راه تقيه خود را منتسب به اين جمعيت انقلابى نمىشمردند . صاحب تاريخ قم در تأكيد اين مطلب مىنويسد : هرچند روايتى چند وجود دارد كه صاحب زنج از علويه است « . . . و در ميان ايشان صحيح النسب است ، ليكن علويه و اهل شيعت خود را از وى دور مىدارند بر وجه تقيه . »\r\nقيام زنگيان از ماه شوال 255 قمرى تا جمادى الاولى 270 هجرى ، يعنى قريب 15 سال به طول انجاميد . مهتدى و معتضد پس از دههابار لشكركشى و دادن تلفات سنگين ، شكست خوردند ، و تنها از ميان خلفا ، « موفق » به شكست صاحب الزنج توفيق يافت . سرداران نامدارى چون على بن ابان مهلبى در طى اين 15 سال ، دلاورانه با ارتش خليفه جنگيدند و نواحى وسيعى كه بصره ، آبادان ، اهواز ، شوش و دشت ميشان را دربرمىگرفت ، تحت تصرف يا نظارت خود درآورده بودند .\r\nشرح مبارزات دلاورانهء زنگيان ، در جلد هفتم كامل ابن اثير آمده است . بطورىكه جريان وقايع نشان مىدهد ، گردانندگان اين نهضت ، پس از چندى ، صفا و صميمت و بىپيرايگى نخستين را از دست دادند ، و به تنعمات و تشريفات روى آوردند ، و خود ، در شمار « خداوندان مال و زمين » درآمدند ، و در نتيجه ، زنگيان و دهقانان « قن » دلسرد شدند ، و شور و هيجان آنان\r\n\r\n","description":"","footnote":"","page_name":" 559 ","page_number":567},
  {"content":"\r\n\r\nفروكش كرد .\r\nقيام صاحب الزنج ، مقارن قيام صفاريان بود . با اينكه صاحب الزنج به يعقوب پيغام داد كه با وى در جنگ با خليفه همكارى كند ، يعقوب از سر تعصب و خودخواهى دعوت او را رد كرد . » « 1 »\r\nبه نظر محققان شوروى ، « عصيان نيرومند زنگيان در قرن نهم ( سوم هجرى ) و نهضت قرمطيان در پايان قرن نهم ميلادى و سراسر قرن دهم ، ضربات سختى به قدرت خلافت عباسيان در عراق و ايران وارد آورد . عصيان زنگيان را بردگانى كه اكثرا از افريقاييان سياه‌پوست بودند آغاز كردند . برده‌فروشان ، اينان را بيشتر در بازار برده‌فروشى زنگبار مىخريدند و بدين‌سبب ، در قلمرو خلفا ، اين بردگان را زنگى « زنجى » مىناميدند . زنگيان به دستجات بزرگ منقسم‌شده براى پاك كردن اراضى وسيع دولتى ، موسوم به اراضى موات ، و نابود كردن علفهاى هرزهء آن ، در اطراف بصره كار مىكردند . طبرى مورخ ، كه معاصر عصيان زنگيان است ، مىنويسد كه تنها در يك ناحيهء عراق ( بخش سفلاى بين النهرين ) 15 هزار برده در اراضى دولتى مشغول كار بودند . اين خود مىرساند كه در قلمرو خلافت عدهء بردگان سياه و سفيد تا چه حد زياد بوده .\r\nبارى اينان جملگى به شورشيان پيوستند .\r\nپيشوايى جدى و تحصيلكرده به نام على بن محمد البركويى ، كه به خوارج ازرقى منسوب بود ، در رأس شورش قرار گرفت . شورش زنگيان 14 سال طول كشيد ( 270 - 256 ه . ) دهها هزار بلكه صدها هزار برده در اين عصيان شركت كردند . يك چنين قيامى از طرف بردگان گواه بر آن است كه در قرن نهم ، برده‌دارى در جامعهء خلافت ، كه دوران آغاز فئوداليسم را مىگذرانيد و بخصوص در عراق ، هنوز اهميت فراوان داشت .\r\nدر اين قيام ، تنها بردگان شركت نكردند بلكه عدهء كثيرى روستاييان و بدويان نيز بديشان پيوستند ، ولى رهبرى با زنگيان بود . زنگيان بخش بزرگى از عراق و خوزستان را گرفتند ، ولى سران نهضت پس از تصاحب اراضى ، به زمين‌داران فئودال مبدل شدند ؛ برده - دارى را لغو نكردند ، و از روستاييان خراج گرفتند . در نتيجه ، روستاييان و بدويان مأيوس شدند ، و از نهضت كناره گرفتند ، لشكريان خليفه از اين وضع استفاده كردند ، و در 270 ه ، به فرونشاندن شورش توفيق يافتند . در نتيجهء اين قيام ، از فشار كار بردگان كاسته شد . از آغاز قرن نهم و در طى قرن دهم ، صاحبان اراضى قطعات زمين را به بردگان دادند و در واقع ، آنان را به صورت روستاييان وابسته به فئودال درآوردند . » « 2 » براون رهبر نهضت را اهل ورزنين نزديك رى مىداند . « 3 »\r\n\r\nعقيدهء صاحبنظران در مورد بردگان\r\nعنصر المعالى در باب بيست و سوم كتاب خود ، بتفصيل از برده خريدن و خصوصيات و نكاتى كه بايد خريدار ، مراعات كند ، سخن مىگويد :\r\n« . . . چون بنده خرى نيك تأمل كن . . . اولىتر كه خوبروى طلبى كه تو\r\n\r\n\r\n","description":"","footnote":"\r\n( 1 ) . ويژگيها و دگرگونيهاى جامعهء ايرانى در پويهء تاريخ ، ص 173 به بعد .\r\n( 2 ) . تاريخ ايران از دوران باستان تا پايان سدهء هجدهم ، پيشين ، ص 231 ( با اندكى تصرف ) .\r\n( 3 ) . ر . ك : تاريخ ادبيات ايران ، ج 1 ، ص 514 ( به نقل از مأخذ بالا ) .\r\n","page_name":" 560 ","page_number":568},
  {"content":"\r\n\r\nنيز روى او پيوسته همىبينى ، و تن او به اوقات بينى . پس اول در چشم و ابروى وى نگاه كن ، آنگاه در بينى وى نگر ، پس در لب و دندان ، پس در موى وى نگر كه خداى عز و جل همهء آدميان را نيكويى در چشم و ابرو آفريد ، و ملاحت در بينى و حلاوت در لب و دندان ، و طراوت در پوست روى ، و موى سر را مزين اينهمه گردانيد . » « 1 » بعد ، از خصوصيات غلامانى كه براى خلوت و معاشرت و ملاهى و كارهاى پيشه‌ورى و فعاليتهاى رزمى در نظر مىگيرند ، بتفصيل سخن مىگويد :\r\n\r\nوضع بردگان\r\nموقعيت اجتماعى و اقتصادى بردگان ، برحسب زشتى و زيبايى و ميزان هنر و كاردانى آنان ، فرق مىكرد . مسيوآبو « 2 » مىنويسد : « عيب بردگى در ممالك اسلامى ، تا اين اندازه كم است كه بسيارى از سلاطين قسطنطنيه كه به مقام سلطنت رسيده‌اند ، از كنيز بوجود آمده‌اند ، و از اين راه به حيثيت و مقام و شجاعت و بهادرى آنها خللى وارد نشده است . » « 3 »\r\nبا اين‌حال ، نبايد منكر محروميتها و شكنجه‌هاى اجتماعى اكثريت بردگان شد . اينكه مىگويند : العبد و ما فى يده كان لمولاه ( مازان توييم و هرچه داريم ) خود نمودار ظلم و اختلاف عظيمى است كه بين برده و صاحب او وجود داشته . گاه ستمگرى به غلامان به پايه‌اى مىرسيد كه برده براى رهايى از ظلم و بيدادگرى ، خود را به كشتن مىداد ، و يا آهنگ قتل خواجهء خود را مىكرد . مولوى به اين معنى اشاره مىكند :\r\n چون غلام هندوئى ، كوكين كشد * از ستيزهء خواجه ، خود را مىكشد\r\nسرنگون مىافتد از بام سرا * تا زيانى كرده باشد خواجه را \r\nالبته بندرت ديده‌شده كه بين غلام يا كنيز با مولا و خواجه‌اش صلح و صفا و صميميت برقرار بوده باشد . در روضة الصفا مىخوانيم « در زمان محمد بن طاهر ، آخرين امير خاندان طاهريان ، در نيشابور ، شخصى بود محمودنام ، و او كنيزكى داشت در غايت حسن و جمال . شعر خوب گفتى و خط نيكو نوشتى و بربط نيكو نواختى و نرد و شطرنج باختى . . . چون اوصاف اين كنيزك به سمع محمد رسيد ، برآن شد كه آن را از صاحبش خريدارى كند ، ولى محمود در دوران مكنت نفروخت ، و چون به فقر و تنگدستى افتاد به فروش كنيزك رضا داد . محمد بن طاهر به حجرهء او رفت .\r\nچون محمود سخن از فروش كنيزك به ميان آورد ، كنيز به اين معنى رضا نداد ، و گفت ، من از طريق كسب ، نانى حاصل مىكنم . محمود گفت ، اگر چنين است تو آزادى . امير چون اين جريان بديد ، چهار بدره سيم به محمود داد تا از فقر رهايى يابند . » « 4 »\r\nضمنا نبايد فراموش كرد كه تمام اديان سامى و شريعت اسلام « بردگى » را تجويز كرده‌اند ، و اگر مزايايى براى بردگان وجود داشته ، بيشتر براى بردگان زيبا و صاحب جمال\r\n\r\n\r\n","description":"","footnote":"\r\n( 1 ) . قابوسنامه ، ص 112 .\r\n( 2 ) .  About \r\n( 3 ) . گوستاولوبون ، تمدن اسلام و عرب ، ترجمهء سيد محمد تقى فخر داعى گيلانى .\r\n( 4 ) . ج 4 ، ص 10 ( به اختصار و تصرف ) .\r\n","page_name":" 561 ","page_number":569},
  {"content":"\r\n\r\nبوده است و غلامان و كنيزكان بدمنظر ، همواره چون متاع ناچيزى خريد و فروش مىشدند ، و انجام دشوارترين كارها به عهدهء آنان بود . پيشواى اسلام نسبت به بردگان نظرى محبت‌آميز داشت ، و در يكى از سخنرانيهاى خود خطاب به مردم ، گفت : « . . . كه به آنها بخورانيد همان غذايى را كه خود مىخوريد و به آنها همان لباسى را بپوشانيد كه خود مىپوشيد ؛ و اگر خطاى غيرقابل گذشتى از آنان سرزد ، بايد آنها را از خود جدا سازيد ؛ چه اين بيچارگان هم بندگان خدايند . . . » ولى اكثر مسلمانان و بخصوص سران سپاه اسلام ؛ به اين تعاليم توجه نمىكردند و غالبا پس از پيروزى ، آنقدر غلام همراه خود مىآوردند كه بسيارى از آنان در اثر رنج راه و نداشتن خوراك و پوشاك كافى جان مىسپردند . بطورىكه گردلفسكى ، مستشرق شوروى ، نوشته : « بعد از هر جنگ ، بازارهاى برده‌فروشى مملو از غلامان و كنيزكان تازه‌وارد مىشد ، و بهاى غلام و كنيز تنزل كلى پيدا مىكرد .\r\nپس از حمله‌اى كه در زمان لئون دوم به ارمنستان شد ، قيمت يك غلام خوشگل و زيبا به اندازهء بهاى يك كبك ، كه غذاى تفننى آن زمان بود ، تنزل كرد . پس از مرگ الب‌ارسلان ، در اواخر قرن يازدهم ميلادى ( پنجم هجرى ) يك تحول اجتماعى ناقص پديدار مىشود ، و به سرفها و غلامان ، آزاديهايى داده مىشود . دهقانان در اين دوره ، مىتوانستند از نزد فئودالى نزد فئودال ديگر بروند ، ولى به علت تساوى شرايط ، غالبا به اين كار دست نمىزدند . » « 1 » نويسندهء تاريخ يمينى مىنويسد : « چون سلطان محمود از ديار هند مظفر و منصور با اموال موفور و نفايس نامحصور بازگشت ، چندان برده بياورد كه نزديك بود مشارب و مشارع غزنه بر ايشان تنگ آيد . . . اصناف تجار روى به غزنه آوردند و چندان برده به اطراف خراسان و ماوراء النهر و عراق بردند كه عددشان بر عدد افراد زيادتى مىكرد ، و مردم سپيد چهره در ميان ايشان گم مىگشت . »\r\nابن بطوطه ، در طى سفرنامهء خود مكرر از كنيزان و غلامانى كه ديده و يا به خدمت خود گمارده است ، سخن مىگويد . از جمله ، در دربار يكى از سلاطين بيست بردهء خوش‌قامت يونانى را ديده كه لباسهاى فاخر ابريشمى پوشيده بودند ، و با موهاى منظم و بلند و بدنى سفيد و گونه‌هاى سرخ به خدمت مشغول بودند ، هنگام مسافرت در آسياى صغير ( تركيه ) ابن بطوطه مشاهدات خود را دربارهء غلامان مىنويسد ، و خود او غلامى به نام « نيكلا » و كنيزكى به نام « مارگريت » خريدارى مىكند . « 2 »\r\nدر جاى ديگر ، مىنويسد كه « چون به شهر « تكدا » رفتم ، خواستم خدمتكار تعليم ديده‌اى بخرم ، در بازار نبود . قاضى ابراهيم ، خدمتكارى را كه از آن اصحاب وى بود براى من فرستاد . من او را 25 مثقال خريدم ، ولى صاحبش پشيمان گشت و تقاضاى فسخ معامله را كرد .\r\nمن گفتم ، اگر يكى ديگر به من معرفى كنى ، معامله را فسخ مىكنم . او كنيزى را معرفى كرد از آن على اغيول . . . من اين كنيز را از او خريدم . . . » « 3 » در شهر « مغيسيا » ، غلام ابن بطوطه به اتفاق\r\n\r\n\r\n","description":"","footnote":"\r\n( 1 ) . گردلفسكى ، تاريخ سلاجقهء آسياى صغير ، ترجمهء على اصغر چارلاقى ( قبل از انتشار ) .\r\n( 2 ) . ج 1 ، ص 40 - 337 .\r\n( 3 ) . سفرنامهء ابن بطوطه ، ترجمهء محمد على موحد ، ج 2 ، ص 813 .\r\n","page_name":" 562 ","page_number":570},
  {"content":"\r\n\r\nغلام يكى از همراهان ، به بهانهء آب دادن اسبها پا به فرار مىگذارند . ابن بطوطه به مقامات رسمى براى دستگيرى غلامان متوسل مىشود ، و بالاخره جمعى از تركان به دستگيرى غلامان توفيق مىيابند . « 1 »\r\nبطورىكه ابو الفداء نوشته ، تركهاى سواحل مديترانه ، اغلب بچه‌هاى مسيحيان را دزديده مىفروختند . سياحى در بازگشت به فرانسه مىنويسد كه در يكى از نقاط مجارستان ، ديدم كه جنگجويان پس از گرفتن يك منطقه ، حلقه‌هائى به گردن اسرا مىانداختند ، و بطورى وحشيانه به طرف « ادرنه » براى فروش مىبردند . قيافهء اسرا كاملا مشخص بود ، زيرا هريك از آنان حلقه‌اى در گوش داشت .\r\nنظامى آنان را چنين توصيف مىكند : موهايشان تراشيده است . تنكه‌اى برپا دارند ، كارشان پارو زدن در كشتى و كار در معادن و ساير فعاليتهاى سنگين است . قيافه‌اى تأثرانگيز دارند . چون فرار كنند همه‌كس آنها را مىشناسد ، و هركس مىتواند آنها را بگيرد .\r\nبردگان ترك و غلامانى را كه از سواحل بحر خزر مىآوردند ، غالبا داخل ارتش مىكردند و به نام « غلام » مىخواندند .\r\nبردگان جوان و زيبا ، چه داخلى و چه خارجى ، ابتدا براى پيشخدمتى و رامشگرى انتخاب مىشدند ، و اگر محبت امرا و سلاطين را به خود جلب مىكردند ممكن بود به مقامات عالى برسند .\r\n\r\nنقش غلامان در حكومتهاى ايرانى بعد از اسلام\r\nدر ايران نيز غلامانى كه به نام « اسير » به دست سران حكومت مىافتادند ، پس از تعليم و تربيت كافى ، به معرض بيع و شرى در مىآمدند . ابن حوقل مىگويد : « غلامان ترك در جهان نظير ندارند ، و در بها و زيبايى ، هيچيك را با آنان همسرى نيست ، و من غلامى را ديدم كه در خراسان به سه‌هزار دينار فروخته شد ، و قيمت كنيزك ترك در ميان خراسانيان به سه‌هزار دينار مىرسد ؛ و من در هيچ‌جاى جهان نديده‌ام كه غلام و كنيزكى به چنين قيمت گرانى فروخته شود . و از اين جنس در دستگاه آل سامان و بردگان و امراى خراسان بسيار است . غالب غلامان صقلابى و خزرى و ديگر طوايف ترك را تجار خوارزم و سمرقند مىفروخته‌اند ، و در آن نواحى تربيت بردگان بسيار متداول بود . در راه و رسم برده خريدن و انواع بردگان و نژادهاى مختلف آنان و خدمات گوناگونى كه به ايشان واگذار مىشد ، رسالات خاصى وجود داشت و برده‌شناسى خود علمى خاص تلقى مىشد . . . » « 2 »\r\n« خواجه نظام الملك در فصل بيست و هفتم سياستنامه در پيرامون غلامان ترك و خصوصيات تعليم و تربيت آنان ، چنين مىنويسد : . . . هنوز در عهد سامانيان اين قاعده بر جا همى بوده است كه بتدريج ، بر اندازهء خدمت و هنر و شايستگى ، غلامان را درجه مىافزودند . . . بطورىكه از تتبعات استاد ذبيح اللّه صفا برمىآيد ، در اواخر عهد سامانيان ، عده‌اى از اين\r\n\r\n\r\n","description":"","footnote":"\r\n( 1 ) . سفرنامهء ابن بطوطه ، ص 732 .\r\n( 2 ) . لغتنامهء دهخدا ، شمارهء مسلسل : 62 ، « غلام و بنده در حكومتهاى ايرانى » .\r\n","page_name":" 563 ","page_number":571},
  {"content":"\r\n\r\nغلامان كه به مراتب عالى رسيده بودند ، در دستگاه دولتى به سر مىبردند ، و قسمتى از اغتشاشات اواخر عهد سامانى مولود دسايس همينان بود . و اين غلامان هم ، ممكن بود بعد از وصول به مراتب بزرگ ، خود غلامانى بخرند ؛ چنان كه البتكين ، هنگامى كه از خراسان بيرون مىرفت ، دوهزار و هفتصد غلام ترك داشت . رفتار بعضى از امراى ايرانى با غلامان ترك بسيار خشن بود ؛ على الخصوص احمد بن اسماعيل و بيشتر از او مرداويج بن زيار ، كه نسبت به غلامان ترك خود اهانتهاى عجيب روامىداشت . غلامان ترك ، به همان نحو ، كه در بغداد از اوايل عهد تسلط خود شروع به آزار و قتل خلفا كرده بودند ، در ايران نيز هرگاه فرصتى يافتند ، خداوندان خود را به قتل رسانيدند ، يا بر آنان خروج كردند ؛ چنان كه اسماعيل و مرداويج و مسعود بن محمود به دست غلامان خود كشته شدند ، و البتكين و فائق و بكتوزون و بسيارى از غلامان آل بويه در اواخر عهد آن سلسله ، نسبت به پادشاهان سامانى و بوئى طريق عصيان پيش گرفتند و به خلع و حبس آنان مبادرت كردند . مثلا منصور بن نوح را امراى ترك او كور كردند و از سلطنت برداشتند و برادر او عبد الملك را بر تخت نشاندند . و سلطان الدولة بن بهاء - الدوله را ، غلامان ترك او هنگامى كه از بغداد بيرون رفته بود ، از سلطنت خلع كردند و برادرش ابو على بن بهاء الدوله را بجاى او به سلطنت برگزيدند .\r\nاز وقتى كه شعرا بر اثر كثرت صلات امرا ، صاحب نعمت شدند ، و غلامان و كنيزكان در دستگاه بعضى از آنان جمع آمدند ، معاشقات شعراى فارسى زبان و حتى امراى ايرانى با آنان فزونى گرفت . منتها چون معاملهء شعرا و امرا در مورد آنان معمولا معاملهء مالك و مملوك بود و عشق شاعران با حرمان و سوز همراه نبوده است در سخنان عاشقانهء آنان گيرندگى اشعار عاشقانهء روزگاران بعد ديده نمىشود ، و بيشتر تغزلات در ذكر اوصاف معشوقه‌هاست ، و در اشعار گويندگان قديم ايران تا شعراى قرن پنجم اين وضع به نحوى روشن و آشكار است . و به همين سبب است كه در زبان فارسى ، از قرن چهارم « ترك » به معنى معشوق و شاهد استعمال شده است .\r\nاز نتايج تسلط غلامان ترك ، يكى برافتادن خاندانهاى قديم ايرانى است ؛ چنان كه آل سبكتكين نه‌تنها تمام خاندانهاى شرق ، از قبيل صفاريان و فريغونيان و خوارزمشاهيان و امراى چغانى و غيره را از ميان بردند ، غلامان قدرت‌يافتهء ترك ، در دولت آل بويه ، آنان را به نهايت ضعف دچار ساخته ، مستعد فنا و اضمحلال كردند . اثر ديگر غلامان در حكومتهاى اسلامى و ايران ، آن بود كه اينان بر اثر طمع شديد به جمع مال ، دائما در حال مصادرهء اموال مردم بودند ، و حتى به تهمتهايى از قبيل تهمت بددينى هم آنان را وادار به تسليم اموال خود مىكردند . نتيجهء اين امر آن شد كه اعتماد مردم از دولتها سلب شود ، و فساد و سوء رفتار زورمندان بر عامه فزونى گيرد ، و توجه به علم و ورع در مشاغل ، از دستگاههاى حكام و امرا رخت بربندد .\r\nاز اين گذشته ، تسلط اين قوم مايهء رواج مقدار زيادى از اسامى و لغات تركى در زبان فارسى گرديد . از ديگر آثار تسلط غلامان ، رواج تعصب دينى و ضعف بعضى مذاهب و قوت برخى ديگر است . اما بعد از دورهء سامانيان ، مهمترين مركزى كه غلامان ترك در آن گرد آمدند دستگاه سلطان محمود ، و پس از او دربار سلطان مسعود غزنوى بود . بعد از زوال حكومت آل سبكتكين ،\r\n\r\n","description":"","footnote":"","page_name":" 564 ","page_number":572},
  {"content":"\r\n\r\nسلاجقه در اين باب از سنت آنان پيروى كردند . در اين دستگاهها ، اميران و وزرا و گاه شاعران را نيز هريك غلامان و بندگان نيكوروى متجمل بود ( رجوع شود به تاريخ بيهقى ، چاپ دكتر - غنى و دكتر فياض ، ص 46 ) و عدد غلامان سلطان از سرايى و سواران سلطانى و جز آنان ، گاه به چندهزار تن بالغ مىشد .\r\nمركز مهم تجمع و خريد و فروش غلامان در اين دوره ، ماوراء النهر بود و عدهء غلامانى كه از ممالك مختلف مىآوردند به فراوانى غلامان ترك نمىرسيد . تمام دربارها و خانه‌هاى رجال را در اين دوره غلامان ترك فراگرفته بود . در ماوراء النهر بر اثر آنكه همه‌جاى آن را تركان احاطه كرده بودند بنده به حدى فراوان بود كه علاوه بر رفع احتياج اهالى يا امرا و رجال آن نواحى ، به ساير بلاد اسلام هم نقل مىكردند ( رجوع شود به معجم البلدان ، چاپ لايپزيك ، ج 4 ، ص 401 ) از اين غلامان بسيارى به امارت رسيدند و مشاغلى از قبيل سپاهسالارى قوا و حاجبى و حكومت ولايات بزرگ يافتند ، و حتى كار بعضى از آنان به جايى رسيد كه به خلع سلاطين و حبس و قتل آنان مبادرت كردند ؛ و از آنهاست طغرل كافر نعمت كه از غلامان غزنويان بود ، و عبد الرشيد بن مسعود را از سلطنت خلع كرد ، و بسيارى از شاهزادگان غزنوى را كشت .\r\nدر دورهء سلاجقه نيز عدد غلامان سلطانى فراوان بود ، و حتى بعضى از وزيران چندان غلام داشتند كه از اجتماع آنان يك قدرت جنگى به وجود مىآمد ؛ مانند غلامان نظامى يعنى غلامان نظام الملك طوسى كه حتى پس از مرگ صاحب خويش ، قدرت خود را از دست ندادند ، و همين غلامانند كه بركيارق را هنگام فرار از اصفهان حمايت كردند و او را كه در حيات نظام الملك مورد حمايت آن وزير مقتدر بود ، به پيروى از همان سياست ، در برابر محمود بن - ملكشاه تقويت كردند ، و از اصفهان به ساوه و آوه نزد اتابك « گمشتگين جاندار » كه اتابك - بركيارق بود ، بردند تا او را به رى برد و بر تخت سلطنت نشاند .\r\nدر دورهء سلاجقه ، عصيان و طغيان غلامان و نمك‌نشناسى آنان نسبت به خداوندان خود ، امرى عام بود ، و بسيارى از امرا و سركشان دورهء سلجوقى كه بعد از وفات ملكشاه و نظام - الملك در ممالك آن طايفه به دعوى سلطنت برخاستند از همين غلامان يا ابناء آنان بود و از آنجمله‌اند : « انر » بندهء ملكشاه كه از پادشاه نيكوييها ديده بود و در فتنه ميان محمود و بركيارق دخالتها داشت و با بركيارق غدرها انديشيد . . . ماحصل كلام آنكه تغلب غلامان و غلام‌زادگان در عهد سلجوقيان به شديدترين مراحل رسيد ، و بسيارى از آشفتگيهاى عهد سلاجقه نتيجهء تسلط و غلبه و عصيان آنان بود .\r\nاز غلامان ترك كه در اين عهد خريدارى مىشدند ، بصورتهاى مختلف استفاده مىشد ، و دسته‌اى از آنان بازيچهء شهوات امراى اين عهد بودند ، و رفتار بعضى از سلاطين با اين بيچارگان بسيار وحشيانه بود . از عادات سنجر آن بود كه غلامى را از غلامان برمىگزيد و به دو عشق مىورزيد و مال و جان فداى او مىكرد ، و غبوق و صبوح با او مىپيمود و حكم و سلطنت خود را در دست او مىنهاد . ليكن چندگاهى بعد كه ديگر به كار او نمىآمد به نحوى خاص او را از بين مىبرد . از جملهء آنان يكى مملوكى به نام « سنقر » بود كه سنجر پيش از\r\n\r\n","description":"","footnote":"","page_name":" 565 ","page_number":573},
  {"content":"\r\n\r\nديدن ، عاشق او شد و او را به 1200 دينار خريد ، و به مالكش هم خلعت و مال فراوان بخشيد و فرمان داد براى سنقر سراپرده‌اى چون سراپردهء سلطان بزنند و هزار مملوك بخرند تا در ركاب او حركت كنند و در درگاه او به سر برند و خزانه‌اى مانند خزانهء سلطان براى او ترتيب كنند ، و ده‌هزار سوار به وى اختصاص دهند . دوسال بعد ، سنجر جميع امرا و رجال خود را فرمان داد كه در اتاقى گرد آيند و هنگامى كه او سنقر را به درون مىخواند با دشنه بر او حمله برند و پاره‌پاره‌اش كنند . امراى او نيز چنين كردند ، و آن بندهء سيه‌روزگار را بدين نحو از ميان بردند . نظير اين كار را با « قايماز كج‌كلاه » كرد . او نيز كارش به جايى كشيده بود كه وزير سلطان را به قتل آورد . و باز همين عمل وحشيانه را با « اختيار الدين - جوهر التاجى » كه مملوك مادرش بود كرد . سلطان به اين غلام ، عشقى خاص يافته و سىهزار سپاه به وى اختصاص داده بود ، و بعد از چندى دسيسه‌اى ترتيب داد تا او را در دهليز بارگاهش به كارد از پاى درآوردند . مىگويند : آنوقت كه جوهر را به كارد مىزدند و فرياد او برآمده بود ، سنجر در حرمسراى خود بود و چون آواز او را شنيد ، گفت ، بيچاره جوهر را مىكشند .\r\nچنان كه ديديم ، بعضى از اين مملوكان ، در روزگار خوشبختى خود ، سراپرده و سپاه داشتند ؛ واى بساكه همين بندگان ، كه به زشتخويى عادت يافته بودند ، بعدها به امارت مىرسيدند و بساط سلطنت مىچيدند و بر گردن مردم سوار مىشدند و بيدادها بر آنان روا مىداشتند . بسيارى از علما و دانشمندان مورد تحقير اين ملعبه‌ها و غلامبارگان ترك بودند ، و از آنان خفتها و خواريها مىديدند . عشق‌بازى با مماليك ، كه بعضى از فقها به جواز آن فتوى داده بودند ( رجوع شود به طبقات الشافعيه ، ج 3 ، ص 18 ) ، در نزد شعراى اين عهد نيز مانند عهد مقدم رايج بوده است .\r\nاما گفتار شاعران دربارهء آنان ، جلا و روشنى شاعران پيشين را ندارد ؛ زيرا اولا گروهى از شاعران اين عهد ، متمسك به شعاير دينى بوده‌اند و گروهى ديگر شايد از باب تسلط تركان ، بدين كار چندان تظاهر نمىكردند . بااين‌حال ، در اشعار اين عهد ، مىتوان نمونه‌هايى از معاشقات شاعران را با بندگان يافت ؛ چنان كه در ديوان امير معزى و انورى و سنائى و خاقانى اشعارى از اين قبيل آمده است .\r\nبراى خريدن برده و بنده ، رسم و آيينى خاص بود و بدان اهميت وافر داده مىشد ؛ چه آدمى خريدن ، علمى دشوار بود . برده خريدن و علم آن از جملهء فيلسوفى شمرده مىشد .\r\nعنصر المعالى كيكاوس بن اسكندر بن شمس المعالى قابوس در اين‌باره فصلى مشبع دارد ، و در آن براى هر دسته از غلامان ، علائم و شرايطى ذكر كرده ، و انواع غلامان و عادات آنان را مذكور داشته ، و شرايط خريدن غلام را به تمامى آورده است . شرط اصلى غلام ، آن بود كه خوبروى باشد ، و مىبايست كه نخست چشم و ابروى او ، و آنگاه بينى و لب و دندان و موى وى را به دقت نگريست تا نيكوچشم و مليح‌بينى باشد ، و در لب و دندان او حلاوت و در پوست او ، طراوتى بود . علاوه بر اين ، بعضى به فربهى و لاغرى تن و اطراف بندگان نيز مىنگريستند و به‌هرحال ، همهء اعضا و همهء اندام بنده را وارسى مىكردند تا علامتى را كه\r\n\r\n","description":"","footnote":"","page_name":" 566 ","page_number":574},
  {"content":"\r\n . \r\n","description":"","footnote":"","page_name":" 567 ","page_number":575},
  {"content":"\r\n . \r\n","description":"","footnote":"","page_name":" 568 ","page_number":576},
  {"content":"\r\n . \r\n","description":"","footnote":"","page_name":" 569 ","page_number":577},
  {"content":"\r\n . \r\n","description":"","footnote":"","page_name":" 570 ","page_number":578},
  {"content":"\r\n . \r\n","description":"","footnote":"","page_name":" 571 ","page_number":579},
  {"content":"\r\n . \r\n","description":"","footnote":"","page_name":" 572 ","page_number":580},
  {"content":"\r\n . \r\n","description":"","footnote":"","page_name":" 573 ","page_number":581},
  {"content":"\r\n . \r\n","description":"","footnote":"","page_name":" 574 ","page_number":582},
  {"content":"\r\n . \r\n","description":"","footnote":"","page_name":" 575 ","page_number":583},
  {"content":"\r\n . \r\n","description":"","footnote":"","page_name":" 576 ","page_number":584},
  {"content":"\r\n . \r\n","description":"","footnote":"","page_name":" 577 ","page_number":585},
  {"content":"\r\n . \r\n","description":"","footnote":"","page_name":" 578 ","page_number":586},
  {"content":"\r\n . \r\n","description":"","footnote":"","page_name":" 579 ","page_number":587},
  {"content":"\r\n . \r\n","description":"","footnote":"","page_name":" 580 ","page_number":588},
  {"content":"\r\n . \r\n","description":"","footnote":"","page_name":" 581 ","page_number":589},
  {"content":"\r\n . \r\n","description":"","footnote":"","page_name":" 582 ","page_number":590},
  {"content":"\r\n . \r\n","description":"","footnote":"","page_name":" 583 ","page_number":591},
  {"content":"\r\n . \r\n","description":"","footnote":"","page_name":" 584 ","page_number":592},
  {"content":"\r\n . \r\n","description":"","footnote":"","page_name":" 585 ","page_number":593},
  {"content":"\r\n . \r\n","description":"","footnote":"","page_name":" 586 ","page_number":594},
  {"content":"\r\n . \r\n","description":"","footnote":"","page_name":" 587 ","page_number":595},
  {"content":"\r\n . \r\n","description":"","footnote":"","page_name":" 588 ","page_number":596},
  {"content":"\r\n . \r\n","description":"","footnote":"","page_name":" 589 ","page_number":597},
  {"content":"\r\n . \r\n","description":"","footnote":"","page_name":" 590 ","page_number":598},
  {"content":"\r\n . \r\n","description":"","footnote":"","page_name":" 591 ","page_number":599},
  {"content":"\r\n . \r\n","description":"","footnote":"","page_name":" 592 ","page_number":600},
  {"content":"\r\n . \r\n","description":"","footnote":"","page_name":" 593 ","page_number":601},
  {"content":"\r\n . \r\n","description":"","footnote":"","page_name":" 594 ","page_number":602},
  {"content":"\r\n . \r\n","description":"","footnote":"","page_name":" 595 ","page_number":603},
  {"content":"\r\n . \r\n","description":"","footnote":"","page_name":" 596 ","page_number":604},
  {"content":"\r\n . \r\n","description":"","footnote":"","page_name":" 597 ","page_number":605},
  {"content":"\r\n . \r\n","description":"","footnote":"","page_name":" 598 ","page_number":606},
  {"content":"\r\n\r\n گر گدا گشتم گدارو كى شوم * ور لباسم كهنه گردد ، من نوم\r\nمن كه دارم در گدائى گنج سلطانى بدست * كى طمع در گردش گردون دون همت كنم \r\n- مولوى\r\n برو اى گداى مسكين در ديگرى طلب كن * كه هزاربار گفتى و نيامدت جوابى \r\n- سعدى\r\n زيرا كه ز خلق خواستن چيز * شاهى نبود ، بود گدايى \r\n- ناصرخسرو\r\n طمع از خلق گدايى باشد * گر همه حاتم طائى باشد \r\n- جامى\r\n تو فرستى به چارسوى حشر * كه گدايى كنند بهر تو زر \r\n- مكتبى\r\n و گر جور در پادشاهى كنى * پس از پادشاهى ، گدايى كنى \r\n- سعدى\r\n گرچه گردآلود فقرم ، شرم باد از همتم * گر به آب چشمهء خورشيد دامن تر كنم \r\n- حافظ\r\n خوش‌فرش بوريا و گدايى و خواب امن * كاين عيش نيست درخور اورنگ خسروى \r\n- حافظ\r\n درون خانهء خود ، هر گدا شهنشاه است * قدم برون منه از حد خويش و سلطان باش \r\n- صائب\r\n\r\nصدرجهان و گداى سر راه\r\n« صدرجهان ( عالم بخارا ) هرروز از مدرسه‌اش خارج مىشد و به باغ خود مىرفت و از كنار مسجدى مىگذشت . پهلوى اين مسجد فقيرى بر سر راه نشسته بود و هرروز از صدر جهان چيزى مىخواست ، ولى اين دانشمند ، هرگز به او چيزى نمىداد ، چون چندين سال بدين طريق گذشت اين گدا به كسان خود گفت من اينجا دراز مىكشم و شما جامه‌اى بر من بيفكنيد و چنين وانمود كنيد كه من مرده‌ام ، همين كه صدرجهان مىگذرد از او براى حمل نعش من چيزى بخواهيد ، آنها چنين كردند و صدرجهان چند درهمى به ايشان داد ، مرد فقير فورا از جا برخاست و جامه را از خود انداخت ، صدرجهان چون ديد او زنده است به او گفت اگر نمرده بودى به تو چيزى نمىدادم . » « 1 »\r\nناگفته نگذاريم كه قطب الدين شيرازى در موقعى كه در قونيه بود به خدمت مولوى نيز رسيد ، ولى مولوى چنين احساس كرد كه قطب الدين براى امتحان او آمده است نه از براى كسب فيض ، و به اين‌جهت مدت مديدى ساكت ماند و عاقبت براى او حكايت سابق الذكر را گفت .\r\n\r\n\r\n","description":"","footnote":"\r\n( 1 ) . نقد حال ، نوشتهء مجتبى مينوى ، ص 349 .\r\n","page_name":" 599 ","page_number":607},
  {"content":"\r\n\r\nو به قطب الدين فهماند كه اگر مىخواهى از من چيزى بياموزى بايد از كبر و غرور خود خالى شوى ، قطب الدين برخاست و ديگر به حضور مولوى نرفت .\r\n\r\nمواضعهء آقا محمد خان با مردى سائل\r\nسرجان ملكم مىنويسد : « آورده‌اند كه با شيادى مواضعه نمود كه آنچه از امرا ، وصول شود بالمناصفه قسمت كنند . بنابراين ، حريف درزى اهل صلاح ، خود را در محلى كه ما بين معين شده بود به نظر پادشاه رسانيد ، در وقتى كه اعيان ملك حضور داشتند ، اظهار فقر و فاقه نمود . پادشاه ظاهرا اظهار تألم و تأثر نموده فرمود ، تا مبلغى شايان به وى دادند ، و بعد از آن ، از حضار خواهش كرد كه هركس فراخور حال ، آن شخص را اعانتى كند . اهالى دربار ، در اين ماده فحواى « الناس على دين الملوك » را متابعت كرده مبالغ خطير به سائل بذل كردند . روز گذشت ، شب در رسيد .\r\nاز شب نيز مدتى گذشت و خبرى از آن عزيز نشد . آن‌وقت بود كه آقا محمد خان قاجار نكته را دريافته روى به وزير كرد و گفت : اين لوطى كه امروز صبح ديدى مرا فريب داد ؛ به من وعده كرد كه آنچه از من گرفته با نصف آنچه از ديگران به وى برسد به من بدهد ، لكن همه را برداشت و گريخت . . . سواران به عقب وى تاختند ، اما چندانكه تفحص كردند خبرى نيافتند ؛ كس را نشان نبود كه آن بىنشان كجاست . » « 1 »\r\n\r\nگدا در ايران :\r\nهمو مىنويسد : « . . . بر مؤلف اوراق معلوم شده است كه گدا و سائل در ايران از هر ملكى كمتر است . عدم احتياج ادانى ناس را مىتوان گفت از باب خوبى آب و هوا و زمين حاصلخيز مملكت و زحمت كشيدن و قناعت كردن ايشان است . . . »\r\n\r\nدر وصف گروه رندان\r\nدربارهء واژهء رند و رندى سخن بسيار گفته‌اند . نويسندهء برهان قاطع در وصف خصوصيات اخلاقى رند مىنويسد : « . . . مردم محيل و زيرك و بيباك و منكر و لاابالى و بىقيد باشد ، و ايشان را از اين‌جهت رند خوانند كه منكر اهل قيد و صلاح‌اند ؛ و شخصى كه ظاهر خود را در ملامت دارد و باطنش سلامت باشد . » « 2 »\r\nبه نظر دكتر محمودى بختيارى : « صوفى و زاهد و واعظ و مفتى و شيخ و محتسب تنها ظاهر را مىبينند ، زيرا راه را نمىدانند و زندگى را نمىشناسند و از راز هستى بىخبرند ، پس :\r\n راز درون پرده ز رندان مست پرس * كاين حال نيست زاهد عالىمقام را\r\nفرصت شمر طريقت رندى كه اين نشان * چون راز گنج بر همه‌كس آشكار نيست\r\nزاهد ار راه به رندى نبرد معذور است * عشق كاريست كه موقوف هدايت باشد \r\nاگر گاهى رند خود را به بيخبرى مىزند دليل اين نيست كه او خبرى ندارد ، بلكه گفتن آن را مصلحت نمىداند . . .\r\n مصلحت نيست كه از پرده برون افتد راز * ورنه در محفل رندان خبرى نيست كه نيست . » « 3 » \r\n\r\n\r\n","description":"","footnote":"\r\n( 1 ) . تاريخ ايران ملكم ، ج 2 ، ص 175 ( با تصرف ) .\r\n( 2 ) . برهان قاطع ، « رند » .\r\n( 3 ) . عليقلى محمودى بختيارى ، راهى به مكتب حافظ ، ص 117 .\r\n","page_name":" 600 ","page_number":608},
  {"content":"\r\n\r\n« آزادگى و پايدارى و پاكبازى ، شيوهء رند است و در اين راه سرآمد است ، و آئينش عشق‌ورزى و پناهگاهش دير مغان است . ترك سر ، از ترك پيمان و شاهد و ساغر برايش آسانتر است ، يعنى براى رسيدن به آرمان خويش ، از كسى و چيزى نمىهراسد و بيمى به دل راه نمىدهد ، و به سستى و ناتوانى نمىگرايد ؛ و از اينجاست كه پايدارترين مردان و رهروان خود را ، به رند همانند مىسازند ، زيرا كه سختى و بلا كشند ، و عاشق و مهرورز ، و گله‌مندى و رنجش در طريقتشان كفر است . خواجه فرمايد :\r\n من نه آن رندم كه ترك شاهد و ساغر كنم * محتسب داند كه من زين كارها كمتر كنم\r\nناز پرورد تنعم نبرد راه به دوست * عاشقى شيوهء رندان بلاكش باشد . » « 1 » \r\n« مرحوم پژمان در ديوان حافظ خود اينطور توضيح ميدهد : « رند اهل رضا و خالى از هوا و هوس - و عرفا و اوليائى كه وجودشان از غبار كدورت بشريت خالى است . » آقاى ابراهيم الفت در كتاب « حكايتى با نكته‌دان » در توضيح بعضى از ابيات مرموز حافظ در پيرامون « رند » مىنويسد : « همه مىدانند كه لغت در ازمنه مختلف معانى مختلف مىيابد و معناى آن متدرجا سير صعودى يا نزولى مىيابد ، لذا بهتر است از خود حافظ استمداد كنيم . . . و ببينيم رند كيست ، اين شناسائى از اين‌جهت ضرورت دارد كه حافظ همواره خود را بعنوان رند معرفى مىكند :\r\n عيبم مكن برندى و بدنامى اى حكيم * كاين بود سرنوشت ز ديوان قسمتم\r\nما عاشق رند و مست عالم‌سوزيم * با ما منشين و گرنه بدنام شوى \r\nاز آن جائى كه حافظ سالها پيروى مذهب رندان كرده و رندى را سرنوشت خود مىداند ، پس بايد تمام صفات رندى را كسب كرده باشد . . . حافظ فروتن است و از خودرايى و خودبينى جدا اجتنابى مىكند :\r\n فكر خود و ، راى خود ، در عالم رندى نيست * كفرست درين مذهب خودبينى و خودرايى \r\nو بهيچوجه حرص و آز ندارد :\r\n سالها پيروى مذهب رندان كردم * تا به فتواى خرد حرص بزندان كردم » « 2 » \r\nفخر الدين عراقى در اشعار خود گه‌گاه از رند و قلاش و اوباش سخن به ميان آورده است :\r\n من آن قلاش و رند بىنوايم * كه در رندى ، مغان را پيشوايم\r\nگداى دردنوش مىپرستم * حريف پاكباز كم‌دغايم\r\nز بند زهد و قرايى برستم * نه مرد زرق و سالوس و ريايم\r\nرد اوطيلسان يكسو نهادم * همه ز نار شد بند قبايم\r\nمگر خاكم ز مىخانه سرشتند * كه هردم سوى ميخانه گرايم\r\n. . . مرا از درگه پاكان براندند * به صد خوارى كه رند ناسزايم\r\nبرون كردندم از كعبه بخوارى * درون بتكده كردند جايم « 3 » \r\n- - -\r\n در بزم قلندران قلاش * بنشين و شراب نوش و خوش باش\r\nتا ذوق مى و خمار يا بى * بايد كه شوى تو نيز قلاش \r\n\r\n\r\n","description":"","footnote":"\r\n( 1 ) . همان ، ص 116 .\r\n( 2 ) . ص 13 .\r\n( 3 ) . ديوان عراقى ، به اهتمام نفيسى ، ص 243 و 215 .\r\n","page_name":" 601 ","page_number":609},
  {"content":"\r\n\r\n در صومعه چند خودپرستى * رو باده‌پرست شو ، چو او باش\r\nدر جام جهان‌نماى مىبين * سر دو جهان ولى مكن فاش\r\nور خود نظرى كنى بساقى * سرمست شوى ز چشم رعناش « 1 » \r\n\r\nگروه درويشان\r\nگروه درويشان ، در دوران بعد از اسلام ، يكى از قشرهاى گوشه‌گير و غيرفعال جامعه به شمار مىآيند و برخى از آنها مانند روحانيان ، از نفوذ معنوى و اخلاقى ، در تودهء مردم برخوردار بودند .\r\nدر دايرة المعارف فارسى ، در توصيف اين گروه چنين آمده است : « فقير صوفى ، كسى است كه غالبا از متعلقات دنيوى به اندك مايه قناعت مىكند ، و يا لامحاله از قيد تعلقات كناره مىجويد ، و حتى گاه از باب تحقير و تهذيب نفس ، و نه به داعيهء حرص مال ، يا عدم توكل . . .\r\nبه دريوزگى و سؤال تن درمىدهد . اصل لفظ درويش نيز بموجب بعضى قراين ، ظاهرا بالفظ دريوزه مربوط است . اخوان « طريقت » و سالكان طريق و تمام اعضاى سلاسل صوفيه نيز ، عموما به نام درويش خوانده مىشوند . . . استعمال اين لفظ در حق صوفيه ، مخصوصا از جهت اهميتى است كه اين فرقه براى فقر قائل بوده‌اند .\r\nگذشته از اين ، در مقام اطلاق نيز ، اين لفظ در ادب به معنى فقير و سائل تداول دارد . . . » « 2 »\r\nجمعيت مقلدين\r\n\r\n\r\n","description":"","footnote":"\r\n( 1 ) . ديوان عراقى ، به اهتمام نفيسى ، ص 243 ، 215 .\r\n( 2 ) . دايرة المعارف فارسى ، پيشين ، ص 972 .\r\n","page_name":" 602 ","page_number":610},
  {"content":"\r\n\r\n\r\nدر پيرامون درويشان\r\n« معنى لغوى درويش : لفظ درويش همانطور كه آقاى پورداود در « يادداشتهاى اوستا » متذكر شده‌اند ، از واژهء اوستايى « دريگو » كه به معنى بينوا و بيچاره است آمده و در پهلوى و فارسى درى ، هيأت « درويش » و « دريوش » به خود گرفته است . در ادبيات فارسى ، پيوسته درويش ، در كنار مستمند و فقير و گدا در قبال توانگر و دولتمند قرار دارد . سعدى فرمايد :\r\n كار درويش و مستمند برآر * كه تو را نيز كارها باشد . » \r\nدر ميان مردم مقتدر و زورمند ، كمتر ديده شده است كه كسى به حمايت طبقهء مظلوم و ستمكش برخيزد حتى در ميان طبقهء روحانيان به‌ندرت كسى چون ملا قطب الدين شيرازى در انديشهء تأمين آسايش ، و رفع حوايج مادى مردم بىنوا بود ، استاد مينوى در شرح‌حال وى مينويسد : « قطب الدين مردى دست‌ودل‌باز و خراج بوده است و از درآمد خود يك دينار براى خود پس‌انداز نمىكرده است ، علاوه بر مخارج خانوادگى كه داشته است به عدهء زيادى از طلاب علم و صوفيه دستگيرى و كمك مىكرده است . . . روزى دويست دينار طلا پيش او آورده بودند ، شنيد كه صفى الدين - عبد المؤمن ارموى موسيقىدان و نوازنده مشهور از بغداد آمده است تا وجوهى بدست بياورد و قروضى كه بر گردن او بار شده است بپردازد . . . قطب الدين آن دويست دينار را براى صفى الدين - ارموى فرستاد و از او عذرخواهى كرد . »\r\nقطب الدين در آخرين روزهاى زندگى مىگفت : « فايده‌اى كه در دوام حيات من هست ، همين است كه چيزى به فقيران و نيازمندان برسانم . » خواجه شمس الدين از معاصرين او مىگويد : « هيچ‌كس به اندازه او در ميانجى شدن پيش ارباب اقتدار از براى رفع حاجت مردم ، تحمل رنج و زحمت نمىكرد و هروقت نزد اميرى يا وزيرى يا قاضىاى مىنشست ، 20 ورق كاغذ از جيب بيرون مىآورد كه عرض حال و تقاضاى اين و آن بر آنها نوشته بود و خواهش برآوردن حاجات اهل استحقاق را مىنمود و غالب تقاضاهاى او برآورده مىشد . . .\r\nبساكه بر وجنات بزرگان و اميران از كثرت شفاعتهاى او آثار ملال ظاهر مىشد و قطب الدين ملتفت مىشد ، اما به روى خود نمىآورد و دست از مراوده با ايشان برنمىداشت . . . » « 1 » به بحث خود در پيرامون درويشان ادامه مىدهيم : سعدى مىفرمايد :\r\n اى نفس اگر به ديدهء تحقيق بنگرى * درويشى اختيار كنى بر توانگرى\r\nاى پادشاه شهر ، چو وقتت فرا رسد * تو نيز با گداى محلت برابرى\r\nتو زن دارى و زر دارى و سيم و سود و سرمايه * كجا با اينهمه شغلت ، بود پرواى درويشان\r\nدرويشم و گدا و برابر نمىكنم * پشمين كلاه خويش به صد تاج خسروى \r\n- حافظ\r\n\r\n\r\n","description":"","footnote":"\r\n( 1 ) . نقد حال ، ملا قطب الدين شيرازى ، نوشتهء مينوى ، ص 355 به بعد .\r\n","page_name":" 603 ","page_number":611},
  {"content":"\r\n\r\n اى توانگر مفروش اينهمه نخوت كه ترا * سر و زر در كنف همت درويشان است \r\n- حافظ\r\nلفظ « درويش » فارسى كلمهء « فقير » است كه آن ، در ميان صوفيان بمثابه عنوان عام براى سالكين راه ، به كار رفته است . كلمهء درويش از بس در سلك صوفيه بمثابهء عنوان عادى سالك طريقت به كار رفته بتدريج با صوفى معناى موازى يافته است ؛ و حال آنكه در خود اصل لغت ، معناى آن چنان كه گفته شد ، بيچيز و مستمند است . اطلاق لفظ فقير و بيچيز و مستمند به سالكان راه و به پيروان صوفيگرى ، خود دليل روشنى است بر آن‌كه مردم تهيدست شهر و ده پيروان عمدهء طريقت بوده‌اند و طريقت صوفى غالبا به محرومترين قشرهاى جامعهء قرون وسطايى كشور ما تكيه داشته است . در آثار سعدى و حافظ پيوسته لفظ درويش ، هم به معناى سالكين طريقت صوفى و هم به معنى فقيران مستمند به كار رفته است .\r\nدر اينجا بيمناسبت نيست متذكر شويم كه واژهء ديگرى كه آن نيز از مبدأ و منشأ سالكين صوفيه خبر مىدهد واژهء رند است كه در ادبيات پارسى به معناى ولگرد و اوباش به كار رفته است . حافظ رند را به معناى سالكى كه در كار خود كامل‌عيار است به كار برده است و پيوسته به رندى خود نازيده است .\r\nدر ادبيات فارسى ، معمولا به معناى اوباش و رجاله به كار رفته است ؛ چنان كه بيهقى در « داستان حسنك وزير » مىنويسد : « آواز دادند سنگ برداريد ، هيچكس دست به سنگ نمىكرد ، همه زارزار مىگريستند ، خاصه نيشابوريان ، پس مشتى رند را سيم دادند كه سنگ زنند . »\r\nبراى آنكه معناى دوگانهء درويش ( فقير و سالك ) روشنتر گردد ، ذكر شواهدى از دو شاعر بزرگ شيراز ( سعدى و حافظ ) بيفايده نيست . . . نزد سعدى ، معانى درويش به معناى سالك و درويش و فقير و مستمند درآميخته است ، ولى در نظر حافظ واژهء درويش بيشتر به معناى سالك طريقت به كار مىرود ، و از آنجا كه اين سالكان معمولا از بيچيزترين مردم بوده‌اند لذا معناى فقير و مستمند نيز ، به خودى خود در اين لفظ مضمر است .\r\nسعدى نه فقط بخشى از گلستان را به وصف گذران درويشان و سيرت ايشان اختصاص مىدهد بلكه در غزليات زيباى خود به حمايت از اين جماعت ، كه در عصر او ديگر قدرت اجتماعى و معنوى خاصى بودند ، برمىخيزد و آنها را بمثابهء مردمى حق‌پرست و پاكدل و حقگوى معرفى مىكند ، كه هرعمل خلاف راستى ، خلاف رأى آنان است .\r\n قبا بر قد سلطانان چنان زيبا نمىافتد * كه آن خلقان گردآلود ، بر بالاى درويشان\r\nگر از يك نيمه شه آرد سپاه مشرق و مغرب * ز ديگر نيمه بس باشد ، تن تنهاى درويشان\r\nگرت آيينه‌اى بايد ، كه نور حق در آن بينى * نبينى در همه عالم ، مگر سيماى درويشان\r\nكه حق بينند و حق گويند و حق جويند و حق باشد * هر آن معنى كه آيد در دل داناى درويشان \r\nاين ابيات دلاويز ، دلبستگى عميق سعدى را به درويشان مبرهن مىسازد ، و تصور روشنى را كه وى ، از سيماى اين ژنده‌پوشان بىاعتنا به طنطنهء زورمندان داشته است به دست مىدهد ، و در عين‌حال ، مسألهء مبارزهء ثروت و فقر را با وضوح تمام مطرح مىكند . حافظ نيز مانند سعدى در غزلهاى شيواى خود ، درويشان را مىستايد . شايان ذكر است كه در اوايل عصر حافظ ،\r\n\r\n","description":"","footnote":"","page_name":" 604 ","page_number":612},
  {"content":"\r\n\r\nشورشهاى درويشان « سربدارى » و « مرعشى » در بسيارى از نقاط ايران رخ داده بود ، لذا اين بيت حافظ كه مىگويد :\r\n ساقى ز جام عدل بده باده ، تا گدا * غيرت نياورد كه جهان پربلا كند \r\nداراى محتوى مشخص و اشاره به وقايع معينى از دوران حيات اوست . به همين ترتيب ، در ابيات زيرين ( اگر از حافظ باشد ) نمىتوان همين اشارات تاريخى را نديد :\r\n از كران تا به كران لشكر ظلم است ولى * از ازل تا به ابد فرصت درويشان است\r\nاى توانگر ، مفروش اين‌همه نخوت كه ترا * سر و زر در كنف همت درويشان است\r\nگنج قارون كه فرو مىرود از قهر هنوز * خوانده باشى كه هم از غيرت درويشان است \r\nدر مورد سعدى و حافظ و رابطهء فكرى آنان با درويشان ، بايد گفت درحالىكه شيخ - مصلح الدين سعدى ، كه خود را پروردهء نعمت خاندان توانگران مىشمرد ، گاه ( از جمله در جدال سعدى با مدعى ) به مشاجرهء با درويشان و توبيخ توانگران برمىخاسته ، لذا بين درويش و توانگر در نوسان است .\r\nحافظ در ابراز علقهء شديد معنوى و روحى به درويشان ، هم از جهت آنكه گردآلود فقرند و هم از جهت آنكه جوياى حقيقت ، به مراتب پيگيرتر است ، و نوسانها و سازشها در اشعارش كمتر به چشم مىخورد .\r\nدر جنبشهاى سياسى قرون وسطى ، نظير جنبش سربداران و جنبش مرعشيه و جنبش حروفيه و جنبش پيروان شيخ صفى الدين اردبيلى ، كه بعدها به حمايت شاه اسماعيل برخاستند ، سيماى درويش ، در دورهء قاجاريه\r\n\r\n","description":"","footnote":"","page_name":" 605 ","page_number":613},
  {"content":"\r\n\r\nجملگى كمابيش به همت درويشان و با مبارزهء آنان به ثمر رسيده است . » « 1 » ولى اين گروه از دورهء صفويه به بعد ، كمابيش ارزش معنوى و اخلاقى خود را در بين مردم از دست داد .\r\n\r\nسادات و دراويش در عهد قاجاريه\r\nاز گروههاى انگل و مزاحم جامعهء ايران ( در دورهء قاجاريه ) ، سادات و دراويش قابل ذكرند . دكتر فووريه دربارهء آنان ، چنين مىنويسد :\r\n« در موقع بيرون آمدن از دار الحكومه . . . عدهء زيادى از مردم را ديدم كه عمامه‌هاى سبز يا كبود و تيره بر سر داشتند ، و من سابقا در تبريز و زنجان و ساير نقاط عرض راه ، اشخاص ديگرى را ملبس به همين لباس ديده بودم . اين جماعت كه به ايشان سيد ، مىگويند ، يا حقيقتا از فرزندان پيغمبر اسلامند يا خود چنين ادعا مىكنند . . . زندگى اين جماعت از آنچه مردم به ايشان مىبخشند ، مىگذرد . . . اين طايفه با سائلين به كف ، فرق دارند و وضع متكبرانهء ايشان مىرساند كه اگر دستى پيش كسى دراز مىكنند ، به حاجت‌خواهى نيست بلكه براى گرفتن حقى است كه مردم بايد آن را به ايشان بپردازند ، و قرض آن را به گردن دارند !\r\nغير از سادات ، گروه قابل اعتناى ديگرى در ايران هستند كه به آنها درويش مىگويند ؛ و كار ايشان بيشتر اين است كه پاى پياده از اين شهر به آن شهر روند و زندگى را به سؤال بگذرانند . تبرى بر دوش و كشكولى در دست دارند ، و غالبا داستان رستم يا شرح حال على ابن - ابيطالب يا امام حسن و امام حسين ، يا سرگذشت خود را بطريق نقالى روايت مىكنند . اين دراويش ، سراسر ايران و هند و عربستان را مىگردند ، و به نام كسانى كه استطاعت زيارت كعبه يا مشاهد مقدسه را ندارند ، به آن نقاط مىروند ، و خرج سفر خود را از همين مردم بتناسب توانگرى ايشان ، مىگيرند ، و از آنجا مهر و تسبيح و تربت ، كه شفاى هر دردى به شمار مىرود ، و يا اشيائى كه با خود ، داشتن آنها موجب خوشبختى محسوب مىشود ، همراه مىآورند ، و آنها را به طالبان آنها مىفروشند .\r\nاما بايد دانست كه درآمد اين طايفه هيچوقت به پاى عايدات سادات نمىرسد ، و وضع سر و لباس آنها خود شاهد اين مدعاست ، چه ، اغلب شلوارى كوتاه از كرباس سفيد در پا و يك قطعه كرباس با پوست گوسفند بر دوش دارند . ولى باوجود اين لباس بىتناسب ، با مناعت تمام ، حركت مىكنند ، و از اين زندگى آزادمنشانهء خود كاملا راضى به نظر مىرسند . در ايران ، گدايى اقسام عديده دارد ، و به همان نسبت كه عدد گدايان بيشمار است ، طرق گدايى نيز لاتعد و لا تحصى است .\r\nگذشته از سادات و دراويش و بينوايان واقعى ، كه دم دروازه‌ها و در بازارها ديده مى - شوند ، عده‌اى « خوره‌اى » در بيرون شهرها هستند ، كه آنها را از آباديها دور كرده‌اند . اين بيچاره‌ها هروقت مسافرى را در حين عبور مىبينند ، به جلو او مىدوند ، و با يك دست ، صورت خود را مىپوشانند و دست ديگر را به تكدى دراز مىكنند . انصافا هيچ منظره‌اى از اين تنفرانگيزتر و جانسوزتر در دنيا وجود ندارد . » « 2 »\r\n\r\n\r\n","description":"","footnote":"\r\n( 1 ) . ويژگيها و دگرگونيهاى جامعهء ايران در پويهء تاريخ ، ص 324 به بعد ( به اختصار ) .\r\n( 2 ) . سه‌سال در دربار ايران ، پيشين ، ص 93 - 91 ( به اختصار ) .\r\n","page_name":" 606 ","page_number":614},
  {"content":"\r\n\r\n\r\nسقّايى\r\nاز گدايى اندكى آبرومندتر ، سقايى بود . حاجىبابا ، در دوران زندگى پرماجراى خود يكچند به صلاحديد و سفارش يكى از دوستان ، به سقايى پرداخت : « بيا به ياد لب تشنهء شهيد كربلا ، سقاشو ، و آب فروش . اما بدان كه در ظاهر ، بايد عملت در راه خدا ، و فى سبيل الله باشد . با اينهمه ، بايد ملتفت كار خود باشى و تا پولى در مچت ننهند ، يك قطره آب نبايد به كسى بدهى . هروقت كسى آب خواست و مشغول نوشيدن است ، بايد به زبان چاپلوسى و با مضامين آبدار ، بگويى ، نوش‌جان ! عافيت وجود . . . ! از دست بريدهء حضرت عباس ، آب آمرزش بنوشى ، سقاى دشت كربلا ، كامت را شيرين كند . . . اين مردم زوار ، ساده‌لوحتر و صاف و صادقتر از آنند كه تو مىپندارى . ببين ، با آنهمه ترس و تشويشى كه از تركمنها دارند ، از ديارهاى دوردست ، با خرجهاى گزاف و مرارت بيشمار ، به زيارت مىآيند .\r\nبا چنين مردمى ، چه كار نمىتوان كرد . . . چشمشان را پردهء نفهمى تنگ پوشانده است . بيچاره‌ها چه مىبينند تا بفهمند . هرچه مىگويى به اسم خدا و پيغمبر بگو ، ديگر كار نداشته باش . من خودم نيز چندى پيش ، در همين شهر . . . سقا شدم ، و از درآمد سقايى ، يك قاطر خريدم و اكنون اينم كه مىبينى ، به گفتهء قاطرچى ، عمل كردم و مشكى خريدم و بند زنجيرى . . . طاس چهل قل - هو اللهى دست و پا كردم ، و زنگوله و منگولهء بسيار بر آن آويختم . داخل حرم مطهر حضرت - رضا شدم . . . سخن را بدين نمط آغاز كردم كه سلام الله على الحسين و لعنة الله على قاتل الحسين ، و آبى بنوش و لعنت حق بر يزيد كن جان را فداى مرقد شاه شهيد كن . . . آب آلوده و بدبوى آب انبارها و سقاخانه‌ها را به نام آب زلال ، مىفروختم . . . مدام چشمم در عقب دستهء زوارى بود كه تازه وارد مىشدند . هنوز نرسيده و غبار از چهره نشسته ، جام آب را به دستشان مىدادم ، كه بسم الله ، فى سبيل الله . به شكرانهء رسيدن بىآفت و بلا و به ياد لب تشنهء شهيد دشت كربلا و صحراى نينوا جرعه‌اى بنوشيد . . . انعام و احسان زوار هم بيشمار بود . خلاصه آنكه قطره‌اى از آبم به هدر نمىرفت ، و نكته‌اى از گفتار و اشعارم بيثمر نمىماند . . . » « 1 »\r\nپس از آنكه حاجىبابا در نتيجهء سنگينى بار ، كمرش شكست و بيمار شد ، بر آن شد كه از سقايى دست بردارد . مدتى در انتخاب شغل جديد مردد بود . از گدايى ، كه در مشهد رواجى تمام داشت و سقايى شعبه‌اى از آن بود ، خوددارى كرد . « خواستم بوزينه‌اى يا خرسى بخرم و لوطى بشوم ، ولى ديدم تعليم خرس و ميمون خيلى زحمت و دردسر دارد ، و در لوطيگرى هم هنر بسيار و بيحيايى و بيچشم‌ورويى بيشترى لازم است ؛ خواستم واعظ شوم ، ديدم بايد احاديث و اخبار جعل كنم و عربى لازم است ، و عربى نمىدانستم ؛ خواستم فالگير شوم ، ديدم در مشهد تو سر سگ بزنيد فالگير و رمال بالا مىآورد . . . خواستم باز دلاك شوم ، ديدم كه پايبند مىشوم و مشهد جاى ماندن نيست . فكر كردم كه چرس و بنگى در مشهد فراوان است و من هم از اين جرگه بدم نمىآمد ، به همين ملاحظه ، عاقبت قرار كار را به قليان‌فروشى نهادم . . . » « 2 »\r\n\r\nانواع گدايان\r\nنويسندهء جغرافياى اصفهان از مساكين اصفهان نيز نام مىبرد . به نظر او ، مساكين دو قسمند : يك قسم گدايان سائل به كف ، قسم ديگر\r\n\r\n\r\n","description":"","footnote":"\r\n( 1 ) . جيمز موريه ، حاجى باباى اصفهانى ، ترجمهء ميرزا حبيب اصفهانى ، به اهتمام محمد على جمالزاده ، ص 48 - 46 ( به اختصار ) .\r\n( 2 ) . همان ، ص 50 .\r\n","page_name":" 607 ","page_number":615},
  {"content":"\r\n\r\nفقراى آبرومند . « چون اهالى اين بلد غالب بىبضاعت و بعضى صاحبان مكنت با امساك و قناعتند ، چيز زياد به گدا نمىدهند . متمولين از قبيل تجار و غيره ، كه سهم امام و وجوه بر ذمه دارند ، غالب خيرات را به فقها مىدهند . كه هم مقبول الشهاده شوند و هم انفاق و احقاق كرده باشند . فقها هم آن را به گداى سر راه و مردمان مستحق و غيرمعروف نمىدهند . اگر بدهند از شدت احتياط شرعى بطلاب تبعهء خود مىدهند كه هم شناسايى داشته باشند و هم تربيت نوع كرده باشند . ولايت هم عابرين خارج و وارد كم دارد . بدين جهات ، نوع گداى سائل به كف ، نسبت به ساير بلد كم است . آنچه هستند اكثر بيمارند و عاجز ، نه بيكار و بيعار .\r\nقسم ديگر ، مردمان عزيز صاحب آبروى خانه‌نشين و كملين عيال‌بار بيقوه كه روى سؤال ندارند و رضا و تسليم در پيش دارند . اتفاق مىافتد دو روز و سه روز غذا به اينها نمىرسد و به برگ كاهو و مانند آن ، اكتفا مىنمايند .\r\n عشاق را مزاج قناعت بود لطيف * تا غايتى كه رنگ بپوشند و بوخورند . \r\nميان اين جماعت معدودى اهل اللّه به هم مىرسند كه به اختيار ، خود را رياضت و مجاهدت مىدهند ؛ و اين طايفه نوعى عجيبند ؛ غنى فى فقر ، عزفى ذل ، صبر فى بلاء ، نعيم فى شفا ، بقاء فى فنا . . . هميشه از اين رجال و ابدال ، اصفهان خالى نبوده و نيست . » « 1 »\r\n\r\nوضع گدايان در عهد ناصرى\r\nواتسن ، كه در عهد ناصر الدين شاه به ايران آمده ، در مورد گروه عظيم گدايان ، چنين مىنويسد : « عدهء افرادى كه نان روزانهء خود را از اعانهء ديگران ، فراهم مىسازند در ايران خيلى زياد است . قانونى براى حمايت مستمندان و يا دار المساكين وجود ندارد . . . اگر كمك نوعدوستان ، فقط شامل بيماران ، پيران ، و درماندگان مىشد ، موارد دستگيرى محدود بود ، ولى بعقيدهء من ، بيشتر گدايان ايران افراد بااستعدادى هستند كه تنها چيزى را كه ندارند ارادهء كافى براى فراهم كردن نان براى خودشان است .\r\nبازار دراويش يا فقيران مذهبى در كشور رونق دارد . بيشتر ايشان مردمانى خوش - مشربند كه از لذتهاى زندگى اين دنيا تمتع مىبرند . . . اين اعضاى عاطل اجتماع دو طبقه‌اند :\r\nيكى آنها كه در شهرها مقيمند و با خانوادهء خود ، زندگى راحتى دارند ؛ دستهء ديگر كه از ازدواج پرهيز مىكنند و در سراسر كشور ، بدون مقصد ، در حركتند . علامت بازشناختن دستهء اول ، كلاه قلندرى و تبرزينى به شكل غريب است كه آن را بر شانه حمل مىكنند و كشكولى در بازو آويزان دارند . صدها از اين دراويش خوش‌احوال ، در سراسر ايران پراكنده‌اند ، و بسيارى از آنها در تهران با كار پردرآمد خود ، مىتوانند در خانه‌هاى آبرومند سكونت گزينند ، و از عاليترين خوراكها تناول كنند . رئيسى دارند كه قسمتى از عايدات آنها به او مىرسد . تعيين نفرات دراويش براى مراسم هرسالهء جلو خان ثروتمندان تهران ، با اوست . از اين اخوان صفا يكى خانه‌اى را محاصره مىكند و تا انعامش را دريافت نكند ، از آنجا نمىرود . هر درويشى چادر كوچك يا پناهگاهى در كوچه براى خود برپا مىكند و جلو آن ، باغچهء محقرى ترتيب مىدهد ، و در آنجا\r\n\r\n\r\n","description":"","footnote":"\r\n( 1 ) . ص 91 - 90 ( به اختصار ) .\r\n","page_name":" 608 ","page_number":616},
  {"content":"\r\n\r\nاز بامداد تا شام و تقريبا تمام شب ، مىنشيند تا انعام خود را دريافت دارد ، و به محض اينكه وجه كافى به او بدهند ، فورى بساطش را برمىچيند . . . در مواردى كه صاحب‌خانه در دادن وجه تعلل ورزد ، درويش بوسيلهء ديگرى براى گرفتن پول دست مىزند ؛ يعنى در دل شب ، صداى بوق دلخراش خود را بلند و اهل خانهء ارباب را از خواب و آسايش محروم مىكند ، و با اين عمل ناهنجار ، انعام خود را مىگيرد و رفع زحمت مىكند . . . علاوه بر دراويش ، گدايان فراوانى در تمام شهرهاى ايران ديده مىشوند . در تهران عدهء آنها بقدرى زياد شده بود كه در سال 1863 م . ( 1280 ه . ق . ) تمام فقرا از گدايى در شهر ممنوع شدند . بسيارى از اين مستمندان واقعا شايستهء ترحمند ؛ مانند لالها ، فلجها ، كورها ، كرها بعضى سالمند ولى خود را به كورى مىزنند تا ترحم مردم را برانگيزند . هيچ ساعتى از روز و هيچ روزى از هفته نيست كه به جهتى خاص ، موجبى براى طلب اعانه و خيرات از مردم وجود نداشته باشد . فقيرى كه شب جمعه يا در ميلاد بزرگان ايران ، مطالبهء صدقه كند ، بايد حقش حتما داده شود . گدايان به نام خدا يا پيغمبر اكرم يا امير المؤمنين على ( ع ) يا امام شهيد يا حضرت زين العابدين قسم مىدهند .\r\nكه بر فقير ترحم كنند ، و حوائج او را برآورند . اگر رهگذرى اروپايى عبور كند ، او را به حضرت - عيسى يا حضرت مريم قسم مىدهند . آنها تملق و چاپلوسى هم عموما نثار رهگذران مىكنند .\r\nنوكر را خان و محترمين را شاهزاده خطاب مىكنند . گداها به دسته‌هاى دو يا سه نفرى جمع مىشوند ، وقتى كه يكى از آنها با التماسى فصيح و مؤثر به تحريك احساسات رهگذران مىپردازد ديگران با كلمات الهى آمين ، انشاء اللّه آمين ، حرف او را تأييد مىكنند . » « 1 »\r\nفردريچاردز در وصف گدايان ، مىگويد : « در اصفهان انسان متعجب مىشود كه جامه - هايى بدان ژندگى چگونه بر پيكر گدايان مىچسبد . بعضى از كودكان متكدى به كلى از پوشيدن لباس خوددارى مىكنند ، ولى شگفت اينجاست كه هرچند منظرهء اين مردم و دين اجتماع با همهء نقايص جسمانى و زخمها و بيماريهاى وحشت‌انگيز كه دارند بسيار رقت‌انگيز و نامطبوع است ، باز فقر و بدبختى در كشورهاى پرآفتاب ، كمتر وحشت‌زا مىباشد . . . گدايان ايران در فصل زمستان وضع بسيار بدى پيدا مىكنند ؛ تقريبا سه سال قبل ، در اصفهان سرماى زمستان بقدرى شدت يافت كه درهاى مساجد را هنگام شب باز مىگذاشتند تا آنها مكانى براى خفتن داشته باشند .\r\nگذشته از گدايان ، رفتارى كه با سگان ولگرد مىشود موجب رقت و تأثر مغرب‌زمينيها مىگردد . » « 2 »\r\n\r\nگداهاى فرنگستان :\r\nناصر الدين شاه در سفرنامهء خود ، مىنويسد : « گداهاى فرنگستان عوض گدايى ، ساز مىزنند ، كمانچه مىكشند ، هيچ سؤالى نمىكنند ، اگر كسى پول داد ، مىگيرند و الا متصل ساز مىزنند . »\r\n\r\nنظر گوبينو دربارهء گدايان\r\nكنت دوگوبينو ، ضمن نامهء مورخهء 10 سپتامبر 1855 ، مىنويسد :\r\n« از چادر مندرسى كه در صحرا به پا شده بود گروهى فقير خارج‌شده و به دنبال ما شروع به دويدن نموده و با لهجهء فارسى زننده به طرف\r\n\r\n\r\n","description":"","footnote":"\r\n( 1 ) . تاريخ ايران ، دورهء قاجاريه ، پيشين ، ص 34 - 31 ( به اختصار ) .\r\n( 2 ) . سفرنامهء فردريچاردز ، پيشين ، ص 31 .\r\n","page_name":" 609 ","page_number":617},
  {"content":"\r\n\r\n« كلمانش » فرياد كشيده مىگفتند : « خانم شما را به شهيد كربلا ، شما را به امام رضا ، قسم مىدهم يك صدقه‌اى به ما بدهيد . . . »\r\nگوبينو دربارهء گدايان ايران و عقيده و نظر مردم نسبت به آنان ، چنين مىنويسد : در مردى كتله و پسرهايش\r\nايران مردم به گروه گدايان به ديدهء نفرت نگاه نمىكنند بلكه آنها را مورد محبت قرار مىدهند « در روزهاى عيد و عزا ، گدايان تهران بقدرى غذا و شيرينى دريافت مىنمايند كه اشراف و اعيان ما در عيدهاى بزرگ اروپايى آن اندازه از بستگان و خويشاوندان ، هديه دريافت نمىكنند .\r\nگداهايى كه براى تكدى ، اماكن مخصوصى دارند صبح تا شام در آن نقاط مىنشينند ، و در حقيقت ، از تمام اهل محل مستمرى دارند و خيلى بيش از احتياج خود پول مىگيرند . در تهران كه يك زن و شوهر با روزى ده شاهى به راحتى زندگى مىكنند گدايانى هستند كه روزى يك تومان عايدى دارند . من در هيچ‌يك از نقاط جهان ، ملتى را نديدم كه از لحاظ كنار آمدن با مشكلات زندگى به قدر ايرانيان فيلسوف مشرب باشند . . . » « 1 »\r\n\r\nگروه گدايان\r\nفووريه در سفرنامهء خود مىنويسد : « ورود ما به تبريز ، مصادف شد با يك اردو ، گدا ، كه جلو ايشان را نمىشد گرفت ، مگر به زور چماق شاطرها ، در واقع ، از معجزات بود كه با اين كوچه‌هاى تنگ پرپيچ‌وخم ، كسى زير كالسكه‌ها نرفت . . . اگر در بيرون شهرهاى بزرگ ما ، باز شدن منجلابها و فاضل‌آبهاى شهر . . . هوا را غيرقابل استشمام مىنمايد ، در اينجا فقر و مسكنت كه بزرگترين و پليدترين زخمهاى پيكر جامعهء انسانى\r\n\r\n\r\n","description":"","footnote":"\r\n( 1 ) . كنت دوگوبينو ، سه سال در ايران ، پيشين ، ص 60 به بعد .\r\n","page_name":" 610 ","page_number":618},
  {"content":"\r\n\r\nاست ، به وسعت تمام گسترده است . » « 1 »\r\nهانرى رنه دالمانى ، در سفرنامهء خود راجع به زنان گدا نيز مطالبى نوشته و مىگويد :\r\n« . . . مسافرين ، در موقع گردش در شهرها ، به هياكل عجيبى برمىخورند ؛ يعنى زنان گدايى را مىبينند كه در زواياى كوچه‌ها ، نشسته و دست تكدى به سوى عابرين دراز كرده‌اند . مخصوصا مشاهدهء روبندهء آنها كه در اثر تماس با بينى چرك و كثيف و سوراخ شده است ، كراهت آورست . » « 2 »\r\n\r\nوصفى از يك گدا :\r\n« ساعت نه و پانزده دقيقه دهم ماه مه 1930 ، درويش محترم و سال - خورده‌اى با محاسن فراوان و سر و روى ناشسته ، در مدخل عالىقاپو نشسته و براى دريافت پول روزانهء خود ، سلام مىكند . و در مقابل پشيزى كه به او داده مىشود براى بخشش‌كنندگان طلب آرامش و صلح و صفا مىنمايد . » « 3 »\r\n« در ايران ، گدايان در هر گوشه و كنار به انتظار گرفتن خرده‌هاى نان ايستاده‌اند و قيافهء بيمار پر از جراحت آنها را در پشت هر درى مىتوان مشاهده كرد . » « 4 »\r\n\r\nگدايان به نظر كسروى :\r\nكسروى سى سال قبل ، در كتاب بخوانيد و داورى كنيد ، در وصف گدايان تهران چنين مىنويسد : « . . . اكنون در تهران بيش از چندهزار گداست و اينان كوچه‌ها را مىگردند ، در جلو درها مىايستند و پياپى به زبان مىآورند : « حضرت عباس دردت دوا كند ! » « امام حسين ذليلت نكند ! » « امام بيمار به بستر بيمارى نيندازدت ! » « امام غريب قرضهايت را ادا كند ! » و مردم به پاس همين گفته‌ها ، نان و پول به ايشان مىدهند . » « 5 »\r\nدر ميان شعراى ايران ، در يك قرن اخير ، بيش از همه پروين اعتصامى به وضع طبقات محروم توجه كرده و در توصيف احوال آنان اشعارى سروده است .\r\n\r\nطبقات مختلف المنافع به نظر پروين اعتصامى\r\nبه نظر ميخائيلوويچ ، شرق‌شناس شوروى ، پروين اعتصامى « در دههء دوم قرن بيستم ، هنوز تحت تسلط خيالهاى ليبرالى بود ، و صادقانه اعتقاد داشت كه با درخواست و دعوت براى نيكى و عدالت مىتوان اين « دنياى دون » را عوض نمود و به نفع بيچارگان تغييرش داد . پروين بعدها ، كاملا به اين حقيقت پىبرد كه به ثروتمندان رجوع كردن و از آنها خواستن كه نيكو باشند و زندگى بيچارگان را بهبود بخشند ، كارى است بيهوده و بيفايده او در شعر « اندوه فقر » مىگويد :\r\n پروين ، توانگران غم مسكين نمىخورند * بيهوده‌اش مكوب ، كه سرد است اين حديد . \r\nبتدريج در اشعار پروين ، آثار مناقشات اجتماعى و عدم هم‌آهنگى بين ثروت و فقر به چشم مىخورد . وى در بعضى از اثار خود ، زندگى طبقهء كشاورزان و پيشه‌وران خرده‌پا را كه بسيار محتاج و از حقوق خود محرومند ، توصيف مىنمايد . پروين بطور ناخوداگاه ، بعنوان سخنگوى اين طبقات ، ظاهر مىشود ، مخصوصا در شعر « مناظره » مسألهء عدم مساوات اجتماعى به شكل حادى بيان شده است : دو قطره خون بر سر گذرى افتادند : يكى از دست توانگرى و ديگرى\r\n\r\n\r\n","description":"","footnote":"\r\n( 1 ) . سه‌سال در دربار ايران ، پيشين ، ص 50 .\r\n( 2 ) . سفرنامه از خراسان تا بختيارى ، پيشين ، ص 297 .\r\n( 3 ) . سفرنامهء فرد ريچاردز ، پيشين ، ص 10 .\r\n( 4 ) . همان ، ص 38 .\r\n( 5 ) . ص 27 .\r\n","page_name":" 611 ","page_number":619},
  {"content":"\r\n\r\nاز پاى خار كنى ؛ قطرهء دوم در جواب قطرهء اول كه گفته بود يكى شويم ، با حالت غرور جواب مىدهد كه راه آنها يكى نيست :\r\n ز قيد بندگى اين بستگان شوند آزاد * اگر به شوق رهايى زنند بال و پرى\r\nيتيم و پيرزن ، اينقدر خون دل نخورند * اگر به خانهء غارتگرى فتد شررى \r\n- ديوان ( ص 244 )\r\nپروين اعتصامى در آغاز جوانى مانند بسيارى از صاحبنظران شرق ، گمان مىكرد از راه موعظه و اندرز مىتوان رحم و شفقت طبقات فرمانروا را تامين كرد ، ولى گذشت زمان و مطالعات و تحقيقات اجتماعى به اين بانوى انسان‌دوست نشان داد كه براى حصول مقصود هيچ راهى جز مبارزه و مطالبه حق وجود ندارد ، بعبارت ديگر پروين دريافت كه مظالم دنياى موجود را با آه و ناله و غم و غصه و اشك ، نمىتوان از بين برد ، بلكه بايد با دست « كار » نيست و نابود ساخت .\r\n از حقوق پايمال خويشتن كن پرسشى * چند مىترسى ، ز هر خان و جناب ، اى رنجبر « 1 » \r\nديوان ( ص 82 )\r\nناگفته نگذاريم كه گه‌گاه ، در آثار گذشتگان ، اشاراتى به ديگر قشرها و گروههاى اجتماعى شده است . از جمله دربارهء باركشان و حمالان ، كه گروهى از طبقات زحمتكش اجتماع را تشكيل مىدادند ، فردوسى گويد :\r\n نهادند بر دشمنان باژوساو * بدانديشگان باركش همچو گاو\r\nحرام است بر پادشه خواب خوش * كه باشد ضعيف از قوى « باركش » \r\n- سعدى\r\n خشت‌زنى پيشهء پيران بود * باركشى كار اسيران بود \r\n- نظامى\r\n آن كسانىكه بار خلق كشند * زان عمل سال و ماه شاد و خوشند \r\nمولوى دربارهء حمالان مىگويد :\r\n جنگ مىكردند حمالان پرير * تو مكش تا من كشم حملش چو شير\r\nزآنكه در آن حمل مىديدند سود * حمل را هريك ز ديگر مىربود \r\nسلمان ساوجى از حال زار نوكران خود سخن مىگويد :\r\n نوكرانى نيز نيكو دارم اما هيچيك * بر سرش دستار و در تن جبه ، در پا هيچ نيست\r\nلاجرم از گفتگوى نوكران در خانه‌ام * جز حديث سرد و تشنيع و تقاضا هيچ نيست\r\nسالار پيشه‌ور نبود هرگز * بل پيشه‌ور رهى بود و چاكر \r\n- ناصرخسرو\r\n\r\n\r\n","description":"","footnote":"\r\n( 1 ) . هفت مقاله از ايران‌شناسان شوروى ، ترجمهء ابو الفضل آزموده ، ص 53 .\r\n","page_name":" 612 ","page_number":620},
  {"content":"\r\n\r\nغير از طبقاتى كه ياد كرديم ، در دورهء قرون وسطى ، جمعى از راه فالگيرى و جادوگرى امرار معاش مىكردند ، و با استفاده از جهل و بيخبرى مردم ، از اين راه ، بدون تحمل رنج و زحمتى ، پول قابل توجهى به دست مىآوردند . ابن خلدون به گروه خاصى از اين جماعت اشاره مىكند . يكى از گروههاى انگل اجتماعى در دورهء قرون وسطى ، كسانى بودند كه عمر خود را در راه كشف دفينه‌ها و گنجهاى مخفى سپرى مىكردند . به قول ابن خلدون ، اين گروه معتقد بودند كه « كليهء ثروتهاى ملتهاى باستان در زيرزمين ، بطور گنجينه ، نهان است و بر همهء آنها بوسيلهء طلسمهاى جادوگرانه مهر زده‌اند ، و جز كسانى كه به دانش آن آگاهند ديگرى نمى - تواند آن مهر را برگيرد ؛ چه آنها از راه بخور و دعا و قربانى مىتوانند آن طلسم را بشكنند . » « 1 »\r\nسپس مىنويسد : « در نتيجهء اين گونه فريبكاريها ، بسيارى از كوته‌خردان ، كارگران فراوانى را ، براى كاوش و كندن زمين به كار مىگمارند و براى نهان داشتن كار خود از انظار ، از تاريكى شب استفاده مىكنند ؛ از بيم آنكه مبادا ، رقباى آنان آگاه شوند يا كارگزاران دولت به عمليات آنان پىببرند . و هنگامى كه چيزى به دست نمىآورند ، دليل آن را عدم آگاهى از طلسمى مىدانند كه گنجينه بدان مهر شده است ؛ و از اين راه ، خود را گول مىزنند و روى مطامع شكست‌خورده و ناكامى خود ، سرپوش مىگذارند . » « 2 » به نظر ابن خلدون ، كسانى به اين كارها مىپردازند كه از كوته‌خردى ، تن به كار مثبت و مفيد نمىدهند ، و بجاى آن‌كه از طريق كشاورزى ، صنعت ، و بازرگانى معاش خود را تأمين كنند ، در راهها و مجارى غيرطبيعى گام مىنهند . « 3 »\r\nديگر از گروههاى اجتماعى ، از قلندران و شعبده‌بازان مىتوان نام برد كه از خصوصيات اخلاقى و اجتماعى آنان بندرت در منابع تاريخى و اجتماعى سخن به ميان آمده است . از جمله در بدايع الوقايع واصفى ، رستم التواريخ و كتاب حاجىباباى اصفهانى بطور اجمال ، از آنان سخن رفته است .\r\n\r\nقلندران و شعبده‌بازان\r\n« . . . پس خود را ملبس به لباس قلندرى نموده و تاج قلندرى بر سر نهاده و منتشائى بر دست گرفته و كشكولى را پر از حلوايى نموده و داروى بيهوشى در آن نهاده و ردائى بر دوش افكنده و كيسه‌اى كه در آن دواهاى عيارى و اسباب شب وى و مكارى بود ، بر دوش افكنده و به جانب دروازهء قريه خوراسكان راون شديم . » « 4 »\r\nمؤلف رستم التواريخ ، از هنرنمايى قلندران سخن مىگويد ، و از قول يكى از قلندران مىنويسد : « شيشه‌اى داشتم كوچك ، در آن خاكى بود و درش محكم بسته بود . به حكمت ، درش را گشودم ، قدرى از آن خاك بر روى جامه ريختم مشتعل شد و جامه سوخت . و در حقه‌اى روغن بسته داشتم . در آب جوشان ، اندكى از آن افكندم ، آب يخ شد و نيز آن را در ظرفى نمودم و آن را بر سه‌پايه نهادم ، و در زير آن ، دوايى را به آتش مشتعل كردم . از خاصيت آن ، دوا ، آب در آن ظرف يخ شد . . . » « 5 »\r\n\r\n\r\n","description":"","footnote":"\r\n( 1 ) . مقدمهء ابن خلدون ، ج 2 ، ص 775 به بعد .\r\n( 2 ) . همان ، ص 775 به بعد .\r\n( 3 ) . همان .\r\n( 4 ) . رستم التواريخ ، پيشين ، ص 153 .\r\n( 5 ) . همان ، ص 157 .\r\n","page_name":" 613 ","page_number":621},
  {"content":"\r\n\r\n« فرمود به چه قسم شاهد بازى كرده‌اى ، عرض نمودم هر ظالم مردم‌آزار ناپاك بيباك را به رندى و پهلوانى ، زنش را و دخترش . . . يا پسرش را به داروى بيهوشى ، بيهوش مىنمودم ، و در رداى خود مىنهادم و مىرفتم بر تخت رستم ، كه بالاى كوهى است ، يا بر كوه آتشگاه ، يا بر سردم كوه صفهء اصفاهان ، و با وى عشرت رندانه مىكردم و باز او را مىبردم و به مكان خود مىنهادم . اما با هركس نمك خوردم ، حق نمك را منظور داشتم . و بسيار مرتكب معاصى شده‌ام اما با مروت و اداى كفاره ، و تكيه بر اين آيهء مباركه نمودم :  « لا تَقْنَطُوا مِنْ رَحْمَةِ اللَّهِ ، إِنَّ اللَّهَ يَغْفِرُ الذُّنُوبَ جَمِيعاً »  اما هرگز خيانت از من سر نزده ، و نامردى از من صادر نشده ، و با دوستان و آشنايان بيوفايى نكرده‌ام . » « 1 »\r\n\r\n\r\n","description":"","footnote":"\r\n( 1 ) . همان ، ص 158 .\r\n","page_name":" 614 ","page_number":622},
  {"content":"\r\n\r\n\r\n8 . حقوق فردى و اجتماعى زنان بعد از اسلام\r\n\r\n","description":"","footnote":"","page_name":" 615 ","page_number":623},
  {"content":"\r\n\r\n\r\nحقوق فردى و اجتماعى زنان بعد از اسلام\r\nجمعى از محققين و جامعه‌شناسان معتقدند كه زنان عرب ، در دوران قبل از اسلام ، مقام و موقعيت بهترى داشته‌اند . در ميان قبايل شمالى عربستان ، زنان نه‌تنها در فعاليتهاى مختلف زندگى شركت مىجستند بلكه گاه به مقام امارت و فرمانروايى مىرسيدند . « نام چندين ملكهء عرب ، كه در شمال بوده‌اند ، از كتيبه‌هاى آشورى - به دست آمده است . » « 1 » علاوه بر اين « در تاريخ لشكركشيهاى زمان پيغمبر داستان زنى به نام « ام قرفه » بعنوان ملكهء قبيله ديده مىشود . » « 2 »\r\nدر دورهء خلافت ابو بكر ، « زنى سجاح نام ، دختر حارث بن سويد به داعيهء پيغمبرى سر بر - آورد و به شيوهء كاهنه‌هاى عرب ، سخنان سجع‌دار مىگفت . اين زن ، اصلا از بنى يربوع ( شعبه‌اى از بنى تميم ) و از مادر ، با تغلبيها خويشاوند بود . بنى تميم كه از طوايف بزرگ و مهم عرب بودند در اين هنگام وضع آشفته‌اى پيدا كرده بودند ؛ گروهى مرتد و گروهى مردد شده بودند .\r\nجمعى از اين قبايل و از جمله بنى يربوع به رياست مالك بن نويره بسجاح پيوستند . . . كار سجاح پيش نرفت و خود او بعد مسلمان شد و تا زمان معاويه زنده بود . . . » « 3 »\r\nعلاوه بر اين ، در دوران بعد از اسلام ، فعاليتهاى ارتجاعى عايشه در جنگ جمل و مخالفت جدى او ، با على عليه السلام يكى از وقايع برجستهء تاريخى است ، و از قدرت و شخصيت زن ، در صدر اسلام حكايت مىكند . توضيح آن كه عايشه ، كه به جهاتى چند با على سر دشمنى و مخالفت داشت ، پس از قتل عثمان ، با معاويه ، دشمن سرسخت اسلام ، همداستان شد و بيخبران را دور پيراهن خونى عثمان جمع كرد ، و به شرحى كه در تواريخ آمده است با همكارى طلحه و زبير ، به جنگ على شتافت . پس از پايان كار طلحه و زبير ، عايشه از هودج پايين نيامد و جنگجويان را همچنان تحريض مىكرد . با اينكه اسلام ، زنان را به خانه‌نشينى ترغيب مىكرد ، اين جريان به خوبى مىرساند كه در صدر اسلام ، هنوز زنان عرب روحيهء زمان جاهليت را از دست نداده بودند ، و نه‌تنها در كارهاى اجتماعى بلكه در فعاليتهاى رزمى و سياسى ، كمابيش ، شركت مىجستند .\r\n\r\n\r\n","description":"","footnote":"\r\n( 1 ) . سيد حسن تقىزاده ، تاريخ عربستان و قوم عرب در اوان ظهور اسلام و قبل از آن ، ص 17 .\r\n( 2 ) . دكتر على اكبر فياض ، تاريخ اسلام ، ص 44 .\r\n( 3 ) . همان ، ص 136 .\r\n","page_name":" 616 ","page_number":624},
  {"content":"\r\n\r\n\r\nمقام زن در صدر اسلام\r\n« هنگام فتح مكه ، ابو سفيان براى تحقيق از وضع دشمن ، در خارج از شهر مكه ، با عباس عموى پيغمبر ملاقات كرد . عباس مراتب نيرومندى مسلمانان را به وى گوشزد كرد . ابو سفيان ناچار تسليم شد و به همراهى مأخوذ از تصوير بانوان ايرانى در عهد هخامنشى برروى فرش مكشوف در پازيريك « 1 »\r\nطرح از زن ايرانى از روى سكه « 2 »\r\n\r\n\r\n","description":"","footnote":"\r\n( 1 ) . از كتاب پوشاك ايرانيان ، ص 81 .\r\n( 2 ) . همان كتاب ، ص 207 .\r\n","page_name":" 617 ","page_number":625},
  {"content":"\r\n\r\nعباس ، نزد پيغمبر آمد ، و حضرت او را ، امان داد ، و به وى اظهار محبت كرد . ابو سفيان پس از مراجعت ، قوم خويش را از آنچه ديده بود خبردار كرد . مردم مكه به گفته‌هاى ابو سفيان خنديدند ، و او را دشنام دادند ؛ بخصوص زنش ، هند ، سبيلهاى او را گرفته مىگفت : اين مردك ناستودهء ناهنجار را بكشيد . بدا به حال قومى كه پيشاهنگ آنان چنين كسى باشد . » « 1 »\r\n\r\nعقيدهء جرجى زيدان\r\nجرجى زيدان ، مانند بعضى از شرقشناسان اروپايى ، معتقد است كه زن عرب ، قبل از اسلام ( در دورهء جاهليت ) با عفت و شرافت زندگى مىكرد ، و از حقوق و اختيارات فراوانى برخوردار بود ، و نمونه‌هايى از دليرى و خردمندى زنان آن دوران را ذكر مىكند . به نظر او ، بعد از نهضت اسلامى ، بتدريج از حقوق و اختيارات زنان كاسته شد و زورمندان و ارباب قدرت « مردان و زنان و همخوابه‌ها و خواجه‌ها را در حرمسراها محبوس كردند ، و بر آنان سخت گرفتند . » « 2 » و از اين رهگذر مفاسد و انحرافات اخلاقى و جنسى گوناگون در ميان دختران و پسران جوان ، به ظهور رسيد . جرجى زيدان در جلد پنجم تاريخ خود ، بار ديگر ، از موقعيت اجتماعى زنان در عهد جاهليت سخن مىگويد و مىنويسد : « در آن دوره ، زنان مقام مهمى داشتند ، و عفت آنها ثمرهء آزاديخواهى و استقلال - طلبى آن روز عرب مىباشد ، زيرا زنى كه با استقلال و آزادى خوگرفته ، تحمل ننگ و عار نمىتواند ، و برعكس زنى كه در ذلت و اسيرى به سر برده و به قيد حجاب و پرده مقيد گشته ، زودتر تن به خوارى مىدهد . كارى كه براى آن زن آزاد مستقل ننگ مىنمايد ، زن بدبختى كه در قيد اسارت است ، آن را عار نمىشمارد . . . عربهاى بدوى ، كه استطاعت كنيز گرفتن و همسر متعدد نداشتند ، همسر يگانهء خويش را ستايش مىكردند ؛ بويژه كه زن بدوى كمك دست مرد ، و شريك رنج و راحت او در سفر و حضر بود . » « 3 »\r\nزنده به گور كردن دختران در ميان تمام اعراب معمول نبود ، فقط افراد قبيلهء بنى تميم - بن مر ، به چنين كار زشتى دست مىزد . « در هرحال خفه كردن دختران زياد طول نكشيد و منسوخ گشت ، زيرا مخالف عقل و عاطفهء انسانى بود ، و به زودى شخصى بنام صعصعة بن - ناجيه ، برخاست ، و خود را فداى دختران كرد ، و آن عمل متروك شد . زنان عرب در دورهء جاهليت ، از خود استقلال و اراده داشتند و داراى آزادى و مقام بودند ، و عده‌اى از آنان در جنگ و سياست و ادب و شعر و تجارت و صنعت بنام گشتند . . . غالبا مردان عرب در دورهء جاهليت ، اختيار ازدواج را به دختران وامىگذاردند و بدون رضايت دختران به زناشويى آنها رضايت نمىدادند . زنان قريش از ساير زنان بر شوهر خود مسلطتر بودند و به مردان تحكم مىكردند . بسيارى از آنها در جنگ شركت مىجستند . در جنگ يرموك ( نزديك شام ) . . .\r\nحتى زنهاى مسلمان با چوب به ميدان آمدند ، و با مردان رومى جنگ كردند . در نتيجه ، سپاه بزرگ روم درهم شكستند . در جنگ احد ، پرچم قريش به زمين افتاد و هيچ مردى جرأت نمىكرد آن‌را برافرازد ، تا آنكه زنى به نام عمره ، دختر علقمهء حارثيه ، قدم پيش نهاد و پرچم را از زمين بلند كرد ، و مردان را دور خود جمع كرد و به كارزار شتافت . هند ، دختر عتبه و زن\r\n\r\n\r\n","description":"","footnote":"\r\n( 1 ) . تاريخ تمدن اسلام ، پيشين ، ج 1 ، ص 49 ( به اختصار ) .\r\n( 2 ) . همان ، ج 5 ، ص 3 .\r\n( 3 ) . همان ، ص 70 ( به تصرف ) .\r\n","page_name":" 618 ","page_number":626},
  {"content":"\r\n\r\nابو سفيان و مادر معاويه ، در همان جنگ ، كارى كرد كه از مردان هم ساخته نبود . هند عده‌اى از زنان را با دايره و دمبك گرد آورد و پشت سر مردان قرار داد ، به آنها امر كرد دايره بزنند و شعر بخوانند و مردان را براى پايدارى در جنگ تشويق كنند : و همين كه مسلمانان شكست خوردند ، هند . . . بالاى سنگى رفت و دربارهء شكست مسلمانان شعر خواند . زنان عرب در دورهء جاهليت ، همراه مردان به ميدان مىآمدند ، مشك به دوش مىگرفتند ، سپاهيان را آب مىدادند ، و زخمها را معالجه مىكردند ؛ نظير ام عماره انصاريه دختر كعب انصارى ، و ام - حكيم دختر حارث ، و خنساء شاعرهء نامى . . . و بسيارى ديگر .\r\nعده‌اى از اين زنان در حسن تدبير و ادارهء امور شهرت يافتند ؛ از آن جمله خديجه دختر خويلد كه زنى خردمند و كاردان بود ، و مردان درستكار و پاكدامن را براى رسيدگى به كارهاى خود و انجام كارهاى بازرگانى اجير مىكرد و با آنان قرارداد مىبست كه چقدر از سود تجارت متعلق به آنان و چقدر از آن خود او باشد . او همين كه پيش از بعثت ، درستى و امانت حضرت - محمد را شنيد ، از آنحضرت خواست ، كه عامل وى باشد ، و چون آن حضرت تجارت را بطور مطلوب و با امانت انجام دادند ، خديجهء كبرى به آنحضرت پيشنهاد ازدواج داد و حضرت پذيرفت . وى نخستين زنى است كه ايمان آورد و به آن بزرگوار در مشكلات گوناگون ، يارى كرد . » « 1 »\r\n« ديگر از زنان نامى ، عايشه ام المؤمنين است كه ، به شرحى كه گذشت ، در جنگ جمل عليه على به پا خاست ، و در دوران حيات ، احاديث بسيارى از پيغمبر روايت نمود .\r\nديگر عايشه دختر طلحة بن عبيد اللّه صحابى است كه علاوه بر علم ، بسيار خوش‌صورت بود ، و از مردان رونمىگرفت ، زيرا خود را بالاتر از آن مىديد كه از بيم مردان پشت پرده رود .\r\nعايشه زندگى پرتجملى داشت . ديگر از زنان نامى ، سكينه دختر حسين بن على بود . اين زن نامدار با مردان قريش در نهايت عفت مجالست و معاشرت مىنمود و شاعران را به حضور مىپذيرفت ، و از دانشمندان و اديبان و شاعران سؤالاتى مىكرد و به آنان صله مىداد . ديگر از زنان نامى جهان ، اسماء دختر ابو بكر خليفهء اول است . همين كه پسرش عبد اللّه بن زبير در مكه محاصره شد ، نزد مادر آمده گفت مىترسم بنى اميه بر من دست يابند و مرا بكشند و پس از كشتن جسد مرا به دار بياويزند . مادر شجاع ، او را به پايدارى و فداكارى تشويق كرد و گفت ، جان فرزند ، وقتى كه گوسفندى را سر بريدند ، كارش تمام مىشود ، و از اين‌كه پوستش را بكنند و يا تكه‌تكه‌اش كنند ، دردش نمىآيد . تو هم اگر واقعا در راه عقيده‌ات آمادهء كشته شدن هستى ، چه باك از آنكه پس از مرگ ، تنت را به دار بياويزند . همينطور زنان شاعرهء متعددى در آن دوره ظهور كردند كه از آن جمله ليلى اخيليه و خنساء و عده‌اى ديگر را مىتوان نام برد ، كه با كمال سادگى و بيباكى با مردان نشست و برخاست مىكردند ، شعر مىگفتند ، و شعر مىشنيدند . » « 2 »\r\nپس از آنكه اعراب به كشورگشايى دست زدند و سيل طلا و نقره و غلام و كنيز به سوى عربستان روان گرديد ، اندك‌اندك ، اعراب نيز به فساد و هرزگى گراييدند . « از دورهء بنى اميه ، بزم‌آرايى و باده‌پيمايى رواج گرفت . مخنثان كه رابط بين مردان و زنان بودند ( جاكشها ) در\r\n\r\n\r\n","description":"","footnote":"\r\n( 1 ) . همان ، ص 68 به بعد ( به اختصار ) ؛ نيز ر . ك : ابو القاسم پاينده ، زندگانى محمد ، ص 402 به بعد .\r\n( 2 ) . همان ، ص 73 به بعد ( به اختصار ) .\r\n","page_name":" 619 ","page_number":627},
  {"content":"\r\n\r\nشهرها فزونى يافتند . غزلسرايى و اظهار عشق بسيار شد ، در حالى كه در صدر اسلام ، كه هنوز اعراب از بادهء تنعم و پيروزى سرمست نشده بودند . . . حتى در كعبه زن و مرد باهم اداى حج مىكردند و در آن كار عيبى نمىديدند . اما همين كه زندگى تجملى ميان عربها معمول شد و مردان همخوابه و كنيز و كلفت فراوان به خانه آوردند ، در حقيقت ، به حيثيت و مقام زن در جامعه لطمه‌اى جبران‌ناپذير وارد كردند و عملا فساد و خيانت را رواج دادند . زمانىكه خالد ، والى مكه بود ، شاعرى راجع‌به اجتماع زنان و مردان در كعبه چنين گفت : به‌به كعبه چه جاى خوبى است ، بخصوص هنگامى كه زنان آنجا مىآيند و براى بوسيدن حجر الاسود ما را پس و پيش مىزنند . خالد كه اين شعر را شنيد ، فرمان داد زنان و مردان جداجدا طواف كنند . » « 1 » چنان كه اشاره شد ، در دورهء بنى اميه ، فساد و تباهى در شؤون مختلف اجتماعى فزونى گرفت . « عبد الرحمن بن حسان از شعراى دورهء معاويه غزلى دربارهء دختر معاويه سرود .\r\nيزيد پسر معاويه چون اين اشعار را شنيد ، به پدر خود شكايت كرد ، و از او خواست كه شاعر را بكشد ، زيرا كه او در طى غزلى ، از زيبايى و دلبرى دختر معاويه سخن گفته بود . ترجمهء شعر :\r\n« دختر معاويه مانند مرواريد درخشانى است كه تازه از صدف درآمده است . اگر نسبش را بخواهى ، كسى عاليتر از وى سراغ ندارم . » پس از آنكه يزيد غزل را براى معاويه خواند ، معاويه با خونسردى گفت ، واقعا درست گفته است ، و بالاخره پس از آنكه يزيد از قول شاعر خواند كه : « پهلوبه‌پهلو با وى به كاخ سبز رفتم . » باز معاويه گفت ، شايد اينطور نبوده است .\r\nخلاصه آنكه در اثر اصرار يزيد و عده‌اى از نزديكان ، كه مىگفتند سخنان شاعر دربارهء دختر تو ، دهان‌به‌دهان افتاده و بايد عبد الرحمن ، تنبيه شود ، معاويه وى را با مهربانى پذيرفت و گفت : اين اشعار تو براى من اسباب دردسر شده است ؛ تو براى يك دخترم غزل سرودى و از دختر ديگرم نام نبردى و او را به جان من انداختى . عبد الرحمن گفت : واقعا بد كردم و حق با دختر دوم شماست ، براى اين يكى ، اشعار بهترى خواهم گفت . عبد الرحمن همان روز اشعار آبدارى دربارهء دختر دوم معاويه گفت و ميان مردم منتشر كرد و با اين عمل ، خود را رسوا ساخت ؛ زيرا معاويه فقط يك دختر داشت و همين كه عبد الرحمن راجع به معاشقه با دختر دوم شعر سرود ، همه فهميدند كه گفته‌هاى وى از آغاز پوچ و بىاساس بوده است . . . » « 2 »\r\nفزونى كنيزان و همخوابه‌ها ، در محضر امويان و عباسيان بيش‌ازپيش به خرابى وضع زنان كمك كرد . مردان آن دوران « كنيزان رومى و ترك و ايرانى خود را ، كه از زنان عرب زيباتر و نمكين‌تر بودند ، براى يكديگر هديه مىدادند در صورتى كه پيش از آن مرد عرب جز زن خود به زن ديگرى توجه نداشت ، و زن هم از مرد خود مطمئن بود كه جز وى با زن ديگر سروكار ندارد . اما تدريجا مهر و محبت مرد از يك زن به چند و يا چندين زن انتقال يافت ، و طبعا غيرتمندى او نيز تجزيه و تقسيم شد . زن هم كه مرد را با ديگرى سرگرم ديد به فكر سرگرمى خود افتاد . . . چه‌بسا از بانوهاى حرمسرا كه براى خوش‌آيند شوهران خود ، كنيزان زيبايى مىخريدند و او را مىآراستند و به شوهر خود تقديم مىكردند . . .\r\n\r\n\r\n","description":"","footnote":"\r\n( 1 ) . همان ، ص 83 ( به اختصار ) .\r\n( 2 ) . همان ، ص 85 .\r\n","page_name":" 620 ","page_number":628},
  {"content":"\r\n\r\nيعنى نه زنها از هوودارى بدشان مىآمد و نه مردان نسبت به زنان غيرتمندى به خرج مىدادند . . .\r\nدر اثر اين اوضاع نامطلوب ، قدر و قيمت زن پايين آمد . . . معاشرت زن و مرد به جاى صفا و صدق ، بر روى مكر و حيله و دشمنى استوار شد . مردان ، زنان را در خانه نگاه داشته درها و پنجره‌ها را به روى او بستند ، و او را از سخن گفتن و آميزش و بيرون آمدن منع كردند . . . كم‌كم بدگويى از زن شروع شد ، و شعرها و داستانها و مثلها در مكر و حيلهء زنان رواج يافت . . .\r\nشاعرى مىگويد : « دختران خود را خيلى دوست دارم و از آن‌رو آرزو دارم آنها را به دست خود در گور بگذارم . » و ديگرى مىگويد : « چه سعادتى بالاتر از اين‌كه پسرم بماند و دخترم بميرد . » شاعر ديگر مىگويد : « اى كاش تا دختر به دنيا مىآيد بميرد ، چون بهترين داماد و حجله‌گور است . » آرى ، در قرن چهارم و پنجم هجرى ، كه تمدن اسلامى به حد كمال رسيده بود ، اديبان و شاعران مسلمان ، دربارهء زن ، آنطور فكر مىكردند . » « 1 » دكتر هيكل مىنويسد : قبل از اسلام « زنان حجاب نداشتند و زينت خود را آشكار مىساختند ، بعدها اسلام اين كار را حرام كرد . » « 2 »\r\nبعضى ديگر از محققين عقيده دارند كه قبل از ظهور اسلام ، يعنى در دورهء جاهليت ، اعراب براى نسوان ارزش و مقامى قائل نبودند ، و دختر براى خانواده‌ها موجب بدبختى و مصيبتى عظيم بود ؛ چنان كه آيهء 60 و 61 سورهء نحل ، مؤيد اين معنى است :  « إِذا بُشِّرَ أَحَدُهُمْ بِالْأُنْثى ظَلَّ وَجْهُهُ مُسْوَدًّا وَ هُوَ كَظِيمٌ »  يعنى : چون مژدهء دختر به كسى مىدادند ، رنگ و رويش سياه مىشد و خشمناك مىگرديد ، و در آيهء 61 مىگويد : « با شنيدن اين خبر ناگوار ، از مردم پنهان مىشد ، نمىدانست كه آن دختر را با خوارى نگاه دارد يا در زير خاك پنهانش كند . »\r\nپيشواى اسلام در آخرين سفر حج خود ، كه معروف به حج الوداع است ، در برابر جمعيت فراوانى كه گرد او حلقه زده بودند خطبهء تاريخى مهمى ايراد كرد كه به نام « خطبهء وداع » معروف است . ضمن اين نطق ، در مورد زنان چنين فرمود :\r\nاى مردم ، اينك من راجع به زنهاى شما صحبت مىكنم ؛ زنهاى شما بر شما حق دارند و شما هم به زنهاى خويش حق داريد . وظيفهء آنها اين است كه نگذارند شخصى وارد بستر شما شود ( جز خود شما ) ، و كسانى كه مورد محبت شما نيستند به خانه راه ندهند . اگر آنها به اين وظايف عمل نكردند ، خداوند به شما اجازه داده است كه در بسترى جداگانه استراحت كنيد و آنها را كتك بزنيد ؛ ولى نه بشدت . و همين كه از شما اطاعت كردند و وظيفهء خود را به انجام رسانيدند ، به آنها غذاى مناسب بخورانيد ، و لباس مناسب بر آنها بپوشانيد . شما بايد با زنهاى خود ، به بهترين طرز رفتار نماييد ، چون آنها در خانهء شما يك محبوس هستند و از خود اختيارى ندارند ، و با يك محبوس كه از خود اختيارى ندارد بايد با محبت رفتار كرد . زنهاى شما امانتى هستند كه از طرف خداوند به شما سپرده شده و به شما اجازه داده‌اند كه با كلام خداوند به آنها نزديك شويد ( يعنى مطابق قانون اسلام با آنها ازدواج كنيد )\r\n\r\n\r\n","description":"","footnote":"\r\n( 1 ) . همان ، ص 85 به بعد ( به اختصار ) .\r\n( 2 ) . زندگانى محمد ، پيشين ، ص 433 .\r\n","page_name":" 621 ","page_number":629},
  {"content":"\r\n\r\nو از خدا بترسيد و با زنهاى خود به بهترين طرز رفتار كنيد . « 1 »\r\n\r\nموقعيت اجتماعى زنان ايران قبل از اسلام\r\nبطورى كه از نقوش و الواح و آثارى كه از عهد باستان به دست ما رسيده برمىآيد ، زنان ايران ، قبل از حملهء عرب ، از حقوق و آزاديهاى بيشترى برخوردار بودند . زنان وابسته به طبقهء دوم و سوم اجتماع تقريبا در تمام فعاليتهاى اقتصادى ، دوشادوش مردان كار مىكردند ؛ مخصوصا همكارى زنان با مردان در كارهاى كشاورزى ، گله‌بانى و ساير فعاليتهاى توليدى و بافندگى قابل توجه است .\r\nبطورىكه از نقوش باقيمانده از عهد باستان ( حدود قرن هفتم قبل از ميلاد ) برمىآيد ، زنان ايران عموما بىحجاب بودند ؛ يعنى نه‌تنها سر و صورت و گردن آنها ، بلكه قسمتى از دست و پاى آنها بدون حاجب و مانعى ديده مىشد . « 2 »\r\nزنان عهد هخامنشى بطورىكه از صورت منقوش بر فرش پازيريك و ساير آثار آن دوره برمىآيد ، چهره‌شان كاملا ديده مىشود . گيسوان بلندشان را به پشت سر مىآويختند و پيراهنشان مانند پيراهن پرچين مردان پارسى بود . « 3 »\r\nاز آثار و مجسمه‌هاى گوناگونى كه از عهد اشكانى به يادگار مانده ، به خوبى پيداست كه زنان سر و صورت و گردن و بازوان خود را نمىپوشانيدند ؛ معمولا پيراهن بلند بر تن مىكردند كه غالبا تا زانو را مىپوشانيد .\r\nدر دورهء ساسانيان ، وضع عمومى زنان مانند قرون پيش بود ؛ يعنى غير از زنان وابسته به طبقهء اشراف ، كه كمتر در بين مردم ظاهر مىشدند ، ساير زنان بدون پرده و حجاب زندگى مىكردند ، و كمابيش در فعاليتهاى اقتصادى شركت مىكردند . كريستن‌سن ، ايران‌شناس نامدار دانماركى ، با توجه به مطالعات بارتلمه ، در مورد زنان مىنويسد : زن در اين زمان ( عهد ساسانيان ) داراى حقوق مسلمه‌اى بوده است . « 4 » در زمان ساسانيان ، احكام عتيق در جنب قوانين جديد باقى بود ؛ و اين تضاد ظاهرى از آنجاست كه پيش از آنكه اعراب مسلمان ، ايران را فتح كنند محققا زنان ايران در شرف تحصيل حقوق و استقلال خود بوده‌اند . « 5 »\r\nدر اوستا ، فحشاء و انواع روابط جنسى غيرطبيعى ، منع شده است و اگر كسى در نتيجهء نزديكى با دختر جوانى ( خواه از بستگان او باشد يا نباشد ) او را آبستن مىكرد ، ناچار تا وضع حمل از او نگهدارى مىكرد . در اوستا لواط يك عمل شيطانى شناخته شده است .\r\nهرودت مىگويد : « ايرانيان از مللى هستند كه به زودى و با ميل ، از ملل ديگر تقليد مىكنند ؛ فى المثل آنها امردبازى را از يونانيان آموختند . آنها با داشتن چندين زن قانونى ،\r\n\r\n\r\n","description":"","footnote":"\r\n( 1 ) . كنستان ويرژيل گيورگيو . محمد ، پيغمبرى كه از نو بايد شناخت ، ترجمهء ذبيح اللّه منصورى ، ص 418 .\r\n( 2 و 3 ) . ر . ك : جليل ضياءپور پوشاك ايرانيان از چهارده قرن پيش تا آغاز دورهء شاهنشاهى پهلوى ، از انتشارات وزارت فرهنگ و هنر ، ص 49 ، ش 31 .\r\n( 4 ) . براى آشنايى به وضع لباس طبقات ممتاز در عهد هخامنشى و اشكانى ، نگاه كنيد به همان كتاب ، تصوير 45 و 86 ؛ و همچنين تصوير صفحهء 78 .\r\n( 5 ) . ر . ك : آرتور كريستنسن ، ايران در زمان ساسانيان ، ص 346 و 354 به بعد .\r\n","page_name":" 622 ","page_number":630},
  {"content":"\r\n\r\nمىتوانند چندين زن غيرعقدى ، خريدارى كنند . كنت كورث ، ضمن توصيف جهانگشايى اسكندر ، از حرم كورش ياد مىكند و مىنويسد : « در دنبال قشون شاه تمام زنان قصر ملكه با اسب حركت مىكردند ، و زنان غيرعقدى شاه كه به 365 نفر بالغ مىشدند با پاى پياده به دنبال ملكه در حركت بودند . جهانگردان اروپايى كه در عهد صفويه از ايران ديدن كرده‌اند ، تقريبا شبيه اين مناظر را ، از زنان ، توصيف مىكنند و نشان مىدهند كه پس از گذشتن سلسله‌هاى فراوان ، در زير آسمان ايران ، تغيير كلى حاصل نشده است .\r\nدر عهد ساسانيان ، بنا به نوشتهء آمين مارسلون ، ايرانيان به مسائل جنسى و عشقى خيلى علاقه نشان مىدادند و هريك از آنها برحسب ثروت و دارايى خود ، تعدادى زن اختيار ، و براى آنها وسايل زندگى متوسطى آماده مىكردند . ظاهرا در عهد باستان ، زنان وابسته به طبقات متوسط و پايين اجتماع ، دوشادوش مردان و بدون حجاب در فعاليتهاى گوناگون اجتماعى و اقتصادى شركت مىجستند و چون مردان ، به حكم شرايط اقتصادى بيش از يك زن نمىگرفتند ، بين آنها همكارى و صفا و صميميت نسبى وجود داشت . بطور كلى اطلاعات ما از وضع عمومى زنان ايران قبل از اسلام سخت ناچيز است .\r\n\r\nربرت سوريو :\r\nدر كتاب سروناز در پيرامون مسائل عشقى در ايران باستان مىنويسد :\r\n« راجع به مسائل جنسى در ايران باستان ، مدارك و اسناد محدودى در دست است ، كه بعضى از آنها مصور ، و برخى ديگر كتبى است . مداركى كه از آغاز تاريخ ايران به يادگار مانده ، بعضى به صورت اشياء گلى پخته يا فلزى باقى مانده است و به احتمال قوى ، اين اشياء ارزش مذهبى داشته و مراد از تجسم اعمال جنسى ، كمك به فراوانى محصول ، افزايش گله و تكثير نفوس آدمى بوده است . مثلا الههء مادر كه بعدها با « آناهيتا » يكى از خدايان آيين مزديسنا اشتباه شد ، از خيلى قديم مورد توجه مردم شرق نزديك بوده است ، و معمولا به صورت يك زن لخت و برهنه جلوه‌گرى مىكرده است ، و آلت جنسى او كاملا هويداست .\r\nدستهاى اين مجسمه سخت قوى است و معمولا تبر يا داسى در دست دارد . گاه ، اين مجسمه با جواهرات و گردنبند و غيره ، آراسته مىشد . اين مجسمه‌هاى اسرارآميز و مذهبى كه بوسيلهء هنرمندان عهد عتيق فراهم شده است ، ظاهرا براى كمك به فراوانى پديد آمده است .\r\nدر بين اشياء مكشوفه در لرستان و شوش ، ظروف برنجى و گلى به صورت آلت مرد نيز به چشم مىخورد كه محتملا براى افزايش نيروى جنسى مردان و بارورى زنان با فكرى مذهبى و به صورتى اسرارآميز ساخته شده است . در پرسپوليس ، ظرفى به دست آمده است كه در حاشيهء آن عده‌اى در حال رقص مذهبى ديده مىشوند . » « 1 »\r\nبه نظر ربرت سوريو ، زنان ايران قبل از اسلام از آزادى و استقلال نسبى برخوردار بودند ، و اسلام بطور محسوس ، موقعيت اجتماعى زنان را تغيير داد . از نقشهاى موجود در بيستون نيز مىتوان كم‌وبيش به فعاليتهاى گوناگون زنان و از جمله به شركت زنان در كارهاى رزمى پىبرد . در شاهنامه نيز ضمن داستان « منيژه دختر افراسياب » و « داستان رودابه » و در ، ويس و\r\n\r\n\r\n","description":"","footnote":"\r\n( 1 ) .\r\n Robert Surieu , « Essai sur Les representations Erotiques et l'amour dans \r\n. ( به اختصار ) ، 27 ، 17 ، 16 ، 10 ، 9 . «  I'lrran d'autre fois \r\n","page_name":" 623 ","page_number":631},
  {"content":"\r\n\r\nرامين فخر الدين اسعد گرگانى و « ليلى و مجنون » مىتوان به جلوه‌هايى از زندگى و مشكلات اجتماعى زنان پىبرد .\r\nبراى آنكه خوانندگان به مقام و ارزش زن در جهان بعد از اسلام واقف گردند ، بهترين راه اين است كه به قرآن ، يعنى اصليترين مدارك تاريخى ، مراجعه كنيم و آياتى كه در مورد آنان در سوره‌هاى مختلف وجود دارد ، مورد مطالعه قرار دهيم . در آيات زير برترى و حكومت مردان بر زنان تصريح شده است :\r\n « الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ . »  ( مردان را بر زنان تسلط و حق نگهبانى است بواسطهء برترى كه خدا بعضى را بر بعضى مقرر داشته ، و هم بواسطهء آنكه مردان از مال خود بايد به زنان نفقه دهند . ) [ سورهء نساء آيهء 38 
  ]\r\n « وَ لِلرِّجالِ عَلَيْهِنَّ دَرَجَةٌ  ( مردان را بر زنان افزونى و برترى خواهد بود . ) [ سورهء بقره ، آيهء 228 
  ]\r\n « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ . »  ( زنان شما كشتزار شمايند براى كشت بدانها نزديك شويد هرگاه معاشرت آنان خواهيد . ) [ بقره ، آيهء 224 
  ] .\r\n « وَ اللَّاتِي تَخافُونَ نُشُوزَهُنَّ فَعِظُوهُنَّ وَ اهْجُرُوهُنَّ فِي الْمَضاجِعِ وَ اضْرِبُوهُنَّ فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا . »  ( و زنانى كه از مخالفت و نافرمانى آنها بيمناكيد ، بايد نخست آنان را موعظه كنيد . اگر مطيع نشدند از خوابگاه آنها دورى گزينيد . باز اگر مطيع نشدند ، آنها را به زدن تنبيه كنيد . اگر اطاعت كردند ، ديگر به آنها حق هيچگونه ستم نداريد . . . ) [ سورهء نساء آيهء 38 
  ] .\r\n « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ »  مردانى كه بميرند و زنانشان زنده بمانند ، چنين زنانى بايد از شوهر كردن خوددارى كنند تا مدت 3 ماه و ده روز ، پس از اين مدت پرسش گناهى نيست كه زنان در حق خويش كارى شايسته كنند ( يعنى ازدواج كنند ) [ سورهء بقره ، آيهء 234 
  ] .\r\n « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ  . . . ( سوره بقره ، آيه 240 ) ، مردانى كه بميرند و زنانشان زنده بمانند بايد وصيت كنند كه آنها را تا يكسال نفقه دهند و از خانه شوهر بيرون نكنند ، پس اگر زنها خارج شوند شما را گناهى نيست ، از آنچه آنها دربارهء خود در حدود شرع بگزينند [ سورهء بقره ، آيه 242 
  ] .\r\n « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ »  ( بايد مردان بيزن و زنان بيشوهر و كنيزان و بندگان خود را به نكاح يكديگر درآورند .\r\nاز فقر مترسيد ، خدا به لطف خود آنان را بىنياز خواهد كرد . ) [ سورهء نور ، آيهء 32 
  ]\r\n\r\n","description":"","footnote":"","page_name":" 624 ","page_number":632},
  {"content":"\r\n\r\n « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ ، فَإِنْ خِفْتُمْ أَلَّا تَعْدِلُوا فَواحِدَةً . . . »  ( اگر بترسيد كه مبادا دربارهء يتيمان مراعات عدل و داد نكنيد ، پس آنكس از زنان به نكاح درآوريد كه شما را مناسب باشد ، دو ، سه يا چهار ، و اگر بيم ستم مىرود ، يك زن برگزينيد . . . ) [ سورهء نساء ، آيهء 3 
  ]\r\n « وَ آتُوا النِّساءَ صَدُقاتِهِنَّ نِحْلَةً فَإِنْ طِبْنَ لَكُمْ عَنْ شَيْءٍ مِنْهُ نَفْساً فَكُلُوهُ هَنِيئاً مَرِيئاً . »  ( مهر زنان را در كمال رضايت و طيب خاطر به آنها بپردازيد . اگر چيزى از مهر خود را به ميل بخشيدند برخوردار شويد كه شما را گوارا خواهد بود . ) [ سورهء نساء ، آيهء 4 
  ]\r\n\r\nموانع ازدواج :\r\nدر سورهء بقره ، آيهء 221 گفته شده است :  « وَ لا تُنْكِحُوا الْمُشْرِكِينَ حَتَّى يُؤْمِنُوا . . »  ( با زنان مشرك ازدواج نكنيد مگر اين‌كه ايمان آرند ، و همانا كنيزكى با ايمان بهتر از زن آزاد مشرك است . . . )\r\nسورهء نساء ، آيهء 26 مىگويد :  « وَ لا تَنْكِحُوا ما نَكَحَ آباؤُكُمْ مِنَ النِّساءِ . . . »  ( زن پدر را نبايد به نكاح درآوريد ) . سورهء نساء ، آيهء 27 :  « حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ . . . »  ( حرام شد براى شما ازدواج با مادر و دختر و خواهر و عمه و خاله و دختر برادر و دختر خواهر و مادر رضاعى و خواهران رضاعى و مادر زن و دختران زن كه در دامن شما تربيت شده‌اند . اگر با زن معاشرت كرده باشيد و اگر دخول با زن نكرده طلاق دهيد باكى نيست كه با دختر او ازدواج كنيد ، و نيز حرام شد زن فرزند اصلى ( نه زن پسر خواندهء شما ) و نيز حرام شد ازدواج با دو خواهر . . . »\r\nسورهء نساء ، آيهء 24 :  « وَ الْمُحْصَناتُ مِنَ النِّساءِ إِلَّا ما مَلَكَتْ أَيْمانُكُمْ . . . »  ( و نكاح زنان محصنه [ شوهردار 
  ] نيز براى شما حرام شد ، مگر آن زنان كه [ در جنگ با كفّار 
  ] متصرّف و مالك شده‌ايد . . . )\r\n\r\nطلاق :\r\nسورهء بقره ، آيهء 227 : آنان كه با زنان خود ايلاء كنند ( يعنى سوگند بر ترك همخوابگى و مباشرت خورند ) چهار ماه انتظار كشند ؛ اگر بازگشتند ، خدا آمرزنده و مهربان است .\r\nو در آيهء 228 : زنهايى كه طلاق داده شدند ، از شوهر كردن خوددارى كنند تا سه پاكى بر آنان بگذرد . . . » و بموجب آيهء 231 سورهء بقره ، شوهر دوبار حق رجوع دارد . پس از طلاق سوم ، رجوع ممكن نيست ؛ مگر آنكه زن به ديگرى شوهر كند اگر شوهر دوم طلاق داد ، مىتواند با شوهر اول ازدواج كند . در سورهء بقره ، آيهء 232 و 233 به مردان تذكر داده شده است كه از زنان تا پايان دوران عده نگهدارى كنند ، و چون طلاق دادند ، مانع شوهر كردن آنها نشوند . و در آيهء 234 سورهء بقره ، گفته شده است كه زنان بايد دوسال كامل فرزندان را شير دهند و در آيهء 239 ، همين سوره مقرر شده است كه هركس زن خود را قبل از دخول طلاق داد ، بايد نصف مهر تعيين‌شده را به زن غيرمدخوله بپردازد . و در سورهء طلاق ، آيهء 7 تأكيد شده است : به زنانى كه در طلاق رجعى هستند و به زنان مطلقه اگر حامله باشند تا وضع حمل ، نفقه و مسكن بدهيد .\r\nسورهء مجادله آيهء 3 ، 4 و 5 : آنان كه به زنان خود بگويند بمنزلهء مادر و محارم هستند ،\r\n\r\n","description":"","footnote":"","page_name":" 625 ","page_number":633},
  {"content":"\r\n\r\nو از گفتهء خود نادم شوند ، و عزم جماع نمايند ، قبل از نزديكى بايد برده‌اى را آزاد كنند ، و اگر ممكن نشد دوماه پىدرپى روزه بگيرند ، و اگر از عهدهء اين‌كار نيز برنيايند ، شصت مسكين را طعام دهند . در سورهء نساء ، آيهء ، 19 ، در مورد « زنا » هرگاه چهار شاهد مسلمان گواهى دهند بايد زن را تا پايان عده در خانه نگه داشت . اگر توبه نكرد ، حد مقرر را دربارهء او اجرا كرد . و در سورهء نور ، آيهء 2 ، مقرر گرديده است كه دربارهء مردان و زنان زناكار ترحم روا ندارند ، و آنها را در حضور جمعى از مؤمنان ، صدتازيانه بزنند . ميس نبيا ابوت « 1 » استاد علوم شرقى در دانشگاه شيكاگو ، ضمن بحث در پيرامون عايشه و دوران او ، از ضعف اخلاقى مردم ، در آغاز نهضت محمدى سخن مىگويد و مىنويسد : « در عربستان عصر محمد ( ص ) ، چندين نوع ازدواج به چشم مىخورد كه پايهء بعضى از آنها بسيار سست بوده است . تعدد زوجات امرى بود معمول و رايج ، و طلاق نشانى امتياز مرد بر زن بود . مردان مىتوانستند هر عده زن را كه مىخواستند ، بگيرند . محدوديت ازدواج به تمايلات قلبى و نيروى مالى اشخاص بستگى داشت . معمولا زنانى كه طلاق داده مىشدند شوهران تازه‌اى را به دست مىآوردند . زنانى بودند كه سه يا چهار دفعهء متوالى طلاق گرفته و شوهر اختيار مىكردند . مسائل جنسى فكر همه را اشغال كرده بود ، و بحث در مسائل جنسى با صراحت در ميان طبقهء عالى و طبقهء دانى رايج و شايع بود ! زنها خودشان را آرايش مىدادند و در ميان مردم راه مىافتادند ، و به دلربايى مردان مىپرداختند . مردان با بيان واضح و صريح ، زنان زيبا را مىستودند و زنان نازيبا را هجو مىكردند .\r\nمقررات و نظامات محمد ( ص ) دربارهء رفتار زنان مسلمان ، بايد با توجه به چنين اوضاع و احوالى مورد مطالعه قرار گيرد .\r\nآيهء 31 و 32 از سورهء 24 قرآن دستور مىدهد كه زنان و مردان مؤمن نظرشان را از يكديگر بازگيرند و مواظب قسمتهاى حساس بدنشان باشند . بعلاوه به زنها امر شده كه بوسيلهء مقنعه‌اى روى سينه‌هاى خودشان را بپوشند و از نشان دادن زينتهايشان ، جز به مردانى كه محرم شناخته مىشدند ، خوددارى كنند . در آيهء 59 از سورهء 33 ، امر شده است كه زنان و دختران محمد ( ص ) و كليه زنان مسلمان عبا يا چادرى روى بدنشان داشته باشند تا بدين وسيله شناخته شده و مورد اهانت قرار نگيرند . اين مقررات و نظامات به احتمال قوى ، به فاصلهء اندكى قبل از نزول آيهء « حجاب » ، برقرار گرديده است . زيرا در ضمن اين مدت ، كليهء زنان مسلمان خودشان را مستور نگاه مىداشتند ، ولى محدوديتشان بشدت دوران حكومت حجاب يا عزلت نبود . . . روايتى وجود دارد حاكى از اين‌كه امر حجاب بدان‌جهت صادر شد كه دست يكى از زنان محمد ( ص ) با دست مردى كه در يك سفره غذا مىخورد تماس پيدا كرد ؛ و بعضى اضافه مىكنند كه دست عايشه با دست عمر بن الخطاب تماس گرفت . اين داستان بخصوص ، ممكن است مجعول باشد ، ولى با توجه به زيبايى عايشه و ام سلمه و زينب ، كه در حرم محمد ( ص ) مىزيستند و همه متكبر و با نشاط بودند ، زندگى آزاد در چنان جامعهء مملو از حماقت ، ممكن است غيرت محمد را برانگيخته باشد تا از بىادبيهاى رايج جلوگيرى نمايد .\r\n. . . ضمنا بايد متذكر بود كه در خانهء عايشه به طرف صحن مسجد باز مىشد ، و شايد\r\n\r\n\r\n","description":"","footnote":"\r\n( 1 ) .  Nabia Abbott \r\n","page_name":" 626 ","page_number":634},
  {"content":"\r\n\r\nخانه‌هايى كه ساير زنان پيغمبر در آن سكونت داشتند نيز همين وضع را داشت . از طرف ديگر ، رشد نهضت محمدى موجب آن گرديد كه سيل جمعيت از هر نوع به طرف مسجد سرازير شود و هرروز اين وضع فزونى مىگرفت . در چنين شرايطى ، تعجبى ندارد اگر محمد ( ص ) تحت تأثير پيروانى از نوع عمر ، كه مردى سختگير و خشن بود ، قرار گرفته باشد ؛ و با توجه به وضع كشورهاى مترقى همجوار كه زنان در آنجاها نيز در نوعى عزلت و حجاب زندگى مىكردند ، براى جامعهء اسلامى نيز حجاب را ضرورى تشخيص داده باشد . در اينجا اين سؤال پيش مىآيد كه آيا زنان حضرت و از جمله عايشه ، بر اين محدوديت و فقدان آزادى اعتراض نكردند ، و آيا عايشه و ديگر زنان عرب بدون گفتگو ، حاضر شدند آزادى شخصى را ، كه به آن شدت بر زنان عرب معاصر ، حكومت مىكرد از كف بدهند و عملا تسليم شوند . ناگفته نماند كه تقريبا مقارن همين زمان بود كه عايشه در معرض شديدترين آزمايش دوران جوانيش قرار گرفت . اين واقعه را عموما به مسألهء « افك » تعبير كرده‌اند . » « 1 »\r\n\r\nريشه تاريخى :\r\nدر سال پنجم هجرت ، داستان « افك » و تهمت به عايشه روى داد ؛ به اين ترتيب كه در مراجعت به مدينه ، چون به منزل رسيدند ، ديدند هودج خالى است . پس از مدتى ، عايشه را ديدند كه در پى كاروان بر شترى سوار و صحابيى به نام صفوان ، مهار شتر را گرفته و از راه رسيد . شهرت عجيبى در لشكر پيچيد ؛ نه‌تنها منافقان ، بلكه عده‌اى از مسلمانان ، زبان به طعن امّ المؤمنين گشودند . قضيه را خود عايشه چنين مىگويد : « در موقع توقف اردو ، به قضاى حاجت رفتم ، گردنبندم گم شد . براى يافتن آن ، معطل شدم . وقتى كه به لشكرگاه گشتم ، قافله رفته بود . در اين ميان ، صفوان كه بر عقب مانده بود ، رسيد ، مرا بر شتر خود نشانده به منزل آورد . » اين پيشامد ، پيغمبر را متألم كرد . مدتى عايشه را ترك كرد . طبرى مىنويسد كه صفوان جوانى بود خوش قامت و خوبروى . حضرت على ( ع ) به پيغمبر گفت : « رها كن اين خبيثه را برود پى عشقبازى خود ؛ براى تو زنهاى ديگر كم نيست . » ولى پيغمبر به اين سخن عنايت نفرمود . بعضى از صاحبنظران معتقدند با توجه به اين عوامل ، و براى جلوگيرى از تكرار اين اتهامات ، آيهء حجاب نازل شد . « 2 » علاوه بر اين ، متعاقب اين گفتگوها وحى بر برائت عايشه و توبيخ تهمت‌زنندگان نازل گرديد . پس پيغمبر عايشه را مژده داد ، و چهار تن تهمت‌زنندگان را حد زد .\r\nحكم لزوم چهار شاهد در دعوى زنا ، در طى اين آيات ، مقرر شده است :\r\n « وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَ لا تَقْبَلُوا لَهُمْ شَهادَةً أَبَداً وَ أُولئِكَ هُمُ الْفاسِقُونَ . »  ( و آنان كه به زنان مؤمنه نسبت زنا دهند و چهار شاهد عادل بر دعوى خود نياورند ، آنان را به هشتاد تازيانه كيفر دهيد و ديگر هرگز شهادت آنها را نپذيريد كه مردمى فاسق و نادرستند . ) [ سورهء نور ، آيهء 4 
  ]\r\n\r\nزنان پيشواى اسلام\r\nراجع به تعداد زنان حضرت ، بين محققان وحدت نظر نيست ؛ بعضى 30 و عده‌اى 21 تن نوشته‌اند . ولى قول مشهور 14 زن است به شرح زير :\r\n1 ) اسماء دختر نعمان جوينى ، كه حضرت در حجله به دو گفتند ، بيا ، او گفت ، خير تو بيا .\r\n\r\n\r\n","description":"","footnote":"\r\n( 1 ) . عايشه ، همسر پيغمبر ، ترجمهء سيد غلامرضا سعيدى ، ص 38 و 42 به بعد ( به اختصار ) .\r\n( 2 ) . ر . ك : همان ، ص 51 .\r\n","page_name":" 627 ","page_number":635},
  {"content":"\r\n\r\nاين سخن بر حضرت گران آمد و طلاقش داد . 2 ) فاطمه ، دختر ضحاك كلابى ، كه در شب زفاف تا حضرت به دو روى نمود گفت : « اعوذ بالله من الشيطان الرجيم » حضرت از اين گستاخى و بيمهرى خشمگين شد ، او را ناكام به خانهء كسانش واپس فرستاد .\r\nسه همسر مدخولهء ديگر هم داشت كه پيش از وى وفات يافتند .\r\n6 ) خديجه ، دختر خويلد بن اسد بن عبد العزى بن كلاب ، كه قبلا دو شوهر يا بيشتر كرده بود ، و حضرت در حالىكه مردى پرشور و انقلابى بود ، در مكه با وى كه زنى چهل ساله و با شخصيت بود ، ازدواج كرد .\r\n7 ) زينب ، دختر خزيمة بن حارث بن عبد الله از نسل عامر بن صعصعه ، كه قبل از ازدواج با محمد ( ص ) چندين شوهر كرده بود . 8 ) ريحانه ، دختر زيد بن عمرو بن خناقه ، كه او هم شوهر داشت ، ولى در جنگ اسير و جزو غنايم ، سهم حضرت شد . آن بزرگوار او را آزاد و سپس با او زناشويى نمود .\r\nغير از آنچه گفتيم نه نفر عيال دائمهء مدخوله هم داشتند كه در حال فوت و بعد از حضرت ، مجتمعا زنده ماندند و هريك تا مدتى با حفظ عنوان زوجهء رسول با احترامات و امتيازات مربوطه زيست كردند ؛ بشرح زير كه به ترتيب تاريخى نوشته مىشود :\r\n1 ) دوشيزه عايشه ، دختر ابى بكر ، كه سال پيش از هجرت در مكه در حالىكه شش يا هفت ساله بود حضرت پيغمبر وى را به عقد نكاح خود درآورد ، اما تصرف نكرد ، تا در مدينه در سن 9 سالگى ، در ماه شوال ، با وى عروسى فرمود . عايشه در موقع وفات حضرت ، 18 ساله بود و قريب 70 سال عمر كرد .\r\nغير از عايشه ديگر حضرت با دختر باكره‌اى ازدواج نكرد .\r\n2 ) ام سلمهء هند ، دختر ابى امية بن مخزوم كه تاريخ ازدواج او سال دوم هجرى است . 3 ) حفصه دختر عمر را هم در سال دوم هجرت گرفت كه تا آخر خلافت على ( ع ) زنده بود و در مدينه مرد . 4 ) زينب دختر جحش اسدى كه شوى قبلى او زيد بن حارثه است و در اطراف اين عروسى بىخبران سروصدايى به راه انداختند در حالى كه زيد ويرا طلاق داد ، و محمد ( ص ) او را گرفت 5 ) جويريه دختر حارث ؛ 6 ) رهله ام حبيبه ، دختر ابو سفيان ، كه در سال هشتم هجرت عيال حضرت شد .\r\n7 ) صفيه دختر حى بن اخطب ؛ 8 ) سوده ( بفتح سين ) ؛ 9 ) ميمونه دختر حارث . » « 1 »\r\n« به نظر ويل دورانت و عده‌اى ديگر از صاحبنظران ، هدف پيشواى اسلام از اين ازدواجها اشباع تمايلات جنسى نبود ، بلكه بعضى از آنها مصلحتى و به قصد نيكوكارى و ترحم بود . مثلا ازدواج حضرت با حفصه دختر عمر يا عروسى با دختر ابو سفيان ، بيشتر جنبهء سياسى داشت . و محمد ( ص ) مىخواست با اين تدابير ، موجبات دوستى دشمنان قديم را فراهم سازد . » « 2 »\r\nويل دورانت در جاى ديگر ، به نكتهء ظريفى اشاره مىكند و مىنويسد : « مرد ذاتا طبيعت چندهمسرى دارد . و فقط نيرومندترين قيود اخلاقى ، ميزان مناسبى از فقر ، و كار سخت ،\r\n\r\n\r\n","description":"","footnote":"\r\n( 1 ) . مأخوذ از مقالهء مشروح شادروان فردوسى فراهانى ( قبل از انتشار ) .\r\n( 2 ) . تاريخ تمدن ، ( عصر ايمان ) كتاب چهارم بخش دوم ، ترجمهء ابو القاسم پاينده ، ص 33 .\r\n","page_name":" 628 ","page_number":636},
  {"content":"\r\n\r\nو نظارت دايمى زوجه مىتواند تك‌همسرى را تحميل كند . » « 1 »\r\nآياتى كه در قرآن ، در پيرامون زنان حضرت نازل شده به قرار زير است :\r\nبموجب سورهء احزاب ، آيهء 6 ، زنان پيغمبر ( از لحاظ حرمت نكاح با آنها ) همچون مادران مؤمنان هستند .  « . . . وَ أَزْواجُهُ أُمَّهاتُهُمْ . . . » \r\nهمچنين در سورهء احزاب ، آيهء 30 چنين نوشته شده است : « اى زنان پيغمبر ، از شما هر كه به كار ناروايى دانسته ، اقدام كند ، او را دوبرابر ديگران عذاب كنند ؛ و اين بر خدا سهل و آسان است . »  ( يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ )  . . . در جاى ديگر ، در سورهء احزاب ، آيه 33 چنين آمده است : « و در خانه‌هايتان بنشينيد و آرام گيريد و مانند دورهء جاهليت آرايش و خودآرايى نكنيد و نماز به پا داريد ، و زكات مال به فقيران بدهيد . . . »\r\n ( وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ )  در آيهء 49 و 50 سورهء احزاب ، چنين مىخوانيم : « اى پيغمبر ، ما زنانى را كه مهرشان را ادا كردى بر تو حلال كرديم ، و كنيزانى را كه بغنيمت خدا نصيبت كرد و ملك تو شد ؛ و نيز دختران عمو و دختران عمه و دختران خالو و دختران خاله ، آنها كه با تو از وطن خود هجرت كردند ، و نيز زن مؤمنه‌اى كه خود را به رسول بىشرط و مهر ببخشد ، و رسول هم به نكاحش مايل باشد كه اين حكم مخصوص تست دون مؤمنان ؛ كه ما حكم زنان عقدى و كنيزان ملكى مؤمنان را به علم خود بيان كرديم . اين زنان همه را كه بر تو حلال كرديم بدين سبب بود كه بر وجود تو در امر نكاح هيچ حرج و زحمتى نباشد و خدا را بر بندگان مغفرت و رحمت بسيار است  ( يا أَيُّهَا النَّبِيُّ إِنَّا أَحْلَلْنا لَكَ أَزْواجَكَ اللَّاتِي آتَيْتَ أُجُورَهُنَّ وَ ما مَلَكَتْ يَمِينُكَ مِمَّا أَفاءَ اللَّهُ عَلَيْكَ . . .   وَ امْرَأَةً مُؤْمِنَةً إِنْ وَهَبَتْ نَفْسَها لِلنَّبِيِّ إِنْ أَرادَ النَّبِيُّ أَنْ يَسْتَنْكِحَها خالِصَةً لَكَ مِنْ دُونِ الْمُؤْمِنِينَ . . . ) \r\nدر آيهء 52 ، سورهء احزاب ، چنين آمده است : « اى رسول ، بعد از اين ، نه عقد هيچ زن بر تو حلال است و نه مبدل كردن اين زنان به ديگر زن : هرچند از حسنش به شگفت آيى ، مگر آنكه كنيزى مالك شوى و خدا بر هرچيز مراقب و نگهبان تست .  ( لا يَحِلُّ لَكَ النِّساءُ مِنْ بَعْدُ وَ لا أَنْ تَبَدَّلَ بِهِنَّ مِنْ أَزْواجٍ وَ لَوْ أَعْجَبَكَ حُسْنُهُنَّ )  . . .\r\nپس از آنكه به عايشه تهمت كار ناشايست زدند ، در سورهء نور ، آيهء 11 ، چنين شايعه‌اى بهتانى ناروا خوانده شد : « همانا آن گروه منافقان كه بهتان به شما مسلمين بستند ( و به عايشه تهمت كار ناشايست زدند كه رسول و مؤمنان را بيازارند ) مپنداريد ضررى به آبروى شما مىرسد بلكه خير و ثواب نيز خواهيد يافت . . . »  ( إِنَّ الَّذِينَ جاؤُ بِالْإِفْكِ عُصْبَةٌ مِنْكُمْ لا تَحْسَبُوهُ شَرًّا لَكُمْ بَلْ هُوَ خَيْرٌ لَكُمْ )  . . .\r\n\r\n\r\n","description":"","footnote":"\r\n( 1 ) . تاريخ تمدن ، ( رنسانس ) كتاب پنجم ، بخش سوم ، ترجمهء ابو طالب صارمى ، ص 74 .\r\n","page_name":" 629 ","page_number":637},
  {"content":"\r\n\r\n ( تُرْجِي مَنْ تَشاءُ مِنْهُنَّ وَ تُؤْوِي إِلَيْكَ مَنْ تَشاءُ وَ مَنِ ابْتَغَيْتَ مِمَّنْ عَزَلْتَ فَلا جُناحَ عَلَيْكَ )  . .\r\n( تو اى رسول هريك از زنانت را كه خواهى ، نوبتش مؤخردار و هركرا خواهى به خود بپذير و هم آن را كه ( بقهر ) از خود راندى ، اگرش ( به مهر ) خواندى ، باز بر تو باكى نيست .\r\nاين بهترين شادمانى و روشنى ديدهء آنهاست ، و هرگز هيچ‌يك بايد محزون نباشند ) . . . [ سورهء احزاب ، آيهء 51 
  ] .\r\n ( فَلَمَّا قَضى زَيْدٌ مِنْها وَطَراً زَوَّجْناكَها لِكَيْ لا يَكُونَ عَلَى الْمُؤْمِنِينَ حَرَجٌ فِي أَزْواجِ أَدْعِيائِهِمْ إِذا قَضَوْا مِنْهُنَّ وَطَراً )  . . . ( پس چون زيد از آن زن كام گرفت و طلاق داد ، او را به نكاح تو در آورديم ، تا از اين پس مؤمنان در نكاح زنان پسرخواندهء خود بر خويش گناهى نپندارند ) [ سورهء احزاب ، آيهء 37 
  ] همچنين در سورهء التحريم ، آيهء اول چنين آمده است :   « يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ تَبْتَغِي مَرْضاتَ أَزْواجِكَ وَ اللَّهُ غَفُورٌ رَحِيمٌ . . . »   ( اى پيغمبر ، چرا حرام مىكنى آنچه خدا ترا حلال كرده است ، آيا خوشنودى زنان خود را طلب مىكنى ؟ و خدا غفور و رحيم است ) . بنابر روايت باب پنجاه و پنجم جلد دوم كتاب حيات القلوب ، روزى محمد ( ص ) در خانهء حفصه بود و ماريهء قبطيه او را خدمت مىنمود . اتفاقا حفصه پى كارى رفت ، و محمد با ماريه مقاربت نمود . چون حفصه بر اين جريان واقف شد ، غضبناك شد و گفت آيا در روز نوبت من در فراش من به كنيزى مقاربت مىكنى ؟ پس محمد شرمنده شد و فرمود كه اين سخن را كوتاه كن كه ماريه را بر خود حرام گردانيدم ، و ديگر با او نزديكى نخواهم كرد . پس از چندى ، با نزول آيهء سابق الذكر ، بار ديگر ماريه بر حضرت حلال شد و حفصه نيز سخنى نگفت .\r\nمناسبات حضرت با زنهايش گاه به تيرگى مىگراييد ؛ يك‌بار وضع بحرانى شديدى پيش آمد كه منتهى به جدايى محمد ( ص ) از همهء زنها گرديد ، و اين جدايى يك‌ماه به طول انجاميد و در پايان ماه محمد ( ص ) آنها را در انتخاب يكى از دو راه يعنى بين رجحان دادن همسرى محمد ( ص ) و تسليم شدن به امر خدا ، يا ترجيح دادن دنيا و خواستهاى آن ، آزاد گذاشت . علت وقوع اين حادثه را يكى از راويان چنين نقل مىكند كه « يك روز زنهاى محمد ( ص ) او را محاصره كرده و با سروصداى زيادى كه راه انداخته بودند ، از او لباس مىخواستند . روايات عديدهء ديگرى وجود دارد كه ظاهرا در پيدايش اين بحران مؤثر بوده است . درهرحال ريشهء اين جريان هرچه بود ، سبب گرديد همهء زنان همصدا عليه آن بزرگوار به‌پا خيزند ، و محمد كه به ستوه آمده بود با همهء زنان متاركه كرد . البته در طول مدت يك‌ماه ، عمر و ابو بكر كه هر دو پدرزن حضرت بودند و شايد عده‌اى ديگر از رجال عالم اسلام از اين وضع بحرانى خبردار شدند .\r\nعمر با نارضايتى و قدرى نگرانى به دخترش توصيه و تأكيد مىكرد كه : در تقاضاهاى خودتان از محمد ( ص ) افراط نكنيد ، و با او مخالفت ننماييد ، و پشت سر او حرف نزنيد و از مصاحبت او احتراز نكنيد و هرچه احتياج داريد از من بخواهيد و نسبت به رقيبتان ، و مخصوصا همسايهء رفيقتان عايشه ، كه زيباتر و در نظر محمد ( ص ) محبوبتر است حسادت نورزيد . . . مطابق يكى از روايات ، عمر بتنهايى ، و مطابق روايت ديگرى به اتفاق ابو بكر ، به داخل حرم زنان رفته و به هريك بنوبت اخطار كردند تا نوبت به ام سلمه رسيد . وى در مقابل اخطار ، با لحن اعتراض -\r\n\r\n","description":"","footnote":"","page_name":" 630 ","page_number":638},
  {"content":"\r\n\r\nآميزى گفت : « اى عمر ! آيا شما به خود حق مىدهيد كه حتى در امور داخلى حرم مداخله كنيد ؟\r\nاگر احتياجاتمان را از محمد نخواهيم از كه بخواهيم ؟ »\r\nعمر در برابر تعرض ام سلمه ، از عمل خودسرانه‌اى كه كرده بود عقب‌نشينى كرد و برگشت ، در صورتى كه ام سلمه از اين پيروزى ، مورد تمجيد همهء زنان حرم قرار گرفت . زيرا ساير زنان ، بقدرى محجوب بودند كه هيچيك قدرت مقاومت با اين مرد آتشين‌مزاج را نداشتند .\r\nچون زنها در روشى كه پيش گرفته بودند پايدار بودند ، شايعهء طلاق دسته‌جمعى زنان بر سر زبانها افتاد . عمر و ابو بكر كه از بركت اين وصلت مقام و موقعيت اجتماعى و سياسى مهمى كسب كرده بودند ، بيش از ديگران نگران شدند و به تكاپو افتادند ؛ عمر حفصه دختر خود را مورد توبيخ قرار داد و پرسيد آيا شما طلاق گرفته‌ايد ؟\r\nحفصه درحالىكه با صداى بلند آه و ناله مىكرد ، گفت : نمىدانم . . . بالاخره عمر و ابو بكر پس از مذاكره با حضرت و توبيخ زنان ، بار ديگر لطف و عنايت محمد ( ص ) را جلب كردند .\r\nمحمد در اين دورهء بحرانى كه يك‌ماه تمام به طول انجاميد ، در زيرزمين ، روى كاه مىخوابيد .\r\nپس از برگذار كردن اين مدت ، دوباره ارتباط با زنان حرم را آغاز كرد و از عايشه شروع كرد .\r\nعايشه محمد ( ص ) را با بيان اين جمله استقبال كرد و گفت : من از روى كمال بىفكرى حرفى زدم و شما نسبت به من خشمگين شديد . . . محمد ( ص ) پيشنهادى جدى به عايشه داد و به او توصيه كرد قبل از آن‌كه تصميم بگيرد ، با پدر و مادرش مشورت كند ، و بعد از اين گفتگو آيهء اختيار را براى عايشه تكرار كرد ؛ بدين قرار :\r\n« اى پيغمبر به زنانت بگو اگر شما زندگى اين جهان و زينت آن را مىخواهيد ، پس بياييد تا براى شما ذخيره‌اى تهيه كنم و محترمانه با شما متاركه كنم ، ولى اگر خدا و پيغمبرش و نعمت آينده را دوست مىداريد ، پس بدانيد كه خدا براى آن افرادى از شما كه درست عمل كنند پاداش نيكو و ارزنده‌اى تهيه كرده است . »\r\nعايشه بدون تأمل گفت : « احتياجى به مشورت ندارم و اضافه نمود كه شما مىدانيد كه آنها هيچوقت به من توصيه نخواهند كرد كه با شما متاركه كنم . من خدا و پيغمبرش را مىخواهم . »\r\nزنان يكى پس از ديگرى ، همه با عايشه همگام شدند و خدا و پيغمبرش را انتخاب كردند .\r\nبدون ترديد براى برقرارى نظامات تازه‌اى در حرم ، اين مرحله فرصت خوبى بود ، و همهء زنان حرم وادار به تسليم شدند . ماهيت و بسط اين معانى را بايد در يك رشته آيه‌هاى آينده‌اى كه متعاقب آيهء اختيار نازل شد جستجو كرد : بدين قرار : « اى زنان پيغمبر ، هريك از شما كه مرتكب خلاف آشكارى شود ، مجازات او دوبرابر خواهد شد . اين امر براى خدا آسان است ، ولى به هريك از شما كه مطيع خدا و پيغمبرش باشد و درست عمل كند دوبرابر به او پاداش خواهيم داد ، و ما براى او ذخيرهء خوبى آماده كرده‌ايم . »\r\n« اى زنان پيغمبر ! شما مانند زنان معمولى نيستيد اگر پرهيزكار هستيد ، پس در گفتگو لحن شيرينى نداشته باشيد تا مبادا آن كسىكه در دلش مرضى دارد به هوس افتد ، بلكه محترمانه و موقرانه صحبت كنيد . » « 1 »\r\n\r\n\r\n","description":"","footnote":"\r\n( 1 ) . عايشه ، همسر پيغمبر ، پيشين ، ص 71 به بعد ( به اختصار ) .\r\n","page_name":" 631 ","page_number":639},
  {"content":"\r\n\r\n\r\nاختيارات مالى زنان\r\n« ناگفته نماند كه اسلام ، زن را مالك بالاستقلال دارايى خود شناخته و مرد يعنى ( پدر ، شوهر ، پسر و برادر ) را هيچگونه حق دخالتى در امور مالى زن نداده است . بنابراين ، زن در كليهء معاملات حقوقى از عقود و ايقاعات ، مختار و آزاد است ، و در وصيت هم اختيار كامل دارد كه به هرنحوى كه ميل داشته باشد اموال خود را با رعايت حدود و مقررات شرعى ، مورد وصيت قرار دهد .\r\nاسلام سهم الارث دختر را نصف پسر و سهم زن را نصف شوهر و حق خواهر را نصف برادر معين كرده است . منطق نقصان ميراث دختران و زنان اين است كه در شريعت اسلام ، بار گران زندگى و كفالت مخارج و مصارف ضرورى خانواده منحصرا به دوش مرد تحميل شده است . » « 1 »\r\n\r\nمحدود كردن تدريجى اختيارات زنان\r\nابراهيم نخعى حكايت كرد كه عمر بن خطاب ( رض ) مردان را از گردش با زنان بازداشت ، و مردى را ديد كه با زنان نماز مىخواند . تازيانه‌اش زد ، آن مرد گفت : « اگر كار نيكى كرده باشم تو ستم كرده‌اى ، و اگر بد كرده‌ام مرا نياگاهانيدى . » عمر گفت : « آيا قصد مرا ندانسته‌اى ؟ » گفت : « نه . » پس تازيانه را به سوى او انداخت و گفت : « قصاص كن . » مرد گفت : « امروز قصاص نمىكنم . » گفت : « پس ببخش . » گفت : « نمىبخشم . » همچنان از هم دور شدند و فردا نيز وى را ديد و رنگ چهرهء عمر دگرگون شد . آن مرد گفت : « اى امير المؤمنين ، گويا رفتار من تو را متأثر كرده است . » گفت : « آرى . » گفت : « گواه باش كه تو را بخشيدم . » « 2 » به نظر ابن اخوه : « چون محتسب مردى را ببيند كه با زنى در راه عمومى ايستاده است و به آن شك نبرد ، نبايد متعرض آنان گردد . . . اما اگر در راه خلوت و جاى مشكوك ايستاده باشند ، بايد آنها را بازدارد ، ولى در تأديب شتاب نكند . . اما منع ايشان ، بايد برحسب قراين و امارات باشد .\r\nابو ازهر حكايت كرده است كه پسر عايشه مردى را ديد كه با زنى در سر راهى سخن مىگويد ، به او گفت : اگر محرم تو باشد ناشايست است و اگر نباشد ناشايست‌تر . » « 3 »\r\nابن اخوه در جاى ديگر مىنويسد : « منجمان و نامه‌نگاران نبايد بر دروازه و كوچه و دكان بنشينند ، بلكه بايد در شارع بنشينند ، زيرا بيشتر كسانى كه نزد آنان مىآيند زنانند . در روزگار ما گروهى از جوانان و كسان ديگر بىآنكه نيازى داشته باشند در نزد منجمان و نامه‌نگاران مىنشينند تا با زنانى كه به قصد طالع‌بينى يا نامه‌نويسى در آنجا مىباشند ، گفتگو كنند و اين امر ، سبب تباهيهايى مىشود كه گفتنى نيست . ازاين‌روست كه اگر بر شارع عام باشند بهتر است . . . نامه‌نگاران نيز نبايد براى زنان نامه‌اى خطاب به مردان بيگانه بنويسند ، بلكه نويسندگى آنان بايد محدود به امور عادى باشد . . . » « 4 »\r\nهرچه از آغاز نهضت اسلامى دور مىشويم ، موقعيت اجتماعى زنان بدتر و وضع عمومى\r\n\r\n\r\n","description":"","footnote":"\r\n( 1 ) . ر . ك : حسن صدر ، حقوق زن در اسلام ، ص 261 و 273 .\r\n( 2 ) . آيين شهردارى ، پيشين ، ص 29 .\r\n( 3 ) . همان ، همان ص .\r\n( 4 ) . همان ، ص 85 - 184 ( به اختصار ) .\r\n","page_name":" 632 ","page_number":640},
  {"content":"\r\n\r\nآنان اسف‌انگيزتر مىشود . به حكايت منابع تاريخى ، در دربار سلاطين و خلفا ، غالبا عدهء كثيرى كنيزان و غلامان ماهروى محبوس و تحت نظر بودند تا مگر شبى شاه يا خليفه با يكى از آنها درآميزد ، و اگر يكى از آن دختران ماهروى با مردى نرد عشق مىباخت به شديدترين وجهى كيفر مىديد . جاحظ در كتاب تاج ، زير عنوان « احترام نسبت به حريم پادشاهى » مى - نويسد : « چه‌بسا از بزرگان كه بر سر اين بيحرمتى سر خود را به باد داده‌اند ، و به زير پاى پيلان متلاشى شده‌اند و با خاك يكسان گرديده‌اند ، و چه بسيار از مردم جاهمند . . . و چه بسيار از دختران زيبا و چه‌بسا از جوانان و پاكيزه‌رويان كه . . . ناگهان بر سر زنان و بندگان و غلامان حرم به هلاكت رسيده‌اند ، و چه سرها كه بر اين سر ، از تن جدا گشته و با خاك پوشيده شده است . . . » « 1 »\r\nغزالى باب هفتم نصيحة الملوك را اختصاص به خلق‌وخوى زنان داده و احاديث و اخبار و حكايات فراوانى در خوبيها و بديهاى آنان ذكر كرده است ، از جمله مىنويسد :\r\n« خجسته‌ترين و ببركت‌ترين زن ، آنست كه زاينده بود و بر روى نيكوتر بود و بكابين سبك‌تر . » غزالى با استناد به گفته‌هاى پيغمبر مىنويسد كه زن نه‌تنها بايد از شوى خود فرمانبردارى كند بلكه بايد به فعاليتهاى ثمربخش اقتصادى نيز دست يازد : « چون دوك برگرفت و بجنبانيد همچنان بود كه تسبيح مىكند ، و تا دوك اندر دست او بود همچنان بود كه نماز جماعت مى - كند ، و چون ديگ بپخت از بهر فرزندگان گناهان ازو بريخت و پول ( مقصود پل است ) و رباط كردن زنان دوك‌رشتن است . . . و بانگ سه چيز تا به زير عرش خداى تعالى برود يكى بانگ كمان كشيدن غازيان ، دوم بانگ صرير قلم عالمان ، سه ديگر دوك رشتن زنان سرپوشيده . » « 2 »\r\n« مغيره ( مقصود مغيرة بن شعبه است كه در تدبير و سياستمدارى همطراز معاويه بود ) گويد من با زنان زندگانى بسه گونه گذاشتم بروزگار جوانى ، به جماع و بروزگار كهلى بحديث و مزاح و خوش‌خويى و بروزگار پيرى بخواسته فراخ داشتن . » « 3 »\r\nبه نظر غزالى زن بايد با شوهر « در ظاهر و باطن يكى بود و باندك و بسيار قناعت كند . . . و آن زن بر مرد عزيز بود و در دل او دوست بود يكى ببزرگ داشتن شوى بود و ديگر به فرمان‌بردارى به وقت خلوت و مجامعت و به نگاه داشتن سود و زيان سه ديگر به آراسته داشتن خويش را و نهفته بودن اندر خانه و پروردن فرزندان ، و نيكو داشتن كسان خويش ، چهارم آنكه پيش شوى افراشته و خوش برآيد ، پنجم آنكه وقت طعام نگاه دارد و هرچه شوهر را آرزو آيد بسازد به تازه‌رويى . ششم آنكه چيز محال نخواهد و لجاج نكند . هفتم آنكه بوقت خفتن خويشتن را بپوشاند ، هشتم آنكه راز شوهر خويش نگاه دارد بحاضرى و غايبى . » « 4 »\r\n\r\nتناسب سنى\r\nدر ازدواجها ، معمولا تناسب و هم‌آهنگى سنى و اخلاقى بين زن و مرد رعايت نمىشد .\r\nمحمد غزنوى در داستان 179 ، در وصف حالات شيخ احمد جام ، مىنويسد كه وى در\r\n\r\n\r\n","description":"","footnote":"\r\n( 1 ) . ص 85 .\r\n( 2 ) . نصيحة الملوك ، ص 261 .\r\n( 3 ) . همين كتاب ، ص 268 .\r\n( 4 ) . همين كتاب ، از ص 280 به بعد .\r\n","page_name":" 633 ","page_number":641},
  {"content":"\r\n\r\nسن 80 سالگى خواستار دخترى 14 ساله شد . « مادر اين دختر راضى نمىشد كه مرد پير است ، و شيخ الاسلام ، ترك نمىكرد . » بالاخره شيخ موفق به كسب موافقت مادر دختر مىشود و دختر را به نكاح خود درمىآورد . سپس مىنويسد : « آن شب 60 بار ، با وى دخول كرد ، گفت اگر نه آن بودى كه المى به جان وى رسيدى ، او را به صدبار بردمى تا مادر تو نگويد كه احمد پير است . سر نه‌ماه از وى پسرى آمد او را عبد اللّه نام كردند . » « 1 »\r\nبااين‌حال ، مردم صاحبنظر ، از ديرباز با ازدواجهاى نامتناسب مخالف بودند . سعدى در ضمن يكى از حكايات شيرين گلستان : « پيرمردى را حكايت كنند كه دخترى خواسته بود و حجره به گل آراسته . . . » به اين معنى توجه مىكند و نشان مىدهد كه عدم رعايت تناسب سنى در ازدواج ، موجب بروز اختلاف و سرانجام جدايى زن و شوهر خواهد گرديد . و در پايان حكايت ، به اين نتيجه مىرسد كه « . . . زن جوان را گر تيرى در پهلو نشيند به كه پيرى . »\r\n زن كز بر مرد بىرضا برخيزد * بس فتنه و جنگ از آن سرا برخيزد\r\nپيرى كه ز جاى خويش نتواند خاست * الا به عصا ، كيش عصا برخيزد « 2 » \r\nبطوركلى ، از ديرباز ، صاحبنظران نه‌تنها نزديكى پيران را با دختران جوان ظالمانه و ناصواب دانسته‌اند ، بلكه همخوابى زنان پير را با مردان جوان نيز امرى غيرطبيعى ، نامعقول و زيانبخش خوانده‌اند . سعدى از تناسب سنى در امر زناشويى حمايت كرده مىگويد :\r\n شنيده‌ام كه در اين روزها كهن‌پيرى * خيال بست به پيرانه سر كه گيرد جفت\r\nبخواست دختركى خوبروى ، گوهر نام * چو درج گوهرش از چشم مردمان بنهفت\r\nچنان كه رسم عروسى بود ، مهيا كرد * ولى به حملهء اول ، عصاى پير بخفت\r\nكمان كشيد و نزد بر هدف ، كه نتوان دوخت * مگر به سوزن فولاد جامهء هنگفت\r\nبه دوستان گله آغاز كرد و حجت خواست * كه خانمان من اين شوخ ديده پاك برفت\r\nميان شوهر و زن جنگ و فتنه خاست چنان * كه سر به شحنه و قاضى كشيد و سعدى گفت\r\nپس از خلافت و شنعت ، گناه دختر چيست * تو را كه دست بلرزد گهر چه دانى سفت \r\nگاه زنان سالخورده نيز ، به جوانان دلبسته‌اند ، بطورىكه واصفى در بدايع الوقايع مىنويسد :\r\n\r\nعشق پيرى در زنان\r\n« و او را ( مقصود مهد علياست ) به ميرزا بيرم ميل عظيم پيداشده بود و خود را آراسته كرده . به وى بارها عرض مىكرد و او استبعاد و استنكاف مىنمود ، و به اين بيت ابو على عمل مىكرد كه\r\n و اياك اياك العجوز و وطيها * فما هو الامثل سم الاراقم \r\nپنج نوبت از خراسان فرار نموده به نيشابور و استراباد و بلخ و سيستان و قندهار رفت و مهد عليا كس فرستاده او را آورد و بر وى تهمتى نهاد كه مبلغ سيصدهزار تنگهء مرا تصرف نموده‌اى . روزى به خانهء فقير آمد و گفت : اى يار عزيز ، تو حلال مشكلات اهل عالمى و\r\n\r\n\r\n","description":"","footnote":"\r\n( 1 ) . شيخ احمد جام ، به اهتمام دكتر حشمت اللّه سنندجى ، ص 202 ( به اختصار ) .\r\n( 2 ) . گلستان ، باب ششم ، ( از : گلستان سعدى ، چاپ كلكته ، ص 54 ) .\r\n","page_name":" 634 ","page_number":642},
  {"content":"\r\n\r\nراهنما و عقده‌گشاى فرزندان بنى آدمى . . . اين گنده پير فرهادكش ، مرا عجب زبون ساخته . . . از محالات عقل است كه من با وى آميزم و برغبت خون خود را ريزم .\r\n به بيرغبتى شهوت انگيختن * برغبت بود خون خود ريختن \r\n. . . گفتم اى برادر ، علاج اين مرض اين است كه تمارض پيشه‌سازى و خود را به - بيمارى اندازى . . . عشق مجازى او روى در تنزل خواهد نهاد . . . مهد عليا او را بدين حال ديد و مهر از وى برچيد ، و ورق مهر و محبت وى درهم پيچيد . . . » « 1 »\r\nشايد عبيد زاكانى با توجه به اين خصلت پيرزنان بود كه گفت : « پيره‌زنان را سر به كلوخ‌كوب بكوبيد ، تا درجهء غازيان يابيد . » « 2 » ديگر از اندرزهاى عبيد اين كه : « در پيرى از زنان جوان مهربانى مخواهيد . ، در خانهء مردى كه دو زن دارد ، آسايش ، خوشدلى و بركت مطلبيد . . . دختر فقيهان و شيخان و فاضيان و عوانان مخواهيد . . . تا گوهر بد به كار نيارد ، و فرزندان گدا و سالوس و مزوّر و پدر و مادر آزار از ايشان در وجود نيايد . . . » « 3 »\r\nسعدى در تلو اين حكايت نمونه‌اى از ازدواجهاى تحميلى عصر خود را تصوير مى - كند : « از صحبت ياران دمشقم ملالتى پديد آمده بود ، سر در بيابان قدس نهادم و با حيوانات انس گرفتم ؛ تا وقتى كه اسير فرنگ شدم . در خندق طرابلس با جهودانم به كار گل بداشتند .\r\nيكى از رؤساى حلب كه سابقه‌اى ميان ما بود ، گذر كرد و بشناخت و گفت : اى فلان ، اين چه‌حالت است ؟ گفتم : چگويم . . .\r\n پاى در زنجير پيش دوستان * به كه با بيگانگان در بوستان \r\nبر حالت من رحمت آورد و به ده دينار از قيدم خلاص كرد ، و با خود به حلب برد ، و دخترى كه داشت به نكاح من آورد به كابين صد دينار . مدتى برآمد ، بدخوى و ستيزه‌روى و نافرمان بود ؛ زبان‌درازى كردن گرفت و عيش مرا منغص داشتن .\r\n زن بد ، در سراى مرد نكو * هم در اين عالم است دوزخ او\r\nزينهار از قرين بد زنهار * و قنا ربنا عذاب النار « 4 » \r\nبارى زبان تعنت دراز كرد ، همى گفت : تو نيستى كه پدر من تو را از فرنگ باز خريد ؟\r\nگفتم بلى ، من آنم كه به ده دينار از قيد فرنگم باز خريد ، و به صد دينار به دست تو گرفتار كرد .\r\n شنيدم گوسپندى را بزرگى * رهانيد از دهان و چنگ گرگى\r\nشبانگه كارد بر حلقش بماليد * روان گوسفند از وى بناليد\r\nكه از چنگال گرگم درربودى * چو ديدم عاقبت گرگم تو بودى « 5 » \r\nهمچنين در كتاب راحة الصدور راوندى كه در 599 هجرى تأليف شده ، حكايتى است كه از تأثير اخلاق و رفتار زنان در وضع جسمى و روحى مردان ، گفتگو مىكند ، و نشان مىدهد كه از ديرباز ، مردان عاقل هماهنگى و صفا و صميميت زن و شوهر را شرط سلامت و سعادت و\r\n\r\n\r\n","description":"","footnote":"\r\n( 1 ) . بدايع الوقايع ، پيشين ، ج 2 ، ص 1052 به بعد ( به اختصار ) .\r\n3 . كليات عبيد زاكانى ، پيشين ، ص 44 به بعد .\r\n( 4 ) . خدايا ما را از عذاب آتش حفظ كن .\r\n( 5 ) . گلستان ، باب دوم .\r\n","page_name":" 635 ","page_number":643},
  {"content":"\r\n\r\nنيكبختى مىشمردند . موضوع حكايت اين است كه در كرمان گنجى اسرارآميز يافتند ، براى كشف حقيقت به پيرمردى رجوع كردند ، پيرمرد گفت : من ندانم از پدرم بايد پرسيد ، گفتند :\r\nتو را پدر هست ؟ گفت : به فلان محلت . . . فلان نام پدر من است . چون او را بيافتند ، گفتند :\r\nتو در فلان محلت پسرى دارى ، و حال « گنج » از وى پرسيدند . گفت : من ندانم ، ممكن است كه پدرم داند . گفتند تو پدر دارى ؟ گفت : در فلان محلت پدرى دارم ، مردى جوان . هر سه را پيش پادشاه حاضر كردند . ملك فرمود كه اين حالت . . . عجيبتر است . . . جوان گفت : پادشاه را زندگى دراز باد ، اين حال از زنان افتاده است ؛ مرا زنى نيك است ، نگذارد كه رنجشى به خاطر من رسد و اگر در روزى هزار كارش فرمايم ، روى ترش نكند ؛ لاجرم چنين تازه مانده‌ام . و پسر من زنى دارد كه به بعضى احوال با وى سازد و به بعضى حال نسازد و لاجرم نيمه‌پير شده است ، و پسر پسرم زنى سليطه دارد ، كه به هيچ‌حال نسازد و فرمان نبرد ؛ از اين سبب عاجز و پير شده است . . . » « 1 »\r\n\r\nتقليل در مهريهء زنان\r\nپس از حملهء مغول و استقرار حكومت ايلخانان ، در دورهء پادشاهى غازان ، براى پايان دادن به اختلافات زناشويى و تسهيل در امر طلاق ، غازان تصميم مىگيرد مهريه و كاوين زنان را تا ميزان زيادى تقليل دهد .\r\nغازان مىگفت : اگر ميزان مهر سنگين باشد ، مرد از بيم پرداخت مهر جرأت نمى - كند زن ناسازگار خود را طلاق گويد و در نتيجه ناچار مىشود عمرى به اكراه و بيميلى با زن خود سر كند . به همين مناسبت ، او ميزان كاوين را به نوزده دينار و نيم تقليل داد تا هيچ‌چيز مانع طلاق و جدايى زن و شوهر ناسازگار نگردد . به عقيدهء غازان ، زن و شوهرى كه يكديگر را دوست دارند ، به صد حيلت و اجبار جدا كردن آنان ممكن نيست ، ولى « اگر كسى در دوستى و موافقت زنى متردد باشد ، بىگفت‌وگوى و انديشه و مانع از او جدا تواند شد ؛ و نيز مردم را فرزندان باشند و مؤونت ايشان بر پدران بود . چون مال پدر به كاوين زن مستهلك گردد ، وجه پرورش فرزندان و ما يحتاج فلان كار ايشان از كجا باشد ؟ »\r\nاز حدود آزادى و موقعيت اجتماعى زنان در ايران بعد از اسلام ، اطلاعات دقيقى در دست نيست ؛ ظاهرا همانطور كه امروز موقعيت اقتصادى و اجتماعى زنان در سراسر ايران يكسان نيست و وضع اقتصادى و اجتماعى زنان مناطق شمالى با وضع عمومى زنان در مناطق مركزى و جنوبى فرق فراوان دارد ، در قرون گذشته نيز بموجب مداركى كه در دست است ، چنين اختلافاتى برحسب موقعيت محل و عرف و عادت و سنن محلى ، بين زنان ايرانى وجود داشته است .\r\nمثلا ناصر خسرو علوى ، كه در سال 444 طبس را ديده است ، ضمن توصيف امنيت و آسايشى كه در آن منطقه حكومت داشته ، در مورد زنان مىگويد : « هيچ زن را زهره نباشد كه با مرد بيگانه سخن گويد ، و اگر گفتى هردو را بكشتندى . » همو در جاى ديگر از سفرنامهء خود مىنويسد كه پس از گذشتن از خوى به « . . . يوان و وسطان ( واقع در تركيهء كنونى ) رسيديم و\r\n\r\n\r\n","description":"","footnote":"\r\n( 1 ) . ص 74 به بعد ( به اختصار ) .\r\n","page_name":" 636 ","page_number":644},
  {"content":"\r\n\r\nدر آنجا گوشت خوك مانند گوشت گوسفند مىفروختند و زنان و مردان ايشان بر دكانها نشسته شراب مىخوردند بىتحاشى . » زنان روستائى مناطق شمالى ( گيلان و مازندران ) از صدر اسلام تاكنون همواره بىحجاب و از آزادى بيشترى برخوردار بودند .\r\nابو دلف در سفرنامهء خود ، ضمن گفتگو از چشمه‌هاى گوگرد زرد ، مىنويسد : مردم دورق بلندنظر هستند ، و اين صفت در ساير مردم اهواز ديده نمىشود . « بيشتر زنان آنجا دستى را كه به سويشان دراز مىشود ، رد نمىكنند و مردان آن منطقه كم‌غيرتند . »\r\nوى در جاى ديگر ضمن گفتگو از نيشابور و زنان اين ناحيه مىنويسد : « زنان نيشابور زيباروى ، از مردى كه به آنها اظهار ميل مىكند ، رو برنمىگردانند . . . »\r\nمحمد غزنوى ضمن داستان خانه‌نشينى زن شيخ احمد جام ، چنين مىنويسد : كه چون زنش بدون اجازه به ديدن كسان خود رفت ، شيخ در مقام اعتراض به وى چنين گفت :\r\n« تو هم‌چنين خواهى كرد كه اين زنان ديگر مىكنند ؛ گاه به در مىروند و گاه به - خانه‌هاى دوستان و خويشان . تو ندانى كه بىدستورى شوهر ، نشايد از خانه خود بيرون رفتن ؟\r\nابن مستوره گفت : خطا كردم ، بعد از اين ديگر نروم . گفت : اگر خطا كردى يا صواب ، بعد از اين اگر بيرون روى و يا پاى از خانه بيرون نهى آنگه سخن ما نه راست باشد . « 1 » از اين پس ، زن مفلوج مىشود و فقط در ساعاتى كه شيخ در خانه است از بركت وجود او حركت مىكند .\r\nدرجهء خودخواهى اين صوفى را ببينيد !\r\n\r\nزنان نامدار\r\nدر كتاب صد شخصيت نامدار در عالم اسلام ، در مورد عايشه ، چنين مىخوانيم : « 8 سال قبل از هجرت متولد شد ( 614 بعد از ميلاد ) زنى بسيار زيرك بود . مدت 10 سال با پيغمبر به سر برد . باوجود جوانى ، از بركت هوش سرشار يك محدث معتبر در عالم اسلام به شمار مىرود . حافظه‌اى بس قوى داشت . سؤالهايى كه زنها از پيغمبر مىكردند و او شنيده بود همه را به خاطر داشت . هيئتهايى كه از مناطق مختلف آمده بودند و خطبه‌هايى را كه حضرت خوانده بود فراموش نكرده بود .\r\nسؤالهاى بسيار دقيق و ظريفى دربارهء دين جديد از پيغمبر كرده است ؛ به همين جهت ، عده‌اى او را بزرگترين طلبه و محدث زن در عالم اسلام مىدانند . در دورهء ابو بكر و عمر ، موقعيت اجتماعى خود را حفظ كرد . هميشه نظريات او مورد استفادهء شخصيتهاى اسلامى قرار مىگرفت ، ولى بعد از قتل عثمان ، ساكت ننشست و با مخالفان على همداستان شد . . . در دورهء معاويه ، پس از 67 سال زندگى ، درگذشت . معاويه از عايشه سخت مىترسيد ، زيرا او شديدا با اقدامات او مخالف بود . زنى باسواد ، سخى ، متواضع ، ساده‌دل و باهوش بود . زندگى ساده‌اى داشت ؛ در اتاق كوچكى زندگى مىكرد ، غالبا در زمان حيات پيغمبر ، از غذاى كامل بىنصيب بود . در شب مرگ پيغمبر نه چراغى داشت كه روشن كند و نه غذايى داشت كه بخورد .\r\nدر دورهء عمر كه همراهان پيغمبر و زنهاى او پولهاى زيادى مىگرفتند عايشه هرچه مىگرفت بين بينوايان تقسيم مىكرد . يك‌روز در ماه رمضان ، عبد اللّه زبير به او يك كيسه درهم داد ،\r\n\r\n\r\n","description":"","footnote":"\r\n( 1 ) . شيخ احمد جام ، پيشين ، حكايت 16 ، ص 15 .\r\n","page_name":" 637 ","page_number":645},
  {"content":"\r\n\r\nولى او قبل از آنكه روزه را بشكند بين مردم تقسيم كرد . ناطق بزرگى بود . در مسائل فقهى صاحبنظر بود . بعد از على ، عبد اللّه بن عباس ، و عبد اللّه بن عمر ، عايشه يكى از بزرگترين شخصيتهاى علمى و عقلى عالم اسلام است .\r\nخديجه ، نخستين زن پيغمبر نيز از زنان نامدار اسلام است . در چهل سالگى با محمد 25 ساله ازدواج كرد . در آن روزگار ، زنهاى عرب بسيار آزاد بودند ، و خديجه راجع به اين ازدواج مستقيما با محمد ( ص ) گفتگو كرد . در روز عقد ، ابو طالب و ديگر شخصيتها جمع بودند و ابو طالب خطبهء عقد را خواند 25 سال بعد از ازدواج زنده بود و در اين مدت ، حضرت ، زن ديگرى اختيار نكرد . براى محمد ( ص ) 6 فرزند آورد كه دو تا پسر بودند و در كودكى مردند ، و دختران او فاطمه ، زينب ، رقيه ، و ام كلثوم بودند . زينب با پسرعموى خود ازدواج كرد ، رقيه و ام كلثوم با عثمان عروسى كردند ( يكى بعد از ديگرى ) و فاطمه با على ازدواج كرد .\r\nپيغمبر به خديجه علاقهء فراوان داشت ؛ مىگفت : او قبل از همه به من ايمان آورد ، موقعيت اجتماعى او در تبليغ و اشاعهء اين مذهب بسيار مؤثر بود .\r\nفاطمه ، دختر پيغمبر ، زنى زيبا بود ، 8 سال قبل از هجرت متولد شد . ابو بكر و عمر داوطلب ازدواج با او بودند ولى پيغمبر سكوت كرد ، و بالاخره با ازدواج او با على موافقت كرد و على با فروش زرهى كه در جنگ بدر به دست آورده بود مقدمات عروسى را فراهم كرد .\r\nهنگام عروسى ، فاطمه كمتر از 18 سال داشت . على كار و تلاش زيادى مىكرد تا قوتى به دست آورد . زنش نيز در خانه كار مىكرد ؛ گندم آرد مىكرد و آب از چاه مىكشيد .\r\nباوجود فقر شديد ، هرگز گدايى را از خانه دور نمىكرد . گاه تمام غذاى خود را به گدايان مىداد و خود گرسنه مىماند . . . روزى سلمان براى كمك به فقيرى به فاطمه رجوع كرد ، او گفت :\r\nسه روز است كه غذا نخورده‌ام ، ولى پارچه‌اى داشت داد ، و سلمان آن پارچه را فروخت غله خريد و به فاطمه داد و او آرد كرد و نان پخت . سلمان از او خواهش كرد كه چند قرص نان براى پسرهاى خود نگه دارد ، او گفت : اين مال من نيست ، زيرا من پارچه را براى خدا دادم .\r\nپنج اولاد داشت : سه پسر به نام حسن ، حسين و محسن ، و دو دختر به نام زينب و ام كلثوم .\r\nمحسن زود مرد . فاطمه در دوران كوتاه زندگى ، رنج فراوان كشيد . در جنگها از زخمهاى پدر خود و على مراقبت مىكرد . در 28 سالگى به علت كمخوراكى و گرسنگى درگذشت . پيغمبر در حق او مىگفت : « فاطمه ملكهء زنهاست در بهشت » .\r\nديگر از زنهاى نامدار عالم اسلام ، ربيعهء بصرى قابل ذكر است . ربيعه در سال 713 ميلادى ( 95 ه . ق . ) متولد شد . زنى زاهد و عابد بود ، تن به ازدواج نداد . حاكم بصره به او پيشنهاد عروسى كرد ، ولى او نپذيرفت . شاگردان زيادى داشت ؛ از جمله بابك بن دينار ، شيخ بلخى و حسن بصرى از شاگردان او بودند و نزد او تلمذ مىكردند . روزى سفيان ثورى نزد او از خدا براى سعادت و بهروزى خود كمك طلبيد ، ربيعه گريست و گفت : تو بايد دنيا را طلاق بدهى . . . وقتى به او چهل دينار دادند ، نگرفت و گفت : خدايا ، حتى از تو هرگز براى سعادت مادى خود طلبى نكردم ، چگونه از اين مرد اين مبلغ را بگيرم ؟ او به شاگردان خود مىگفت : هميشه كارهاى خوب خود را كتمان كنيد و به اين و آن نگوييد . چون بيمارى را\r\n\r\n","description":"","footnote":"","page_name":" 638 ","page_number":646},
  {"content":"\r\n\r\nناشى از ارادهء خدا مىدانست هميشه امراض و ناراحتيها را تحمل مىكرد . روزى سرش به درختى خورد و خون آمد ، يكى گفت : مگر احساس درد نمىكنى ؟ گفت : نه ، چنان غرق خدا هستم كه هيچ‌چيز درك نمىكنم ، خدا مرا به امورى مشغول كرده كه به اين چيزها توجه نمىكنم . علاقهء به خدا را بدون هيچ پاداشى تبليغ مىكرد ، و مىگفت : من به خدا براى پاداش خدمت نمىكنم ؛ نه ترسى از جهنم دارم و نه عشقى به بهشت . اگر براى سعادت آخرت خدمت كنم ، بندهء بدى هستم ؛ من فقط براى عشق خدا خدمت مىكنم . گفتند كه آيا از شيطان تنفر دارى ؟ گفت : عشق خدا محلى براى تنفر از شيطان باقى نگذاشته است .\r\nاشعار صوفيانهء عالى گفته است : « خدايا اگر من تو را بخاطر ترس از جهنم عبادت مىكنم من را در جهنم سوزان جاى ده ، و اگر به اميد بهشت عبادت تو را مىكنم مرا به بهشتيان ملحق مكن . ولى اگر بخاطر خودت ، تو را عبادت مىكنم مرا از زيباييهاى جاودانى خود بىنصيب مگردان . » « 1 »\r\n\r\nيك زن دانشمند\r\nدر تاريخ مبارزات و احتجاجاتى كه بين شيعه و سنى رخ داده است گفتگوها و محاوراتى كه بين كنيزكى حسنيه نام با ابراهيم بصرى در محضر هارون الرشيد روى داده است ، قابل توجه و شايان نقل است : « شيخ ابو الفتوح رازى مىگويد كه در ايام خلافت هارون ، يكى از تجار بغداد اموالش را از دست داد و به وضعى نكبت‌بار مبتلا شد . او كنيزكى داشت حسنيه نام ؛ همين‌كه وضع اسف‌بار خود را با وى در ميان نهاد ، كنيزك گفت ، اى خواجه صلاح در آن است كه مرا به نزد هارون برى و براى فروش عرضه كنى ، و اگر قيمت پرسد صدهزار دينار زر در بها طلبى ، و اگر از علت گرانى پرسد ، بگو همهء علماى ملت را جمع كند تا با من در علوم دينيه مباحثه كنند تا من بر همه فائق آيم .\r\nتاجر گفت ، حاشا من اين كار نكنم ، چه ، مىشود كه آن ظالم چون از حسن صورت و اوصاف تو مستحضر شود ، فورا تو را از من بگيرد و بىتو زندگى براى من دشوار است ؛ زيرا فقط تسلى خاطر من تويى . حسنيه گفت : مترس كه به بركت اهل بيت . . . تا مرا حيات هست كسى مرا از تو جدا نتواند كرد . پس از تأمل بسيار ، خواجه نزد يحيى برمكى ، وزير هارون الرشيد ، رفت و موضوع را با وى درميان گذاشت . يحيى گفت : برو كنيز را بيار ، تاجر اطاعت كرد . يحيى چون حسن طلعت و فصاحت حسنيه را بديد متحير ماند ، بيدرنگ نزد هارون رفت و قضيهء حسنيه را بيان كرد . هارون گفت ، حسنيه را حاضر كردند . چون حسنيه درآمد ، برقع بر روى كشيده و شعرى چند در مدح وى بخواند . هارون را بسيار خوش آمد ، گفت تا برقع از روى او برداشتند . چون رويش را زيبا و دلنشين يافت خواجهء وى را فراخواند و بهاى كنيزك را پرسيد . خواجه گفت :\r\nصدهزار دينار طلا . هارون برآشفت و سبب آن پرسيد . خواجه گفت : بدان‌جهت كه اگر جميع علماى مملكت تو جمع شوند ، در علوم دينيه او را ملزم و محكوم نتوانند كرد .\r\nهارون به خواجه گفت : اگر ملزم و محكوم گردد ، بگويم گردن تو بزنند و كنيزك مرا باشد .\r\n\r\n\r\n","description":"","footnote":"\r\n( 1 ) . جميل احمد پاكستانى ، صد شخصيت نامدار در عالم اسلام ، ترجمه دكتر محمد حسين تمدن ، چاپ لاهور 1971 ، ( به اختصار ) .\r\n","page_name":" 639 ","page_number":647},
  {"content":"\r\n\r\nخواجه گفت ، اگر محكوم نشود ، چكنى ؟ هارون گفت صدهزار دينار تو را دهم و كنيزك نيز تو را باشد . همين‌كه موافقت روى داد ، هارون كنيزك را نزد خود خواند و از مذهب وى پرسيد .\r\nگفت ، بر طريقهء دين پيغمبر و آل او هستم . هارون پرسيد كه بعد از پيغمبر كه خليفه او بود ، حسنيه گفت ، بفرماى تا علما را حاضر كنند تا آنچه توانم بگويم . اگر كسى را در مذهب من سخنى باشد ، به حقيقت و راستى جواب گويم . هارون دريافت كه با او همكيش نيست و يحيى را گفت كه اين كنيزك را بكشند .\r\nوزير گفت ، اى امير المؤمنين . اين كنيزك دعوى بزرگى كرد . اگر از علما مغلوب شود بايد وى را به قتل رسانيد و اگر علما را مغلوب سازد رعايت وى بر خليفهء زمان لازم باشد ، هارون با اين نظر موافقت كرد و فرمان داد تا علماى مملكت را جمع كردند . در اين مجلس كه چهارصد نفر از علماى بزرگ از جمله شافعى و ابراهيم نظام بصرى شركت داشتند ، چون مجلس منعقد شد ، ابراهيم بر كرسى زرين جاى گرفت . هارون فرمان داد تا حسنيه را حاضر كردند . وى پس از ثناى هارون ، در برابر ابراهيم قرار گرفت . هارون به حسنيه گفت ، شروع كنيد .\r\nحسنيه خطاب به ابراهيم گفت ، تويى كه صد جلد از مصنفات تو در ميان مردم مشهور است و خود را وارث علم رسول مىدانى ؟ ابراهيم برآشفت و گفت ، سخريه مىكنى ، مرا با كنيزكى مباحثه كردن چه مناسبت است يحيى گفت ، انظر الى ما قال و لا تنظر الى من قال ؛ يعنى ، ببين چه مىگويد و به گوينده نگاه مكن . حسنيه گفت ، بپرس . ابراهيم شروع به پرسيدن كرد و در مقابل جوابهاى كافى شنيد ، بطورىكه هارون و اركان دولت از حسن تقرير او حيران ماندند .\r\nحسنيه گفت ، اى ابراهيم ، مناظره به طول انجاميد ، مىترسم خليفه را ملالى روى دهد . اگر رخصت باشد من نيز سؤال كنم .\r\nابراهيم گفت ، سه مسألهء ديگر بپرسم ، اگر جواب گويى سكوت كنم . حسنيه گفت ، بپرس ، ابراهيم سؤال كرد كه بعد از پيغمبر خليفه كه بوده ؟ حسنيه گفت ، آنكه سابق الاسلام بود . ابراهيم گفت ، كه سابق الاسلام بود ؟ حسنيه گفت ، آنكه داماد و پسرعم و برادرش بود .\r\nهارون از اين سخن متغير شد . ابراهيم چون هارون را متغير يافت ، دلير شد و گفت به چه دليل مىگويى كه على سابق الاسلام بود ، من مىگويم كه ابو بكر ، وقتى كه ايمان آورد چهل سال داشت و على در آن‌وقت كودك بود و ايمان و طاعت و كفر و معصيت او را اعتبارى نيست .\r\nحسنيه گفت ، اگر من به تو ثابت كنم كه ايمان و طاعت و كفر و معصيت كودك را اعتبار هست و كودك چنان كه تو مىگويى در معرض ثواب و عقاب الهى است ، اقرار مىكنى كه ايمان على را در دوران كودكى ارزش و اعتبار هست . ابراهيم گفت ، اگر به دليل واضح اين مطلب را ثابت كنى ، اقرار كنم . حسنيه گفت ، چه مىگويى در باب پسرى كه خضر به قتل رسانيد ، چنان كه نص قرآن در قضيهء خضر و موسى به آن شاهد است . ابراهيم بگو ، ببينم كه كشتن آن طفل به استحقاق بود يا خضر ظالم بود ، درحالىكه در قرآن از خضر به نيكى ياد شده است .\r\nابراهيم بدون آنكه جوابى گويد ، گفت از اين مسئله درگذشتيم . پس گفت ، چه مى - گويى از حق عباس و على كه بر سر ميراث پيغمبر منازعت كردند و هريك مىگفت كه حق\r\n\r\n","description":"","footnote":"","page_name":" 640 ","page_number":648},
  {"content":"\r\n\r\nمن است و داورى نزد ابو بكر بردند . و چون دو نفر نزد حاكمى روند ، بيشك فقط يك‌نفر سخن به حق مىگويد . مقصود ابراهيم از طرح اين سؤال آن بود كه اگر حسنيه گويد عباس بر باطل بود ، باعث رنجش خليفه شده جانش در معرض خطر مىافتد و اگر بگويد على بر باطل بود ، ابطال مذهب خود كرده است . حسنيه گفت ، اى ابراهيم ، بايد جواب اين سؤال تو از قرآن بدهم ، چنان كه در قرآن مذكور است ، جبرئيل و ميكائيل دعوى به نزد حضرت داود بردند تا خطاى او را در حق زنش به او بنمايند . پس اى ابراهيم ، بگو كدام يك از اين دو ملائكه بر حق و كدام بر باطل بود ؟ ابراهيم گفت ، هر ده بر حق بودند و به جهت اصلاح و تأديب داود بود كه دعوى به نزد او بردند . حسنيه گفت ، اللّه اكبر ! همينطور مرتضى على و عباس هردو برحق بودند و به جهت تنبيه و تأديب ابو بكر نزد وى رفتند . عباس گفت ، ميراث مراست و عم پيغمبرم ، على گفت ، حق من است كه ابن عم و برادر و وصى و داماد پيغمبرم و دخترش در خانهء من است و حسن و حسين فرزندان منند .\r\nابو بكر چون سخن ايشان شنيد ، گفت ، و اللّه از پيغمبر شنيدم كه گفت على وصى و وارث و قاضى دين من است . چون عباس اين سخن از ابو بكر شنيد ، در غضب شد و گفت ، اگر چنان كه خود گويى اين سخن را از پيغمبر شنيدى ، چرا به خلافت نشستى ؟ ابو بكر گفت ، شما به جنگ من آمده‌ايد و غرض شما محاكمه نيست و از مجلس برخاست . ابراهيم چون اينها را شنيد ، گفت از اين مسأله نيز درگذشتيم . بگو عباس فاضلتر بود يا على . حسنيه گفت ، بگو كه حمزه فاضلتر بود يا محمد . چرا در ميان على و عباس افتاده‌اى ؟ اگر عباس فاضلتر بود ، فخر على است ، و اگر على فاضلتر بود فخر عباس است كه چون او برادرزاده‌اى دارد . اين جوابهاى حسنيه هارون و ساير مجلسيان را متحير ساخت . حسنيه در پايان گفت اگر اجازه باشد من ترا يك سؤال كنم . اى ابراهيم بگو چون پيغمبر از دنيا رفت ، خليفه تعيين كرد يا نه ، ابراهيم گفت ، نكرد . حسنيه گفت ، در اين عمل پيغمبر بر خطا بود يا صواب و كسانى كه تعيين كردند بر صواب بودند يا بر خطا ، نسبت خطا بر كدام مىدهى ، بر پيغمبر يا خلفا ؟ ابراهيم جواب نداد ، زيرا اگر نسبت خطا بر پيغمبر مىداد ، برآورندهء دين ايراد مىگرفت ، و اگر خلفا را خطاكار مىدانست بطلان مذهب خود را ثابت كرده بود و از هارون نيز بيم داشت و به اين ترتيب محكوم منطق كنيزك گرديد . خليفه به عهد خود عمل كرد و كنيزك را به ترك بغداد توصيه نمود تا از صدمهء مخالفين در امان بماند . » « 1 »\r\nديگر از زنان فقيه فاطمة الفقيهه دختر علاء الدين محمد بن احمد سمرقندى فقيه قرن ششم هجرى است . براى نشان دادن پايهء اطلاعات اين زن كافى است يادآور شويم كه شوهر وى علاء الدين ابو بكر كاشانى هروقت از حل مسائل فقهى عاجز مىماند ، از رأى صائب همسر با استعداد خود استمداد مىجست .\r\nيكى ديگر از زنان دانشمند « آمنه بيگم » دختر محمد تقى و همسر ملا محمد صالح - مازندرانى است . اين زن كه در اوايل قرن يازدهم هجرى مىزيسته ، در حل معضلات به شوهر\r\n\r\n\r\n","description":"","footnote":"\r\n( 1 ) . از كتاب شيخ ابو الفتح رازى ، به نقلى از تاريخ ايران ( سرجان ملكم ) پيشين ، ص 33 - 130 ( به اختصار ) .\r\n","page_name":" 641 ","page_number":649},
  {"content":"\r\n\r\nخود كمك مىكرده . مىگويند شبى كه وى به خانهء شوهر خود قدم گذاشت ، وى را غرق مطالعه ديد ، يك‌بار پس از وقوف بر مشكل شوهر خويش ، جواب آن را روى كاغذ نوشت ولاى كتاب گذاشت ، ملا محمد پس از اطلاع از اين جريان به كمال فضل عيال خود پىبرد . اين زن روشنفكر و انقلابى ، چنان كه ضمن نهضت بابيه خواهيم ديد ، در راه رفع حجاب و آزادى مردم ايران از قيد خرافات تلاشها كرد و جان خود را در اين راه از كف داد .\r\nبطورىكه از سفرنامهء ابن بطوطه برمىآيد ، در ايامى كه وى در دمشق بود ، از 14 تن از دانشمندان اجازهء روايت عام مىگيرد كه دو تن از آنها زن بودند . اين گفته مىرساند كه در قرون پيش ، زنان نيز به مقام اجتهاد و ارشاد مذهبى مىرسيدند .\r\n\r\nزنان پزشك :\r\nدر ميان مسلمانان ، زنان پزشك كم نبودند ، از آن جمله اخت الحفيد اندلسى و دخترش كه از علم طب بخصوص در بخش بيماريهاى زنان سررشتهء كامل داشتند . . . زينب پزشك بنى اود از زنان نامى دورهء امويان است كه در شام طبابت مىكرده است ، بخصوص در علم جراحى چشم ماهر بوده است . پاره‌اى از آنان به علم و ادب نيز شهرت داشته‌اند ، مانند شهدهء دينوى و بنت دهين اللوز - دمشقى و غيره ، كه نابغهء زمان خود به شمار مىآيند . « 1 »\r\n\r\nزنان آوازه‌خوان :\r\nاز اواخر عصر اموى و عباسى موسيقى و آواز در بين ملل اسلامى طرفدارانى پيدا كرد . غير از مردان ، زنانى چون جميله ، حبابه ، سلامه ، عقيله و غيره شهرت زيادى كسب كردند . « 2 »\r\n\r\nوضع زنان در دورهء خلفاى عباسى\r\nجرجى زيدان مىنويسد : « سفاح ، مؤسس سلسلهء عباسى ، فقط يك زن داشت . منصور پيش از مرگ ، پسر خود مهدى را سفارش كرد كه زنان را در كار مملكت مداخله ندهد ، با اينهمه خيزران مادر هرون ، در ايام خلافت هادى و هرون ، همه‌كارهء دولت بود ، و يحيى وزير هرون فرمانبردار خيزران گشته به دستور آن زن رفتار مىكرد . خيزران در نتيجهء اين اختيارات ، املاك و اموال زيادى گرد آورد ، به قسمى كه درآمد املاك او بسالى 160 ميليون درهم ، يا نصف عايدات مملكت عباسى ، بالغ شد ؛ در صورتى كه درآمد متمولترين اشخاص امروز ( زمان تأليف كتاب ، 1902 ) منتها دوسوم درآمد خيزران مىشود . مثلا درآمد راكفلر ، ميليونر مشهور امريكايى ، سالى ده ميليون - و نيم ليره است و درآمد خيزران ده ميليون و نيم دينار بوده است . . . ارزش پول در آن روزها سه برابر امروز بود . پس اگر هر دينارى را نيم ليره حساب كنيم درآمد راكفلر دوسوم درآمد خيزران مىشود .\r\nاين زن طمع‌كار و جاه‌طلب ( خيزران ) بقدرى شقاوت داشت كه به محض احساس تمرد در فرزندش ، هادى ، كسانى را مأمور كرد تا او را كشتند . و بى خود نبود كه هارون پس از مرگ چنين مادرى ، نفس راحت كشيد و اموال او را تصرف كرد و بسيارى از املاكش را به ديگران تيول داد .\r\n\r\n\r\n","description":"","footnote":"\r\n( 1 ) . تاريخ تمدن اسلام ، پيشين ، ج 3 ، ص 276 .\r\n( 2 ) . همان ، ص 299 .\r\n","page_name":" 642 ","page_number":650},
  {"content":"\r\n\r\nبا اينهمه خيزران زنى كاردان و باتدبير و دانشمند بوده و در دورهء طلايى عباسيان مىزيسته است ، و مال‌اندوزى او در آن دوره ، چندان شگفتى نداشت . شگفتى در آن است كه در دورهء افول قدرت عباسيان ، مادر بعضى از خلفا با تهى بودن خزانه ، اموال زيادى اندوخته بودند ، مثلا در سوراخ و پستوى دالانهاى عمارت قبيحه ( مادر خليفهء عباسى ) دوميليون دينار و مقدار زيادى جواهرات و اشياء نفيس يافتند . از آن جمله مقدار زيادى زمرد قيمتى و مرواريد داشت و ياقوت سرخى كه بهاى آن را دوميليون دينار تخمين زدند ، و عجيب اينكه پسر همين مادر ، براى پنجاه هزار دينار كشته شد و مادر به حال وى ترحم نكرد ، و از آنهمه دارايى ، اين مبلغ بالنسبه مختصر را نداد و جان پسر را نخريد .\r\nدرآمد مادر محمد بن واثق سالى ده‌ميليون دينار يعنى معادل درآمد خيزران مادر هرون بود ، و اين خود بسيار عجيب است كه در دورهء انحطاط و بيپولى خلفا ، درآمد يكى از زنهاى آن خاندان سالى ده‌ميليون دينار بوده است .\r\nمادر مقتدر وقتى مرد و خواستند او را در گور بگذارند ، ششصدهزار دينار از گورش در آوردند كه پيش از مرگ در آنجا نهفته بود و كسى از آن خبرى نداشت و عجب آنكه مقتدر در آن موقع بىاندازه تنگدست بود ، و در خزانه چيزى نداشت . البته وضع مادران ساير خلفاء در ساير ممالك اسلامى نيز به همين منوال بود . . . در نتيجه ، اموال عمومى ميان زنان و سرداران و ملازمان قسمت مىشد و آنان را از اين پولهاى گزاف ، انواع و اقسام تجملات فراهم مىساختند .\r\nدستهء ديگر از زنان حرمسرا ، آفت زر و سيم محسوب مىشدند و به نام گيس‌سفيد ( قهرمانه ) امور حرمسرا و كاخ خلفاى عباسى را در دست داشتند و با همدستى وزيران و سرداران ، هرچه مى - خواستند مىگرفتند و مىاندوختند و در امور مملكت مداخله مىنمودند . . . » « 1 »\r\nچنان كه قبلا گفتيم ، پولهايى كه زنان دربارى به شعرا و ديگر متملقان مىدادند ، يا براى عيش و نوش خود مصرف مىكردند ، با بيرحمانه‌ترين وضعى ، بعنوان خراج و جزيه و غيره از ملل تابع مىگرفتند و بدون احساس مسئوليت حيف‌وميل مىكردند .\r\n\r\nاسلام و حجاب\r\nحجاب كمابيش قبل از اسلام نيز وجود داشت . بنا به مندرجات تورات و انجيل ، زنان از روزگار قديم با برقع روى خود را مىپوشيدند . در باب بيست و چهارم از « سفر پيدايش » آمده است كه « چون رفقه از آمدن اسحاق بوسيلهء غلام خود آگاهى يافت ، برقع برگرفته خود را بپوشيدى . »\r\n« بعقيدهء پولس ، حوارى معروف : نقاب ، شرف زن است . « پس اگر گيسو فرو گذارد اين مايهء بزرگوارى اوست ؛ چه گيسو جانشين برقع است . » در بين يونانيان و روميان باستان نيز زنان از بيحجابى كامل برخوردار نبودند . اسلام از مؤمنان خواست كه چشم فروپوشند و فروج خود نگاه دارند كه اين براى ايشان پاكيزه‌تر است :  ( يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ . . . )  حجاب آنچنان كه در همهء آيات آمده مانع از آن نبود كه در حيات پيغمبر ( ص ) زنان با مردان به ميدان جنگ بيرون روند و در نماز مسجد حضور يابند ، و به تجارت و ساير مشاغلى\r\n\r\n\r\n","description":"","footnote":"\r\n( 1 ) . همان ، پيشين ، ج 2 ، ص 155 به بعد ( به اختصار ) .\r\n","page_name":" 643 ","page_number":651},
  {"content":"\r\n\r\nكه براى زنان و مردان متساويا مباح شناخته شده بپردازند . » « 1 »\r\nدر سورهء 33 احزاب آيهء 59 ، از لزوم حجاب سخن رفته است . « اى پيغمبر با زنان و دختران خود و زنان مؤمنان بگو كه خويشتن را به چادر فرو پوشند كه اين‌كار براى اينكه به عفت و حريت شناخته شوند و از تعرض و جسارت آزار نبينند بسيار بهتر است  ( يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ ذلِكَ أَدْنى أَنْ يُعْرَفْنَ فَلا يُؤْذَيْنَ . . . »  و نيز در سورهء نور ، آيهء 31 ، چنين آمده است :  « وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ . . . »  ( اى رسول زنان مؤمن را بگو تا چشمها را از نگاه ناروا بپوشند و فروج و اندامشان را از عمل زشت محفوظ دارند ، و زينت و آرايش خود جز آنچه قهرا ظاهر مىشود بر بيگانه آشكار نسازند ؛ و بايد سينه و بر و دوش خود را به مقنعه بپوشانند و زينت و جمال خود را آشكار نسازند ، جز براى شوهران خود و پدران و پدران شوهر و پسران خود و پسران شوهر و برادران خود و پسر برادر و خواهران خود و زنان خود ( يعنى زنان مسلمه ) و كنيزان ملكى خويش و اتباع خانواده كه رغبت به زنان ندارند ؛ از زن و مرد يا طفلى كه هنوز بر عورت و محارم زنان آگاه نيستند . - از غير اين اشخاص احتراز كنند . ) جرجى زيدان مىنويسد : « اگر مقصود از حجاب ، پوشانيدن تن و بدن است ، اين وضع پيش از اسلام و حتى پيش از ظهور ديانت مسيح معمول بوده و ديانت مسيح هم تغييرى در آن نداده و تا اواخر قرون وسطى ، در اروپا معمول بوده و آثار آن هنوز در خود اروپا باقى مانده است . و اگر مقصود از حجاب ، زندانى ساختن زن در خانه و جلوگيرى از معاشرت با مردان است ، بايد گفت كه اين وضع ميوه‌اى از ميوه‌هاى درخت تمدن اسلامى است و پيش از آن شايع نبوده و همين كه مسلمانان كاملا با زندگى تجملى و عياشى آشنا شدند ، قضيهء حجاب بيش‌ازپيش شدت يافت ، و راجع به آن دقتهاى فوق العاده مبذول گشت . سابقا گفتيم كه زن بدوى عرب در همه چيز با مرد برابر بود و چه‌بسا كه از ميان همان چادرهاى صحرايى ، زنانى درآمدند كه در امور بازرگانى و ادبى و دليرى و خردمندى و هشيارى و غيره نابغه محسوب مىشدند ، ولى بعد از ظهور اسلام كنيزان و اسيران فراوان گشتند ، و مردان هم خواجه‌هاى متعدد يافتند . طبعا زن و مرد از هم بدگمان شدند و آن غيرت و علاقه‌مندى سابق را از دست دادند . و چون اختيارات مرد بيشتر بود ، از اوايل سلطنت امويان ، زنان در خانه محبوس گشتند و خواجگان سفيد و سياه براى مراقبت رفتار آنان معين شدند ، و در نتيجه ، جنگها و غزوات اسلامى روزبه‌روز بر تعداد كنيز و غلام افزوده مىشد و هر مرد مسلمانى مىتوانست چند كنيز و غلام در اختيار داشته باشد . و چون نزديكى با كنيزان و تعدد زوجات مانع شرعى نداشت ، بالطبع بين زنان و مردان اختلاف و بدگمانى فزونى گرفت و صفا و صميميت و همكارى مشفقانه‌اى كه قبل از اسلام بين زنان و مردان وجود\r\n\r\n\r\n","description":"","footnote":"\r\n( 1 ) . احمد آرام ، « اسلام و حجاب : فصلى از كتاب محمود عقاد » ، راهنماى كتاب .\r\n","page_name":" 644 ","page_number":652},
  {"content":"\r\n\r\nداشت ، اندك‌اندك رو به سستى نهاد . . .\r\nمردان در صدد محبوس ساختن زنان برآمدند ، و با گذشت زمان ، از روى ترس و ناچارى به اين نتيجه رسيدند كه كارهايى كه براى مردان حلال است ، براى آنان حرام و نامشروع است .\r\nمردان ، زنان خود را در پشت پرده مىگذاشتند و خود با كنيزان و غلامان سرگرم مىشدند و بندرت با زن خويش هم‌سفره و هم‌بستر و همنشين مىشدند ، و او را موجودى مكار و حيله - باز مىپنداشتند ، و افتخار مردان بر اين بود كه زن را از حجله تا گور در خانه حبس كنند ؛ در حالىكه در قرآن بموجب آيهء 20 از سورة الروم ، به مردان توصيه شده است كه با زنان با مهر و محبت رفتار كنند :  « وَ مِنْ آياتِهِ أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها وَ جَعَلَ بَيْنَكُمْ مَوَدَّةً وَ رَحْمَةً »  ( از آيات الهى يكى اين‌كه براى شما از نوع خودتان جفت آفريد تا بوسيلهء آنان آسايش يابيد و خداوند ميان شما و آنان دوستى و مهربانى برقرار ساخت . و نيز در سورهء نساء ، آيهء 23 ، چنين آمده است .  « وَ عاشِرُوهُنَّ بِالْمَعْرُوفِ »  ( با زنان به نيكى معاشرت كنيد ) ولى عملا اكثر مردان مراعى عدل و انصاف نبودند .\r\nزنان مسلمان تا اواخر قرن 19 ميلادى ( اوايل قرن چهاردهم هجرى ) در تحت فشار شديد ، زندگى مىكردند . سرانجام در نتيجهء اشاعه تمدن غرب ، عده‌اى چون شيخ احمد فارس - الشدياق و قاسم بك امين در تركيه و مصر و ديگر ممالك اسلامى ، به نشر كتابها و مقالاتى در پيرامون حقوق زنان همت گماشتند ، و بتدريج زنان شرق نيز در سايهء اتحاد و اتفاق ، حقوق و اختياراتى كسب كردند . » « 1 »\r\n\r\nتعدد زوجات\r\nبا اينكه تعدد زوجات در اسلام مشروط است ، و فقط كسانى مى - توانند بيش از يك زن بگيرند كه بتوانند در نفقه و در محبت با زنان خود ، راه انصاف و عدالت بپويند ، معذلك اكثر مسلمانان از سر خودخواهى بدون توجه به آيهء 3 از سورهء نساء ، كه مىگويد :  « فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ . . . \r\n( دو تا سه تا چهار تا زن بگيريد ، ولى اگر نمىتوانيد بين آنها عدالت برقرار كنيد بيش از يك زن اختيار نكنيد . ) به يك زن قناعت نمىكردند ، صرف‌نظر از نابغه‌اى مثل حضرت محمد ( ص ) كه مىتوانست 9 زن عقدى را با رعايت عدل و انصاف اداره نمايد ، و يا شخص متقى و شرافتمندى چون على كه مىتوانست « 4 زوجهء عقدى و 17 كنيز را عادلانه نگهدارى كند ، متأسفانه مردم عادى از چنين نيروى اخلاقى برخوردار نبودند با اينحال آنان نيز براى اقناع ، تمنيات نفسانى ، از گرفتن زنهاى متعدد و تمتع از كنيزان سفيد و سياه خوددارى نمىكردند . البته بندرت زنهايى بودند كه ظاهرا از تعدد زوجات شوهران خود رنج نمىبردند ؛ چنان كه « زبيده ، زن هرون الرشيد ، براى آنكه از عشق شوهر خود نسبت به « دنانير » ( يكى از كنيزان زيباى حرم ) بكاهد ، خود چندين كنيز ماه‌پيكر به هارون تقديم نمود ، گاه هم زنان براى ثواب آخرت ، زن جوانى به شوهر خود هديه مىدادند . شيخ جبرتى تاريخ‌نويس مصرى مىگويد ، زنان پدر من بسيار خداترس بودند ؛ از جمله يكى از آنها گاه‌وبيگاه براى ابراز نهايت محبت خود به پدرم ، كنيزان ماهرو مىخريد و آنان را آرايش مىكرد و جامهء فاخر مىپوشانيد و پيش\r\n\r\n\r\n","description":"","footnote":"\r\n( 1 ) . تاريخ تمدن اسلام ، پيشين ، ج 5 ، ص 102 به بعد ( به اختصار ) .\r\n","page_name":" 645 ","page_number":653},
  {"content":"\r\n\r\nپدرم مىفرستاد ، و اجر اين كار را از خدا مىطلبيد . پدرم كه اين را مىديد ، علاوه بر زنان تقديمى ، زنان ديگرى اختيار مىكرد ، و آن بانوى نيكوكار به اين عمل اعتراضى نمىكرد . » « 1 » ناگفته نماند كه پيشوايان مسيحيت با اينكه در مكتب مذهبى خود نص صريحى كه از تعدد زوجات جلو - گيرى كند نيافته بودند ، بنا به مصلحت عموم ، با تأويل و تفسير پاره‌اى آيات ، تعدد زوجات را عملى حرام و غيرمشروع شمردند . « 2 » ولى در جهان اسلامى اعيان و اشراف و ثروتمندان از مقررات موجود ، به نفع خويش و به زيان زنان استفاده‌ها كردند .\r\n\r\nزنان نصير الدوله :\r\nدر حبيب السير ، ضمن توصيف دوران خلافت القائم بامر الله ، چنين آمده است : « نصير الدوله به علو همت و حسن سياست . . . اتصاف داشت . . . به عدهء ايام سال ، 360 سريت گرفته بود و هر شب با يكى از ايشان مباشرت مىنمود ، و ديگر با آن كنيزك خلوت نمى - كرد ، مگر در سال ديگر نوبت به وى مىرسيد . . . »\r\n\r\nطلاق\r\nبعضى از دانشمندان و فقهاى روشن‌بين عالم اسلام طلاق را ، مانند تعدد زوجات ، عملى مكروه و ناروا شمرده‌اند - با توجه به آيهء 40 سورة النساء :  « وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما »  ( اگر بيم جدايى بين زن و مرد پديدار شد ، يكى از خاندان زن و ديگرى را از خاندان شوهر بعنوان داور برگزينيد و ميان آن دو را سازش دهيد . . . ) و آيهء 24 از سورهء نساء :\r\n « فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَ يَجْعَلَ اللَّهُ فِيهِ خَيْراً كَثِيراً . »  ( گاه مىشود كه زنتان را نمىپسنديد ، ولى بايد بدانيد كه گاه هم چيزى يا كسى را نمىپسنديد و خداوند در همان چيز يا كس سود بسيار نهفته است ) . مىتوان چنين نتيجه گرفت كه طلاق در عين مجاز بودن ، عملى نامطلوب و نفرت‌انگيز است . « با اينهمه بسيارى از صحابه بطور وفور زن مىگرفتند و طلاق مىدادند ؛ چنان كه حضرت امام حسن 250 تا 300 زن اختيار فرمود و بسيارى را طلاق داد ، و پدر بزرگوارش بالاى منبر مىفرمود : پسر من ، حسن ، زنها را زودزود طلاق مىدهد به او زن ندهيد .\r\nمغيرة بن شعبه نيز 250 تا 300 زن گرفت و طلاق داد . « 3 » يكى از موجبات كثرت طلاق همانا حجاب مىباشد ، زيرا جوانى كه زن را ناديده مىگيرد ، اگر سيما و اخلاق او را نپسنديد يگانه اميد نجات و راه گريزش طلاق است كه اگر او را ديد و خلاص كند در صورتى كه مقررات اسلام صريحا تأكيد كرده كه مرد مىتواند و بايد پيش از نامزدى و عقد ، زن خود را ببيند ، و اگر به اين روايت عمل شود ، البته طلاق كمتر رخ مىدهد . » « 4 »\r\nويل دورانت مىنويسد :\r\nدر قرن اول هجرى ، مسلمانان زن را در حجاب نكرده بودند . مردان و زنان با يكديگر ملاقات مىكردند و در كوچه‌ها پهلوبه‌پهلو مىرفتند و در مسجد باهم نماز مى - كردند . عايشه دختر طلحه همسر مصعب بن زبير روى نمىپوشيد . چون مصعب او را ملامت كرد ، گفت : خداى تعالى مرا به زيور جمال آراسته و دوست دارم مردم\r\n\r\n\r\n","description":"","footnote":"\r\n( 1 ) . همان ، ص 106 ( با اندكى تصرف ) .\r\n( 2 ) . ج 2 ، ص 312 .\r\n( 3 ) . تاريخ تمدن اسلام ، ج 3 ، ص 107 .\r\n( 4 ) . همان ، ص 108 - 107 ( به تصرف ) .\r\n","page_name":" 646 ","page_number":654},
  {"content":"\r\n\r\nآن را ببينند ، و كرم خدا را بدانند . هرگز آن را نخواهم پوشيد . به خدا من عيبى ندارم كه كسى از آن سخن تواند گفت . « 1 »\r\n\r\nمحلل :\r\nعايشه نقل مىكند : « من و ابو بكر در حضور پيامبر بوديم كه زن رفاعه نزد او آمد و گفت : يا رسول خدا من زوجهء رفاعه بودم ، او مرا مطلقه ساخت و با تكرار سه‌بار صيغهء طلاق ، طلاق مرا قطعى كرد . بعد از او به زوجيت عبد الرحمن بن زبير درآمدم . اما يا رسول الله ، او فقط چيزى شبيه ريشهء اين چادر دارد . . . پيامبر فقط تبسمى بر لب آورد و به آن زن گفت : شايد ميل تو اين باشد كه نزد رفاعه بازگردى ، اين كار ميسر نيست مگر اينكه با اين شوهر نزديكى كنى ؛ و اين رويه پس از اين واقعه سنت گرديد . » « 2 »  ( فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ )  .\r\nبه اين ترتيب ، در اسلام اگر كسى سه‌بار زن خود را طلاق داد ديگر روا نيست آن زن و شوهر بار ديگر به هم نزديك شوند مگر اينكه زن به ديگرى شوهر كند . پس از پايان عده ، براى آنكه طلاق شرعى تحقق يابد بايد بر جريان طلاق دو مرد مسلمان عادل گواهى دهند . مخصوصا تأكيدشده كه در ايام عده ، زنان را از منازل و خانه‌هايشان بيرون نرانند   ( لا تُخْرِجُوهُنَّ مِنْ بُيُوتِهِنَّ )   ، در نفقه و مسكن به آنها آزادى نرسانند . بايد به زنانى كه حامله هستند تا وضع حمل ، نفقه بدهند . و اگر پس از وضع حمل فرزند شما را شير داد بايد اجرت او را با قرارداد متعارف بين خود بپردازيد پس از سپرى شدن دوران عده ، نبايد زنان را از شوهر كردن منع كرد ، و نيز نبايد آنها را آزار و اذيت نمود تا از تمام يا قسمتى از مهر خود درگذرند .\r\nاگر زن مطلقه ، حامله است تا دو سال پس از وضع حمل ، بايد مرد نفقه و كسوهء او را بدهند . به اين ترتيب ، پس از ظهور اسلام ، مناسبات زن و مرد كه سخت آشفته و درهم بود تا حدى نظم و قرار گرفت . بطورىكه علامهء شبلى پاكستانى نوشته است ، قبل از اسلام ، بين اعراب ، زن به كلى از حق الارث محروم بود ؛ پدر كه مىمرد ، زنانش مثل ساير اموال بين پسرها تقسيم مىشد . گاه در جريان نكاح ، دو مرد زنان خود را براى مدت معينى مبادله مىكردند .\r\nاگر چند مرد با يك زن آميزش مىكردند و روز دوم و سوم ، آن زن پيش يكى از آنها آدم مى - فرستاد و پيغام مىداد من از شما حمل برداشته‌ام ، طفلى كه بعدا به دنيا مىآمد اولاد آن مرد شمرده مىشد . اگرچند مرد با يك زن همبستر مىشدند ، هروقت فرزندى پيدا مىشد يك‌نفر قيافه‌شناس براى حل مسأله مداخله مىكرد . وقتىكه او مىگفت كه اين نطفهء فلان شخص است ، طفل نوزاد اولاد آن شخص محسوب مىشد . . . « 3 »\r\nبعضى از مردها كه اولاد پسر مىخواستند ، زنانشان را وادار مىكردند كه با مردان\r\n\r\n\r\n","description":"","footnote":"\r\n( 1 ) . تاريخ تمدن ( تمدن اسلامى ) ، كتاب چهارم ، بخش دوم . ص 113 .\r\n( 2 ) . ر . پ . آ . دزى ، فرهنگ البسهء مسلمانان ، ترجمهء حسينعلى هروى ، ص 26 به بعد .\r\n( 3 ) . ر . ك : حسن صدر ، حقوق زن در اسلام ، ص 238 .\r\n","page_name":" 647 ","page_number":655},
  {"content":"\r\n\r\nقوىهيكل همبستر شوند ، به اين اميد كه صاحب فرزندى رزمجو ، شجاع و غارتگر شوند . » « 1 »\r\n\r\nحجاب در كشورهاى اسلامى\r\nحجاب پس از اشاعهء اسلام بيشتر در بين طبقات ممتاز و متمكن رايج بود « . . . در شرق ، . . . با گسترش اسلام ، در قرن نهم ميلادى ( سوم هجرى ) در حجاب زنان وضعى كمابيش انقلابى پديدار شد ؛ زيرا در اين دوران ، دهها ميليون زن وابسته به طبقات زحمتكش ، نظير كارگران و دهقانان و كنيزان تازه‌مسلمان ، چون حجاب را مانع كار و فعاليت روزانهء خود مىديدند ، از استفادهء از آن سرباز مىزدند . به اين ترتيب ، زنانى كه اغنام و احشام را در مراتع و مزارع مىچرانيدند ، رختشويانى كه كارشان شستن لباس در كنار رودخانه‌ها بود ، گروه عظيم زنان ريسنده ، رنگرز ، بافنده و غيره كه ساكنان « ربض » ( يعنى بيرون شارستان و محلات كارگرى ) بودند ، هرگز نمىتوانستند خود را در چادر محبوس كنند و از فعاليتهاى روزانه دست بكشند . به اين ترتيب ، در آن دوران ، تنها « حرات » قهندزها و « ستىها » « 2 » ى شهرستانها ، يعنى زنان امرا و خواجگان و خواجه‌شماران ، كه عبارت باشند از زنان طبقات ممتاز ، كه كار مشخصى نداشتند ، خود را در حجاب مخفى مى - كردند . بنابراين ، حجاب معرف مذهب نبود ، بلكه فقط نجابت و برترى اجتماعى زنان را مشخص مىكرد . تا در حدود 1880 م . ( 1298 ه . ) چادرهاى زنان رنگارنگ و بسيار زيبا بود . در اين وقت ، سياحان و جهانگردان فرنگى كه به اسلامبول مىآمدند ، از زنان مسلمانى كه در قبرستانها ايستاده بودند عكسبردارى مىكردند . اين امر ، و انتشار رمان « پيرلوتى » به نام  Aziadee  ( يعنى آزاده خانم ) ، كه داستان معاشقات يك‌نفر فرنگى با زوجهء يك افندى مسلمان است ، موجب نارضايى سلطان عبد الحميد خان شد ، و فرمود كه من بعد خانمها چادرهاى سياه بپوشند و پيچه بزنند ، و اين عادت كم‌كم به ساير بلاد از جمله به تبريز و تهران سرايت كرد ؛ و بعدها ( در عهد آتاترك ) كشف حجاب نيز از 1924 ( 1343 ه . ق ) به بعد كه در اسلامبول معمول شد و بعد به تهران راه يافت . در نتيجه ، زنها مانند مردها ، مقلد صرف عادات ظاهرى اروپاييان و تابع « مد » پاريس و لوس‌آنجلس شدند .\r\nچون سن دختران از نه سالگى مىگذشت ، كاملا از روش و سنن مادران خود پيروى مىكردند .\r\nموضوع ديگرى كه بعضيها از مفهوم آن اطلاع صحيحى ندارند « حرم » است . حرم به معنى دقيق كلمه ، به منطقه و حريم مقدسى گفته مىشد كه زنان در آنجا منزل داشتند ، يعنى آن بخشى از منزل ، كه خانواده ، يعنى زنها و بچه‌ها در آن سكونت مىكردند و كاملا به روى اجانب بسته بود .\r\nقبل از اسلام زنان وابسته به طبقات ممتاز محدوديتهائى داشتند ولى با قبول اسلام اين محدوديتها تثبيت شد اما زنان وابسته به طبقات محروم در تمام ساعات در كوى و برزن به كار و فعاليتهاى معمولى خود مشغول بودند .\r\nحرمسرا ، عبارت از ساختمانى بود شامل حياط مشجر و گلكارىشده ، و آبدان و ايوان\r\n\r\n\r\n","description":"","footnote":"\r\n( 1 ) . مأخوذ از : صحيح بخارى .\r\n( 2 ) . خاتون .\r\n","page_name":" 648 ","page_number":656},
  {"content":"\r\n\r\nو مهتابى و غيره كه زنان در آن زندگى مىكنند و غير از مردان خانواده ، احدى در محوطهء آن قدم نمىگذاشت ، مگر كنيزان ، و احيانا خادمان كه به عنوان خدمتكار در قسمت اندرونى زندگى مىكردند .\r\nبااين‌حال ، گاهى فالگيران ، ستاره‌شناسان ، پزشكان كه كمابيش دوره‌گرد بودند ، ( مگر آنها كه دكان پزشكى يعنى عطارى داشتند ) ، و كسبهء دوره‌گرد و نقالان به داخل حرمسرا خوانده مىشدند . در اين موارد ، زنان نخست خود را در حجاب مخفى مىكردند سپس با آنان وارد گفتگو مىشدند . حرم محل زندگى خانوادگى بود . تعدد زوجات با آنكه شرعا تجويز شده بود ، اصل كلى و مورد علاقهء عموم مردان نبود ؛ چه نگاهدارى چندين زن در يك خانه ، گذشته از جنبهء اخلاقى ، از نظر مالى و اقتصادى ، براى همه‌كس امكانپذير نبود ، زيرا ازدواج و پرداخت مهر و نگهدارى و تأمين غذا و ساير تنقلات آنها و تحمل اعتراضات زنان و مخارج فرزندان فقط از عهدهء اعيان و اشراف برمىآمد ، و ناچار اكثريت مردم به يك زن قناعت مىكردند . » « 1 »\r\nچنان كه گفتيم « در دوران قرون وسطى ، قسمت اعظم عمر بانوان در محيط خانه ، يعنى در حرم ، سپرى مىشد . فقط در موقع ديدوبازديدهاى دوستانه و شركت در تشريفات خانوادگى يا مذهبى ، يا هنگام رفتن به حمام زنانه ، حرم را ترك مىكردند . در آن روزگار ، عملا اجتماعات مردان از زنان مجزا بود ، و مردان فقط با مردان گفتگو و آميزش مىكردند ، و از مسائلى كه از لحاظ مردان مهم و جالب بود ، سخن مىگفتند .\r\nدر شب‌نشينيها و مهمانيهاى شبانه ، بيشتر مردان شركت مىكردند ، و تنها به رقاصه‌ها و كنيزان اجازهء ورود به محفل مردان داده مىشد . در ادبيات درخشان قرون وسطى ، همواره مخاطب ، مردان بودند و جز در موارد استثنايى ، نامى از زنان در ميان نيست . حتى مردان وابسته به طبقهء اشراف هنگام محاوره با زنان خود ، رعايت ادب و احترام را نمىكردند .\r\nمردان كمتر با زنان خود سخن مىگفتند و هرگز با آنان از خانه خارج نمىشدند . ملاقات و گفتگوى آنان بيشتر در محيط خانه و هنگام صرف غذا بود . . . حتى هنگام اعياد بزرگ و تفريحات و شادمانيهاى خانوادگى ، مانند عروسى و ختنه‌سوران و غيره ، زنان و مردان به اتفاق هم در جشنها شركت نمىكردند .\r\nوقت زنان وابسته به طبقات ممتاز ، بيشتر به كارهاى داخلى منزل و تعليم و تربيت فرزندان و آرايش خود و ترتيب دادن مهمانيهايى براى دوستان ، سپرى مىشد .\r\nهنگامى كه كدبانوان از هم پذيرايى مىكردند ، اختگان ، خانه را با گل مىآراستند ، حوضخانه و روى فرش اتاق از شاخه‌هاى ياسمن و گل سرخ پر مىشد . خواجگان مخده‌ها و نازبالشها را در محل خود قرار مىدادند ، سپس دانه‌هاى معطر و شاخه‌هاى عود و تكه‌هايى از عنبر اشهب ، در مجمر مىافكندند .\r\nدر ساعت مقرر ، مهمانان كه بعضى از آنها روى خر و استر و برخى بر تخت روان نشسته و كاملا خود را پوشانيده بودند ، وارد منزل ميزبان خود مىشدند ، و بيدرنگ چادر\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطا ، پيشين ، ص 74 - 73 ( به اختصار ) .\r\n","page_name":" 649 ","page_number":657},
  {"content":"\r\n\r\nزيباى رنگارنگ و ابريشمين را از سر برمىداشتند و كفشها را از پا بيرون مىكردند . بلافاصله خدمتكاران با لباسى آراسته و قيافه‌اى متبسم ، درحالىكه گلابدانى نقره‌اى در كف داشتند ، به مهمانان نزديك مىشدند و در دست هريك از آنان گلاب مىريختند ، و به آنان بادبزن و فوطهء ابريشمين مىدادند ، تا چادر خود را در آن بگذارند . بتدريج ، هريك از مهمانان بر روى بالش و مخده‌اى كه براى آنان پيشبينى شده بود مستقر مىشدند و گفتگوهاى پايان‌ناپذير زنان ، در موضوعات مختلف آغاز مىشد ، و راجع به شكل و مد لباسها ، طرق خودآرايى و بزك ، امور خرافاتى و عقيدتى و راه دلبرى از شوهران و ديگر مسائل مربوط به زنان ، نظير عروسى ، تولد نوزاد و مخارج زندگى ، در تمام مدت روز صحبت و گفتگو مىكردند . انديشه‌هاى خرافى در زندگى مردم آن روزگار تأثيرى عميق داشت ؛ كسانى كه غيبگويى يا پيشگويى مىكردند ، فروشندگان حرز و تعويذ و معجونها و مشروبات شهوت‌انگيز و جادوگران مورد توجه عموم بودند .\r\nهمين‌كه موقع خوردن عصرانه فرا مىرسيد ، خدمتكاران با سينيهاى بزرگ كه با انواع « خوراكيها » و آچارها و نقلها و حلواها تزيين شده بود ، نزد بانوان مىآمدند و آنها با ميل و اشتهاى فراوان به خوردن ، مشغول مىشدند ، و با حركاتى عشوه‌انگيز ، بازوبند و دستبند خود را به صدا درمىآوردند ، و با مهارت انگشترى و ناخنهاى براق و درخشان خود را به رخ رقيبان مىكشيدند . براى تفريح خاطر بانوان ، خوانندگان و رقاصه‌هاى زن ، هنرنمايى مىكردند گاه هيأتى از خنياگران ، خوانندگان و جوارى ( كنيزان ) در اين مجالس شركت مىكردند ، استادانى هنرمند كه از نعمت بينايى بىنصيب بودند مىتوانستند در حرم وارد و با ديگر نوازندگان همكارى كنند . زندگى زنان با اينكه كمابيش به خوبى مىگذشت ، از لحاظ روحى و سطح فكر ، بسيار منحط و پايين بود .\r\nمعذلك به حكايت مدارك گوناگون تاريخى در قرن يازدهم و دوازدهم ، ميلادى ، بعضى از زنان به مشاغل آزاد ، نظير خياطى و نويسندگى ، شاعرى ، ستاره‌شناسى ، و طبابت مشغول بودند ، و برخى ديگر در عالم تصوف و امور مذهبى و تعليم و تربيت اطفال و پزشكيارى و پرستارى و كارهاى گمركى مهارت و استادى داشتند .\r\nجمعى ديگر از زنان در بعضى نقاط ، مانند رى ، سيستان ، فسطاط و دهلى به زمامدارى و فرمانروايى رسيدند ؛ مانند « سيدة ملكه خاتون » ، مادر مجد الدوله ، ( كه مزارش نزديكى تهران هنوز باقى است ، و سلطان محمود از او حساب مىبرد . ولى بدون شك ، اين موارد استثنايى بود ، و اشتغال به اين كارها با داشتن حجاب منافاتى نداشت . روزگار اكثريت قريب به اتفاق زنان وابسته به طبقات متوسط و محروم ، به كارها و فعاليتهاى گوناگونى براى ادارهء امور منزل و افزايش عايدى خانواده سپرى مىشد . « 1 »\r\nزنان كشاورز در مزرعه و جاليز به يارى شوهران خود مىپرداختند ؛ و چون بيشتر\r\n\r\n\r\n","description":"","footnote":"\r\n( 1 ) . در نواحى ساحلى درياى خزر ( گيلان و مازندران ) از ديرباز ، مهمترين فعاليتهاى كشاورزى به عهدهء زنان بود در كتاب حدود العالم ، كه در سال 372 هجرى تأليف شده ، ضمن توصيف ديلمان مىنويسد : « . . . اين ناحيت گيلان ناحيتى آبادان و با نعمت و توانگر است ، و كار كشت و بزر همه زنانشان كنند و مردانشان را هيچ‌كار نيست مگر كه حرب . . . »\r\n","page_name":" 650 ","page_number":658},
  {"content":"\r\n\r\nما يحتاج روزانهء آنان در ده تهيه مىشد ، احتياج زيادى به پول نداشتند . نان ، كره ، سبزى ، شير ، پنير ، تخم‌مرغ ، گوشت ، چوب زغال و غيره در ده تهيه مىشد ، و نيز با رشتن و بافتن نخ و پشم كه خود رنگ مىزدند ، در كارگاههاى خانوادگى ، پيراهن و لباس خانواده را تأمين مىكردند . معهذا براى خريد كفش و كلاه براى مردان و تهيهء اثاث مطبخ و خريد جواهرات ارزانقيمت ، احتياج به پول داشتند . براى تهيهء پول ، بانوان زحمتكش هر هفته يك بار ، با جوجه ، مرغ ، تخم‌مرغ ، و انواع سبزى به بازار مىرفتند ؛ شبها نيز به نخريسى و بافندگى مشغول بودند ، و گاه حاصل كار خود را مىفروختند . چون مزد روزانهء مردان كفاف مخارج خانواده را نمىداد غالبا زنان در منازل يا در كارگاهها با كارگران و پيشه‌وران همكارى مىكردند . عده‌اى نخريسى و بافندگى مىكردند و برخى ديگر در كارگاههاى قاليبافى مشغول بودند . جمعى از راه گازرى ( رختشويى ) ، رنگرزى ، و وصله كردن لباسها ، امرار معاش مىكردند . صنعت پنبه - زنى و ريسندگى و بافندگى پنبه و پشم در اين دوره گسترش عظيم يافت . كندن غوزه يا پوست پنبه و كارهايى از اين قبيل ، عدهء زيادى از زنان را در مزارع مشغول مىكرد . تقريبا عموم طبقهء سوم جولاه و رنگرز و نداف و علاقه‌بند و نساج بودند . اكثر زنها و پيرمردها تمام روز به رشتن پنبه و دوك انداختن ، اشتغال داشتند . در ربض ( حومهء شهرها ) قشر عظيمى از تودهء مردم به ريسندگى و بافندگى روزگار مىگذاشتند . » « 1 »\r\n\r\nقضاوتهاى گوناگون دربارهء زنان\r\nدر كتب و منابع تاريخى بعد از اسلام ، به نظريات و قضاوتهاى گوناگونى در حق زنان برمىخوريم ، كه بعضى از آنها با طرز فكر و جهان‌بينى مردم امروز به هيچ‌وجه هماهنگى ندارد ، و برخى ديگر نه‌تنها در آن عصر بلكه در روزگار ما نيز مورد تأييد آزادانديشان و جامعه‌شناسان مترقى است .\r\nبطور كلى ، در دورهء قرون وسطا ، زنان وسيلهء شهوترانى و اسير اقتصادى مردان بودند ؛ مخصوصا پس از حملهء اعراب حدود و قيود بيشترى دست و پاى زنان را بست و نيمى از جمعيت مسلمان خاورميانه و شمال افريقا ، به حكم حجاب ، خانه‌نشين شدند و تاحدى از فعاليتهاى اقتصادى و سياسى آنان كاسته شد ، تعدد زوجات و نفوذ غلامان و كنيزان ماهرو ، در خانواده‌ها ، واكنش نامطلوبى در روحيه زنان پديد آورد ، و به شخصيت فردى و اجتماعى آنان لطمه‌اى جبران‌ناپذير وارد ساخت .\r\nدكتر گوستاولوبون ، قبل از آنكه از رابطهء اسلام با زنان سخن گويد ، از معتقدات ملل قديم در مورد زنان بحث مىكند :\r\nدر تورات گفته شده است كه زن تلختر از مرگ است . و در باب مواعظ اين كتاب آمده است كه هركس كه نزد خدا محبوب است خود را از شر زن محفوظ خواهد داشت .\r\nچينيان مىگويند : حرف زن را بايد گوش داد ولى به آن اعتماد نبايد نمود . روسها مىگفتند هر ده زن داراى يك روح است . روميها مىگفتند ؛ اسب بد باشد يا خوب مهتر لازم دارد ، زن هم خوب باشد يا بد ، چوب لازم دارد .\r\n\r\n\r\n","description":"","footnote":"\r\n( 1 ) . زندگى مسلمانان در قرون وسطا ، پيشين ، ص 81 - 78 ( به اختصار ) .\r\n","page_name":" 651 ","page_number":659},
  {"content":"\r\n\r\nطبق قانون منو « 1 » زن در هيچ‌حال و هيچ‌سنى ، نبايد مطلق العنان باشد . نظير همين نظريات سخيف در اروپاى قرون وسطى نيز وجود داشته ؛ و رفتار مردان با زنان غيرمنصفانه بود چنان كه شارلمانى ، يك‌روز به خواهرش حمله‌ور شد ، گيسوانش را گرفت و با چوب او را زد و با دستبند آهنى سه دندان او را شكست . ولى خواهر بيچارهء او به حكم سنن زمان ، نه‌تنها در مقام اعتراض برنيامد بلكه شارلمانى را مورد نوازش قرار داد .\r\nاسلام به اقتضاى محيط نشوونماى خود ، تا آنجا كه مقتضيات زمان اجازه مىداد قوانين و مقررات و حدود و قيودى براى زنان تعيين نمود . ما به نظرات خيرخواهانهء پيشواى اسلام در « حجة الوداع » خطاب به مردم مكه ، و به احكام و قوانينى كه پس از اسلام براى تنظيم مناسبات مردان و زنان تدوين‌شده اجمالا اشاره كرديم . اكنون با مراجعه به منابع مختلف تاريخى و اجتماعى ايران ، خوانندگان را با طرز فكر پيشينيان در مورد نسوان آشنا مىكنيم :\r\nعنصر المعالى در باب 24 قابوسنامه از قول بزرجمهر مىنويسد : چهار چيز بلاى بزرگست :\r\nهمسايهء بد ، و عيال بسيار ، و زن ناسازگار ، و تنگدستى . « 2 » در جاى ديگر مىنويسد : « دختر نابوده به ، چون ببود يا به شوى يا به گور . » همو نويسد : « زن پاكرو و پاكدين بايد و كدبانو و شوى دوست و شرمناك و پارسا و كوتاه‌دست و چيز نگاهدارنده ، تا نيك بود . . . » « 3 » عوفى در جوامع الحكايات مىنويسد كه انوشيروان از بزرجمهر پرسيد كه : « در جهان چه بهتر ؟ » بزرجمهر گفت : « در جهان هيچ‌چيز بهتر از سه چيز نيست . » گفت : « آن كدام است ؟ » گفت : زن ، مرگ ، و نياز . . . اگر زن نبودى چون تويى از كجا آمدى ، و اگر مرگ نبودى ، اين ملك از پدر به تو چگونه رسيدى ، و اگر نياز نبودى چون منى پيش تو ، چگونه ايستادمى ؟ »\r\nحجة الاسلام غزالى با توجه به تعاليم اسلام گويد : « . . . آبادانى جهان از زنان است و آبادانى بىتدبير هرگز راست نيايد . واجب است بر مردم كه احتياط كار زن خواستن كند و دختر به شوهر دادن ؛ خاصه چون رسيده ( بالغ ) باشد تا به عار و دردسر نيفتد و به حقيقت ، هرچه به مردان رسد ، از محنت و بلا و هلاك همه از زنان برسد ؛ چنان كه شاعر گفته است :\r\n عاصى شدن بنده به رحمان از زن * بر مرد نهيب و بيم سلطان از زن\r\nدزدى كه به كف برنهد او جان ، از زن * خوارى كه رسد همه به مردان ، از زن\r\nمر آدم را بلا و نقصان از زن * بر يوسف ، چاه و بند و زندان از زن\r\nهاروت به بابل است بيجان از زن * آوخته به مويى و غريوان از زن\r\nمجنون به عرب دوان و بريان از زن * آن قصهء سندباد خندان از زن \r\nغزالى در نصيحة الملوك از قول احنف بن قيس و ديگر حكما ، دربارهء زنان مىنويسد :\r\n« . . . اگر خواهيد كه زنان شما را دوست دارند ، جماع درست و خوى نيكو كنيد با ايشان . . .\r\nمغيرة بن شعبه گفت ، من با زنان زندگى سه‌گونه گذاشتم : در ايام جوانى به جماع ، و در ايام كهلى به حديث و مزاح و خوشخويى ، به وقت پيرى به خواسته فراخ داشتن . »\r\n« . . . مرد كه زن را به زنى كند بر چهارگونه است : يكى زن همه مرد را بود ، و يكى\r\n\r\n\r\n","description":"","footnote":"\r\n( 1 ) .  Manou \r\n( 2 ) ص 121 .\r\n( 3 ) . همان ، ص 137 .\r\n","page_name":" 652 ","page_number":660},
  {"content":"\r\n\r\nسه يكى مرد را بود ، و يكى بود كه شوى را دشمن بود . اما آن‌كه همه مرد را بود زنى بود كه دوشيزه بود ، و آن‌كه نيمى مرد را بود زنى باشد كه شوى پيشين او مرده باشد و ليكن بچه دارد از شوى نخستين ؛ و آن‌كه دشمن شوى بود آن بود كه شوى پيشين او بر جاى بود .\r\nپس بهترين زنان دوشيزه است . »\r\n\r\nصفات يك زن خوب\r\nغزالى مىنويسد : « . . . آن زن كه بر مرد عزيز بود و به دل دوست ، يكى به بزرگ داشتن شوى بود ، ديگر به فرمانبردارى به وقت خلوت و به نگاه داشتن سود و زيان و به آراستن خويش و خود را پنهان داشتن از مردان و نهفتن خود را در خانه ؛ و آن‌كه پيش شوى آراسته و خوشبوى آيد ؛ و آن‌كه وقت طعام نگاه بدارد و هرچه شوى او را آرزو باشد بسازد به تازه‌رويى ، و آن‌كه حاجت محال نخواهد و لجاج نكند ؛ و آن‌كه به وقت خفتن عورت خويش پوشيده دارد ؛ و آن‌كه راز خويش نگاه دارد در غيبت و حضور . . .\r\nبه نظر امام محمد غزالى ، در محيط خانه و خانواده ، مرد براى جلوگيرى از انحراف زن بايد :\r\n. . . اعتدال نگاه دارد و از هرچه ممكن بود كه از آن آفت خيزد باز دارد . تا تواند بيرون نگذارد و به بام و در نگذارد كه هيچ نامحرم وى ببيند . و نگذارد كه به - روزن و طاقچه به نظارهء مردان شود ؛ كه آفت از چشم خيزد ، و آن از درون خانه نخيزد ، بلكه از روزن و طاقچه و در و بام خيزد و نشايد كه اين معنى آسان گذارد . « 1 »\r\nقراين و شواهد تاريخى نشان مىدهد كه تا قبل از نهضت اسلامى ، فسق و فجور در بين اعراب سخت رواج داشت ، و پس از قيام محمدى نيز اعراب از تجاوزات ناموسى و انحرافات جنسى خوددارى نمىكردند . غزالى مىنويسد : « . . . وقتى رسول ( ع ) نزديك شهر بود كه از سفرى رسيده بود . نهى كرد و گفت : « هيچكس امشب به خانه نرود تا گاه ، و صبر كنيد تا فردا . » دو تن خلاف كردند ؛ هريكى در خانهء خويش كارى منكر ديدند . » « 2 »\r\nباز غزالى در جاى ديگر مىنويسد كه حضرت رسول به فاطمه گفت : « . . . زنان را چه بهتر ؟ » گفت : « آنكه هيچ مرد ايشان را نبيند . » رسول را خوش آمد . . . » « 3 » غزالى در لزوم محدوديت زنان ، مىنويسد : « . . . معاذ بن جبل زن خويش را بزد كه به روزنى فرو نگريست ، و زن را كه سيبى بشكست ، پاره‌اى خود بخورد و پاره‌اى به غلام داد ، وى را بزد .\r\nعمر رضى اللّه عنه گفت : « زنان را جامهء نيكو مكنيد تا در خانه بنشينند ؛ كه چون جامهء نيكو دارند آرزوى بيرون شدنشان پديد آيد . » . . . آفت بيشتر از مجلس نظاره خيزد ، و به هرجايى كه بيم فتنه بود ، روا نباشد زن را ، كه چشم نگاه ندارد . » « 4 »\r\n\r\nتكاليف اخلاقى مردان در مورد زنان\r\nغزالى مىنويسد : « واجب است بر مردان كه حق زنان و سرپوشيدگان خويش نگاه دارند ، از روى ترحم و احسان و مدارا ؛ و هركه خواهد كه بر زن خويش رحيم و مهربان گردد ، ده چيز را بايد ياد كرد تا انصاف داده آيد : اول آن است كه تو را طلاق نتواند داد ، و تو توانى ؛ دوم آن‌كه او از تو هيچ‌چيز نتواند ستد و تو توانى ، كه همه‌چيز از او بستانى ؛ سيم آن‌كه تا او در خانهء\r\n\r\n\r\n","description":"","footnote":"\r\n( 1 ) . كيمياى سعادت ، پيشين ، ص 250 .\r\n( 2 و 3 و 4 ) . همان ، همانجا ،\r\n","page_name":" 653 ","page_number":661},
  {"content":"\r\n\r\nتست ، شوى ديگر نتواند كرد و تو زن ديگر توانى كرد ؛ چهارم آن‌كه او بىامر تو از خانه بيرون نتواند رفت و تو توانى ؛ پنجم آن‌كه او از تو ترسد و تو از او نترسى ؛ هفتم آن‌كه او از تو به تازه‌رويى و سخن نيكو پسنده كند و تو از وى همهء كارها نپسندى ؛ هشتم آن‌كه او از همهء خويشان و مادر و پدر ببرد و تو از هيچكس جدا نگردى الا به مراد ؛ نهم آن‌كه تو كنيزك خرى و بر وى بگزينى و او تحمل كند ؛ دهم آن‌كه به بيمارى تو خويشتن بكشد و تو به مرگ وى غم نخورى . پس از اين روى ، واجب آيد خداوندان خرد را كه بر زنان رحيم باشند و بر ايشان ستم نكنند كه زن اسير است در دست مرد . و بر خردمند واجب است كه مدارا كند زنان را كه به خرد ناقص باشند و از جهت كمخردى ايشان است كه پيغمبر ( ص ) فرمود :\r\nهن ناقصات العقول و الدين ؛ و نيز هيچكس به تدبير ايشان كار نكند و اگر كند زيان بيند . . . »\r\nغزالى در كيمياى سعادت ، وظايف داخلى زنان را با توجه به مقررات مذهبى مشخص مىكند : « زن تيمار خانه بدارد ، و كار رفتن و پختن و شستن كفايت كند ، كه اگر مرد بدين مشغول شود ، از علم و عمل عبادت باز ماند . » . . . و عمر مىگويد رضى اللّه عنه « پس از ايمان هيچ نعمت نيست بزرگتر از زن شايسته . » « 1 » غزالى در باب ديگر ، از آداب نكاح سخن مىگويد ، و دادن وليمه و شادى كردن و سماع و دف زدن را سنتى پسنديده مىخواند ، و مىنويسد :\r\nكه پيشواى اسلام اجراى اين مراسم را تأكيد كرده است . و در « ادب دوم » مىنويسد :\r\n« خوى نيكو پيش گرفتن با زنان ، و معنى خوى نيكو آن باشد كه ايشان را نرنجانند . . . در خبر است كه زنان را از ضعف و عورت آفريده‌اند داروى ضعف ايشان خاموش بودن است و داروى عورت ايشان خانه بر ايشان زندان كردن است . » « 2 » و در ادب سوم مىنويسد : بايد با زنان مزاح و بازى كرد ؛ چنان‌كه حضرت با عايشه مىدويدند يك‌بار حضرت جلو افتاد و بار ديگر عايشه . « 3 » مسائل ديگرى كه غزالى در كتاب خود ياد كرده است عبارتند از : 1 ) حفظ تسلط مردان بر زنان  ( الرِّجالُ قَوَّامُونَ عَلَى النِّساءِ )  ؛ 2 ) مشورت كردن با زنان و بر خلاف آن عمل كردن ؛ 3 ) رعايت اعتدال در غيرت و تعصب ، يعنى تا آنجا كه ممكن است بايد از بيرون رفتن زنان از منزل جلوگيرى كرد و نگذاشت كه آنها از روزن و بام خانه به مردان نگاه كنند . در همين كتاب مىنويسد كه حضرت رسول از فاطمه ( ع ) سؤال مىكنند : زنان را چه بهتر ؟ فاطمه جواب مىدهد : « آن‌كه هيچ مرد ايشان را نبيند . . . » « 4 » نابينايى در خانه رسول عليه السلام آمد ، و عايشه و زنى ديگر نشسته بودند ، برنخاستند و گفتند كه نابيناست ، رسول گفت : اگر وى نابيناست شما نيز نابيناييد ؟ » « 5 »\r\nدر مورد زنان نافرمان ، مىنويسد : « . . . چون زنى بىفرمانى كند و اطاعت شوى ندارد ، ورا به تلطف و رفق به طاعت آرد . اگر طاعت ندارد ، خشم گيرد و در جامهء خواب ، پشت به سوى وى كند . اگر طاعت ندارد سه شب جامهء خواب جدا كند . پس اگر سود نداد ، وى را بزند ؛ چنان‌كه بر روى نزند و سخت نزند كه جايى بشكند . و اگر در نماز يا كار دين تقصير كند ، روا بود كه بر وى خشم گيرد ماهى . . . كه رسول عليه السلام يك ماه ، از جملهء زنان خشم گرفت . در مورد نزديكى با زنان تأكيد شده است كه مرد نبايد كه بر زن افتد چون ستور » يعنى مردان مانند حيوانات نبايد با زنان نزديكى كنند ؛ بلكه بايد قبل از نزديكى از طريق\r\n\r\n\r\n","description":"","footnote":"\r\n( 1 ) . همان ، ص 42 - 241 .\r\n( 2 ) . همان ، ص 248 .\r\n( 3 ) . همان ، ص 249 .\r\n( 4 ) . همان ، ص 250 .\r\n( 5 ) . همان ، ص 251 .\r\n","page_name":" 654 ","page_number":662},
  {"content":"\r\n\r\nمعاشقه و شوخى و بوسه ، زمينه را مساعد كنند و چون براى مرد انزال دست داد ، بايد صبر كند تا براى زن نيز انزال دست دهد . ولى عملا در روزگار قديم رعايت حال زنان و توجه به - تمايلات اخلاقى و جنسى آنان كمتر مورد نظر بوده . سعدى مىگويد :\r\n پيرمردى لطيف در بغداد * دختر خود به كفش‌دوزى داد\r\nمردك سنگدل چنان بگزيد * لب دختر كه خون ازو بچكيد\r\nبامدادان پدر چنان ديدش * پيش داماد رفت و پرسيدش\r\nكاى فرومايه ، اين چه دندان است * چند خالى لبش نه انبان است \r\nدر نسخهء خطى كتاب عجايب‌نامه كه ظاهرا آن را شخصى به نام طوسى يا طبرى در 555 نوشته است ، ضمن بحث در موضوعات مختلف ، دربارهء خصوصيات اخلاقى زنان نظريات سخيفى اظهار كرده كه شمه‌يى از آن‌را ذكر مىكنيم :\r\nذكر طبايع النساء و اخلاقهم : بدانك آفريدگار ، عز و جل ، زن را بيافريد از بهر راحت مردان و از بهر بلاى مردان . . . عقل عزيزتر همه چيزهاست ، و از زن دريغ داشت . و زنان عورتند و چارهء ايشان جز خانه نگه داشتن هيچ نيست . عقيل بن عليه را گفتند دختر را به - شوهر ده كه زن گوشت است و سگان قصد آن كنند ، گفت من دختر را گرسنه دارم تا بطر نباشد و بيرون نيايد . . . و زن را حال از چندگونه بيرون نباشد ؛ يا شوهر دارد . . . يا شوهر ندارد . . . و اگرچه زنى باشد كه از آن ديندارتر نباشد ، چندان بس باشد كه با مردى خالى باشد ، از وى ضعيفتر و رسواتر كس نباشد ؛ و اين سخنى تمام است و معنى آن است كه اگر هزار مرد زن مرا برهنه بيند ، چنان زيان ندارد كه زن من مردى را بيند ؛ زيرا كه مردان را شغف بر زنان كمتر از شغف زنان باشد بر مردان . . . روزى انجشه شعر مىخواند به آوازى خوش ، پيغمبر گفت : « اياك و القوارير » يعنى آبگينه را نشكنى . مثل زد زنان را به آبگينه ، يعنى زنان حاضرند و مىشنوند ، طاقت آواز تو ندارند و آبگينه سريع الانكسار باشد و بطى الانجبار . و هر زن كه مفسد شد هرگز مصلح نگردد . . . و از حكيمى پرسيدند كه بهترين زنان كدام باشد ، گفت آنكه از مادر نزاد . گفت چون زاد ، بهترين ايشان كيست ؟ گفت ، آن‌كه نزاده جان را بداد ، يعنى كه هيچ زن خير نباشد . . . بهترين زنان آن است كه زود بميرد ، و از آن مرد احمقتر نباشد كه اعتماد كند و ايمن باشد بر زن و گويد زنى پير است و زشت است . سليمان گفت :\r\nزنان بيشتر يا مردان ؟ گفت : « زنان ؛ گفت : چرا ؟ گفت : آدمى نيمى نرند و نيمى ماده و مردى كه فرمان زن برد ، زن باشد . . . » و گويند : ارسطاطاليس روزى نشسته بود ، جمعى زنان بگذشتند ؛ گفت اينها ملك المواتند ، گفتند ؛ چرا ؟ گفت : ملك الموت يك‌بار جان ستاند در عمرى ، و زن به روز مال ستاند و به شب جان ستاند .\r\nو از مدح زنان بيش از اين ندانم كه آفريدگار گفت :\r\nزنان از بهر مردان آفريديم تا بر ايشان آرام گيرند ، و از وى فرزندى آيد . - محنت خروج آدم از بهشت حوا بود . محنت هاروت و ماروت زهره بود . . . حكما گويند كه كژدم چون زنى را بگزد ، جماع كند درد وى ساكن شود ؛ « و الشر بالشر يذهب . » و از جملهء صحابه ، صحابى را به خواب ديد كه روى وى سياه بود . روزى با وى حكايت كرد كه ترا روى سياه\r\n\r\n","description":"","footnote":"","page_name":" 655 ","page_number":663},
  {"content":"\r\n\r\nديدم در خواب ؛ گفت : راست گفتى كه روى سياهم كه امشب دخترى آمد مرا . . .\r\nو بدانك زنان نيك باشند ولى اندك باشند ، و قوام عالم بديشان است ؛ و مردان از ايشان زايند و حق شير دادن و حضانه دارند . اگرنه ايشان اطفال را تيمار دارند كه تيمار تواند كردن ؟ و باشد كه در ميان زنان زنى باشد كه چندان عقل و كفايت دارد كه صد مرد نداند . . . » « 1 » در جاى ديگر در ذكر خواص زنان مىگويد : « . . . اگر زن حايض بنگرد در آينه تاريك شود ، و گريه كند . . . و جماع با زن حايض دل كور كند و فرزند ابله زايد . . . » « 2 »\r\nخواجه نصير الدين طوسى براى جلوگيرى از طغيان شهوت ، زنان را به كار و كوشش و فعاليتهاى گوناگون ، تبليغ و تحريص مىكند . به نظر او :\r\nاگر زن از ترتيب منزل و تربيت اولاد و تفقد مصالح خدم فارغ باشد ، همت بر چيزهايى كه مقتضى خلل منزل بود مقصور گرداند و به خروج و زينت به كار داشتن از جهت خروج ، و رفتن به نظاره‌ها و نظر كردن به مردان بيكار مشغول شود تا هم امور منزل مختل گردد و هم شوهر را در چشم او وقعى و هيبتى نماند . « 3 »\r\nنظريات علمى و دقيق خواجه ، شعر ابو العتاهيه را به خاطر مىآورد كه مىگويد :\r\n ان الشباب و الفراغ و الجده * مفسدة للمرء اى مفسده \r\n( جوانى و بيكارى و توانگرى مايهء فساد و تباهى مرد است و در حقيقت ، بدترين مايهء تباهى و گمراهى است . )\r\nخواجه نصير الدين طوسى در اخلاق ناصرى ، فصل سوم ، « در معرفت سياست و تدبير اهل » بتفصيل از اخلاق و خصوصيات زنان و امتياز زن خوب از زن بد ، وظايف مردان نسبت به زنان و بالعكس سخن مىگويد . » « 4 »\r\n\r\nداورى نظام الملك در حق زنان\r\nنظام الملك مىنويسد : « در خبر است كه رسول ( ص ) فرموده است كه با زنان مشورت كنيد ، اما هرچه زنان گويند به خلاف آن بايد كرد تا صواب آيد و لفظ خبر اين است : « شاوروهن و خالفوهن » اگر زنان تمام عقل بودندى پيغامبر عليه السلام اين نگفتى . . . » « 5 »\r\nاى كاش نظام الملك زنده بود و مىديد كه امروز كشورهايى هستند كه با كفايت و سياست و كاردانى زنان اداره مىشوند . و نيمى از فعاليتهاى اجتماعى و اقتصادى جهان مولود سعى و تلاش آنان است .\r\n\r\nزن خوب :\r\n« در اين جهان بهشت به سه چيز بيابى : روى نيكو كه در خانه دارى ، و خوى خوش و آواز خوش ، با خوردنيهاى خوش . مردى كه زنى نيكو و پارسا در خانه دارد ، وى در بهشت است ، زيرا كه زنان نيكو نگهبان دين باشند از حرام . . . دو كس اندر جهان بهشتىاند :\r\n\r\n\r\n","description":"","footnote":"\r\n( 1 و 2 ) . عجايب‌نامه ( نسخهء خطى ) ( به نقل از محمد تقى دانش‌پژوه ، « مقاله » ، راهنماى كتاب ، سال سوم ، شمارهء 1 ، ص 28 ) .\r\n( 3 ) . اخلاق ناصرى ، ص 191 .\r\n( 4 ) . ر . ك : همان ، ص 187 به بعد .\r\n( 5 ) . بحر الفوايد ، پيشين ، ص 70 .\r\n","page_name":" 656 ","page_number":664},
  {"content":"\r\n\r\nمردى كه زن خود را دوست دارد ، و زن نيز او را دوست دارد و كفايت يابند . . . هركه زن ندارد ، دلش آشفته بود ، در همت پراكنده بود . گفته‌اند : پنج چيز زندگى را بيفزايد :\r\nآواز خوش شنيدن ، و روى نيكو ديدن ، و بىنيازى از خلق ، و كامرانى ، و علم دانستن . . . » « 1 »\r\nاين نظريهء ارتجاعى نويسندهء بحر الفوايد در مورد زنان خواندنى است : « . . . بر مرگ دختران غم خوردن بيدانشى بود ؛ زيرا كه دانايان گفته‌اند : دختر نابود بود ، و چون بود ، مرده بود . » « 2 »\r\n\r\nمخالفت نظام الملك با فعاليت سياسى زنان\r\nنظام الملك ، كه سياستمدارى محافظه‌كار بود ، بشدت با فعاليتهاى سياسى زنان مخالفت مىكرد . وى در كتاب سياستنامه در فصل چهل و سوم « اندر معنى اهل ستر و سراى حرم و حد زيردستان و ترتيب آن » چنين مىنويسد : « نبايد كه زيردستان پادشاه زبردست شوند كه آن خللهاى بزرگ توليد كند و پادشاهى بىفر و شكوه ماند ، خاصه زنان كه ايشان اهل سترند و ايشان را كمال عقل نيست ، و غرض از ايشان گوهر نسل است كه به جاى ماند و هركه از اين اصيلتر بهتر و هركه مستورتر ستوده‌تر ؛ و هرگاه كه زنان پادشاه فرمانده شوند ، همه آن فرمايند كه صاحب غرضان ايشانرا بياموزند و بشنوانند . . . و به همه روزگارها هر آن زن كه بر پادشاه مسلط شد ، جز رسوايى و شر و فتنه بحاصل نيامد . . . »\r\n\r\nزنان سلجوقى :\r\nكليهء اقوام و قبايل خارجى كه در طول تاريخ ايران بعد از اسلام به ايران‌زمين حمله‌ورشده و زمام امور سياسى را در دست گرفته‌اند ، بتدريج كليهء عادات و سنن قومى خود را از كف داده و به مختصات فرهنگ و تمدن ايران آشنا و مأنوس شده‌اند ؛ چنان كه فى المثل مقام و موقعيت زنهاى سلجوقى با تكامل زندگى باديه‌نشينى ، به شهرنشينى تغيير يافت بطورىكه تامارا تالبوت رايس در تاريخ سلجوقيان آسياى صغير مىنويسد : زنان اين قوم در دوران زندگى اشتراكى و باديه‌نشينى ، چادر نداشتند و هنگام بروز جنگ ، مانند مردان ، به - يارى پدران يا شوهرانشان با دشمن مىجنگيدند . ولى پس از آن‌كه تركان سلجوقى بر مسلمين فائق آمدند ، خواه‌وناخواه تحت تأثير فرهنگ و تمدن كشورهاى اسلامى قرار گرفتند و ديرى نگذشت كه تحت تأثير محيط جديد ، آنها نيز چادر به سر كردند و در حرمها عزلت گزيدند ، و از آن پس ، از شركت در فعاليتهاى اجتماعى و رزمى محروم شدند ، و با قبول مذهب اسلام ، سنن و عادات ديرين را فراموش كردند . بعضى از زنان متمكن و خيرخواه اين قوم ، به تقليد مسلمانان ، پس از مرگ ، براى خود مقبره و كتيبهء مفصلى ترتيب مىدادند و معمولا روى سنگ قبر آنها اعمال خير و ملكات اخلاقى آنها را مىنوشتند . زنان مسيحى كه به زوجيت تركان سلجوقى درمىآمدند بيش از زنان مسلمان در امور سياسى و اجتماعى مداخله مىكردند .\r\nزن غياث الدين كيخسرو دوم كه در بين سلاجقه به « گرجى خاتون » معروف است ، نفوذ قابل ملاحظه‌اى روى شوهر خود داشت . پس از ازدواج ، بر خلاف مقررات مذهب اسلام ، دستور داد كه روى سكه تصوير مشترك او و زنش را حك كنند . پس از آن‌كه روى فشار مقامات\r\n\r\n\r\n","description":"","footnote":"\r\n( 1 ) . همان ، ص 447 .\r\n( 2 ) . همان ، ص 58 .\r\n","page_name":" 657 ","page_number":665},
  {"content":"\r\n\r\nمذهبى ناگزير شد كه از تصوير زن خود روى سكه‌ها صرفنظر كند ، فرمان داد كه علامت شير و خورشيد را روى سكه‌ها نقش كنند و با اين عمل مىخواست جمال و موقعيت ممتاز زن خود را با خورشيد همانند سازد . زنان بيوهء سلاطين سلجوقى معمولا به ازدواج يكى از وزرا يا حكام بزرگ كشور درمىآمدند ، چنان كه شمس الدين اصفهانى ، يكى از وزراء با بيوهء غياث الدين - كيخسرو دوم عروسى كرد . . . » « 1 »\r\n\r\nمعرفى چند زن شجاع و باشخصيت\r\nدر كتب و داستانها و منابع تاريخى به حكاياتى برمىخوريم كه معرف وضع اجتماعى و اخلاقى زنان است ؛ و تا حدى مناسبات زنان را با مردان روشن مىكند . از جمله ابو الفضل بيهقى مىنويسد كه : وقتى كه عبد اللّه زبير به اشارهء مادر قهرمان خود ، شجاعانه با ستمگران جنگيد و به دست حجاج و ايادى او كشته شد . خبر كشتن وى را به مادرش دادند . مادر از شنيدن اين خبر « . . . جزع نكرد و گفت : اگر پسرم نه‌چنين كردى ، نه پسر زبير و نبسهء بو بكر صديق رضى اللّه عنهما بودى . پس از چندى ، حجاج پرسيد كه اين عجوزه چه مىكند ، « گفتار و صبورى وى باز نمودند ، گفت : سبحان اللّه العظيم ، اگر عايشه ام المؤمنين و اين خواهردو مرد بودندى هرگز اين خلافت به بنى اميه نرسيدى . اين است جگر و صبر . پس از چندى ، به گفتهء حجاج ، اين شيرزن را به نزديك دار بردند . چون دار بديد ، بفراست دريافت كه فرزند اوست . روى به زنى كرد از شريفترين زنان و گفت : گاه آن نيامد كه اين سوار را ازين اسب فرود آورند . . . » « 2 » چون اين سخن به گوش حجاج رسيد ، دستور داد تا او را از دار به زير آورده و دفن كردند .\r\nنظامى عروضى در چهار مقاله خود ، از شخصيت و مناعت طبع دختر فردوسى سخن مىگويد و مىنويسد : « . . . گويند از فردوسى دخترى ماند سخت بزرگوار . صلت سلطان ( مقصود سلطان محمود غزنوى است ) خواستند كه به دو سپارند ، قبول نكرد و گفت محتاج نيستم . . .\r\nصاحب بريد به حضرت بنوشت و بر سلطان عرضه كردند . مثال داد . . . آن مال به خواجه ابو بكر اسحق كرامى دهند تا رباط چاهه ، كه بر سر نيشابور و مرو است ، در حد طوس عمارت كنند . » « 3 »\r\nدر كتاب اسكندرنامه ، كه در حدود قرن پنجم يا ششم هجرى نوشته‌شده ، حكايت يا افسانه‌اى از شهامت اخلاقى يك دختر ذكر شده است . براى وقوف نسبى به اوضاع اجتماعى و اخلاقى مردم در آن دوره ، قسمتى از آن‌را نقل مىكنيم : « . . . بازرگانى بود و او را پسرى بود زيبا و با جمال و لطيف ، و آن بازرگان صدهزار دينار مغربى مايه داشت . . . و اندر همهء جهان اين پسر داشت . چون بازرگان از دنيا بيرون رفت ، اين فرزندش . . . آن مال و نعمت بيمحابا خرج مىكرد . و پدر او را برادرى بود و دخترى با جمال داشت ، و اين دختر را نامزد اين پسركرده بود و پدر اين دختر هم نمانده بود . اما دختر برجاى بود بر اميد آن‌كه ابن عمش بيايد و او را ببرد .\r\nپس اين پسر بازرگان در اين شهر بر ناپارسايى عاشق گشت و آن مال و نعمت بر او\r\n\r\n\r\n","description":"","footnote":"\r\n( 1 ) . تامارا تالبوت رايس ، سلجوقيان آسياى صغير ، ترجمهء على اكبر بزرگ‌زاد ( قبل از انتشار ) .\r\n( 2 ) . تاريخ بيهقى ، پيشين ، ص 241 ( به اختصار ) .\r\n( 3 ) . ص 44 .\r\n","page_name":" 658 ","page_number":666},
  {"content":"\r\n\r\nخرج مىكرد . . . چون چيزى نماند و دست تنگ شد و بر قوت يك - روزه دسترس نداشت ، خراباتيان بدانستند كه او را هيچ نمانده است و شبى نيمشب چون مست شد ، او را بگرفتند و از خانه بيرون بردند و مزبله‌اى بود او را بر آن جايگه خوابانيدند . بامداد چون از خواب درآمد ، بدانست كه آنچه كرده بود بجاى خويش نبود . . . پس به خانه بازآمد و مادر را گفت : گرسنه‌ام ، هيچ دارى كه من بخورم ؟ هيچ نمانده بود ، الا حصيرى كهنه . آن‌را بفروخت و بدان خوردنى خريد و بخورد . پس مادرش گفت : هيچ نمانده است الا حجره . از بيبرگى آن را هم به گرو كرد و اسبى و دستى سلاح بخريد و برخاست و مادر را وداع كرد ، و چون روز باز بود به دروازه بيرون رفت و روى در راهى نهاد تا از نام و ننگ بگريزد . چون پاره‌اى برفت ، سوارى را ديد كه اسبى تازى نشسته . . . او را گفت : اى مطهر پسر احمد كجا مىروى و به نام و نسب او را بخواند . او را شرم آمد ، گفت : به سر ضياعى از آن خويش مىروم ، گفت :\r\nدروغ مىگويد ، همهء مال و نعمت خرج كردى تا حاجت به حصيرى كهنه افتادت . . . مطهر چون آن بشنيد ، درماند و گفت : اى جوان تو كه باشى كه مىخواهى ستر از من بردارى ؟ گفت : اى نادان ، تو ستر از خود برداشته‌اى . اما مرا به تو يك كار است ؛ اگر آن يك كار بكنى . من مال و ملك و سراى و ضياع تو همه باز خرم و به تو باز دهم . گفت : چه كنم ؟ گفت : اين هزار دينار بستان و برو دختر عم خويش را كه پدرت از بهر تو پيش از اين خواسته بود و هنوز به خانه نشسته است و شوهر نكرده . . . او را به خانه آور و البته دست به روى منه ، او را به من سپار تا من همهء مال و نعمت تو باز دهم . و كس خود نداند كه تو چه كرده‌اى . آن پسر با خود گفت اين شگفت كارى است ، اما بكنم . پس آن هزار دينار از وى بستد . . . و فلان روز وعده برنهادند و برفتند . . .\r\nپسر بازرگان به شهر آمد و كس پيش دختر عم خود فرستاد و گفت وقت است كه به خانه بازآيى . دختر جواب داد و گفت : مرا و او را پدران نمانده‌اند و همچنين او را چيزى نمانده است . ما زندگى چون كنيم . . . جوان پيغام داد كه مرا هنوز آنقدر كه اسبابى سازم مانده است ؛ اينك هزار دينار ، پانصد دينار تو بستان و برگ و ساز خويش كن ، و آن پانصد دينار ديگر هم به برگ تو كنم و فلان شب بايد كه به خانه بازآيى . دختر گفت : چنين كنم . پس آن جوان . . . آن شب كه وعدهء عروسى بود او را به خانه آورد و چون عروس را بديد ، جمالى داشت سخت نيكو ، دلش نمىداد كه او را از دست بدهد ، و چون نمىداد در بلا و درويشى مىماند . . . با خود گفت : من عهد و قول آن جوانمرد نشكنم . . . ديگر روز ، وعدهء آن مرد بود ، بامداد برخاست كه به وعده‌گاه آيد ، زن او را گفت : كجا مىروى . گفت : بيرون شهر مىروم به كارى . زن گفت : تنها نمىتوانم بودن ، زود بازآى . پسر برفت . . . آن شخص مىآمد برسم عرب روى خويش بربسته و سلاح تمام پوشيده . . . گفت : چه كردى ؟ گفت : كار تمام كردم .\r\nگفت : كجاست ؟ گفت . به خانه در است . گفت بياور ، اكنون او را به من سپار تا آنچه قول كرده‌ام جمله به تو دهم .\r\nآن سوار را در پيش گرفت و رفتند تا به در خانه . در بگشاد و در خانه رفت ، و آن سوار را در خانهء خويش برد . پس گفت : زن را به حيلتى بيرون توانم آورد . پس در سراى زنان\r\n\r\n","description":"","footnote":"","page_name":" 659 ","page_number":667},
  {"content":"\r\n\r\nآمد و او را طلب كرد ، نيافت و پديدار نبود . از هر جانب همىدويد ، البته زن را نيافت . . . آخر . . .\r\nبيامد پيش سوار ، گفت كه من هيچ حيلت و خيانت نكرده‌ام . . . اكنون پديدار نيست ، تو سلاح بيرون كن و روى برگشا تا من او را به دست آورم . . . روى بگشاد ، چون او نگاه كرد ، اين سوار خود زن او بود ، دختر عم او و اينهمه از بهر نام و ننگ كرده بود ، و هر ضياع و قماش و آلاتى كه فروخته بود اين دختر خريده بود و نگذاشته بود كه هيچ . . . تلف شود و اين پسر را گفت : اين از بهر آن كردم كه چون تو از آن نابكار سير شوى ، ترا چيزى بباشد . اكنون سراى و خان و مان و ملك و ضياع از آن تست و من در حكم و فرمان توام . آن پسر از شادمانى بيفتاد و از هوش برفت ، و چون به هوش باز آمد ، سر زن در كنار گرفت و گفت : اى شيرزن كه خاك چون تو دخترى بهتر از خون چون من صد پسر . » « 1 »\r\n\r\nتأثير و دخالت زنان در داستانهاى عاميانه\r\n« . . . دخالت زنان و تأثير آنان در آراستن صحنه‌ها و ايجاد حوادث داستانهاى عاميانه ، در قرون و اعصار مختلف ، به يك پايه نيست .\r\nبراى بيان ميزان دخالت زنان و اهميت كارهاى آنان در داستانهاى عاميانه ، مىتوان به اختصار تمام گفت كه اين تأثير با وضع اجتماعى هر عصر نسبت مستقيم داشته است .\r\nدر روزگارى كه زنان در كارهاى اجتماعى شركت مىجستند و در زندگى روزمره دخالتى قوىتر و فعالانه‌تر داشتند ، طبعا در داستانها اهميت بيشترى مىيابند . در هر عصرى كه زنان پشت پردهء انزوا رانده مىشوند و از دخالت در امور اجتماعى باز مىمانند ، از اهميت و تأثير آنها در داستانهاى عاميانه نيز كاسته مىشود . . . در ابو مسلم‌نامه ، سخن از زنان مردكردار و شجاع و جوانمرد بسيار مىرود : در بعضى موارد ، زنان ، حتى زنانى كه كارشان رامشگرى و مجلس‌آرايى و بطور كلى مشاغلى است كه با دين و آيين چندان موافقتى ندارد ، چنان كمكهاى گرانبهايى به مبارزان اسلام و ياران ابو مسلم مىكنند كه از عهدهء هيچ مردى آنگونه كارها ساخته نيست . زنى « روح‌افزا » نام ، ابو مسلم را كه به بند فرزند نصر سيار افتاده بود و در زندانى كه دريچهء آن در زير تخت اميرزاده واقع شده ، و در زير بند و زنجير گران است نجات مىدهد . . . در داستان سمك عيار ، دخالت زنان در امور مختلف ، از اين نيز بيشتر است ؛ زنان جادوگرى مىكنند ، و بر اسب مىنشينند و به ميدان مىآيند ، و حتى دخترى « سرخ‌ورد » نام ، كه سرانجام سمك را به دام عشق خود اسير مىكند ، جامهء عياران دربر دارد . . . از هيچ كار خطرناكى روى گردان نيست . . . سرخ‌ورد چنان در كار تغيير لباس و پيش گرفتن راه و روش مردان مهارت دارد كه سمك با آن همه بصيرت و صائب‌نظرى ، زن بودن او را به قطع و يقين تميز نمىدهد . . .\r\nدر دارابنامه نيز زنان سخت مردانه مىروند و زره و جوشن مىپوشند و به پيكار مردان مىآيند . » « 2 »\r\nدر كتب داستانى بعد از اسلام ، غالبا از شهامت و بيباكى دختران و زنان ايرانى سخن رفته است . چنان كه در داراب‌نامه « عين الحيات » دخترى است كه در عين شجاعت و بيباكى ، به فنون\r\n\r\n\r\n","description":"","footnote":"\r\n( 1 ) . محمد تقى ملك الشعرا بهار ، سبك‌شناسى ، ( جيبى ) ، ج 2 ، ص 148 ( به اختصار ) .\r\n( 2 ) . نقل و تلخيص از تتبعات آقاى دكتر محجوب در پيرامون مطالعه در داستانهاى عاميانهء فارسى .\r\n","page_name":" 660 ","page_number":668},
  {"content":"\r\n\r\nجنگى و كمنداندازى و تيراندازى نيز آشنايى دارد ، و در راه وصول به مقصود ، از زدن و كشتن باك ندارد . نكتهء ديگرى كه در داراب‌نامه جلب نظر مىكند ، اين‌كه غالبا دختران عاشق سلاطين و پهلوانان بزرگ مىشوند و براى وصول به آرزوى خود ، چون مردى شجاع و توانا در تمام مراحل به آنان كمك و يارى مىكنند و راه پيروزى را براى آنان هموار مىسازند .\r\n\r\nطنازى زنان\r\nدر داستان سمك عيار ، يك‌بار « سمك » قهرمان داستان به لباس زنان درمىآيد تا بهزاد ، اسفهسالار شهر ، را فريب دهد . براى اين‌كار ، مىگويد : « اى خمار ، مرا از سراى زنان دستى جامه بخواه . خمار دستى جامهء زنانهء نيكو با چادر و موزه بياورد و آنچه به كار بايست بياورد ، و پيش سمك بنهاد .\r\nدلارام را گفت مرا به زنى نيكو بياراى . دلارام سمك را برآراست ، چنان كه صفت نتوان كرد و بسيار عطر و بوى خوش و بخور در وى به كار برد ، موزه در پاى كرد و چادر سر در كشيد و نقاب بربست و با كرشمه و رعنايى از خانه بيرون آمد و گفت شما به غرفه نگاه مىكنيد . . . سمك روى به راه نهاد . در همهء بازارها و محلها و كوچه‌ها برمىگشت . هركه در وى نگاه مىكرد ، تا بر كوچه‌اى رسيد ، بهزاد را ديد مىآيد و حمايل افكنده و تنهاى . سمك در پهلوى بهزاد آمد و به قصد دوش‌بردوش بهزاد زد و برگذشت . بهزاد را بوى عطر به دماغ رسيد ، در وى نگاه كرد . زنى باجمال و رعنا ديد كه مىرفت و غنج مىكرد . باز ايستاد و از پس وى نگاه مىكرد . گفت ، اگر بازپس بنگرد با من كارى دارد ؛ مگر مرا خواستگار است . . . پس چون سمك از وى درگذشت بازپس نگاه كرد . بهزاد را ديد ايستاده و در وى مىنگرد .\r\nسمك او را اشارتى كرد يعنى بيا . بهزاد چون اشارت بديد خرم شد ، گفت دانستم كه اين زن مرا مىخواهد ، از قفاى وى رفتن گرفت . سمك برفت و بازپس مىنگريد . بهزاد شتاب مىكرد تا به سمك برسد . به كوچه رسيد بايستاد و خود را بر سر آستين باد مىزد ، يعنى مرا گرم است و جامه مىافشاند و بوى عطر از وى تا به دور جاى مىرفت ، تا بهزاد به وى رسيد ، سلام گفت . سمك به آوازى نرم و لطفى شيرين ، با حلاوت و ملاحت ، گفت ، اى جوان كه دنبال من دارى چه كار و حاجت دارى . . . بهزاد گفت ، اى دلبر هيچ ممكن باشد كه از روى لطافت و ظرافت يك‌ساعت به جمال خويش ما را آسايش دهى ؟ به سراى اين كهتر آيى . . . بهزاد در جوال او رفته بود كه زنى صاحب جمال است و او را در كنار مىبايد گرفت . گفت فرمان توست . . . سمك در سراى شد و بهزاد را در سراى خواند . . . بهزاد گفت ، اى دلارام بنشين و روى بگشاى . سمك روى بگشاد ريش وى پديد آمد . . . » « 1 »\r\n\r\nمعرفى چند زن فاسد و بوالهوس\r\nبراون با استناد به قول سياح ونيزى ، مىنويسد : سلطان يعقوب آق‌قويونلو دخترى را به حبالهء نكاح خود درمىآورد « آن زن كه در دام عشق يكى از رجال دربار افتاده بود ، در صدد برآمد سلطان يعقوب شوى خود را هلاك كند ، به طمع آنكه به عقد عاشق خود درآمده او را پادشاه سازد ، زيرا اگر يعقوب را فرزندى نبود آن مرد به حكم قرابت و خويشاوندى بالطبع جانشين شاه مىشد . پس از آن‌كه اين توطئه\r\n\r\n\r\n","description":"","footnote":"\r\n( 1 ) . سمك عيار ، پيشين .\r\n","page_name":" 661 ","page_number":669},
  {"content":"\r\n\r\nرا با آن مرد درميان نهاد ، زهرى قتال فراهم ساخت . سلطان را رسم آن بود ، كه عادتا به حمامى معطر مىرفت . روزى با پسرش كه كودكى هشت نه ساله بود ، به حمام رفته مدت 22 ساعت تا هنگام غروب آفتاب در حمام توقف نمود . چون از حمام بيرون آمد ، به اندرون كه در نزديكى حمام بود رفت . در آنجا آن زن قتاله پيش آمد ، فنجانى از طلاى ناب كه محتوى شربتى زهرآگين بود و آن‌را هم در آن روز كه سلطان به گرمابه رفته بود ، مهيا ساخته بود ، چون مىدانست كه بعد از استحمام ، سلطان معمولا شربتى مىنوشد ، به نزد او آورد . ليكن بيش از حد معتاد نسبت به شوى خود لطف و مهربانى ابراز مىنمود ، اما از قيافهء او آثار ترس و وحشت نمودار و رنگ‌باخته به نظر مىآمد و سلطان هم دربارهء او بدگمان بود . اين طرز رفتار بر سوء ظن او بيفزود و بفرمود كه نخست وى از آن شربت بياشامد . زن بدكار بناچار اندكى از آن جام خورد ؛ هر سه‌تن از اثر آن سم جانگداز در نيمهء شب جان سپردند . « 1 »\r\nدر دورهء سلاطين آل مظفر ، بخصوص در عصر سلطنت شاه شجاع ، بيش از هر دوره‌اى به اسامى زنان فاسد و خائن برمىخوريم :\r\nدر دورهء پادشاهى اين مرد ، پس ازآنكه حاكم كرمان موسوم به پهلوان اسد به علت رقابت مخدومشاه ، مادر شاه ، مورد بغض قرار مىگيرد ، پس از گفتگوهايى سرانجام ، شاه شجاع تصميم به مبارزه با اين سردار مىگيرد . در جريان جنگ ، پهلوان اسد در قلعهء كرمان به سختى مقاومت كرد ، و كار محاصره به طول انجاميد . شاه شجاع چون ديد از راه جنگ پايان كار دشوار است ، بكمك زيبايى و جمالى كه داشت تصميم گرفت از راه نيرنگ وارد شود و بكمك زن پهلوان اسد ، حريف را از پاى درآورد . براى اجراى اين نقشه بوسيلهء جلال الاسلام ، طبيب مخصوص پهلوان ، به زن پهلوان اطمينان دادند كه اگر در گشودن قلعه كرمان به آنان كمك كند به ازدواج شاه شجاع درخواهد آمد و براى جلب اعتماد زن تعهدنامه‌اى به اين شرح نوشته شد :\r\n« كاتب سطور ، شاه شجاع بن محمد ، قول و شرط مىكند و بر خود واجب و لازم مى - داند كه چون خاتون معظمه ، زيدت رفعتها ، تقبلى كه نموده‌اند بجاى آورند و چنين خدمتى بر خاندان ما ثابت گردانند ، او را به انواع كرامت و نوازش مخصوص گردانم و در عقد رعايت و حرم حمايت خود جاى دهم ، و از جمله خاتونان خاص معتبر باشد و هر التماس كه داشته باشد ، مبذول افتد و خداى تعالى و روح انبياء و اولياء را بر خود گواه مىگيرم و هذا خطى و عهدى . » « 2 »\r\nاين زن نابكار ، تحت تعاليم پزشك پهلوان ، تن به خيانت مىدهد و براى اجراى نقشه ، تظاهر به بيمارى مالاريا مىكند و همه روزه جلال الاسلام به اندرون مىآيد و بالاخره تصميم به قتل پهلوان مىگيرند . براى آزمايش يك‌بار مقدارى سم در آش ريخته و به پهلوان على سرخ دادند . او پس از يك شبانه‌روز درگذشت . چون اين كار را دشوار ديدند ، تصميم به ايجاد نقب\r\n\r\n\r\n","description":"","footnote":"\r\n( 1 ) . سفرنامه‌هاى ونيزيان در ايران ، ص 213 همچنين ر . ك . ادوارد برون ، از سعدى تا جامى ، ترجمهء على - اصغر حكمت ، ص 591 به بعد .\r\n( 2 ) . تاريخ كرمان ، پيشين ، ( پانوشت ) ص 418 .\r\n","page_name":" 662 ","page_number":670},
  {"content":"\r\n\r\nگرفتند ، ولى بيم آن بود كه در جريان كار ، پهلوان آگاه شود . اين زن محيل تدبيرى انديشيد و دستور داد براى كوبيدن قهوه و ادويه و چيزهاى ديگر براى پذيرايى عيد ماه رمضان عده‌اى از كنيزان به كوبيدن هاونها مشغول شوند تا صداى كندن نقب به گوش كسى نرسد . پس از آنكه به كوشك راه يافتند ، پهلوان اسد را كشتند و با ريسمان كشان‌كشان تا پاى دار آوردند و بر دار زدند . در منابع تاريخى از سرگذشت اين زن خائن و رفتار شاه شجاع با او سخنى در ميان نيست . « 1 »\r\nزين الدين محمود واصفى در حكايت زير ، از فريبكارى زنى سخن مىگويد و مىنويسد :\r\n« كه در زمان قديم شخصى بود كدخدا نمىشد و مىگفت كه از مكر زنان انديشه مىكنم كه  « إِنَّ كَيْدَكُنَّ عَظِيمٌ . »  اتفاقا كتابى در مكر زنان به دست وى افتاد . آن‌را مطالعه كرد و به خود گفت كه همهء انواع و اصناف مكر زنان را دانستم ؛ غالبا كه مكر زنان در من تأثير نكند . زن صاحب جمال عياره‌اى بود او را به عقد و نكاح خود درآورد ، و در نگاه‌داشتن وى ، هيچ دقيقه نامرعى نمىگذاشت . آن زن را محبوبى بود رنگريز ، چندگاهى كه گذشت و ايام مفارقت ميان ايشان متمادى شد ، كسى را به وى فرستاد كه مرا طاقت مفارقت تو نمانده . شوهر من كار بر من تنگ ساخته و مرا در گرداب حيرت انداخته ، اما من هم تدبيرى كرده‌ام و انديشه نموده‌ام ، مى - بايد كه فردا در دكان خود را آب بسيار افشانى به مرتبه‌اى كه گل مىشود . من مكرى خواهم انگيخت و بوسيلهء آن به تو خواهم آميخت . چون وقت صبح شد . . . استاد رنگريز در دكان خود را آب زده گل ساخت . آن عورت به شوهرش گفت كه بسيار چركين شده‌ام مىخواهم كه به حمام روم و سر و تن بشويم . شوهرش ملاحظه كرده و با خود گفت كه در رفتن و آمدن چون من همراه باشم ، او چگونه مكرى تواند كرد . به رفتن حمامش راضى شد . هر دو همراه شدند .\r\nچون زن به در دكان رنگريز رسيد ، پاى خود را سست كرده خود را در گل انداخت و چادر خود را گل‌آلود ساخت كه ممكن نبود از آنجا انتقال تواند كرد . فرياد برآورد كه آه كدام بدبخت و كافر اين راه را چنان گل ساخت . آه چه سازم و چه چاره كنم به اين چادر به كجا توانم رفت . آن مقدار غوغا كرد كه شوهرش گفت كه در اين سرا درآى و چادر خود را بشوى و اين سرايى است كه محبوب رنگريز در اين سراست . القصه درآمد و با محبوب دست در آغوش كرد و به عيش و عشرت مشغول شدند ، و شوهر در بيرون نشسته كتاب « مكر زنان » مطالعه مىكرد تا كه عاشق و معشوق از كار فارغ شدند و چادر زن خشك شد . . . استاد رنگريز گفت كه در اين كتاب هيچ جا حكايت « پالغزك » به نظر شما درآمده ؟ . گفت : نى ، گفت : اين حكايت را در حاشيهء اين كتاب بنويسيد و به ريش خود مخنديد و ديگر اين كتاب را مطالعه مفرماييد . . . »\r\nواصفى در كتاب خود در طى حكاياتى شيرين ، نه‌تنها مشكلات امر زناشويى و فريبكاريها و دروغگوييهاى دلاله‌ها و واسطه‌ها را توصيف مىكند ، بلكه تشريفات و راه و رسم عروسيهاى قرون وسطى را كمابيش بيان مىكند :\r\n« . . . فقير پسر نقيب نيشابورم و سالها بود كه در آرزوى شهر هرات بودم و پدرم مرا\r\n\r\n\r\n","description":"","footnote":"\r\n( 1 ) . ر . ك ، همان ، ص 20 - 419 .\r\n","page_name":" 663 ","page_number":671},
  {"content":"\r\n\r\nرخصت نمىداد . » عاقبت الامر بىاجازت پدر به مبلغ مال ، متوجه هرات شدم . در كاروانسراى « ميرك صراف » كه در دروازهء عراق است منزل گرفتم . نماز پيشين بود كه به خاطرم رسيد كه سيرى كرده شود ؛ متوجه به دروازهء ملك شدم . رفته‌رفته گذرم به « مفرح » افتاد كه آن دار اللطف خراسان و خرابات شهر هرات است ، و در تمام ربع مسكون مثل آن عشرت‌خانه هيچ رونده ياد نمىدهد . . . به كوچه‌اى رسيدم كه طولش يك ميل بود از دو جانب عمارات بود ، سه آشيانه همه مشتمل به در و پنجره . . . و از هر خانه آواز ساز و نوا از دف و نى و عود و چنگ و بربط به گوش مىرسيد . به آنجا رسيدم ، بر زبان من جارى شد كه « هذه جنات عدن فادخلواها خالدين . » ناگاه ديدم كه پرىپيكرى ، حورمنظرى ، نازنين دخترى از غرفه سر برآورد . . . چون او را ديدم ، حيران شدم و سراسيمه و سرگردان در آن كوچه مىرفتم . به در سراى رسيدم ، عورتى ديدم بر در آن سراى بر لب جوى آب نشسته . چون مرا ديد ، گفت : . . . تو به جايى نيفتاده‌اى كه بىامداد و معاونت من ره به مقصود برى . مرا تاج النسب مىگويند . چون اين سخن از وى شنيدم . . . گفتم اى مادر ، دست اميد من به دامن عنايت و لطف توست ، و حصول مراد من به همت و حمايت تو . پرسيد كه تو چه كسى و چه نام دارى ؟ تمامى تفاصيل احوال و اوضاع خود را باز نمودم . . .\r\nسيصد « تنگه » همراه داشتم ؛ گشاده پيش وى بر زمين نهادم و گفتم . معذور دار كه عجالت - الوقت همين بود . گفت ، اى جان مادر ، زرهاى خود را خرج مكن كه ترا زر بسيار در كار خواهد شد . من از آن توام . القصه ، گفت كه به مادر و پدرش سخن كنم و بعد از سه‌روز ترا خبر دهم .\r\nبه كاروانسرا آمديم . خدمتكاران و متعلقان من گفتند كه شما را چه مىشود كه به حال خود نمىمانيد ؛ شما را بسيار پريشان مىبينم . . . بعد از سه‌روز به آنجا رسيدم ، آن عورت را تيره و مكدر يافتم . . . گفت ، اى جان مادر ، قوم و قبيلهء آن دختر غوغا و وحشت آغاز كردند . . . گفتند تو ديوانه شده‌اى . . . تو نمىدانى كه چه‌نوع كسان به خواستگارى وى هجوم كرده . . . به اين سخنان آتش مرا تيز كرده شيوهء مكر و فريب‌انگيز نمود . مبلغ دويست خانى ديگر در پيش او گذاشتم و گفتم كه :\r\nدر پاى تو ريزم آنچه در دست من است .\r\nآن مكارهء عياره گفت ، غم مخور كه به هرنوع كه باشد به مراد خود كامران خواهى شد . پس گفت ، بعد از دوروز از من خبر گير . به وقت موعود آمدم ، ديدم كه در پيش آن زن جوانى يتيم‌وش ايستاده . . . آن عورت گفت ، تردد ممكن كه اين پسر من است و ترا در اين واقعه ممد و معاون خواهد بود . اكنون با وى به تيم بزازان مىروى و مفصلى كه دارد همه را مىستانى و مىآورى كه ايشان را مجال سخن نمىدهم و نخواهم داد . القصه ، با وى و دو غلام متوجه بازار شدم . ايشان را در كپان « بازار ملك » وعده كردم . به كاروانسرا رفته مبلغ دوهزار خانى برداشتم و با ايشان به بازار بزازان درآمدم ، و آن خوان مفصل را مىخواند و بزاز . . . و امتعه و اقمشه برابر يك جانب مىماند . بعد از حساب ، مبلغ هزار خانى باقى شد . فقير رفته از كاروانسرا باقى را آورده به بزاز سپردم و آنها را به پيش تاج النسب آوردم . گفت فردا . . . رويد و پنجاه كله قند و پنج من قرص ليمو و پنج من بادام قندى و پنج من نخود قندى گيريد . بعد از آن به بازار گوسفند رفته پنجاه گوسفند فربه گرفته بياوريد ، و بيست صوف مربع و پنجاه طاق زربفت\r\n\r\n","description":"","footnote":"","page_name":" 664 ","page_number":672},
  {"content":"\r\n\r\nنائينى اعلى بخريد . روز ديگر ، اينهمه سرانجام يافت . نماز شام . . . قضات و علما و افاضل و اكابر و مشاهير و اعيان خراسان طلب نموده وحشتى برانگيختند كه چشم گردون مثل آن محفل مشاهده ننمود . مهريه به پنجاه‌هزار تنگه و دويست من ابريشم و پنج خانه‌وار بردهء تركيه و هندويه و پنج گليم محفورى قرار يافت . چون وقت زفاف شد از اطراف و اكناف مطربان و قوالان و مغنيان و مجلس‌آرايان به نقش و سرود و تغنى اشتغال نمودند ، چنان‌كه رسم مىباشد كه داماد را پيش عروس مىآورند ، جمع دلالها فقير را به پيش آن دختر درآوردند . چون پرده از روى وى برداشتم ، پنداشتم كه در دوزخ را به روى من گشادند . . . چشم وى بمثابهء دانهء انگور . . . و داغهاى آبله به رويش از چشمهاى كفگير افزون نمود .\r\n دهانش از فراخى گوش تا گوش * دو گوشش از درازى دوش تا دوش\r\nدهان آن قبيح زشت فرتوت * چو گودى بود و بينى همچو تابوت \r\nچون آن صورت مهيب را ديدم ، صيحه‌اى كشيدم و بيهوش گرديدم ، جمعى زنان مرا با دست كشيدند و به ضرب طپانچه مرا به هوش آوردند . من فريادكنان كه اى بىبى تاج النسب اين چه احوال و اوضاع است ؛ زنان غوغاكنان كه اى روستايى لاده و اى بىتميز ساده . خورشيد بنت جمشيد همين دختر است كه به تو نكاح كرده‌اند و تو او را به عقد خود درآوردى . تا سخن كردم ، مرا چندان زدند كه شب عيد بر دهل نزنند .\r\n وين بتر كان عروس جانفرساى * دامنم را كشيد و گفت درآى\r\nعقربم گو بزن تو دست منه * ملك الموت گفتم از تو به\r\nتو مناره ز پاى بنشانى * شهوتم را كجا بحنبانى \r\n. . . حالا مرا چه مىگوييد و چه راه مىنماييد . مخدوم گفتند ، اگر قوت گريختن دارى « الفرار مما لا يطاق من سنن المرسلين » را وسيله ساز و بگريز . » « 1 »\r\n\r\nزن مكارى سعدى را فريب داد\r\nواصفى در كتاب خود ضمن حكايتى كه ارزش تاريخى ندارد ، داستان به دام افتادن سعدى شيرازى را چنين بيان كرده و مىگويد : در ايامى كه سعدى در بغداد بود ، در بازار شكرفروشان چشمش به زن زيبايى مىافتد و شيفتهء جمال او مىشود كه ناگاه پيرزنى نزد شيخ مىآيد و او را به افشاى راز وامى - دارد و به او قول يارى و كمك مىدهد ، سعدى به گفتهء او اعتماد مىكند و دويست تنگه به او پول مىدهد ، پس از يك‌هفته با مهرى سنگين نكاح صورت مىگيرد . « بعد از عقد ، چون وقت زفاف شد ، شيخ ، در پس پرده درآمد و همان زن كه واسطه بود ، خود را آراسته نشسته ، شيخ گفت :\r\nآوخ چه سازم و چه حيله پردازم .\r\n جز به تدبير كار نتوان كرد * با فلك كارزار نتوان كرد \r\n\r\nتدبير سعدى :\r\nسعدى براى نجات خود از اين ماجرا به زن خود مىگويد كه من غسالم و در ولايت خود به اين‌كار اشتغال داشتم و تو را براى آن گرفتم كه به اتفاق به اين كار پردازيم ، زن امتناع مىكند و خطاب به سعدى مىگويد « از پيش من دور شو و از خانه من بيرون رو كه من يك لحظه\r\n\r\n\r\n","description":"","footnote":"\r\n( 1 ) . ص 98 - 193 ( به اختصار ) .\r\n","page_name":" 665 ","page_number":673},
  {"content":"\r\n\r\nبا تو نمىسازم . شيخ گفت كه ترا به آرزوها خواسته‌ام اكنون به رايگانت نمىگذارم . آن زن جماعتى از كدخدايان را حاضر ساخت و طرح جنگ و خصومتى انداخت . شيخ فرمود كه مرا مبلغى خرج‌شده آن زن گفت كه دو مقدار آنچه خرج‌شده از مال من گير و مرا طلاق ده . » « 1 »\r\n\r\nخصوصيات جسمانى زنان\r\nمسعودى در مروج الذهب ، ضمن بيان اخبار و خطبه‌هاى حجاج ، از خصوصيات زنان ، مطالبى مىنويسد ، از جمله مىگويد : « زن نجيب آن است كه سرش بزرگ و گردنش بلند و ما بين شانه‌ها و پستانهايش گشاده و رانهايش ستبر باشد . چنين زنى چون فرزند آرد ، مانند شير باشد . اما زن مناسب همبسترى ، بزرگ كفل ، و نرم‌پستان و پرگوشت است كه زنانى چنين ، شهوت را تسكين دهند و تشنه را سيرآب كنند . اما زنان صاحب عقل ، دختران سى و پنجساله و يا چهلساله‌اند كه چنان كه دوشندهء شتر ، شير را مىكشند از هر موى و ناخن و رگ لذت انگيزند . حجاج گفت : بدترين زنان كدام است ؟\r\nگفت : . . . بدتر از همهء زنان آن است كه گردن كوتاه و ران لاغر دارد و زود به خشم آيد . . . » « 2 »\r\nمسعودى ضمن وصف اخبار وليد دربارهء بهترين زنان ، چنين مىنويسد : « زن نرم‌تن كه به بالا بلند و به كفل پر باشد ، خالدار ، سرخگونه كه دراز نامناسب و كوتاه زشت نباشد ، و موهايش مجعد و انبوه باشد ، برجستگيهايش درشت و مفصلش نرم باشد ، انگشتان كشيده و قد رسا داشته باشد . چنين زنى مشتاق را به هيجان آرد و عاشق را از هم‌آغوشى زنده كند . » « 3 »\r\n\r\nزيباى در نظر فردوسى\r\nفردوسى طوسى در وصف جمال تهمينه ، دختر شاه سمنگان ، چنين مىگويد :\r\n دو ابرو كمان و دو گيسو كمند * به بالا به كردار سرو بلند\r\nدو رخ چون عقيق يمانى به رنگ * دهان چون دل عاشقان گشته تنگ\r\nبناگوش تابنده خورشيدوار * فروهشته زو حلقهء گوشوار\r\nلبان از طبرزد زبان از شكر * دهانش مكلل به در و گهر\r\nستاره نهان كرده زير عقيق * تو گفتى ورا زهره آمد رفيق \r\nو در توصيف رودابه ، دختر سهراب و معشوقهء زال ، چنين داد سخن مىدهد :\r\n ز سر تا به پايش به كردار عاج * به رخ چون بهار و به بالا چو ساج\r\nدو چشمش بسان دو نرگس به باغ * مژه تيرگى برده از پر زاغ\r\nاگر ماه جويى همه روى اوست * وگر مشك بويى همه موى اوست\r\nبهشتى است سرتاسر آراسته * بر آرايش و رامش و خواسته \r\n\r\nوصف زنان در شاهنامه\r\nدر شاهنامهء فردوسى ، در ضمن حكايات و داستانهاى مختلف ، از زنان نيز ياد شده ، و از آنان برحسب اينكه پارسا با وفا و يا فاسد و بدكار باشند ، به نيكى يا بدى سخن رفته است .\r\nبطورىكه از تتبعات شادروان رشيد ياسمى برمىآيد « . . . در شاهنامه نام بسيارى از\r\n\r\n\r\n","description":"","footnote":"\r\n( 1 ) . همان ، ص 99 - 198 ( به اختصار ) .\r\n( 2 ) . مروج الذهب ، پيشين ، ج 2 ، ص 152 .\r\n( 3 ) . همان ، ص 175 .\r\n","page_name":" 666 ","page_number":674},
  {"content":"\r\n\r\nزنان مذكور است ، لكن در اين گروه ، آنان‌كه نقشهاى مهمى بازى كرده‌اند ، از اين قرارند :\r\nرودابه ، تهمينه ، گردآفريد ، سودابه ، فرنگيس ، منيژه ، كتايون ، هماى ، گلنار . . . در ميان اين داستانها زنان مختلف وارد ميدان شده و در محيطهاى گوناگون واقع گرديده‌اند كه از هر حيث پيشامدهاى آنان باهم اختلاف دارد ، و طبعا صفات هريك از آنها با ديگرى متفاوت است . جاه‌طلبى و سلطنت‌خواهى هماى كه فرزند را زير پاى گذاشت ، با وطنپرستى گردآفريد كه جوانى زيبا چون سهراب را با وجود عهد و پيمان ، چون ايرانى نمىدانست ، ترك كرد ، با طنازى و هوسرانى سودابه زن كيكاوس و عظمت روحى و متانت و پاكى رودابه ، مادر رستم ، بسيار تفاوت دارد . . . باوجود اين اختلافات . . . در ميان اوصاف آنها مىتوان چند صفت مشترك يافت كه اكثر از آن تخلف نجسته‌اند و آن سه صفت است :\r\n1 ) شجاعت و شهامت ، 2 ) وفادارى و ثبات ، 3 ) مبادرت به اظهار عشق . . . دختر مهرك در باغى مشغول كشيدن آب از چاه است . شاپور اول ساسانى به آنجا آمده كسان خود را فرمان مىدهد از چاه آب برآورند . هرقدر مىكوشند ، از عهده برنمىآيند :\r\n چو آن ماهرخ روى شاپور ديد * بيامد بر او آفرين گستريد \r\nو از عجز مردانى كه نتوانستند دلو را از چاه بكشند ، خنديده و يكتنه دلو را برآورد و با كمال جسارت نزد شاه رفته به او مىدهد ، و شاه فريفتهء زور و شجاعت و گستاخى و جمال او شده او را از دهقان مىخواهد . . . بهرام‌گور پادشاه عشرت‌طلب و شكاردوست در صحرايى :\r\n يكى آسيا ديد در پيش ده * نشسته پراكنده مردان مه\r\nبدان روى آتش بسى دختران * يكى جشنگه ساخته بر كران\r\nز گل بر سر هر يكى افسرى * نشسته به هر جاى رامشگرى\r\nهمه ماهروى و همه جعد موى * همه چربگوى و همه مشكبوى\r\nاز آن دختران آنكه بد نامدار * برون آمدند از ميانه چهار\r\nيكى مشكناز و دگر مشكنك * يكى نارتاب و دگر سوسنك\r\nهمه چامه گفتند بهرام را * شهنشاه با دانش و كام را \r\n. . . در حكايت سهراب و گردآفريد پس از آنكه سهراب از آن دختر ايرانىنژاد در ميدان جنگ مقاومتى دليرانه مىبيند ، بىاختيار در آفرين زنان ايرانى مىگويد :\r\n شگفت آمدش گفت از ايران سپاه * چنين دختر آيد به آورد گاه\r\nسواران جنگى به روز نبرد * همانا به ابر اندر آرند گرد\r\nزنانشان چينند ايران سران * چگونه‌اند گردان جنگ‌آوران \r\nبطوركلى ، در شاهنامه همانطور كه از زنان ناپارسا ، و بدكنش به زشتى ياد شده ، نسبت به زنان نجيب و مهربان نيز اظهار قدردانى و سپاسگزارى شده است . مىتوان نظر فردوسى را در مورد زنان ، در اين شعر خواند :\r\n به گيتى بجز پارسا زن مجوى * زن بدكنش خوارى آرد به روى \r\nفردوسى ضمن سرودن داستانهاى حماسى و توصيف نبردها و اعمال پهلوانى ، جسته جسته ، مناظرى از معاشقات و كيفيت عشق و عاشقى را در آن روزگار مجسم مىكند . زنان\r\n\r\n","description":"","footnote":"","page_name":" 667 ","page_number":675},
  {"content":"\r\n\r\nشاهنامه بطورى كه از مطالعهء احوال گردآفريد و دختر مهرك و غيره برمىآيد ، قوى و بااراده هستند و در راه مقصود به هرنوع فداكارى تن مىدهند ؛ چنان كه تهمينه ، دختر پادشاه سمنگان ، چون به رستم دل بست ، به شاهزادگى خود ارزش نگذاشت . گلنار ، كنيزك اردوان ، مقدمات فرار اردشير را فراهم كرد و از خطر جنگ و گرسنگى نهراسيد . منيژه ، دختر افراسياب ، در راه عشق بيژن ، تن به مشكلات فراوان داد .\r\nبه حكايت شاهنامه در زناشويى از ديرباز ، جلب رضايت پدر دختر ضرورى بود ؛ چنان كه براى اجراى مراسم ازدواج تهمينه با رستم ، اين اصل رعايت شده است :\r\n بفرمود تا موبدى پرهنر * بيايد بخواهد ورا از پدر \r\nتأثير و ارزش موافقت يا مخالفت مادران با ازدواج دخترانشان به خوبى روشن نيست .\r\nظاهرا نظر مادران و علاقه و ميل دختران در ازدواج بىتأثير نبوده ، ولى اتخاذ تصميم نهائى با پدر دختر بوده ، و توافق سنى كمتر طرف توجه قرار مىگرفته است . » « 1 »\r\nبه نظر دكتر اسلامى « . . . اكثر زنان شاهنامه نمونهء بارز زن تمام‌عيار هستند ؛ در عين برخوردارى از فرزانگى ، بزرگمنشى و حتى دليرى ، از جوهر زنانه به نحو سرشار نيز بهره‌مندند .\r\nزنانى چون سيندخت و رودابه و تهمينه و فرنگيس و جريره و منيژه و گردآفريد و كتايون و گرديه و شيرين . هم عشق برمىانگيزند و هم احترام ، هم زيبايى بيرونى دارند و هم زيبايى درونى .\r\nبر خلاف مردان ، همهء زنان بيگانه‌اى كه با ايرانى پيوند مىكنند از صفات عالى انسانى برخوردارند ( به غير از سودابه ) . اينان چون به ايران مىپيوندند ، يكباره از كشور خود مىبرند ، از دل و جان ايرانى مىشوند و جانب نيكى را كه جانب ايران است مىگيرند . . . زنى كه موجب بدنامى زنان شاهنامه شده ، سودابه است . دربارهء اوست كه رستم به كاووس مىگويد :\r\n كسى كاو بود مهتر انجمن * كفن بهتر او را ز فرمان زن\r\nسياوش ز گفتار زن شد به باد * خجسته زنى كاو ز مادر نزاد \r\n. . . و اما زن خوب ، در شاهنامه ، توصيف چنين زنى را از زبان شيرين بشنويم :\r\n به سه چيز باشد زنان را بهى * كه باشند زيباى تخت مهى\r\nيكى آن‌كه با شرم و با خواستست * كه جفتش به دو خانه آراستست\r\nدگر آنكه فرخ پسر زايد اوى * ز شوى خجسته بيفزايد اوى\r\nسوم آنكه بالا و رويش بود * به پوشيدگى نيز مويش بود \r\nدر جاى ديگر وصف زن زيبا را چنين مىبينيم :\r\n ز سر تا به پايش به كردار عاج * به رخ چون بهشت و به بالا چو ساج\r\nبرآن سفت سيمين دو مشكين كمند * سرش گشته چون حلقهء پايبند\r\nرخانش چو گلنار و لب ناروان * ز سيمين برش رسته دو ناروان\r\nدو چشمش بسان دو نرگس به باغ * مژه تيرگى برده از پر زاغ\r\nاگر ماه جويى همه روى اوست * وگر مشگ بويى همه موى اوست » « 2 » \r\n\r\n\r\n","description":"","footnote":"\r\n( 1 ) . رشيد ياسمى ، « اوصاف زنان در شاهنامه » ، مجلهء مهر ، سال سوم ، شمارهء 1 .\r\n( 2 ) . دكتر محمد على اسلامى ، زندگى و مرگ پهلوانان ، ص 120 به بعد ( به اختصار ) .\r\n","page_name":" 668 ","page_number":676},
  {"content":"\r\n\r\n زن خوب رخ رامش افزاى و بس * كه زن باشد از درد فريادرس\r\nچو اندر پس پرده ماند جوان * بماند منش پست و تيره روان \r\n- فردوسى\r\nفردوسى زنبارگى ، يعنى علاقهء فراوان به زنان را زيانبخش مىداند :\r\n شبستان ، مر او را فزون از صد است * شهنشاه ، زنباره باشد بد است \r\nغلامباره كسى است كه به جاى زناى ، پسران و مردان را دوست دارد . ( در مقابل زنباره )\r\nفردوسى به لزوم زناشويى و طبيعى بودن غرايز جنسى اشاره مىكند ، و از زبان رستم مىگويد :\r\n اگر بشنوى پند و اندرز من * تو دانى كه نشكيبد از شوى زن\r\nجوان كى شكيبد ز جفت جوان * بويژه كه باشد ز تخم كيان\r\nكه مرد از براى زنانند و زن * فزونتر ز مردش بود خواستن \r\nدر شاهنامه در موارد گوناگون از شهامت و كاردانى و گاه از نقاط ضعف زنان سخن رفته است :\r\n چو آگاه شد دختر گژدهم * كه سالار آن انجمن گشت گم\r\nغمين گشت و بر زد خروشى به درد * برآورد از دل يكى باد سرد\r\nزنى بود برسان گردى سوار * هميشه به جنگ اندرون نامدار\r\nكجا نام او بود گردآفريد * كه چون او به جنگ اندرون كس نديد\r\nبپوشيد درع سواران به جنگ * نبود اندر آن كار ، جاى درنگ\r\nنهان كرد گيسو به زير زره * بزد بر سر ترك رومى گره\r\nبه پيش سپاه اندر آمد چو گرد * چو رعد خروشان يكى ويله كرد\r\nكه گردان كدامند و سالار كيست * ز رزم‌آوران جنگ را يار كيست\r\nزنانشان چنينند ز ايرانيان * چگونند گردان جنك‌آوران \r\nفردوسى با پيروى از طرز فكر عمومى ، پسران را برتر از دختران مىداند :\r\n به اختر كسى دان كه دخترش نيست * چو دختر بود ، روشن اخترش نيست \r\nظاهرا اسدى در قطعهء زير با اشاره به شعر فردوسى ، مىگويد :\r\n چه نكو گفت آن بزرگ استاد * كه وى افكند شعر را بنياد\r\nآنكه را دختر است جاى پسر * گرچه شاهست هست بداختر\r\nبه نزد پدر دختر از چند دوست * بر دشمنش مهترين ننگ اوست \r\n- اسدى\r\n بهين زنان در جهان آن بود * كزو شوى همواره خندان بود\r\nاگر پارسا باشد و راىزن * يكى گنج باشد برآكنده زن\r\nبويژه كه باشد به بالا بلند * فروهشته تا پاى مشكين كمند\r\nخردمند و با دانش و راى نرم * سخن گفتن خوب و آواى نرم \r\n\r\n","description":"","footnote":"","page_name":" 669 ","page_number":677},
  {"content":"\r\n\r\nابو العلاى معرى ، شاعر بلندپايهء عرب ، دربارهء زن و ازدواج نظريات متناقض و ناهماهنگى دارد كه به ذكر شمه‌اى از آن مىپردازيم :\r\n« در اين دنيا بهترين كارى كه انجام مىدهى توليدمثل است ؛ اگر عزم چنين كارى كردى عاقلانه رفتار كن . » « 1 » در جاى ديگر مىگويد : « توليد نسل گناهى نابخشودنى است ، بنابراين جز با زنان عقيم ازدواج مكن . » « 2 »\r\n« . . . فريب دلاله‌هايى كه زيبايى دختران را مىستايند ، مخوريد كه بسيارى جوانان را اسير عفريته‌ها كرده‌اند . » در جاى ديگر مىگويد : « اگر روزى نصيحت دلاله‌ها را گوش كنى ، عفريته‌اى به تو خواهند داد كه عمرش متجاوز از چهل و فربه و نازيباست . بدترين زنها روسبيها ( مشاعات ) هستند كه به زودى مهمل مىشوند ، و مانند زمين ، اولاد اشتراكى حمل مىكنند . بهترين زنها آنهايى هستند كه فرزند نزايند ، و اگر زاييدند ، بهترين نسل آن است كه سودمند باشد . » « 3 »\r\n« اگر داراى دو زن شدى بايد با دو دشمن بجنگى و از زيان سه زن برحذر باش .\r\nتعدد زوجات زنان را آزار مىكند ، به آزار زنان آزاده راضى مشو . » « 4 »\r\n« اگر پيرى ثروتمند و نيرومند با زن جوانى ازدواج كند گناه او قابل اغماض است .\r\nيك زن تو را بس است ، در انديشهء زن ديگر مباش كه بدبختى مىآورد . » « 5 »\r\n« فرزندى كه از نكاح حلال به وجود آيد با كودكى كه از جماع نامشروع توليد مىشود ، فرقى ندارد .\r\nآيا در بشريت يك نفر پاك يافت مىشود . يا تمام مردم ناپاكند ؟ نصارى دختر عمو را حرام مىدانند درحالىكه مجوس با خواهران خود ازدواج مىكنند . » « 6 »\r\nغير از فردوسى طوسى ، ديگر شعرا نيز كمابيش در پيرامون زنان اظهار نظر كرده‌اند ، و ما براى آشنا شدن خوانندگان با نحوهء فكر پيشينيان نسبت به نسوان ، برخى از آراء آنان را ذيلا نقل مىكنيم :\r\n زنان را لطف و خوشخويى است در كار * چو طفلان را بود شفقت سزاوار \r\n- ناصرخسرو\r\nدر تاريخ سيستان در تأييد اين معنى چنين آمده است : « نادان مردان اويست كه . . .\r\nدوستى زنان بدرشتى جويد . » فخر الدين اسعد گرگانى نيز اين معنى را تأييد مىكند و معتقد است از راه مدح و ستايش ، مىتوان بر زنان دست يافت :\r\n زنان نازك‌دلند و سست رايند * به هر خو چون برآريشان برآيند\r\nزن ارچه زيرك و هشيار باشد * زبون مرد خوش‌گفتار باشد\r\nبلاى زن درآن باشد كه گويى * تو چون خور روشنى چون سرنگويى\r\nز عشقت من نژند و بيقرارم * ز درد دل هميشه زار زارم \r\n\r\n\r\n","description":"","footnote":"\r\n( 1 ) . عمر فروخ ، عقايد فلسفى ابو العلاء ، ترجمهء حسين خديوجم ، ص 127 .\r\n( 2 ) . همان ، ص 128 .\r\n( 3 و 4 ) . همان ، ص 219 .\r\n( 5 ) . همان ، ص 221 .\r\n( 6 ) . همان ، ص 22 - 221 .\r\n","page_name":" 670 ","page_number":678},
  {"content":"\r\n\r\n اگر رحمت نيارى من بميرم * در آن عالم ترا دامن بگيرم\r\nزن ارچه خسروست از شهريارى * و يا چون زاهد از پرهيزكارى\r\nبدان گفتار شيرين رام گردد * نينديشد كز آن بدنام گردد \r\n- ويس و رامين\r\nدر جاى ديگر ناصرخسرو گويد :\r\n به گفتار زنان هرگز نكن كار * زنان را تا توانى مرده انگار \r\nاقتباس از حديث نبوى « شاوروهن و خالفوهن . »\r\n چنين گفت دانا كه دختر مباد * چو باشد بجز خاكش افسر مباد\r\nبه نزد پدر دختر ارچند دوست * بر دشمنش مهترين ننگ اوست \r\n- اسدى\r\n زن و اژدها هردو در خاك به * وزين هردو روى زمين پاك به \r\n- اسدى\r\n به گيتى خداوند از آن شد پديد * كه هرچيز را پاك جفت آفريد\r\nخطى ناورد خامهء بىدوسر * چو مرغى نگيرد هوا بىدوپر\r\nيگانه گهر گرچه و الا بود * نكوتر كه جفتيش همتا بود\r\nچو نيمه است تنها زن ، ارچه نكوست * دگر نيمه‌اش سايهء شوى اوست\r\nزنان را بود شوى كردن هنر * بر شوى ، زن به كه نزد پدر\r\nزن ارچند با چيز و با آبروى * نگيرد دلش خرمى جز بشوى \r\n- اسدى\r\n ز بيشرم زن تيره گردد روان * هم از بيخرد پير و كاهل جوان\r\nز دستان زن ، هركه ناترسكار * روان با خرد نيستش سازگار\r\nزنان چون درختند ، سبز آشكار * وليك از نهان زهر دارند بار\r\nزن ارچه دليرست و با زوردست * همان نيم مرد است هر چون‌كه هست \r\n- اسدى\r\n زنان چون ناقصان عقل و دينند * چرا مردان ره آنان گزينند \r\n- ناصرخسرو\r\nاقتباس از حديث نبوى « هن ناقصات العقل و الدين . »\r\n زنان را همين بس بود يك هنر * نشينند و زايند شيران نر \r\n- فردوسى\r\n\r\n","description":"","footnote":"","page_name":" 671 ","page_number":679},
  {"content":"\r\n\r\n زن بلا باشد به هر كاشانه‌اى * بىبلا هرگز مبادا خانه‌اى \r\n- اسدى\r\n زنان را ز هر خوشيى دسترس * فزونتر همان پارسايى و بس \r\n- اسدى\r\n\r\nسنايى و زنان\r\nسنايى از جمله شعرايى است كه زبان به ذم زنان گشوده و مردان را از ازدواج و آميزش با زنان منع كرده است .\r\n حجرهء عقل ز سوداى زنان خالى كن * تا به جان پند تو گيرند همه پرعبران\r\nبند يك ماده مشو تا بتوانى چو خروس * تا بوى تاجور پيشرو تاجوران \r\n من نه مرد زن و زر و جاهم * به‌خدا گر كنم و گر خواهم\r\nعيش خود تلخ چه داريم بسوداى زنان * ما و سيمين زنخان خوش و زرين كمران\r\nخواب نايد دخترى را كاندر آن باشد كه باز * هفتهء ديگر مرا ورا خانهء شوهر برند\r\nگر اسير شهوتى بارى كنيزك خر به زر * سر و قد و ماهروى و سيم ساق و گلعذار\r\nتا مراد تو بود با او بزن بر سنگ سيم * ور مزاج او بدل گردد بود زر عيار\r\nآنكه را دختر است جاى پسر * گرچه شاهست هست بداختر\r\nيوسف مصرى ده سال ز زن زندان ديد * بس‌كه تركى خطرى دارند اين بيخطران\r\nآنكه با يوسف صديق چنين خواهد كرد * هيچ دانى چه كند صحبت او با دگران\r\nزن ، زن ز وفا شود ز زيور نشود * سر ، سر ز دها شود ز افسر نشود\r\nپى گوهر ، گوهرى ز گوهر نشود * سگ را سگى از قلاده كمتر نشود \r\nشاعر ديگرى كه طرفدار حكومت مطلق مردان بر زنان است چنين مىگويد :\r\n كرا عقل باشد زبردست شهوت * چرا زيردستى كند هيچ زن را\r\nعيال زن خويش باشد هر آن‌كس * كه فرمانبر زن كند خويشتن را\r\nو ليكن كسى را كه زن شوى باشد * كجا درگذارد به گوش اين سخن را\r\nبه خدايى كه بىارادت او * خلق را رنج و شادمانى نيست\r\nكاندرين روزگار زن كردن * بجز از محض قلتبانى نيست\r\nمار « نون » نكاح چون بزدت * اى به حرى و رادمردى طاق\r\nهان‌وهون تا ز كس طلب نكنى * هيچ ترياق به ز « طاى » طلاق \r\n\r\n","description":"","footnote":"","page_name":" 672 ","page_number":680},
  {"content":"\r\n\r\nحكيم نظامى گنجوى در عصرى كه زنان از علوم و معارف بيبهره بودند دربارهء آنان چنين مىفرمايد :\r\n زن از پهلوى چپ گويند برخاست * نيايد هرگز از چپ راستى راست\r\nوصل زن هرچند باشد پيش مرد كامجوى * روح و راحت را كفيل و عيش و عشرت راضمان\r\nليك با او شمع صحبت درنمىگيرد از آنك * من سخن از آسمان مىگويم او از ريسمان\r\nچون نقش وفا و عهد بستند * بر نام زنان قلم شكستند \r\nنظر خاقانى شروانى دربارهء زن و دختر : در تولد دختر گويد :\r\n يكى دو زايند آبستنان و مادر طبع * ز من بزاد به يك‌بار صدهزار پسر\r\nمرا چه نقصان گر جفت من بزاد كنون * به چشم زخم هزاران پسر يكى دختر\r\nكه دخترى كه ازينسان برادران دارد * عروس دهرش خوانند و بانوى كشور\r\nاگرچه هست بدين‌سان خداش مرگ دهاد * كه گور بهتر داماد و دفن او بهتر\r\nمرا به زادن دختر چه خرمى زايد * كه كاش مادر من هم نزادى از مادر \r\nهمچنين در رثاء پسر خود مىگويد :\r\n دريغ ميوهء عمرم رسيد كز سر پاى * به بيست سال برآمد به يك نفس بگذشت\r\nمرا ذخيره همين يك رشيد بود از عمر * نتيجهء شب و روزى كه در هوس بگذشت\r\nچو دختر آمدم از بعد اين‌چنين پسرى * سرشگ چشم من از چشمهء ارس بگذشت\r\nمرا به زادن دختر غمى رسيد كه آن * نه بر دل من و نى بر ضمير كس بگذشت \r\nهمو در رثاء زن خود گويد :\r\n دير خبر يافتى كه يار تو گم شد * جام‌جم از دست اختيار تو گم شد\r\nحاصل عمر تو بود يك ورق كام * آن ورق از دفتر شمار تو گم شد\r\nنقش رخ آرزو به روى كه بينى * كاينهء آرزو نگار تو گم شد\r\nنوبت شادى گذشت بر در اميد * نوبت غم زن كه غمگسار تو گم شد\r\nمرد مردان بدم چو زن كردم * گشتم از بهر زن ، زن زن خويش\r\nهر زمان زين خطا كه من كردم * سيليى دركشم به گردن خويش \r\n- سوزنى سمرقندى\r\nنظراتى كه سعدى در مورد زنان ابراز كرده است ، بيش از ديگر صاحبنظران منصفانه و قابل توجه است :\r\n بلند اخترى نام او بختيار * قوى دستگه بود و سرمايه‌دار\r\nبه كوى گدايان درش خانه بود * زرش همچو گندم به پيمانه بود\r\nچو درويش بيند توانگر به ناز * دلش بيش سوزد ز داغ نياز\r\nهم او را در آن بقعه زر بود و مال * دگر تنگدستان و برگشته حال\r\nزنى جنگ پيوست با شوى خويش * شبانگه چو رفتش تهيدست پيش\r\nكه كس چون تو بدبخت درويش نيست * چو زنبور سرخت جز اين ريش نيست \r\n\r\n","description":"","footnote":"","page_name":" 673 ","page_number":681},
  {"content":"\r\n\r\n بياموز مردى ز همسايگان * كه آخر نيم قحبهء رايگان\r\nبرآورد صافى دل صوف‌پوش * چو طبل از تهيگاه خالى خروش\r\nندادند در دست كس اختيار * كه تا من كنم خويش را بختيار\r\nزن خوب فرمانبر پارسا * كند مرد درويش را پادشا\r\nبرو پنج نوبت بزن بر درت * كه يار موافق بود در برت\r\nهمه روز اگر غم‌خورى غم مدار * چو شب غمگسارت بود در كنار\r\nكرا خانه آباد و همخوابه دوست * خدا را به رحمت نظر سوى اوست\r\nچو مستور باشد زن و خوبروى * به ديدار او در بهشتست شوى\r\nكسى برگرفت از جهان كام دل * كه يكدل بود با وى آرام دل\r\nوگر پارسا باشد و خوش‌سخن * نگه در نكويى و زشتى مكن\r\nزن خوش‌منش خواه نه روىخوب * كه آميزگارى بپوشد عيوب\r\nببرد از پريچهرهء زشت‌خوى * زن ديوسيماى خوش‌طبع ، گوى\r\nدلارام باشد زن نيكخواه * وليك از زن بد خدايا پناه\r\nچو طوطى كلاغش بود همنفس * غنيمت شمارد خلاص از قفس\r\nسر اندر جهان نه به آوارگى * و گرنه بنه دل به بيچارگى\r\nبه زندان قاضى گرفتار به * كه در خانه بودن بر ابرو گره\r\nتهى پاى رفتن به از كفش تنگ * بلاى سفر به كه در خانه جنگ\r\nسفر عيد باشد برآن كدخداى * كه بانوى زشتش بود در سراى\r\nدر خرمى بر سرايى ببند * كه بانگ زن از وى برآيد بلند « 1 »\r\nبرآن بنده حق نيكويى خواسته است * كه با وى دل و دست زن را ستست\r\nچو در روى بيگانه خنديد زن * دگر مرد گو لاف مردى مزن\r\nز بيگانگان چشم زن كور باد * چو بيرون شد از خانه ، در گور باد\r\nگريز از برش در دهان نهنگ * كه مردن به از زندگانى به ننگ\r\nچو بينى كه زن پاى برجاى نيست * ثبات از خردمندى و راى نيست\r\nبپوشانش از چشم بيگانه روى * وگر نشنود ، چه زن آنگه چه شوى\r\nزن زشت و بدخوى رنجست و بار * زن خوب خوشخوى خويش است و يار\r\nيكى گفت كس را زن بد مباد * دگر گفت زن در جهان خود مباد\r\nزن نو كن اى خواجه هر نوبهار * كه تقويم پارينه نايد به كار\r\nاگر مار زايد زن باردار * به از آدميزادهء ديوسار \r\nبه نظر سعدى هم : « مشورت با زنان تباه است و سخاوت با مفسدان گناه . »\r\n\r\n\r\n","description":"","footnote":"\r\n( 1 ) . كليات سعدى ، ( بوستان ) ، ص 149 .\r\n","page_name":" 674 ","page_number":682},
  {"content":"\r\n\r\nاوحدى مراغه‌اى كه شاعرى پاكدل و نيكنهاد است ، در مورد زنان قضاوتى عادلانه كرده است و زنان و مردان را در جام‌جم خود به همكارى و صفا و صميميت فرا خوانده است :\r\n چون شود منزل و وطن معمور * بىزن و خادمى نگيرد نور\r\nزن دوشيزه خواه نيك‌نژاد * تا ترا بيند و شود به تو شاد\r\nكان كه با شوهرى دگر بودست * پيش او عشوهء تو بيهوده است\r\nاصل در زن سداد و مستوريست * و گرش اين‌دو هست و مستوريست\r\nچونكه پيوند شد به نازش دار * بر سر خانه سرفرازش دار\r\nتو درآيى ز در سلامش كن * او درآيد تو احترامش كن\r\nهر زمانش به دلنوازى كوش * وقت خلوت به لطف و بازى كوش\r\nصاحب رخت و چيزدار او را * پيش مردم عزيز دار او را\r\nراه بيگانه در سراى مده * پيرزن را به خانه جاى مده\r\nبا زن خويشتن دو كيسه مباش * و آنچه دارد به سوى خود متراش\r\nزن چو دارى مرو پى زن غير * چون روى در زنت نماند خير\r\nهرچه كارى همان درود توان * در زيان‌كارگى چه سود توان\r\nزن كنى داد زن ببايد داد * دل در افتاد تن ببايد داد\r\nآن‌كه شش ماه در سفر باشد * دوى ديگر به راه در باشد\r\nچار در شهر ، روز مىخوردن * شب خرابى و چنگ و قى كردن\r\nبرده خاتون به انتظارش روز * او به خفته ز خستگى چون يوز\r\nكدخدايى چنين به سر نرود * زن از اين خانه چون به در نرود\r\nدر سفر خواجه بىغلامى نيست * بىمى و نقل و كاس و جامى نيست\r\nپيش خاتون جز آب و نان نبود * و آنچه اصل است در ميان نبود\r\nاين نه عدل است و اين نه داد اى مرد * خانهء خود مده به باد اى مرد\r\nزن كنى خانه بايد و پس كار * بعد از آن بنده و ضياع و عقار\r\nطفل كوچك چو بهر نان بگريست * چه شناسد كه نحو و منطق چيست\r\nپسران را قباى روسى كن * دختران را به زر عروسى كن\r\nپسرى با پدر به زارى گفت * كه مدد شو مرا به همسر و جفت\r\nگفت بابا زنا كن و زن نه * پند گير از خلايق از من نه\r\nدر زنا گر بگيردت عسسى * بلهد چون گرفت خون قوسبى\r\nزن بخواهى تو را رها نكند * ور تو بگذاريش چه‌ها نكند\r\nاز من و مادرت نگيرى پند * چند ديديم و نيز ديدى چند\r\nآن رها كن كه نان و هيمه نماند * ريش بابا ببين كه نيمه خاند \r\n- اوحدى\r\n\r\nوصف زيبارويان\r\n شب سياه بدان زلفكان تو ماند * سپيد روز به پاكى رخان تو ماند\r\nعقيق را چو بسايند نيك ، سوده گران * گر آبدار بود با لبان تو ماند \r\n\r\n","description":"","footnote":"","page_name":" 675 ","page_number":683},
  {"content":"\r\n\r\n دو چشم آهو و دو نرگس شكفته به بار * درست و راست بدان چشمكان تو ماند\r\nكمان بابليان ديدم و طرازى تير * كه بركشيده بود با ابروان تو ماند \r\n- دقيقى\r\n\r\nدست سپيد به نظر كسايى\r\n دستش از پرده برون آمد چون عاج سفيد * گفتى از ميغ همى تيغ زند زهره و ماه\r\nپشت دستش به مثل چون شكم قاقم ، نرم * چون دم قاقم كرده سرانگشت سياه\r\nدو رخساره چون لاله اندر چمن * سر جعد زلفش شكن بر شكن \r\n- فردوسى\r\n آنكس كه سر زلف تو ببريد خطا كرد * زيرا كه همه قصد بلاى دل ما كرد\r\nزلفين پر از تاب و خم و بند تو ببريد * تا شهر پر از فتنه و آشوب و بلا كرد \r\n- جبلى\r\nدر منظومهء ويس و رامين فخر گرگانى ، نيز خصوصيات يك صورت و اندام زيبا با استادى تمام تصوير شده است . ما در اينجا بيتى چند از آن منظومه را نقل مىكنيم :\r\n يكى دختر كه چون آمد ز مادر * شب تاريك را بزدود چون خور\r\nكه و مه را سخنها بود يكسان * كه يارب صورتى باشد بدين‌سان\r\nچو قامت بركشيد آن سرو آزاد * كه بودش تن ز سيم و دل ز پولاد\r\nبنفشه زلف و نرگس چشمكان است * چو نسرين عارض لاله‌رخان است\r\nسيه زلفينش انگور ببارست * ز نخ سيب و دو پستانش دو نار است\r\nرخش ديبا و اندامش حرير است * دو زلفش غاليه ، گيسو عبير است\r\nتنش سيم است لب ياقوت ناب است * همان دندان او در خوشاب است\r\nتنش آب است و شير و مى رخانش * هميدون انگبين است آن لبانش\r\nدو رخسارش بهار دلبرى بود * كه ديدارش هلاك صابرى بود\r\nبه چهره آفتاب نيكوان بود * به غمزه اوستاد جاودان بود\r\nچو ابر تيره زلف تابدارش * به ابر اندر چو زهره گوشوارش\r\nجمال حور بودش طبع جادو * سرين گور بودش چشم آهو\r\nتو گفتى فتنه را كردند صورت * بدان تا دل كنند از خلق غارت\r\nو يا چرخ فلك هر زيب‌كش بود * بر آن بالا و آن رخسار بنمود \r\nدر تاريخ بلعمى خصوصيات يك زن زيبا ، مطلوب و پرثمر ، چنين توصيف شده است : « كنيزكى راست خلقت ، تمام بالا ، نه دراز نه كوتاه ، سفيدروى . . . سفيدى گونهء او به سرخى زده . . . ابروان طاق چون كمان به ميان دو ابرو گشاده ؛ و چشمى فراخ ، سياهى سياه ، سفيدى سفيد ، مژگان سياه و دراز ؛ سرش ميانه نه بزرگ و نه خرد ؛ گردن نه دراز و نه كوتاه ، دو گوشواره بر كتف زند ؛ برى پهن و گود ، پستان كوچك و گرد و سخت . . . انگشتان دست باريك ، نه دراز و نه كوتاه . . رانها فربه و آكنده ؛ زانوها گرد و ساقها ستبر . . . انگشتان پاى خرد و گرد . . . به نسبت از سوى پدر پاك و از جانب مادر كريم ، اگر به نسبت او نگرى به از روى . . . به كار كردن حريص ؛ به دست\r\n\r\n","description":"","footnote":"","page_name":" 676 ","page_number":684},
  {"content":"\r\n\r\nپرهيزگار ؛ و حريص به پختن و شستن و دوختن و نهادن و برگرفتن ؛ و به زبان خاموش و كم‌سخن و خوب‌سخن ، و چون سخن گويد خوش‌سخن و خوش‌خوى و خوش‌زبان و خوش‌آواز باشد ؛ اگر آهنگ او كنى آهنگ تو كند ؛ و اگر از او دور شوى از تو دور شود ؛ و اگر با وى بباشى رويش و چشمهايش سرخ شود از آرزوى تو . . . » « 1 »\r\n\r\nعقيدهء ديگر صاحبنظران در مورد جمال و زيبايى زنان\r\nبه نظر عنصر المعالى : « . . . چون زن كنى طلب مال مكن ، طلبكار نيكويى زن مباش كه بسبب نيكويى معشوق گيرد . . . زن از بهر كدبانويى خانه خواهند نه از بهر تمتع ، كه از بهر شهوت در بازار ، كنيزكى توان خريد كه چندين رنج و خرج نبايد . . . » « 2 » ولى امام محمد غزالى در جريان ازدواج زن و مرد ، به جمال و زيبايى زن نيز توجه مىكند و با صراحت مىگويد : « صفت دوم زن در نكاح جمال است كه سبب الفت آن باشد و براى همين است كه ديدار پيش از نكاح سنت است . . . و آن‌كه رسول ( ص ) گفته است كه زنان را به دين بايد خواست نه به جمال ، معنى آن است كه به مجرد جمال نبايد خواست بىديانت ، و معنى آن نيست كه جمال نيز نگاه نبايد داشت . . . » « 3 » اما اگر مردى آنقدر متكى و خويشتندار باشد كه « . . . سنت جمال نگاه ندارد اين بابى باشد از زهد : احمد بن حنبل زن يكچشم را اختيار كرد بر خواهر وى كه باجمال بود ، بسبب آن‌كه گفتند كه اين يكچشم عاقلتر است . . . » « 4 »\r\nخواجه نصير الدين طوسى ، مانند عنصر المعالى ، از حسن و جمال زن بيمناك است و مىگويد : « . . . بايد جمال زن باعث نباشد بر خطبهء ( يعنى خطبهء عقد ) او چه ، جمال را با عفت كمتر تقارن افتد . . پس بايد كه از جمال بر اعتدال بنيه اقتصار كند و در آن باب نيز دقيقهء اقتصاد مرعى دارد . » « 5 »\r\nيكى از تعاليم جالب و آموزندهء خواجه نصير الدين طوسى ، آن است كه زنان را از تنبلى و تن‌آسانى باز مىدارد ، و معتقد است كه سرچشمهء تمام مفاسد ، بيكارى و مفتخوارى است ؛ پس زن را بايد « . . . پيوسته به تكفل مهمات منزل . . . مشغول دارد ، چه نقش انسانى بر تعطيل ، صبر نكند و فراغت از ضروريات ، اقتضاى نظر كند در غير ضروريات . پس اگر زن از ترتيب منزل و تربيت اولاد و تفقد مصالح خدم فارغ باشد ، همت بر چيزهايى كه مقتضى خلل منزل بود مقصور گرداند ، و به خروج و زينت به كار داشتن از جهت خروج ، و رفتن به نظاره‌ها و نظر كردن به مردان بيكار ، مشغول شود تا هم امور منزل مختل گردد و هم شوهر را در چشم او وقعى و هيبتى نماند . . . و هم در اقدام بر قبايح دليرى نمايد ، و هم راغبان را در طلب خود تحريص كند . . . » « 6 »\r\nعنصر المعالى در باب چهاردهم قابوسنامه مىگويد : « و مپندار كه معشوق تو به چشم همه‌كس چنان درآيد كه به چشم تو » ؛ چنان كه شاعر مىگويد :\r\n اى واى به من گر تو به چشم همه مردم * زانگونه نمايى كه به چشم من درويش \r\nزيبايى اعتبارى است ؛ وحشى بافقى در اين معنى گويد :\r\n\r\n\r\n","description":"","footnote":"\r\n( 1 ) . ترجمهء تاريخ بلعمى ( تكمله و ترجمهء تاريخ طبرى ) به تصحيح ملك الشعرا بهار ، ص 1109 ( به اختصار ) .\r\n( 2 ) . قابوسنامه ، پيشين ، ص 94 .\r\n( 3 و 4 ) . كيمياى سعادت ، پيشين ، ص 246 .\r\n( 5 ) . اخلاق ناصرى ، پيشين ، ص 239 .\r\n( 6 ) . همان ، ص 243 .\r\n","page_name":" 677 ","page_number":685},
  {"content":"\r\n\r\n به مجنون گفت روزى عيبجويى * كه پيدا كن به از ليلى نكويى\r\nكه ليلى گرچه در چشم تو حوريست * به هر عضوى از اعضايش قصوريست\r\nز گفت عيبجو مجنون برآشفت * در آن آشفتگى خندان شد و گفت\r\nكه گر بر ديدهء مجنون نشينى * به غير از خوبى ليلى نبينى \r\n\r\nحسن و جمال يوسف\r\nدر منابع تاريخى و داستانى ، از حسن و جمال يوسف سخن بسيار گفته‌اند ؛ از جمله در نسخهء قديم ترجمهء تاريخ طبرى چنين آمده است :\r\n« . . . يوسف را سر و تن بشست و جامهء نيكو اندر پوشانيد و طعام بنهاد . . . از پس آنكه طعام خورده بودند و به مجلس شراب نشسته هريكى را كاردى به دست اندر نهاد . . . چون ايشان كارد به دست گرفتند كه ترنج ببرند يوسف را گفت : بيرون آى ! يوسف بيرون آمد ، و زليخا او را به پيش ايشان به پاى كرد ، و روشناى يوسف بر ايشان تافت . چون ايشان نگاه كردند خيره شدند و كارد بر ترنج نهادند ، و چشمشان به يوسف اندر بمانده بود . هر پنج زن دستها ببريدند و آگاهى نداشتند كه هش از ايشان شده بود از نيكوروى يوسف . . . » « 1 »\r\nفردوسى اندام و چهرهء زيبا را چنين توصيف مىكند :\r\n دو ابرو كمان و دو گيسوكمند * به بالا به كردار سرو بلند\r\nدو رخ چون عقيق يمانى به رنگ * دهان چون دل عاشقان گشته تنگ \r\n\r\nصفت زيبايى سيتا\r\nدهان « سيتا » مانند نيلوفر است و دندانهاى زيبا و لبهاى خوب دارد . من آن لبها را كه مانند آب حيات است كى خواهم مكيد ، و كى باشد كه پستانهاى پرگوشت سيتاى خندان‌روى را كه مانند ميوهء « نال » است ، در لرزه خواهم ديد ، و كى باشد كه خيل‌خيل « راچهسان » ( يعنى عفريته‌ها ) را گريزانيده ، سيتا را ببينم ؛ چنان‌كه بعد از بر طرف شدن ابر سياه ، روشنى ماه ديده مىشود . . . من اين غم فراق سيتا را كه خطرناك است بر طرف خواهم كرد ، چنان كه جامهء چركين را دور مىسازند . . . » « 2 »\r\n\r\nنظر شاردن دربارهء زنان گرجى\r\n« . . . خون گرجى بهترين خونهاى شرق بلكه جهان است . من در اين كشور ميان مرد و زن يك صورت زشت نديدم ، و صورتهاى فرشته‌آسا فراوان بود . زنان گرجى لطف و زيبايى مخصوصى دارند كه در هيچ كشور ديگر ديده نمىشود . نمىتوان به آنان نگريست و عاشق نشد .\r\nدلپذيرتر از صورت و موزونتر از قامت ايشان پيدا نمىشود . بلندقد و خوش‌اندام و كمرباريكند ، و يگانه عيبى كه از ايشان مىتوان گرفت آرايش زياده از اندازه‌اى است كه همه از زيبا و زشت پايبند آنند . « 3 »\r\nجالب توجه است كه از ديرباز ، عده‌اى ازدواج با نزديكان و اقربا را از جهات گوناگون به مصلحت زن و شوهر نمىديدند :\r\n« ان اردت النجات فانكح غريبا و على الا قربين لا تتوصل . . . ( اگر رستگارى خواهى\r\n\r\n\r\n","description":"","footnote":"\r\n( 1 ) . سبك‌شناسى ، پيشين ، ج 1 ، ص 292 .\r\n( 2 ) . راماين ( نسخهء خطى ) ( نقل از : سبك‌شناسى ، ج 3 ، ص 264 ) .\r\n( 3 ) . سفرنامهء شاردن ، ج 2 ، ص 40 ( به نقل از : زندگانى شاه عباس اول ، پيشين ، ج 2 ، ص 213 ) .\r\n","page_name":" 678 ","page_number":686},
  {"content":"\r\n\r\nزن از بيگانگان كن و از پيوند نزديكان بپرهيز ؛ چه آن برو ميوه كه از شاخ پيوسته برآيد شادابتر و زيباتر و پاكيزه‌تر باشد ) . » « 1 »\r\nتجربه و علم ثابت كرده است كه مواصلت ممتد افراد خاندانى با يكديگر ، سبب انحطاط نسل و ضعف فكر و ناتوانى فرزندان و گاهى موجب انقراض دودمان مىشود ؛ بر خلاف ، پيوند با بيگانگان مايهء قوت و سلامت اخلاف گردد .\r\nنويسندهء كتاب انيس الناس ، در فصل دهم كتاب خود ، در آداب زن خواستن و شرط آن مىنويسد : « تا توانى مجرد زى و منفرد باش چه ، مجردى غايت استغناء و آزادى است . . .\r\nاما گر بسبب غلبهء شهوت به اقصى الغايه متضرر گردى . . . زن خواه . چون زن خواستى حرمت خود و او نگاه دار ؛ چه حرمت زن به شوى متعلق ، و عزت فرزند به پدر ، و دانش شاگرد به استاد ، و كرامات زاهد به دين ، و امن رعيت به پادشاه ، و نظام پادشاهى به وقوع عقل و ثبوت عدل . . .\r\nاگرچه مال عزيز است از زن و فرزند دريغ مدار . . . چون زن طلبى بايد كه پاكدامن و پاكدين و شوىدوست و كوتاه‌زبان و كوتاه‌دست و شرمناك باشد . . . چون به اين صفات بود ، خويش را به دست او مده ، و زير فرمان او مباش . . . تا توانى از پى زن محتشمتر از خويش مپوى ، و تا دوشيزه يا بى ، شوى كرده ، مجوى تا در اوجز مهر تو مهر ديگرى نبود . . . از زن نادرست ناكدبانو ، دور باش ، چه گفته‌اند : « مرد بايد كه رود باشد و زن بند آن رود . و از جمله اوصاف حسنهء زنان بخل است . . . اگرچه بخل در زنان صفتى نيكوست اما نه چنان كه در چيز شوهر به مرتبه‌اى اختيار پيدا كنند كه او را اعتبار نماند ، و بخل او در سخاى شوهر مؤثر گردد . مقصود از تزويج و زن خواستن تولد و خانه‌دارى دان نه تمتع و شهوت ، چه از بازار براى وقوع اين معنى ، كنيزك توان خريد ، و اينهمه مشقت و اخراجات نبايد كشيد . حكما گفته‌اند : بايد كه باعث بر تأهل و تزويج سه‌چيز بود : طلب نسل و حفظ مال و رعايت مهماندارى ، نه مجرد داعيهء شهوت ؛ و زن صالحهء پارسا شريك مرد بود در مال و قسيم او در كدخدايى و تدبير خانه . . . مدارا و سازگارى و خوشخويى سبب مؤانست و تسلى هموم و دفع احزان و غموم شوهر گردد . . . اگر بعضى از اين خصال مفقود بود . بايد كه عقل و عفت و حيا موجود باشد ، و بايد كه باعث بر تزويج ، مجرد جمال و حسن زن نباشد .\r\n. . . چون شوهر در مال زن تصرف كند ، زن او را بمنزلهء خدمتكارى و معاونى شمرد ، و او را وقعى و زنى ننهد ، و وقوع اين صورت ، به افساد امور و كدورت تعيش بازگردد . . . مرد بايد زن را به پنج چيز ، مكرم دارد : اول آن‌كه او را در هيأتى جميل دارد ، و دوم در ستر و حجاب او بكوشد ، سوم در اسباب كدخدايى و خانه‌دارى با او مشاورت كند ، چهارم دست او را در حوائج و اسباب مهماندارى و حكم بر خدم مطلق دارد ، پنجم آنكه . . . زنى ديگر بر او نگزيند . . .\r\nكه موجب فساد و كدورت تعيش و عدم نظام احوال باشد . . . چون زن بكر خواستى . . . پيوسته با او معاشرت و مباشرت مكن ، چه اگر برين منوال اشتغال نمايى . . . صبورى نتواند كرد . . . و\r\n\r\n\r\n","description":"","footnote":"\r\n( 1 ) . مأخوذ از : تاريخ طبرستان و رويان و مازندران ، پيشين ؛ استاد دهخدا اين حقيقت علمى را در لغتنامهء خود ، از ظهير الدين مرعشى ( مؤلف تاريخ طبرستان و . . . ) نقل و تفسير كرده است .\r\n","page_name":" 679 ","page_number":687},
  {"content":"\r\n\r\nشهوت دايم مستحسن نيست . . . » « 1 »\r\n\r\nيك زن وفادار\r\nدر مجلد پنجم ناسخ التواريخ سپهر ، بتفصيل ، از وفادارى و گذشت زنى از اهل مدينه سخن رفته كه خلاصهء آن اين است « يكى از روزها كه معاويه در كاخ خود آرميده بود ، از دور ديد كه مردى در گرمگاه روز با پاى برهنه ، به سوى كاخ او مىآيد . به نزديكان خود گفت كه او را اگر با من كارى باشد ، از ياريش سرباز نزنم . پس از مدتى ، حاجب گفت كه آن اعرابى به قصد ملاقات خليفه راهى دراز پيموده و اجازهء ديدار مىخواهد . خليفه پذيرفت . چون بار يافت ، خطاب به معاويه گفت : از عامل تو ، مروان شكايت دارم . چون معاويه چگونگى حال وى را جويا شد ، اعرابى با دلى پردرد زبان به سخن گشود و گفت : زنى داشتم كه چشم من به ديدار او روشن بود ، وار ماده شترى خرد امرار معاش مىكردم . چون قحطى پيش آمد ، كار معاش ما به سختى كشيد . پدرزن آگهى يافت ، روزى به سراى من آمد و دختر خويش را با خود برد و به من ناسزا گفت . چون از دورى زن به جان آمدم ، نزد عامل تو مروان رفتم و قصد خويش بازگفتم . مروان پدرزن مرا فراخواند و به او گفت : از چه‌رو دختر خود را كه در حبالهء نكاح اعرابى است بر خلاف سنت و شريعت ، بازگرفتى ؟\r\nآن مرد يكباره راه انكار پيش گرفت و گفت : من اين اعرابى نمىشناسم . من گفتم : زن من « سعدى » را فراخوان ، تا حقيقت روشن شود . مروان چنين كرد ، چون سعدى به درگاه مروان آمد ، عامل تو دلباختهء جمال او شد و بدون گفتگويى مرا به زندان افكند و خطاب به پدرزن من گفت : اگر اين دختر را به شرط زناشويى به من سپارى ، هزار دينار كابين او كنم . پدرزن تسليم شد . سپس مرا پيش خواند و با ترشرويى گفت : سعدى را طلاق گوى . من نپذيرفتم ، پس مرا به زندان بردند و با انواع وسائل شكنجه و عذاب دادند ، تا مدت عدت سپرى شد . آنگاه او را به عقد خويش درآورد و مرا رها ساخت . اكنون براى دادرسى نزد تو آمده‌ام . معاويه بيدرنگ نامه‌اى ملامت‌آميز نوشت و سعدى را به نزد خود فراخواند . مروان ناچار سعدى را مطلقه كرد و نزد خليفه فرستاد .\r\nخليفه نيز چون جمال سعدى ديد ، يكباره دل از دست داد و خطاب به اعرابى گفت : اگر سه كنيزك زيبا و هزاران دينار ، زر سرخ تو را دهم ، حاضرى در ازاى آن از سعدى دست بازدارى ؟\r\nاعرابى سخت برآشفت و گفت : از جور عامل تو به نزد تو شكايت كردم ، اكنون از ستم تو كجا شكايت برم ؟ سرانجام خليفه گفت : او را مختار مىكنيم تا هركه را خواهد به همسرى اختيار كند . چون سخنان خليفه به پايان رسيد ، زن گفت : من هرگز به سبب تنگدستى از اين مرد جدا نشدم ، مرا با او سابقهء محبت قديم است ، با فقر و بينوايى او شكيبايى مىكنم ، چنان كه با نعمت او تن‌آسانى كردم . معاويه را از اين حس وفادارى زن شگفت آمد ، آن دو را آزاد گذاشت و ده‌هزار درهم اعرابى را بخشيد . . . »\r\nحكايت زير از كليله و دمنه نيز قابل توجه و خواندنى است .\r\n\r\nرفتار شوهرى با زن خود\r\n« . . . به شهر سرنديب درودگرى زنى داشت . . . و الحق به دو نيك شيفه و مفتون بود و ساعتى از ديدار او نشكيفتى . و همسايه‌اى را به دو نظرى افتاد و كار ميان ايشان به مدت گرم ايستاد . و طايفهء خسران ( اقوام شوهر ) بر آن وقوف يافتند و درودگر را\r\n\r\n\r\n","description":"","footnote":"\r\n( 1 ) . انيس الناس ، پيشين ، ص 218 به بعد ( به اختصار ) .\r\n","page_name":" 680 ","page_number":688},
  {"content":"\r\n\r\nاعلام كردند . خواست كه زيادت ايقانى حاصل آرد آنگاه تدارك كند ، زن را گفت من به روستا مىروم يك فرسنگى بيش مسافت نيست ، اما روز چند توقفى خواهد بود توشه‌اى بساز . در حال مهيا گردانيد ، درودگر زن را وداع كرد و فرمود كه در خانه به احتياط بايد بست و انديشهء قماش نيكو بداشت تا در غيبت من خللى نيفتد .\r\nچون او برفت زن ميره ( معشوق و فاسق ) را بياگاهانيد و ميعاد آمدن قرار داد و درودگر بيگاهى از راه نبهره ( پنهانى ) در خانه رفت ؛ ميرهء قوم را آنجا ديد . ساعتى توقف كرد . چندانكه به خوابگاه رفتند بر كت ، بيچاره در زير كت ( تختخواب ) رفت تا باقى خلوت را مشاهدت كند .\r\nناگاه چشم زن بر پاى او افتاد ، دانست كه بلا آمد ، معشوقه را گفت : آواز بلند كن و بپرس كه مرا دوستتردارى يا شوى را ؟ » چون پرسيد ، جواب داد كه « : بدين سؤال چون افتادى ؟ و ترا بدان حاجت نمىشناسم .\r\nدر آن معنى الحاح بر دست گرفت . زن گفت : زنان را از روى سهو و زلت يا از روى شهوت ازين حادثها افتد و از اين جنس دوستان گزينند كه به حسب و نسب ايشان التفات ننمايند و اخلاق نامرضى و عادات نامحمود ايشان را معتبر ندارند ، و چون حاجت نفس و قوت شهوت كم شد به نزديك ايشان همچون بيگانگان باشند . لكن شوى بمنزلت پدر و محل برادر و مثابت فرزند است ، و هرگز برخوردار مباد زنى كه شوى را هزاربار از نفس خويش عزيزتر و گراميتر نشمرد ، و جان و زندگانى براى فراغ و راحت او نخواهد . . .\r\nچون درودگر اين فصل بشنود ، رقتى و رحمتى در دل آورد و با خود گفت . . . هيچ آفريده از سهو معصوم نتواند بود . بارى ، عيش بريشان منغص نكنم و آب روى او پيش اين مرد نريزم ، همچنان در زير تخت مىبود تا رايت شب نگونسار شد . مرد بيگانه بازگشت و درودگر به آهستگى بيرون آمد . . . و گفت اگرنه آزار تو حجاب بودى ، من آن مرد رنجور گردانيدمى و عبرت ديگر بيحفاظان كردمى ، لكن چون من دوستى تو در حق خويش مىدانم . . . دل قوى دار و هراس و نفرت را به خود راه مده و مرا بحل كن كه در باب تو چيزى انديشيدم . . . زن نيز حلمى در ميان آورد و خشم جانبينى تمامى زايل گشت . و اين مثل بدان آورم تا شما همچون درودگر فريفته نشويد و معاينهء خويش را به زرق . . . او فرو نگذاريد . . . » « 1 »\r\nدر كتب داستانى مطالبى از خصوصيات اخلاقى ، زنان آمده است ، مؤلف طوطىنامه در قرن هشتم هجرى مىنويسد :\r\n« چندين هزار سال است كه در دور روزگار ، دفاتر و جرايد ، در غدر و مكر زنان و بى وفايى و بدعهدى ايشان در تحرير آورده‌اند ، هنوز حق حرفى نگزارده‌اند و ذره‌اى از هوا و قطره‌اى از دريا بيرون نياورده چه ايشان حورمثال و شياطين‌خصالند .\r\n . . . از زنان گر وفا طمع دارى * باشد از غايت سبكسارى\r\nگرچه چون شير و شكر و شهدند * ناقص دين و ناقض عهدند \r\nراى فرمود وزير را كه :\r\nاين همه كه گفتى مرا مقرر بود و اين زمان محقق‌تر گشت و ليكن بدانكه حق سبحانه و\r\n\r\n\r\n","description":"","footnote":"\r\n( 1 ) . كليله و دمنه ، پيشين ، ص 22 - 217 ( به اختصار ) .\r\n","page_name":" 681 ","page_number":689},
  {"content":"\r\n\r\nتعالى قوام عالم و ازدياد تناسل بنى آدم را وابسته مودت زنان گردانيده است . . . » « 1 »\r\nدر همين كتاب مىنويسد :\r\n« اى پسر ، بدان‌كه افراط نمودن در مجالست زنان و مولع شدن به مصاحبت نسوان كه هن ناقصات العقل از حكمت بعيد است و در عقل و كفايت مرد خللى بس بزرگ شايع مىگردد و نقصانى فاحش در خرد و دانش پديد مىآيد ، و علما گفته‌اند كه صحبت نيك و ممارست بد را اثرهاست . . » « 2 »\r\n\r\nحدود وفادارى يك زن\r\n« شخصى را زنى بود با جمال ، و باغى داشت ، و كتابى . روزى به باغ رفتى و روزى كتاب خواندى و روزى با زن نشستى . چون مرگ نزديك رسيد ، باغ را گفت ترا آب دادم و آبادان داشتم ، امروز مىروم با من چه خواهى كردن ؟ از باغ آوازى برآمد كه مرا پاى نباشد كه با تو بيايم ، چون تو به روى ديگرى آيد . مرد از باغ نوميد شد ، پس زن را گفت : عمر در سر تو كردم و از مهر تو رنجها كشيدم ، امروز بخواهم رفت ، چه كنى ؟ گفت : تا زنده باشى خدمت كنم ، اگر بميرى جزع كنم و فرياد كنم . چون ترا ببرند ، با تو مىآيم تا لب گور ، چون پنهان شوى در خاك ، نيايم اما بنالم و بگريم و بازگردم و شوهرى ديگر كنم .\r\nمرد از وى نااميد شد ، و روى با كتاب كرد و گفت : اى مصحف ، من بخواهم رفت ، چه خواهى كرد ؟\r\nگفت : من با تو باشم اگر در گور شوى مونس تو گردم ، چون قيامت شود دستگير تو شوم و هرگز تو را نسپارم . مقصود از اين حكايت آن است كه در عالم هيچ مونسى بهتر از علم نيست . » « 3 »\r\nاكنون ببينيم كه ابن يمين شاعر ، دربارهء زن چه مىگويد :\r\n مرد آزاده نبايد كه كند ميل دوچيز * تا همه عمر وجودش بسلامت باشد\r\nزن نخواهد اگرش دختر قيصر باشد * وام نستاند اگر وعده قيامت باشد\r\nبراى يكدمه شهوت كه خاك بر سر آن * زبون زن شدن آيين شيرمردان نيست \r\n- ملا حسين كاشفى\r\n از زنان جهان خوش آينده * دوست دارنده است و زاينده \r\n- مكتبى\r\nقضاوت ارتجاعى جامى در حق زنان نيز خواندنى است :\r\n زن از پهلوى چپ شد آفريده * كس از چپ راستى هرگز نديده \r\n« گويند واعظى بر منبر آزمون را گفت : مردانى كه از زنان خويش راضيند بنشينند و ديگران برخيزند . همه برخاستند جز يكتن ، كه همچنان نشسته بود . واعظ گفت : مانا تو از زن خويش خرسندى ؟ گفت : من هم زنم پايم را شكسته است . » « 4 »\r\n\r\n\r\n","description":"","footnote":"\r\n( 1 ) . طوطىنامه ( جواهر الاسمار ) باهتمام شمس الدين آل احمد ، ص 206 .\r\n( 2 ) . طوطىنامه ( جواهر الاسمار ) از آثار قرن هشتم هجرى باهتمام شمس الدين آل احمد ، ص 26 .\r\n( 3 ) . عميد زكريا بن محمد قزوينى ، عجايب المخلوقات ( نسخهء خطى ، مورخ 741 هجرى ) ( به اهتمام احمد گلچين معانى ) .\r\n( 4 ) . امثال و حكم دهخدا .\r\n","page_name":" 682 ","page_number":690},
  {"content":"\r\n\r\nناگفته نگذاريم كه در طول تاريخ ، نام زنان با لقب گونه‌يى همراه بوده ؛ چنان كه امروز گويند : مهرانگيز خانم ، يا فاطمه بانو ، در روزگار قديم خاتون ، بىبى ، ستى ، خديش ، كدبانو و بيگم را نيز به اسامى بانوان مىافزودند .\r\n جان بلب عاشق بيدل رسيد * با غمزاتى كه تو « خانم » كنى \r\n- ايرج ميرزا\r\nدر نامه‌اى كه خواجه رشيد الدين فضل الله به فرزند خود ، جلال الدين حاكم روم ، نوشته ، در ضمن اندرزهاى فراوان در مورد زنان چنين داورى مىكند :\r\nبا زنان بسيار صحبت مكن كه قربت ايشان مخل وقار و مقل اعتبار است ؛ چنان كه مولانا نظامى گنجه‌اى گويد :\r\n زن گرنه يكى هزار باشد * در عهد كم استوار باشد\r\nزن دوست بود ولى زمانى * چون جز تو نيافت دلستانى\r\nچون جز تو كسى دگر ببيند * خواهد كه تو را ، دگر نبيند\r\nاين كار زنان پاكباز است * افسون زنان بد ، درازست . « 1 » \r\nخواجه رشيد الدين در جاى ديگر مىگويد : از نزديكى زياد با زنان خوددارى كنيد كه هادم بنيان زندگى و مادهء ضعف و ناتوانى است ؛ چنان كه رئيس ابو على سينا مىفرمايد :\r\n و اياك اياك العجوز و وطئها * فما هى الا مثل سم الا راقم\r\nو لا تك فى وطى الكواعب مسرفا * فا سرافه للعمر اقوى الهوادم \r\n\r\nرفتار يك زن :\r\nدر جامع التواريخ رشيد الدين فضل اللّه ، در وصف زنى دلربا و دلنشين كه چندين شوهر كرد و با هر شوهرى سر سازگارى داشته ، چنين آمده است :\r\nاز آن خاتون پرسيدند كى اين اميران را چندين خواتين هستند ، چگونه است هريك تو را مىستانند از همه دوستتر مىدارند ؟ جواب داد كى همهء زنان را اندام به همديگر نزديك باشد . چون مرد قادر و حاكم است و زن محكوم ، بايد كى تفحص نمايد هرچ شوهر را رضا بدان باشد ، چنان كند و بر خلاف رضاى شوهر نرود ، و با ميل خاطر او يكى باشد ، و خانهء او را بروفق مراد او نگاه دارد . چون چنين باشد ، لاشك دوستى زيادت گردد . « 2 »\r\nبحيره در كتاب خود ، در حق زنان چنين داورى مىكند : « . . . فزونى استرآبادى . . .\r\nمىگويد كه از ابتداى خروج ابو البشر از جنت العليا تا حال ، كه از هجرت خير المرسلين يكهزار و بيست و يك سال گذشته ، آنچه از قضاياى عظيمه و قباحات كبيره واقع شده ، از شومى اين ميشوم چند است . . . »\r\n\r\nتوصيف ابن بطوطه از زنان شيراز\r\nابن بطوطه ضمن توصيف شيراز دربارهء زنان اين شهر مىگويد :\r\n« مردم شيراز خصوصا زنان آن شهر به زيور صلاح و سداد و دين و عفاف آراسته‌اند . زنان شيرازى كفش به پا مىكنند و هنگام\r\n\r\n\r\n","description":"","footnote":"\r\n( 1 ) . آثار الوزراء ، پيشين ، ص 313 .\r\n( 2 ) . ص 283 .\r\n","page_name":" 683 ","page_number":691},
  {"content":"\r\n\r\nبيرون رفتن از منزل ، خود را مىپوشانند ، و برقع برخ مىافكنند ، بطورىكه چيزى از تن آنان نمايان نيست . زنان شيرازى صدقه و احسان زياد مىدهند ، و از غرايب رسوم ايشان اين است كه روزهاى دوشنبه و پنجشنبه و جمعه در جامع بزرگ شهر براى استماع بيانات واعظ گرد مىآيند ؛ و گاهى عدهء حاضرين اين مجالس به هزار ياد و هزار تن مىرسد ، و از شدت گرما هركدام با بادبزنى كه به دست دارند خود را باد مىزنند ، و من در هيچ شهرى نديدم كه اجتماعات زنان به اين انبوهى باشد . » « 1 »\r\nابن بطوطه ضمن توصيف حكومت سلطان ابو اسحق در شيراز ، مىگويد : « موقعى كه شيخ حسين مىخواست « طاش خاتون » ، زن ترك ، و دو برادرش را به عراق برد . اين عمل بر بانوى ترك گران آمد ، چون به وسط بازار رسيد ، نقاب از چهره برگرفت . خاتون بر عادت زنان ترك ، معمولا با روى باز بيرون مىرفت ، ليكن آن روز از خجالت ، نقاب بر چهره افكنده بود . وى از شيرازيان استمداد كرد و گفت : اى مردم شيراز ، من زن فلانم و نامم فلان است . آيا شما مىگذاريد كه مرا بدين‌سان از ميان شما بيرون كنند ؟ درودگرى ، كه پهلوان محمود نام داشت و من او را در بازار شيراز ديدم ، برخاست و گفت . نه ، نمىگذاريم و ابدا راضى نخواهيم شد كه او را از شيراز بيرون برند . مردم نيز آواز در آواز او دادند . شورش درگرفت ، همهء شيرازيان سلاح برداشتند و عدهء زيادى از سربازان را كشتند و مالهاى فراوان گرفتند و خاتون را با پسرانش نجات دادند . » « 2 »\r\nابن بطوطه ضمن وصف « ماردين » ، كه يكى از زيباترين شهرهاى اسلامى بوده ، طرز داورى قاضى برهان الدين را در حق زن بينوايى چنين بيان مىكند : « قاضى برهان الدين روزى بيرون مسجد نشسته ، زنى پيش او آمد و پرسيد كه اى شيخ ، قاضى كجاست ؟ گفت : چكار دارى ؟\r\nگفت : شوهرم جز من زن ديگرى هم دارد و در قسمت ميان ما مراعات عدالت نمىكند و مرا كتك زده است ؛ و هرچه خواستم پيش قاضى بيارمش ، نيامد . من زن فقيرى هستم ، پولى ندارم به مأمورين قاضى بدهم تا او را جلب كنند . شيخ پرسيد : منزل شوهرت كجاست ؟\r\nگفت : در قريهء ملاحين بيرون شهر . گفت : من حاضرم كه با تو بيايم . زن گفت : به خدا من چيزى ندارم به تو بدهم . قاضى گفت : من چيزى نمىخواهم ، برو در بيرون قريه منتظر باش كه من نيز به دنبال مىرسم .\r\nشيخ بىآنكه كسى از مأمورين را با خود ببرد ، چنان كه معمول وى بود ، تنها بيرون شهر رفت و آن زن ، وى را به خانهء شوهر برد و شوهر گفت : اين شيخ منحوس كيست كه با خود آورده‌اى ؟ شيخ گفت : تو راست مىگويى من شيخ منحوس هستم ، ليكن تو بايد رضايت زن خود را حاصل كنى . سخن به درازا كشيد و مردم گرد آمدند و قاضى را شناخته و بر او سلام كردند . آن مرد را ترس فراگرفت و شرمنده گشت . قاضى گفت : هيچ بحثى بر تو نيست ، فقط بايد روابط خود را با زنت اصلاح كنى . رضايت خاطر زن را به دست آورد ، و قاضى پولى به اندازهء يك روز به آنان داد و به شهر مراجعت كرد . » « 3 »\r\n\r\n\r\n","description":"","footnote":"\r\n( 1 ) . ج 1 ، ص 194 .\r\n( 2 ) . همان ، ص 194 ( به تصرف ) .\r\n( 3 ) . همان ، ص 232 .\r\n","page_name":" 684 ","page_number":692},
  {"content":"\r\n\r\nابن بطوطه ضمن شرح مسافرت خود در آسياى صغير ، مىنويسد : « در اين مرزوبوم ، به هر زاويه يا خانه‌اى كه وارد مىشديم ، همسايگان از زن و مرد به ديدار ما مىآمدند . زنان اين نواحى در حجاب نيستند ؛ موقع عزيمت نيز براى خداحافظى مىآمدند و زنان از رفتن ما مىگريستند و اظهار تأسف مىكردند . »\r\nسپس وى به وصف « لاذق » از بلاد روم مىپردازد و مىگويد : « مردم لاذق بلكه همهء مردم آن نواحى از منكرات نمىپرهيزند . كنيزكان زيباروى را مىخرند و آنان را به فحشا مىگمارند . هريك از اين كنيزكان بدكار ، حقوقى به ارباب خود مىپردازد و من شنيدم كه كنيزكان و مردان در يك حمام مىروند و هركس بخواهد مىتواند در گرمابه با آنان بياميزد و از اين عمل جلوگيرى نمىشود و نيز به من گفتند كه قاضى خود چندين تن ازين كنيزكان را دارد . . . » « 1 »\r\nابن بطوطه ضمن بيان مسافرت خود در سرزمين هند ، از ازدواج امير سيف الدين با خواهر پادشاه هند سخن مىگويد و ضمن آن مىنويسد : « . . . مردان و زنان خواننده ، رقاصكان كه همه از غلامان پادشاه مىباشند ، در اين جشن دعوت شدند : طباخها ، خبازها ، بريان‌پزها و حلوايها و شربتدارها و تنبولدارها را هم جمع كردند و گوسفند و مرغ فراوان سر بريدند ، و 15 روز مردم را اطعام كردند . . . دو شب قبل از شب زفاف بود كه خاتونها از كاخ سلطنتى به اين كاخ آمدند و آن‌را بياراستند و به بهترين ترتيبى مفروش ساختند . خواتين بعد از آن‌كه امير را به جايگاه نشاندند ، دست و پاى او را حنا بستند : زنان ديگر مشغول خواندن و رقص كردن بودند . كمى بعد از غروب بود كه خلعتى از ابريشم كبود زربفت و مرصع ، كه از كثرت جواهرات رنگ آن پيدا نبود ، با يك دستارچه نظير آن براى امير سيف الدين آوردند . . .\r\nداماد وارد ميدان شد ، عروس برفراز كرسى بلندى كه با ديباى مرصع آراسته بودند نشسته بود .\r\nميدان از زنان و خنياگران كه همه نوع آلات موسيقى را فراهم كرده بودند ، موج مىزد . همهء مردم به احترام داماد برخاستند و او تا نزديكى جايگاه عروس ، سواره پيش آمد . . . آنگاه امير دست عروس را مىگيرد ، عروس به دنبال داماد روان مىشود . دراين‌حال ، پولهاى طلا بر سر آنان مىريزند . . . » « 2 »\r\nسپس ابن بطوطه از تعلق مردان و زنان هند به يكديگر ، در دوران حيات و ممات سخن مىگويد و مىنويسد : طبق مقررات مذهبى هندوان ، مستحب است كه زنان پس از مرگ شوهر ، خود را در آتش بسوزانند ، تا هرچه زودتر به شوهر بپيوندند . سپس مىگويد : سه تن هندى زن‌دار در جنگى كشته شدند ، و زنان آنها تصميم گرفتند خود را بسوزانند . پس آنان سه روز تمام با ساز و آواز و شادى به خوردن و نوشيدن پرداختند و در اين مدت ، زنان شهر به ديدن آنها مىآمدند ، و سفارش مىكردند كه سلام مرا به پدر يا مادر يا برادر يا رفيقم برسان . زن شادىكنان مىگفت : چشم . روز چهارم ، آن سه زن خود را زينت كرده معطر ساختند و بر اسبى نشستند ، درحالىكه هريك نارگيلى در دست راست و آيينه‌اى به دست چپ\r\n\r\n\r\n","description":"","footnote":"\r\n( 1 ) . همان ، ص 232 .\r\n( 2 ) . همان ، ص 481 .\r\n","page_name":" 685 ","page_number":693},
  {"content":"\r\n\r\nداشت كه در آن رخسار خود را مىنگريست . پيشاپيش آنان طبلها و بوقها و شيپورها زده مىشد . سه ميل با آنان حركت كرديم تا به ميدانى رسيديم . زنان آنجا پياده شدند و در آب رفتند و هرچه لباس داشتند از تن درآوردند و با زيورآلات آن تصدق دادند . سپس براى آنان جامهء خشنى آوردند كه بر سر و دوش خود انداختند . در نزديكى آنجا درميان گودالى آتش افروختند و روغن كنجد در آن مىريختند كه بر شدت اشتعال مىافزود . زنان چون به آتش نزديك شدند دستهاى خود را به علامت احترام بر سر خود فراز آوردند و شادىكنان خود را در آتش افكندند و خروش طبلها و بوقها و شيپورها برخاست .\r\nشاعر مىگويد :\r\n جان فداى دوست كن ، كم زان زن هندونه‌اى * كز وفاى شو ، درآتش زنده سوزد خويش را \r\n\r\nعشق شديد در زنان\r\nابن بطوطه مىنويسد : شيخ جمال الدين مروى زيبا و نيكوروى بود .\r\n« . . . زنى از اهل شاوه خاطرخواه او شد ، بطورىكه مكرر پيغام به او مىفرستاد و سر راه بر او گرفته اظهار عشق مىكرد ، و شيخ امتناع مىنمود . . زن چون از اصرار خود نوميد گرديد ، عجوزه‌اى را برانگيخت كه نامهء سربسته‌اى بر دست ، در آستان سرايى ، سر راه شيخ برگرفت و پرسيد : آقا خواندن بلديد ؟ شيخ گفت : بلى . عجوزه گفت : اين نامه از پسرم رسيده مىخواهم آن‌را براى من بخوانى . شيخ پذيرفت و چون نامه را بگشود ، عجوزه گفت : آقا پسرم زنى دارد كه در دالان خانه است . اگر لطف بفرماييد و آن‌را در كرياس ( هشتى ) بخوانيد كه او نيز بشنود ، سپاسگزار خواهم بود ، شيخ پذيرفت و همين كه پاى در هشتى نهاد ، عجوزه در را بست و آن زن كه در كمين بود با كنيزان خود بر سر شيخ ريخته او را به داخل خانه كشانيدند ، و زن شيخ را به خود خواند . شيخ چون ديد ، رهايى ميسر نيست ، موافقت نمود و گفت :\r\nمن حرفى ندارم ، اما قبلا جاى طهارت را به من نشان بدهيد . نشانش دادند و او آب برداشته داخل طهارتخانه رفت و با تيغ تيزى كه داشت ، ريش و ابروان خود را تراشيد ، و بيرون آمد .\r\nزن كه او را به اين وضع ديد ، سخت متنفر شد و بفرمود تا او را از خانه بيرون كنند . از آن پس ، پيروانش تراشيدن سر و ريش و ابروان را بين خود مرسوم كردند . » « 1 »\r\nدر اينجا براى تفريح خاطر خوانندگان ، جمله‌اى چند از آثار طنزآميز عبيد زاكانى را كه در لباس هزل كمابيش حقايقى از وضع عمومى عصر خود را آشكار كرده است نقل مىكنم :\r\n« زن مولانا عضد الدين پسرى بياورد كه سوراخ كون نداشت . طبيبان و جراحان چاره نيافتند ، بعد از سه روز بمرد . مولانا گفت : سبحان اللّه ، پنجاه سال چندانكه جستيم خلاف اين پسر يك كوندرست نيافتيم ؛ اين نيز سه روز بيش نزيست . » « 2 »\r\n« زنى كه سر دو شوهر خورده بود ، شوهر سيمش در مرض موت بود . بر او گريه مى - كرد و مىگفت : اى خواجه ، به كجا مىروى و مرا به كه مىسپارى ؟ گفت به ديوث چهارمين . » « 3 »\r\n\r\n\r\n","description":"","footnote":"\r\n( 1 ) . همان ، ص 22 به بعد .\r\n( 2 ) . كليات عبيد زاكانى ، پيشين ، ص 293 .\r\n( 3 ) . همان ، ص 298 .\r\n","page_name":" 686 ","page_number":694},
  {"content":"\r\n\r\nپيرزنى را پرسيدند كه ديهى بيشتر دوست دارى يا . . . ى ؟ گفت : من با روستائيان گفت و شنيد نمىتوانم كرد . » « 1 »\r\n« از فرزندى كه فرمان نبرد ، و زن ناسازگار و خدمتكار حجتگير ، چارپاى پير و كاهل و دوست بيمنفعت برخوردارى طمع مداريد . » « 2 »\r\nرازى و گيلانى و قزوينى باهم به حج رفتند . قزوينى مفلس بود و رازى و گيلانى توانگر بودند . رازى چون دست در حلقهء كعبه زد ، گفت : خدايا به شكرانهء آنكه مرا اينجا آوردى « بليان » و « بنفشه » را از مال خود آزاد كردم . گيلانى چون حلقه بگرفت ، گفت : بدين شكرانه ، « مبارك » و « سنقر » آزاد كردم . قزوينى چون حلقه بگرفت ، گفت : خدايا تو مىدانى كه من نه بليان دارم و نه سنقر و نه بنفشه و نه مبارك ، بدين شكرانه مادر فاطمه را از خود به سه طلاق آزاد كردم . « 3 »\r\n« نجارى زنى بخواست . بعد از سه ماه پسرى بياورد . از پدرش پرسيدند . اين پسر را چه نام نهيم ؟ گفت : چون نه‌ماهه را به سه ماه آمده است ، او را « چاپارايلچى » نام بايد كرد . » « 4 »\r\nالمجرد : آنكه به ريش دنيا بخندد\r\nذو القرنين : آنكه دو زن دارد\r\nالبوسه : دلال جماع\r\nالبدبخت : جوانى كه زن پير دارد\r\nالطلاق : علاج او\r\nلغوز : بالاى غوز : مادر زن\r\nالعشق : كار بيكاران\r\nالخاتون : آنكه معشوق بسيار دارد\r\nصاحب الخير : آنكه پيرزنى را به جماعى بنوازد\r\nالروسياه : عاشقى كه بار اول به معشوق رسد و كيرش برنخيزد\r\nالبيريش : زن روباز\r\nالپاكدامن : زنى كه يك دوست بيش ندارد\r\nالعاشق : اسم فاعل « المعشوق » اسم مفعول\r\nالامرد : راهنماى شهوت\r\nالبوسه : وكيل و وصى و چاشنى جماع\r\nالغول : دلاله\r\nاشقى الاشقياء : آنكه بيشتر دارد\r\nالشهوة : خانه برانداز مرد و زن\r\nالقوچ و الشاخدار : آنكه زنش قصهء « ويس و رامين » خواند\r\nالفرج بعد الشدة : لفظ سه طلاق\r\n\r\n\r\n","description":"","footnote":"\r\n( 1 ) . همان ، ص 264 .\r\n( 2 ) . همان ، ص 209 .\r\n( 3 ) . همان ، ص 271 .\r\n( 4 ) . همان ، ص 272 .\r\n","page_name":" 687 ","page_number":695},
  {"content":"\r\n\r\nالمرگ و الجنگ : خدمتكار كامل\r\nالمغبون : عاشق بىسيم\r\nالمستور : آنكه به يك عاشق قانع باشد\r\nالجلق : دستگير مفلسان\r\nالگريستنى : حالت خوشرويى كه ريشش برآيد\r\nالبيگم : آن‌كه از جماع سير نشود\r\nالفشار قبر : آغوش پيرزن\r\nالغلام : زن نازا\r\nالعشق : نهايت خبط\r\nطوق اللعنه : داماد هميشه در خانه « 1 »\r\n\r\nوضع عمومى زنان در دورهء قرون وسطى\r\nبا اينكه از ديرباز زنان نيمى از جمعيت ايران را تشكيل مىدادند ، در كتب و منابع تاريخى و اجتماعى ، كمتر نامى از ايشان به ميان آمده است . بااين‌حال ، از حكايات و داستانها و داوريهاى گوناگونى كه در منابع مختلف دربارهء زنان موجود است ، مىتوان كمابيش به موقعيت اجتماعى ، حقوقى ، قضايى و اقتصادى آنان پىبرد .\r\nدر مقدمهء تاريخ طبرستان و رويان در شرح حال مردم پيشين مازندران چنين مى - خوانيم : استرابن جغرافيدان يونان ( در كتاب ، يازده ، فصل 8 ) چنين مىنويسد : « تپوريها » ( در كوههاى شمالى سمنان ) و « مرد » ( آماردها ) - كه شهر آمل مأخوذ از نام ايشان است - جامهء سياه مىپوشند و موهاى بلند دارند و بالعكس ، زنان لباس و موى كوتاه . و كسىكه از ديگران دليرتر باشد ، با هر زنى كه بخواهد مىتواند ازدواج كند . » « 2 »\r\n\r\nشركت زنان در جنگ\r\nبا اينكه پس از حملهء اعراب به ايران عملا زنها از فعاليتهاى گوناگون اجتماعى محروم گرديدند باز ، گه‌گاه در زواياى تاريخ ، از شهامت و رزمجويى آنان سخن به ميان آمده است ؛ از جمله در شاهنامه چنين آمده است :\r\n چو آگاه شد دختر گژدهم * كه سالار آن انجمن گشت گم\r\nغمين گشت بر زد خروشى به درد * برآورد از دل يكى باد سرد\r\nزنى بود برسان گردى سوار * هميشه به جنگ اندرون نامدار\r\nكجا نام او بود گردآفريد * كه چون او به جنگ اندرون كس نديد\r\nبپوشيد درع سواران به جنگ * نبود اندر آن كار جاى درنگ\r\nنهان كرد گيسو به زير زره * بزد بر سر ترك رومى گره\r\n. . بدانست سهراب كو دختر است * سر موى او از در افسر است\r\n. . شگفت آمدش گفت از ايران سپاه * چنين دختر آيد به آوردگاه \r\n\r\n\r\n","description":"","footnote":"\r\n( 1 ) . همان ، ص 320 - 315 ( به تناوب ) .\r\n( 2 ) . تاريخ طبرستان و رويان و مازندران ، پيشين ، ص 9 ( مقدمه : به قلم دكتر محمد جواد مشكور ) .\r\n","page_name":" 688 ","page_number":696},
  {"content":"\r\n\r\nدر تاريخ بيهقى ضمن توصيف جنگ طوسيان با نيشابوريان مىخوانيم : پس از آنكه احمد طوسيان را به موضعى كه مىخواست ، كشانيد ، با بوق و طبل تودهء مردم نيشابور را به كمك طلبيد . مردان و زنان به يارى احمد شتافتند و طوسيان را از پاى درآوردند . اينك جمله‌اى چند از تاريخ بيهقى : « . . . به يك‌بار بوقها و طبلها بزدند و مردم عام و غوغا به يك‌بار خروشى بكردند . . . طوسيان از پيش و پس گرفتند و سرشان مىبريدند . چنان كه بديدند ، پنج و شش زن در باغهاى يابان بيست و اند مرد را از طوسيان پيش كرده بودند و سيلى مىزدند . »\r\nنويسندهء راحة الصدور ، در ضمن بيان مستولى شدن خوارزمشاه به مملكت عراق ، مىنويسد : « مياجق قلب بياراست و زنان خوارزمى زره پوشيدند . هرزنى پنجاه مرد عراقى را مىراند . . . عراقيان هزيمت شدند و زنان قتلى كردند كه دروهم نبود . » همچنين در تاريخ كرمان مىخوانيم كه مقارن حملهء مغول در جنگى كه بين ابو القاسم و امير براق درگرفت .\r\nامير براق « از جهت قلت عدد رجال ، زنان را اسلحه داد ، با مردان به قتال متابعت كردند . . . » « 1 » همچنين در اين كتاب در تاريخ حكومت آل مظفر مىخوانيم : « چون امير به جيرفت رسيد ، مردان آن دو قبيله بيشتر از زنان اسلحه پوشيده مصاف دادند . آتش حرب بالا گرفت . . . » « 2 »\r\nكسروى در تاريخ پانصدسالهء خوزستان مىنويسد : « در جنگى كه بين مشعشع و شيخ ابو الخير درگرفت ( رمضان 845 ه . ) چون نيروى مشعشع اندك بود ، زنان را دستور داد كه جامهء مردان پوشيده و عمامه به سر گذارده در پشت سر مردان بايستند . چون جنگ آغاز گرديد ، مشعشعيان بيكبار حمله بردند . . . شيخ ابو الخير و امير قلى در خود تاب ايستادن نديده بگريختند . » « 3 »\r\nدر طول تاريخ ، بارها ، زنان بنا به مصالح مذهبى و سياسى و يا به دستور زمامداران وقت مورد بيمهرى قرار گرفته‌اند ، و انواع تضييقات و فشارها در حق آنان عملى و اجرا شده است :\r\nبه حكايت تاريخ گزيده ، الحاكم بامر اللّه ، خليفهء فاطمى مصر ، سالها زنان را در خانه‌ها محبوس كرد ، و به آنان رخصت بيرون شدن را نمىداد . به فرمان او ، مقرر گرديده بود :\r\n« . . . اسكافان موزهء زنان ندوزند ، و زنان قطعا از خانه بيرون نيايند ، و هفت سال بر اين منوال بود . . . » همچنين در تاريخ‌نامهء هرات مىخوانيم كه ملك فخر الدين كرت كه خود غرق فساد و عيش و نوش بود ، فرمان داد كه : « . . . زنان به روز از خانه بيرون نيايند ، و هر عورتى كه به روز بيرون آيد ، شمس الدين قادسى كه محتسب است ، چادر او را سياه كند و او را سر برهنه بر محلها و كويها برآرد تا تجربهء ديگران باشد . . . » « 4 »\r\nچنان كه ديديم در كتب و منابع تاريخى و اجتماعى و اخلاقى قرون وسطى ، در مورد زنان ، قضاوت عادلانه نشده و غالبا آنان‌را به بيوفايى و عهدشكنى و كم‌عقلى متهم كرده‌اند ؛ بدون اينكه از مظالم و بىعدالتيهائى كه در حق آنان پس از حملهء اعراب روا داشته‌اند ، سخنى به ميان آورند .\r\n\r\n\r\n","description":"","footnote":"\r\n( 1 ) . ص 396 .\r\n( 2 ) . تاريخ كرمان ، پيشين ، ص 191 و 140 .\r\n( 3 ) . تاريخ برگزيده ، ص 115 ( به نقل از : تاريخ پانصدسالهء خوزستان ) .\r\n( 4 ) . تاريخ‌نامهء هرات ، پيشين ، ص 42 - 441 ( با اندكى تصرف ) .\r\n","page_name":" 689 ","page_number":697},
  {"content":"\r\n\r\nدر كتاب كليله و دمنه ، باب بوزينه و باخه ، مىنويسد : « سزاوارترين چيزىكه خردمندان از آن تحرز نموده‌اند بيوفايى و غدر است ، خاصه در حق دوستان ، و از براى زنان كه نه در ايشان حسن عهد صورت بندد و نه از ايشان وفا و مردمى چشم توان داشت . . . و هرگز علم به نهايت كارهاى زنان و كيفيت بدعهدى ايشان محيط نگردد . . . » « 1 »\r\nو در باب بوف و زاغ ، مىخوانيم كه از سر خيرخواهى مىگويد : « صحبت زنان را چون مار افعى پندارد كه از او هيچ ايمن نتوان بود ، و بر وفاى او كيسه‌اى نتوان دوخت . . . » « 2 »\r\nدر اين حكايت ، كه منسوب به شمس تبريزى است ، تأكيد شده كه قبل از ازدواج ، زن و مرد يكديگر را ببينند و در صورتىكه مرد زن را پسنديد تن به ازدواج دهد .\r\n« واعظى خلق را تحريص مىكرد بر زن خواستن و تزويج كردن ، و احاديث مىگفت ؛ و زنان را تحريص مىكرد بر سر منبر به شوهر خواستن ؛ و آنكس‌كه زن دارد تحريص مىكرد بر ميانجى كردن و سعى نمودن در پيونديها ؛ و احاديث مىگفت از بسيارى كه مىگفت كه « الصوفى ابن الوقت . » يكى گفت : من مرد غريبم ، مرا زنى مىبايد . واعظ رو به زنان كرد و گفت : اى عورتان ميان شما كسى هست كه رغبت كند ؟ گفتند كه هست . گفت : تا برخيزد ، پيشتر آيد . برخاست ، پيشتر آمد . گفت . رو باز كن تا ترا ببيند كه سنت اين است از رسول عليه السلام كه پيش از نكاح يك‌بار ببيند . روى باز كرد . گفت : اى جوان بنگر ، گفت :\r\nنگريستم . گفت : شايسته هست ؟ گفت : هست . گفت : اين عورت را چه دارى از دنيا ؟ گفت :\r\nخركى دارم سقايى كند و گاه گندم به آسيا برد و هيزم كشد ، از اجرت آن به من رسد . واعظ گفت : اين جوان مردمزاده مىنمايد و متميز ، نتواند خر بندگى كردن . ديگرى هست ؟ گفتند :\r\nهست . همچنين پيش آمد ، روى بنمود . جوان گفت : پسنديده است . گفت : چه دارد گفت :\r\nگاوى ، گاهى آب كشد ، گاهى زمين شكافد ، گاهى گردون كشد ، از اجرت آن به دو رسد . گفت :\r\nاين جوان متميز است ، نشايد گاوبانى كند . ديگرى هست ؟ گفتند : هست . گفت : خود را بنمايد .\r\nبنمود . گفت : از جهاز چه دارد گفت : باغى دارد . واعظ روى بدين جوان كرد گفت : اكنون تو را اختيار است از اين هرسه ، هركدام موافقتر است قبول كن . آن جوان بن گوش خاريدن گرفت ، گفت : زود بگو كدام مىخواهى ؟ گفت : خواهم كه بر خر نشينم و گاو را پيش مىكنم و سوى باغ مىروم : گفت : آرى ، ولى چنان نازنين نستى كه تو را هرسه مسلم شود . » « 3 »\r\n\r\nزناشويى تحميلى :\r\nدر زناشويى ، از ديرباز به علايق و تمايلات زنان و جوانان توجه نمىشده ، و غالبا پدران و مادران مقاصد و نيات خود را به فرزندان تحميل مىكردند و آنها را به قبول ازدواجهاى غيرمتناسب و ناهماهنگ مجبور مىساختند .\r\nمولوى در حكايت « كنيزك و شاه » ، نمونه‌اى از اين ازدواجهاى تحميلى را توصيف ، و ناراحتيهاى روحى و جسمى معشوق را توصيف مىكند :\r\n\r\n\r\n","description":"","footnote":"\r\n( 1 ) . همان ، ص 248 .\r\n( 2 ) . همان ، ص 208 .\r\n( 3 ) . مقات شمس ( نسخهء عكسى ، ص 109 - 108 ) به نقل از : تحقيق احوال و زندگانى مولانا جلال الدين ، پيشين ، ص 90 ) .\r\n","page_name":" 690 ","page_number":698},
  {"content":"\r\n\r\n بود شاهى در زمان پيش ازين * ملك دنيا بودش و هم ملك دين\r\nاتفاقا شاه شد روزى سوار * با خواص خويش از بهر شكار\r\nبهر صيدى مىشد او در كوه و دشت * ناگهان در دام عشق ، او صيد گشت\r\nچون خريد او را و برخوردار شد * آن كنيزك از قضا بيمار شد\r\n. . . شه طبيبان جمع كرد از چپ و راست * گفت : جان هردو در دست شماست\r\nهرچه كردند از علاج و از دوا * گشت رنج افزون و حاجت ناروا\r\nاز قضا سركنگبين صفرا فزود * روغن بادام خشكى مىنمود \r\nبالاخره پزشك ديگرى كه به مسائل روانى توجه داشت ، بيمار را مورد معاينه و بازجويى قرار داد و از حال و روزگار و دوستان و آشنايانش پرسيد ، تا سرانجام ، دريافت كه قلب معشوق در گرو عشق ديگريست ، و به شاه و جاه و جلال او كمترين عنايتى ندارد .\r\n شهر شهر و خانه خانه قصه كرد * نى رگش جنبيد و نى رخ گشت زرد\r\nنبض او بر حال خود بد بىگزند * تا بپرسيد از سمرقند چو قند\r\nچون ز رنجور آن حكيم اين راز يافت * اصل آن درد و بلا را باز يافت « 1 » \r\nدر ازدواج تناسب سنى كمتر رعايت مىشد . در كتاب عايشه همسر پيغمبر مىخوانيم :\r\n« . . . سن عايشه در موقع ازدواج بيشتر از ده سال نبوده است ، و بطورىكه معلوم مىشود ، عايشه در آن موقع نيز با بازيچه‌هايش سرگرم بازى بوده است . زيرا به شرحى كه بعدا از خودش نقل شده ، در موقع عروسى ، در محوطهء خانه عروسكهايش را همراه داشته و روى طناب تاب مى - خورده است . و در همان موقع مادرش همراه چند زن ديگر وارد شده و او را گرفتند و صورتش را با قدرى آب شسته و سپس چند دقيقه بيرون اتاق منتظر شدند تا از نفس زدن شديدى كه بدان دچار شده بود به حال آمد . آن‌وقت او را همراه خودشان به خانه‌اى بردند كه محمد ( ص ) در آنجا نشسته بود ، و جمعى مرد و زن اطراف او جمع بودند . ام رومان ( مادر عايشه ) كودك را در دامان محمد ( ص ) گذاشت و براى پايان دادن به تشريفات رسمى عروسى ، دعاى خير و بركت براى زن و شوهر نمود و آنگاه گفت : اين دختر عيال شماست خدا به او و شما هردو بركت بدهد .\r\nسپس جمعيت با عجله متفرق شدند ، و اين دختر كوچك عيال پيغمبر سالخورده شد .\r\nدر سالهاى بعد ، كه محمد ( ص ) براى ازدواجهاى تازه‌اش مجلس جشن و پذيرايى برقرار مىكرد ، عايشه با مقدارى حسادت و شايد با قدرى اهانت ، متذكر ازدواج عجولانه خودش مىشد ، و از اين‌كه به افتخار او چنان مجلسى تشكيل نشده بود ، گله مىكرد . . . » « 2 » سپس مىنويسد : « هروقت حضرت به منزل مىآمد ، ملاحظه مىكرد كه اين عيال كوچك با بازيچه‌هاى خودش سرگرم است . » « 3 » محمد ( ص ) با صبر و شكيبايى اين وضع را تحمل مىكرد و موجبات دلخوشى عايشه را فراهم مىنمود چون بار ديگر سخن از عايشه جوانترين زن پيغمبر بميان آمد بىمناسب نيست ، آخرين مزاح و شوخى اين زن و شوهر را نقل كنيم :\r\n\r\n\r\n","description":"","footnote":"\r\n( 1 ) . مثنوى ، دفتر اول .\r\n( 2 و 3 ) . ص 19 به بعد .\r\n","page_name":" 691 ","page_number":699},
  {"content":"\r\n\r\nپيغمبر تا آخرين ساعات عمر شوخ‌طبعى خود را از كف نداد يك شب در حالى كه از تب و سردرد رنج مىبرد ، عايشه نيز زبان به شكايت گشود و از سردرد شكايت كرد حضرت گفت : « . . . من بيش از تو حق دارم كه از سردرد بنالم با اين‌همه باك مدار ، اگر تو پيش از من بميرى ترا كفن خواهم كرد . بر تو نماز خواهم خواند و ترا به خاك خواهم سپرد ، عايشه با شوخ‌طبعىيى كه از طعنه و ملامت خالى نبود گفت ، بعد هم كه به خانه مىآيى زن ديگر مىگيرى پيغمبر كه شوخى و ظرافت را خوش مىداشت لبخند زد . »\r\nمولوى در مورد نفوذ و تأثير زنان چنين مىگويد :\r\n گفت پيغمبر كه زن بر عاقلان * غالب آيد سخت و بر صاحبدلان\r\nباز بر زن جاهلان غالب شوند * زانكه ايشان تند و بس خيره‌سرند\r\nفضل مردان بر زنان اى بو شجاع * نيست بهر قوت و كسب و ضياع\r\nورنه پيل و شير را بر آدمى * فضل بودى بهر قوت ، اى عمى\r\nفضل مردان بر زن اى حالىپرست * زان بود كه مرد ، پايان‌بين‌تر است\r\nمرد كاندر عاقبت بينى عم است * او ز اهل عاقبت از زن كم است \r\nاوحدى مراغه‌اى ، در مورد زنان غيرصميمى و هوسباز ، سختگير است و مىگويد :\r\n زن چو بيرون رود بزن سختش * خودنمايى كند بكن رختش\r\nور كند سركشى هلاكش كن * آب رخ مىبرد به خاكش كن\r\nزن چو دارى مرو پى زن غير * چو روى ، در زنت نماند خير\r\n. . . دل به بازارها گرو كرده * كهنه را هشته قصد نو كرده\r\nدر سفر خواجه بىغلامى نيست * بىمى و نقل و كاس و جامى نيست\r\nپيش خاتون جز آب و نان نبود * و آنچه اصل است درميان نبود\r\nتو كه مردى ، نمىكنى صبرى * چون كنى بر زنى چنين جبرى\r\nوعظ زن عفت است و مستورى * مده او را به وعظ دستورى\r\nزن كه او شاهد و جوان باشد * نازك و نغز و دلستان باشد\r\nخود به مجلس چرا شود حاضر * به جوانان و امردان ناظر\r\n. . . خوب چون روى خود بيارايد * از نماز و ورع چكار آيد \r\n« زن آبگينه است ، چنان سنگدل مباش كه آبگينه را بشكنى ، و چنان نرم‌سارى مباش كه در ميان آبگينه روى . » « 1 »\r\nمولوى به رغم اوحدى مراغه‌اى با تعصب و سختگيرى شديد نسبت به زنان ، روى موافق نشان نمىدهد و معتقد است اگر بيش از حد لزوم زن را به خودپوشى و حجاب تبليغ\r\n\r\n\r\n","description":"","footnote":"\r\n( 1 ) . معارف بهاء ولد ، پيشين ، ج 2 ، ص 93 .\r\n","page_name":" 692 ","page_number":700},
  {"content":"\r\n\r\nكنى ، رغبت او به خودنمايى فزونى مىگيرد : « هرچند كه زن را امر كنى كه پنهان شو ، او را دغدغهء خود را نمودن بيشتر شود ، و خلق را از نهان شدن او رغبت به آن زن بيشتر گردد .\r\nپس تو نشسته‌اى و رغبت را از دوطرف زيادت مىكنى و مىپندارى كه اصلاح مىكنى ، آن خود عين فساد است . اگر او را گوهرى باشد كه نخواهد كه فعل بد كند ، اگر منع كنى و نكنى ، او بر آن طبع نيك خود ، و سرشت پاك خود خواهد رفتن ؛ فارغ باش و تشويش مخور . . .\r\nرقص ، از نقاشيهاى مكتب مغولى هند مربوط به حدود سال 1675 ميلادى\r\n\r\n","description":"","footnote":"","page_name":" 693 ","page_number":701},
  {"content":"\r\n\r\nمنع ، جز رغبت را افزون نمىكند . . . » « 1 »\r\nباوجود اين تعليمات عارفانه ، نبايد فراموش كنيم كه مردم ايران ، مخصوصا در دوران بعد از اسلام ، به مسائل ناموسى سخت پايبند بودند ، و گاه دختران و زنان خود را مىكشتند تا به دست دشمن نيفتد . در كتاب طبقات ناصرى به نمونه‌اى از اين تعصبات برمى - خوريم « چون در طمغاج رسيديم ، بر يك موضع در پاى حصار ، استخوان آدمى بسيار جمع بود كه استفسار كرده آمد . چنان تقرير كردند كه در روز فتح اين شهر ، بيست‌هزار دختر بكر را از اين برج بيرون انداختند و همانجا هلاك شدند تا به دست لشكر مغول نيفتد ؛ اين جمله استخوانهاى ايشان است . » « 2 »\r\nحالات زن بد ، به نظر اوحدى مراغه‌اى از جام‌جم :\r\n زن به چشم تو گرچه خوب شود * زشت باشد چو خانه‌روب شود\r\nزن مستور شمع خانه بود * زن شوخ آفت زمانه بود\r\nپارسا مرد را سرافرازد * زن ناپارسا براندازد\r\nچون تهى كرد سفره و كوزه * دست يازد به چادر و موزه\r\nپيش قاضى برد كه مهر بده * به خوشى نيستت به قهر بده\r\nزن پرهيزكار طاعت دوست * با تو چون مغز باشد اندر پوست\r\nزن ناپارسا شكنج دل است * زود دفعش بكن كه رنج دل است\r\nزن چو خامى كند بجوشانش * رخ نپوشد كفن بپوشانش\r\nزن بد را قلم به دست مده * دست خود را قلم كنى زان به\r\nبه جداييش چند روز بساز * چند شب نيز طاق و جفت مباز\r\nزن چو بيرون رود بزن سختش * خودنمايى كند بكن رختش\r\nپيش خود مستشار گردانش * ليك كارى مكن به فرمانش\r\nراز خود بر زن آشكار مكن * خانه را بر زنان حصار مكن\r\nزن بد را نگاه نتوان داشت * نيك زن را تباه نتوان داشت\r\nگر جوى خرج سازى از مالش * نرهى تا تو باشى از قالش\r\nغول خود را مدان بجز زن خود * برمنه پاى او به گردن خود\r\nزانكه چون غول در سراى شود * گردنت را دوال پاى شود \r\nمولانا حسن شاه شاعر در بدايع الوقايع ، اشعارى دارد كه معرف جلوه‌هايى از زندگى خانوادگى در آن ايام است :\r\n در شعر و در نديمى و در علم و در ادب * نى در عجم يكى چو من است و نه در عرب\r\nاستاد عصر خويشم و هرجا كه مىروم * از مكه ، مصر و شام و دمشق است تا حلب\r\nاينم حسب بس است كه بگذشتم از نود * در لطف شعر و طبع مرا بس بود نسب\r\nكو محرمى چنان كه توانم حديث گفت * تا خود چه بود حاصل عمرم و ما كسب \r\n\r\n\r\n","description":"","footnote":"\r\n( 1 ) . فيه مافيه ، پيشين ، ص 88 ( به اختصار ) .\r\n( 2 ) . تاريخ مغول ، پيشين ، ص 21 .\r\n","page_name":" 694 ","page_number":702},
  {"content":"\r\n\r\n در خانه جنگ كردم و بردند بنده را * در پيش قاضيى كه عزيز است و منتخب\r\nدار القضا و بحث زن و شوى و جنگ و بانگ * از بعد گفتگوى به صد عيب و صد شغب\r\nمن باوجود پيرى خود كار كرده‌ام * گاهى دوهفته يك‌شب و گه هفته‌اى دوشب\r\nسوداى پيرمرد حريص و زن جوان * تا روز بوسه‌هاى جوانانه چپ و چپ\r\nلب از لب حبيب جدا كرده‌ام به زور * مىجويمش كنون من ديوانه لب به لب\r\nاكنون هزارساله ره اندر ميان شده * از دلبرى كه دور نبوديم يك وجب\r\nمادر زن حسود و برادرزن مصر * يارب كنند حشر قيامت به بولهب\r\nتعليم مىدهند كه او پير و تو جوان * در دست هرچه داشته باشد ازو بقب\r\nنحسند مثل عقرب و مريخ هردوشان * زن همچو ذوذنابه و مادر چو ذوذنب\r\nفرزند نيز مرده و مانده نبيره‌ها * طفلان نارسيده رسيده به جد زاب\r\nمردم عزب به خانه قاضى درون شوند * يا رب مرا چه شد كه برون آمدم عزب\r\nاز بيزنى است خانه خرابى و درد دل * وز مفلسيست اين الم و رنج و آن تعب\r\nترسم بسان غوره كند روى خود ترش * از هركه التماس كنم خوشهء عنب\r\nاى دل وفا مجوى ز شمشير و اسب و زن * شفتالو از خيار نيابى و از غرب\r\nمردان ببين كه از جهت زن چه مىكشند * اى روى زن سياه به هردو جهان چو شب « 1 » \r\n* * * شيرين بدوش فرهاد از نسخه خطى خمسهء نظامى مكتب تيمورى 854 - 853 هجرى\r\nاز آنچه گذشت ، كمابيش به - وضع عمومى زنان در دوران قرون وسطى در ايران و ديگر ممالك شرق نزديك آشنا شديم . براى آنكه خوانندگان به وضع اخلاقى و اجتماعى زنان اروپايى در آن ايام نيز اجمالا آشنا شوند ، سطرى چند از كتاب زندگى روزانه در عصر سن‌لويى را كه مبين زندگى قرون وسطايى زنان فرانسه و اروپاست ، در اينجا نقل مىكنيم .\r\n\r\nوضع زنها در پاريس :\r\nفيليپ‌رو - نوار يك شواليهء دانشمند كه به امور اخلاقى و فلسفى نيز توجه داشت ، در اواسط قرن سيزدهم ميلادى دربارهء آنها چنين اظهار نظر مىكند : « اولين فضيلت براى دخترها اطاعت است ، زيرا وظيفهء زنها اطاعت كردن است .\r\nزنان بايد جسور ، طمعكار و مسرف\r\n\r\n\r\n","description":"","footnote":"\r\n( 1 ) . ج 2 ، ص 61 - 355 ( با حذف پاره‌اى ابيات ) .\r\n","page_name":" 695 ","page_number":703},
  {"content":"\r\n\r\nنباشند و از هرزگى و بوالهوسى و آميزش با هركس خوددارى كنند . زن طمعكار براى نيل به آرزوهاى خود ممكن است خودفروشى كند . ولخرجى و اسراف زن موجب خانه‌خرابى است . به عقيدهء اين شواليه ، زنها نبايد خواندن و نوشتن بياموزند ، بلكه كار اساسى زنان كارهاى دستى و دوخت و دوز است . دخترها بايد از معاشرت با زنهاى فاسد اجتناب ورزند ، هنگام عبور نبايد با كنجكاوى به راست و چپ و عقب خود نگاه كنند . او در مورد دخترانى كه از پنجرهء منزل سر خود را بيرون كرده به اين طرف و آن طرف نگاه مىكنند ، قضاوت خوبى نمىكند . در دورهء قرون وسطى ، براساس تعليمات مسيح ، مردم اصولا نسبت به زنان نظر مساعدى نداشتند ، بااين‌حال از قرن دوازدهم به بعد ، در اثر رشد تدريجى نهضت بورژوازى ، موقعيت اجتماعى زنان رو به بهبود نهاد . فيليپ رونوار از زن نجيب و خانه‌دار تمجيد مىكند . و سن‌لويى به دخترش ايزابل نصيحت مىكند كه خداپرست و پرهيزكار باشد ، مرض و بيمارى را تحمل و بيچارگان و مستمندان را يارى كند ، نسبت به شوهر و پدر و مادر خويش مطيع باشد ، از لباس و جواهرات به قدر احتياج استفاده كند و زيادى را صدقه بدهد ، و در مقابل كارهاى نيكى كه انجام مىدهد انتظار پاداش نداشته باشد .\r\nبه حكايت منابعى كه در دست است ، در اروپاى قرون وسطى نيز زنان بىبندوبارى بودند كه به هيچ‌يك از مقررات مذهبى و اخلاقى توجه نداشتند ؛ چنان كه يك‌بار زنى هنگام رفتن به بازار با زن آرايشگرى ملاقات مىكند ، آرايشگر به دوست خود مىگويد برويم در فلان كوچه نزد فلانكس شراب بخوريم . آنجا محل مناسب و بىدردسرى است . پس از رسيدن به محل ، خوراك غاز و جوجه و پنير سفارش مىدهند و در نوشيدن شراب زياده‌روى مىكنند .\r\nبعد ميل مىكنند كه بروند و برقصند . لباسهايشان را در آنجا گرو مىگذارند و در حال مستى راه مىافتند . در كوچه از شدت مستى به زمين مىخورند و مدهوش و بىحس تا صبح در كوچه باقى مىمانند . صبحگاهان عابرين به گمان اين‌كه مرده‌اند ، آنها را به قبرستان بيگناهان مىگذارند .\r\nصبح روز بعد كه يكى از آنها به هوش آمده بود ، به كسانىكه گردش حلقه‌زده بودند ، گفت :\r\n« بنوشيم باز هم بنوشيم . »\r\nيك كشيش پير در آغاز قرن چهاردهم ميلادى از نجابت زنهاى قديم سخن مىگويد و مىنويسد : كه آنها بيش از سه‌دست لباس نداشتند : يك‌دست لباس عروسى ، يك‌دست براى روزهاى يكشنبه ، و يك‌دست هم براى ساير روزها . لباسهايشان گشاد و بلند بود ، ولى امروز وضع دگرگون شده و زنها به خودآرايى و زينت سر و صورت خود مىپردازند و گردن و سينهء خود را به مردم نشان مىدهند . » « 1 »\r\n\r\nفعاليتهاى سياسى زنان در ايران\r\nدر دوران قبل و بعد از اسلام ، مكرر مىبينيم كه زنان در امور سياسى مداخله مىكنند ، و گاه زمام امور مملكتى را در دست خود مىگيرند ؛ چنان كه دو دختر خسروپرويز بنوبت پادشاهى كردند . همچنين در دوران بعد از اسلام در ممالك شرق نزديك گاه زنان عهده‌دار امور سياسى بودند .\r\n\r\n\r\n","description":"","footnote":"\r\n( 1 ) . ترجمهء محسن غروى ( قبل از انتشار ) .\r\n","page_name":" 696 ","page_number":704},
  {"content":"\r\n\r\n\r\nزنى كه پادشاهى مىكرد :\r\nدر تاريخ بخاراى نرشخى ( مربوط به نيمهء اول قرن چهارم هجرى ) از خاتونى سخن رفته است كه با عقل و كاردانى مدتى حكومت كرده تا نوبت حكومت به فرزندش « طغشاده » رسيده است . وى « پانزده سال ملك داشت و به روزگار او ، عرب به بخارا آمدن گرفتند ، و هربار خاتون صلح كردى و مال دادى . چنين گفته‌اند كه به روزگار ، از وى صائب رأىتر كسى نبود و به اصابت رأى ، ملك مىداشت و مردمان او را منقاد گشته بودند ، و عادت او چنان بود كه هر روز از در حصار بخارا بيرون آمدى و بر اسب ايستادى بر در ريگستان . . . و امر و نهى دادى . . . اينچنين از بامداد تا چاشتگاه نشستى . . . « 1 »\r\nديگر از زنان سياستمدار سيده همسر فخر الدوله است . وى پس از مرگ خواهر خود مجلسى از امراء و علما تشكيل داد ، و پس از شور و مطالعه با آنان به نيابت سلطنت برگزيده شد . اين زن در دوران فرمانروايى شخصا به كارهاى مهم رسيدگى مىكرد . جواب داهيانه‌اى كه او به سلطان محمود غزنوى داد ، و او را از لشكركشى به منطقهء نفوذ خود منصرف كرد ، دليل بارزى بر حسن نيت و كاردانى اوست .\r\nيكى ديگر از زنان ماجراجو و زورمند تاريخ ، تركان خاتون مادر سلطان محمد بن - تكش خوارزمشاه است . بطورىكه از تاريخ جهانگشا برمىآيد ، او را درگاه و حضرت و اركان دولت و مواجب و اقطاعات جدا بودى ، و مع هذا حكم او بر سلطان و اموال و اعيان و اركان او نافذ ؛ و بسيار خاندان قديم را واسطه او شد كه منقطع گشت و چون ملكى و يا ناحيتى مسلم شدى ، صاحب آن ملك را بر سبيل ارتهان به خوارزم راندى ، تمامت را در شب به جيحون انداختى ؛ و غرض آن داشتى كه تا ملك پسرش بىزحمت اغيار ، و چشمهء حكم بىغبار باشد . » « 2 »\r\n\r\nحكومت تركان خاتون :\r\nدر تاريخ كرمان مىخوانيم كه : « بعد از وفات سلطان قطب - الدين ، امراء و اعيان مملكت بر حكومت تركان خاتون اتفاق كردند . . . الحق آن مخدرهء مدبرهء كافيهء خيّره در تعمير ولايت و ترفيه حال رعيت و افاضهء خيرات و اشاعهء حسنات و احترام علما و انعام فضلا به نوعى قيام نمود كه عشر عشير آن از هيچ پادشاهى به ظهور نرسيده . . . تركان خاتون با جمعيت خاطر در اصلاح امور جمهور لشكرى و رعيت قيام مىفرمود . در حومهء گواشير و بلوكات ، قصبات و قراء متعدد احداث نمود . حال تحرير اين كتاب [ 1291 ه . 
  ] در بعضى از رقبات قنوات مطمورهء طافيه ، ناى ( ناى خاتون ) بيرون مىآيد كه بر آن نام تركان خاتون ثبت است . قريهء موسومه به « سرآسياب » و « چترود » كه 6 فرسنگ در شمال گواشير و اكنون معمور است ، از محدثات آن عادلهء كافيه است . . . مدت سلطنت او در كرمان 25 سال بود . بعد از او دخترش پادشاه خاتون به پادشاهى رسيد . » « 3 »\r\nدر صفحهء 165 تاريخ كرمان ، مىخوانيم كه در سنهء 690 ، پس از مرگ ارغون خان گيخاتو خان ، برادرش ، از روم به آذربايجان آمده ، افسر سلطنت بر سر نهاد و « پادشاه خاتون » را كه زوجهء او بود به سلطنت كرمان فرستاد . . . پادشاه خاتون را لقب صفوة الدين بود . حسن\r\n\r\n\r\n","description":"","footnote":"\r\n( 1 ) . ص 8 به بعد .\r\n( 2 ) . ج 2 ، ص 198 .\r\n( 3 ) . تاريخ كرمان ، پيشين ، ص 155 به بعد ( به اختصار ) .\r\n","page_name":" 697 ","page_number":705},
  {"content":"\r\n\r\nصورت و نيكويى سيرت را دارا بود . سلطان قطب الدين پدرش ، او را در كودكى لباس مردان پوشانيدى و نام او را سلطان حسن شاه كردى . غير از خواص او ، كسى ديگر نمىدانست كه پسر نيست . و در فضل و كمال ، مشهور عالم ، در فن خط نسخ ، ناسخ خط « ابن مقله » . . . در زمان سلطنت او به كرمان ، علما و فضلا را رعايت و احترام مىفرمود ، و غالب اوقات در مجلس او صحبت علمى داشته مىشد . شعر را نيكو مىگفت :\r\n من آن زنم كه همه كار من نكوكارى است * به زير مقنعهء من بسى كله‌دارى است\r\nنه هر زنى به دو گز مقنعه است كدبانوى * نه هر سرى به كلاهى سزاى سردارى است\r\nجمال طلعت خود را دريغ مىدارم * ز آفتاب ، كه آن شهرگرد و بازارى است \r\n. . . با حسن صورت و نيكى سيرت و كمال فضل ، بر قتل برادرش جلال الدين - سيورغتمش ، كه عديل و نظير نداشت ، اقدام كرد . اين معنى موجب نكال دنيا و و بال آخرت او گشت . . . »\r\n\r\nحقوق اجتماعى زنان در عهد مغول\r\nبه نظر اشپولر « وضع و موقعيت زن نزد مغولان به مراتب آزادانه‌تر از جوامع عرب بوده است . زنان مغول لااقل تا پايان قرن هفتم ، بىحجاب بودند . همسران بزرگان مغول ، خصوصا زنان اصلى فرمانروا ، براى خود خيمهء اختصاصى داشتند . . . به زنان قسمتهايى از املاك سلطنتى و غنايم جنگى داده مىشد . . .\r\nزنان مغول ، نه‌تنها وقتى كه رسما فرمانروا بودند بلكه حتى در مواقع ديگر نيز ، در امور دولت دخالت مىكردند . زنان خانوادهء خان نه‌تنها سفراى خارجى را به حضور مىپذيرفتند بلكه در مراسم انتخاب خان شركت مىكردند . . . موقعيت ممتازى كه زنان نزد مغولان داشتند ، در ايران بىتأثير نبود . نقشى را كه زنى چون تركان خاتون در فارس به عهده داشت ، و اين‌كه زنى در فارس به اتابكى رسيد ، حاكى از تغيير و بهبود نسبى وضع زنان است . اين دگرگونى تا آن درجه بود كه فخر الدين كرت ، فرمانرواى هرات ، در حدود سال ( 1300 م . ) خود را ناگزير ديد كه با صدور قوانينى ، لزوم حجاب زنان را كه مىرفت نقصان يابد بار ديگر تأكيد كند . » « 1 »\r\nبطوركلى ، زنان حرمسراى مغولان و تيموريان از حقوق و آزاديهاى بيشترى برخوردار بودند . كلاويخو در سفرنامهء خود مىنويسد كه در ضيافتهاى بزرگ دربارى « . . . خانمهاى در - بارى همواره حاضر بودند . كلاويخو ، مىگويد كه هر هشت زن تيمور را ديده است . . . « همسر ميران شاه . . . به افتخار سفيران ، ضيافتى شاهانه داد . در اين پذيراييها ، مهمانان از گوشت اسبان ، كه درسته كباب شده بود ، تناول مىكردند . سه‌هزار قرابه و تنگ شراب در پيرامون مجلس چيده بودند . . . اين مهمانيها از بام تا شام و گاهى تا بامداد روز بعد ، همچنان ادامه مىيافت ، و زنان نيز در اين بزمها پابه‌پاى مردان مىخوردند و مىآشاميدند . . . » « 2 » او در فصل هشتم سفرنامهء خود ، ضمن گفتگو از خصوصيات تبريز مىنويسد : « . . . در بعضى كاروانسراها كه در آنها\r\n\r\n\r\n","description":"","footnote":"\r\n( 1 ) . تاريخ مغول در ايران ، پيشين ، ص 396 .\r\n( 2 ) . سفرنامهء كلاويخو ، پيشين ، ص 24 .\r\n","page_name":" 698 ","page_number":706},
  {"content":"\r\n\r\nوسايل و لوازم آرايش و عطريات زنان فروخته مىشود ، زنان به دكانها و حجره‌هاى آنان مىآيند تا از آنها بخرند ؛ زيرا اين زنان عطر و روغن زياد به كار مىبرند . جامهء زنان در خيابان عبارت است از پارچهء سفيدى كه سراپاى را مىپوشاند و نقابى از موى اسب بر چهره مىافكنند تا هيچكس آنان‌را نشناسد . »\r\n\r\nآزادى نسبى زنان در عهد مغول\r\nپس از حمله مغول به ايران ، بطور محسوس ، از شدت فشار روحانيان و ديگران به زنان كاسته شد . در « ياساى چنگيزى » به لزوم همكارى زن و شوهر اشاره شده و از اينكه در خانواده‌اى « شوهر به خاتون اعتماد نكرده و خاتون به فرمان شوهر ننشسته و قاينان ( مادرشوهران ) عروس را نپسنديده و عروس قاين را حرمت نداشته » « 1 » اظهار نگرانى شده است . از وظايف زن در قبال شوهر ، ترتيب و تنظيم خانه و مراقبت و پذيرايى از مهمانان ، نگهدارى از اموال خانواده ، ساختن ظروف ، چيدن پشم ، بافتن پارچه ، دوختن لباس ، دوشيدن شير ، درست كردن غذا و نگاهدارى گله و از اين قبيل كارها بوده به انضمام كارهايى كه متعلق به مردان بوده است . » « 2 »\r\nتعاليم چنگيز دربارهء وظايف زنان در قبال شوهر خود چنين است : « زن بايد كه چون شوهر به شكار و لشكر برنشسته ، او خانه را آراسته و مرتب دارد چنان كه چون ايلچى يا مهمان به خانه فرود آيد ، همه‌چيز به ترتيب ببيند ؛ و آتش نيكو ساخته ، ما يحتاج خان پرداخته باشد . لاجرم نيكنامى شوهر ، پيدا گردانيده باشد ، و نام او بلند كرده و در محافل چون كوه سرافراز گشته . نيكى مردان از نيكى زنان معلوم شود ، و اگر زن بد و بيسامان باشد ، و بىراى و تدبير ، بدى مرد از او معلوم شود . . . » « 3 »\r\nماركوپولو كه مدتى بين قبايل مختلف زيسته و از نزديك با زندگى آنان آشنايى پيدا كرده است ، در اين‌باره چنين اظهار نظر مىكند : « زنهاى تاتار از لحاظ عفت و عصمت و وفا و وظيفه - شناسى ، در برابر شوهران ، تالى ندارند . بيوفايى از نظرشان عيب بزرگ اخلاقى محسوب مىشود .\r\nدر مقابل شوهران نيز نسبت به زنان خود صديق و مهربانند . به اين‌جهت ، هميشه در خانواده‌ها صلح و صفا برقرار است . از دهان زنها هرگز حرف زشت شنيده نمىشود ، پاكدامنى و حجب و حياشان شايان توجه و قابل تحسين است ، و خرجشان براى مردها زياد نيست ؛ برعكس وجود آنها از لحاظ كارهايى كه در خانه مىكنند ، براى مردها پردرآمد است . روى همين اصل وقتى مردى زن جديدى مىگيرد ، به پدرزن خود هديه‌اى كه همپايهء جهيز است ، مىدهد . » « 4 »\r\nماركوپولو كه از نزديك ناظر فعاليتهاى گوناگون زنان بود ، دربارهء زنان مىنويسد :\r\n« زنان آنچه را كه براى شوهر و خانه‌شان لازم است ، مىخرند ، و آنچه بايد بفروشند ، مىفروشند . » اسباب خانه و ترتيب آن ، تمام و كمال در دست زن است ، و در نتيجه ، آنها اشياء جزئى كه\r\n\r\n\r\n","description":"","footnote":"\r\n( 1 ) . نظام اجتماعى مغولان ، ص 104 ( به نقل از : شيرين‌بيانى ، زن در ايران عصر مغول ، ص 56 ) .\r\n( 2 ) . سفرنامهء ماركوپولو ، ص 86 ( از همان مأخذ همان صفحه ) .\r\n( 3 ) . جامع التواريخ ، ج 3 ، ص 183 ( از همان مأخذ ، همان صفحه ) .\r\n( 4 ) . سفرنامهء ماركوپولو ، ص 88 - 87 ( از همان مأخذ ، ص 59 - 58 ) .\r\n","page_name":" 699 ","page_number":707},
  {"content":"\r\n\r\nدر زندگى ساده صحرانشينى مورد استفاده مىباشد مىسازند . « 1 »\r\nروبروك وظايف آنان‌را چنين شرح مىدهد : « شغل زنان عبارت بود از راندن عرابه‌ها ، قرار دادن چادرهاى متحرك روى عرابه‌ها ، و همچنين برپا داشتن آنها ، دوشيدن گاوها ، درست كردن كره ، « قرى اوت » يا پنير ، دباغى پوست حيوانات ، و دوختن آنها با ريسمان . ايشان كفش ، پوتين و سرانجام تمام انواع لباسها را مىدوختند » زنان نمد نيز مىماليدند و اطاقكها و خانه‌ها را با آن مىپوشانيدند . » « 2 »\r\nپلان كرپن چنين روايت مىكند : « تمام كارها با زنان بود : پوست‌دوزى ، لباس‌دوزى ، ساختن كفش ، و هرچه كه از چرم درست مىشده است . آنان عرابه‌ها را براى كوچ كردن آماده مىكردند ، آنهارا مىراندند ، شتران را بار مىكردند ، و در تمام كارها بسيار ماهر و چالاك بودند . » « 3 » ياساى چنگيز حكم مىكند كه : « هنگامى كه مردان به جنگ مىروند ، زنانى كه در اردو مىمانند كارهاى ايشان را به عهده گيرند . » « 4 » و جوينى بنا به دستور « ياسا » نقل مىكند كه زن در غياب شوهر كارهاى قبيله را انجام مىداد ، و « مؤتمنى برقرار ، كه كارها را مراقبت كند . » « 5 » ابن بطوطه نيز مىنويسد : « زنان بازاريان و زنان مردان متوسط الحال به عرابه‌اى سوارند و سه چهار كنيز دارند ، كه دامن لباسشان را به دست مىگيرند . . . زن ترك نيز به همين وضع به بازار مىآيد .\r\nغلامانى كه در ملازمت او هستند ، گوسفندان و شيرى را كه بايد فروخته شود ، مىآورند ، و خاتون ، آن اجناس را در مقابل عطريات ، معامله مىكند ، و بسا كه شوهر خاتون هم همراه اوست ، ليكن هركس او را ببيند تصور مىكند كه از جمله پيشخدمتهاى زن است ؛ زيرا كه وضع او نسبت به وضع خاتون محقر مىنمايد . » « 6 »\r\nمغولان به مسألهء عفت زن . دلبستگى و علاقه داشتند « در ناحيهء كامول كه مغولها آن را خاميل مىگفته‌اند . . . و در حدود تبت قرار دارد ، رسم چنين بوده كه وقتى مسافرى از راه مىرسيده و مايل بوده در خانه‌اى استراحت كند ، مرد آن خانه بيرون مىرفته و زن و دختر و خواهر خود را باقى مىگذاشته تا هرنوع كه مهمان بخواهد از او پذيرايى كنند ، و تا هروقت كه در آن خانه مىماند مرد به سر زندگى خود باز نمىگشت . »\r\nمنكوقاآن پس از فتح اين منطقه ، از اين سنت ديرين جلوگيرى كرد . اتفاقا خشكسالى سختى پديد گرديد . مردم اين بلاى آسمانى را معلول سه سال عفت و ترك روش ديرين شمردند و از خان تجديد رسم كهن را طلب كردند . خان از روى غضب گفت : « حال كه شما اصرار داريد به اين بيشرافتى زندگى كنيد ، برويد و رسوم رسواى خود را از سر گيريد . . . » همه\r\n\r\n\r\n","description":"","footnote":"\r\n( 1 ) . نظام اجتماعى مغولان ، ص 293 ( از همان مأخذ ، ص 116 ) .\r\n( 2 ) . مسافرت روبروك به تاتارستان ، ( از همان مأخذ ، ص 17 - 116 ) .\r\n( 3 ) . سفرنامه ، ص 51 ( از همان مأخذ ، ص 117 ) .\r\n( 4 ) . نظام اجتماعى مغولان ، ( از همان مأخذ ، همان صفحه ) .\r\n( 5 ) . تاريخ جهانگشا ، ج 2 ، ص 17 ( از همان مأخذ ، همان صفحه ) .\r\n( 6 ) . سفرنامه ، ص 30 - 329 ( از همان مأخذ ، همان صفحه ) .\r\n","page_name":" 700 ","page_number":708},
  {"content":"\r\n\r\nشادمان شدند و بار ديگر اين رسم برقرار گرديد . » « 1 »\r\nمغولان پس از مرگ ، ما يحتاج زندگى را بطور نشانه ، نه بطور كامل با مرده ، به خاك مىسپردند . و در مورد سران مغول مشاهده مىكنيم كه جز ما يحتاج زندگى ، دختران را نيز زنده با آنان به خاك مىسپردند . « 2 »\r\nجالب توجه است كه قوم بيابانگرد مغول نيز پس از آن‌كه به قدرت و ثروت بيكران رسيدند ، مانند همهء اقوام متنعم ، در فساد و خودپرستى فرو رفتند ؛ بطورىكه از سفرنامهء ماركو - پولو برمىآيد ، قوبيلاىقاآن ( 693 - 658 ه . ق . ) هر دوسال يك‌بار سفيران مخصوص به اطراف و اكناف كشور گسيل مىداشت و آنان موظف بودند زيباترين و دلرباترين دوشيزگان حوزهء مأموريت خود را گرد آورند . و پس از آنكه آنان را از لحاظ اندام و دهان و دندان و گيسوان و چشم و چهره مورد آزمايش قرار دادند خيل مهرويان را به دربار قاآن مىبردند و در آنجا مأمورين مخصوص پس از مطالعات لازم ، گل سرسبد زيبارويان جهان را برمىگزيدند . ولى انتخاب نهايى در دربار صورت مىگرفت ؛ يعنى از ميان آنهمه مهرويان فقط سى چهل‌نفر ، كه از جهات مختلف ممتاز بودند و از حيث طرز تنفس و بوى دهان ، آرامش خواب و عدم اعتياد به خرناس برگزيده و ممتاز بودند ، به گروه مهرويان دربار مىپيوستند ، و در آنجا به دسته‌هاى 5 نفرى تقسيم مىشدند ، و هرگروهى مىبايستى شبانه‌روز در تالار مخصوص امپراتور آمادهء كار باشند و دستور قاآن را اجرا و تمايلاتش را برآورده سازند ، و پس از سه شبانه‌روز ، گروه ديگر بجاى آنان به خدمتگزارى مىپرداختند . به اين ترتيب ، مىبينيم در دورهء مغول نيز پس از اسكان و شهرنشينى ، طبقات بالاى اجتماع دستخوش فساد و خودخواهى شدند . مخصوصا در ايران پس از آنكه مغولان به حكم ضروريات اجتماعى و اقتصادى به اسلام گرويدند ، موقعيت زنان رو بوخامت نهاد . زنان كه روزگارى از آزادى و اختياراتى برخوردار بودند ، در حرمسراها محدود و خواجگان و غلامان به توطئه و كنكاش عليه آنان مشغول شدند . ديگر زنان در جلسات مشورتى ( قوريلتايها ) شركت نمىكردند و در حل‌وفصل قضاياى سياسى و اجتماعى دخالتى نداشتند . « 3 »\r\n\r\nوضع زنان در عهد تيمور\r\nدر دوران قدرت تيمور ، زنان مخصوصا زنان غيرمسلمان ، از حقوق و امتيازات بيشترى برخوردار بودند ، چنان كه در ميدانهاى جنگ ، زنان سلحشورى بودند كه دوشادوش مردان با دشمن مىجنگيدند .\r\nبارتولد مىنويسد : « . . . زنان حرمسراى تيمور به شيوهء زنان مسلمان رفتار نمىكردند و عادت و رفتار آنان بيشتر شبيه اعمال زنان مغولى بود . كلاويخو و ابن عربشاه از ضيافت بزرگى كه به سال 1404 م . ( 807 ه . ق . ) با حضور خود آنان برگزار شده بود سخن گفته مىنويسد كه :\r\n\r\n\r\n","description":"","footnote":"\r\n( 1 ) . سفرنامهء ماركوپولو ، ص 75 ( از همان مأخذ ، ص 59 ) .\r\n( 2 ) . ر . ك : تاريخ جهانگشا ، ج 1 ، ص 98 ( از همان مأخذ ، ص 65 ) .\r\n( 3 ) . از « زنان در عهد مغول » تا اينجا تلخيص است از : زن در ايران عصر مغول ، پيشين ، ص 159 - 56 ( به تناوب و اختصار ) .\r\n","page_name":" 701 ","page_number":709},
  {"content":"\r\n\r\nشاهزاده خانمها بر خلاف زنان مسلمه با روى باز و بدون حجاب در آن مجلس شركت كرده بودند . زنان حرمسرا و شاهزاده‌خانمها مجاز بودند كه خودسرانه مجلس جشن و سرور تشكيل داده از مردان نيز دعوت نمايند . تيمور براى زنان و شاهزادگان كاخهاى باشكوهى بنا كرده بود . . . در حال حيات تيمور ، زنان حرمسرا در امور كشور مداخله نمىكردند ؛ فقط بعضى اوقات موفق مىشدند كه از حدت و شدت خشم و غضب تيمور در مجازات شاهزادگان بكاهند . . . « 1 » ابن عربشاه مىنويسد : « علت مرگ مرموز » چلبان ملك آن بود كه وى شايعاتى دربارهء بيعفتى و بيعصمتى بعضى زنان تيمور منتشر مىساخته است . » « 2 »\r\nكلاويخو ضمن مسافرت از نيشابور تا جيحون ، به محلى مىرسد بنام « سالوگر » كه زمام ادارهء آن سابقا در دست روحانى مسلمانى بوده است ، و بعدا زن بيوه‌اى ادارهء آن‌را به دست مىگيرد . كلاويخو در وصف او مىنويسد : « وى از ما به احترام پذيرايى كرد و دستور داد آنچه از خوراك و وسايل آسايش مورد نياز ما باشد ، به ما بدهند ؛ و نيز اين خانم براى صرف ناهار نزد ما آمد . » « 3 » و « 4 »\r\n\r\nزنان در عهد اوزون حسن\r\nكاترينوزنو ، كه در عهد اوزان حسن به ايران آمده است ، دربارهء زنان مىنويسد :\r\nدر ميان آنان رسم و عادت بر اين است كه بانوان را كسى نبيند ، و اگر ديده شوند اين بدان ماند كه در ميان ما كسى زنا كرده باشد . ازاين‌رو هنگامى كه زنان ايرانى در شهر و دژ گردش مىكنند ، يا بر اسب سوار مىشوند و در سلك ملازمان شاه با شوهران خود به جنگ مىروند ، روى خود را با تورى كه از موى اسب بافته‌اند مىپوشانند .\r\nو اين تور چنان ضخيم است كه از ميان آن به آسانى مىتوانند ديگران را ببينند اما رويشان را كسى نمىبيند . . . » « 5 »\r\n\r\nوضع زنان در عهد صفويه\r\nدر عهد صفويه ، در اثر رواج تعصب و ادامهء حكومت معنوى روحانيان ، وضع زنان بيش‌ازپيش به وخامت گراييد . « روبنده بر روى انداختن و چادر به سر كردن ، كه از دوران پادشاهى شاه طهماسب رواج گرفته بود ، در عهد ديگر سلاطين صفويه تشويق شد . با آنكه پاره‌اى از زنان به هنگام جنگ يا سفر بر اسب مىنشستند و با در تيراندازى و نيزه‌پرانى تسلط داشتند ، معمولا زندگى اكثريت محدود به خوردن و خفتن و بچه زاييدن بود . حتى زنان شاه عباس ، از اين قاعدهء كلى مستثنى نبودند ، و آنها نيز موقع بيرون رفتن از حرمسرا روبنده بر روى داشتند و قامت خود را در چادر پنهان مىكردند ، مگر به هنگام شكار و در ملازمت شاه كه همه‌جا قرق مىشد و هيچكس حق نزديك شدن به جايگاه مخصوص زنان را نداشت .\r\n\r\n\r\n","description":"","footnote":"\r\n( 1 ) . ر . ك : سفرنامهء كلاويخو ، ص 161 ( به نقل از : بارتولد ، الغ‌بيگ و زمان وى ، ترجمهء حسين احمدىپور ، ص 57 ) .\r\n( 2 ) . ابن عربشاه ، ص 228 ( از همان مأخذ ) .\r\n( 3 ) . سفرنامهء كلاويخو ، ص 201 ( از همان مأخذ ) .\r\n( 4 ) . الغ‌بيگ و زمان وى ، ص 57 .\r\n( 5 ) . سفرنامه‌هاى ونيزيان در ايران ، پيشين ، ص 213 .\r\n","page_name":" 702 ","page_number":710},
  {"content":"\r\n\r\nبعضى اوقات نيز هنگام چراغانى شهر اصفهان ، معمولا يك شب به فرمان شاه محوطهء مركزى شهر و بازارها را از جمعيت بويژه افراد ذكور خالى مىكردند تا خود شاه عباس و زنانش بلامانع به گردش و خريد كالا مشغول شوند . در اين قبيل موارد ، زنان نجيب حق داشتند بدون نقاب يا چادر آزادانه حركت كنند . » « 1 »\r\nاستاد فلسفى در تأييد مطالب سابق الذكر مىنويسد : « در زمان شاه طهماسب اول ، كه مردى متدين و در امر به معروف و نهى از منكر ، سخت متعصب بود ، زنان ايران بسيار محدود و محجوب بودند . از خانه ، مگر به حكم ضرورت ، بيرون نمىآمدند و در كوى و برزن پياده نمىگشتند . حتى در سوارى نيز به فرمان شاه آزاد نبودند . شاه طهماسب فرمان داده بود كه « . . .\r\nدر هيچ قسمت ، زن بر اسب ننشيند و اگر ضرورت اقتضا كند ، تا ممكن باشد بر زين سوار نشود ، و لجام به دست نگيرد . . . و هرچند عجوزه باشد در كنار معركهء قلندران و بازيگران مقام نكند . . . »\r\nشاه عباس بر خلاف جد خود تا حدى به زنان آزادى داد ، بطورىكه در زمان او جز زنان بزرگان و رجال كشور كه بسيار كم از خانه بيرون مىآمدند ، زنان ساير طبقات در كوچه و بازار ديده مىشدند ، و حتى براى آنكه زنان هم از تماشاى چراغان و آتش‌بازى و جشنهاى شبانه زنان مسلمان و مسيحى در عهد صفويه\r\n\r\n\r\n","description":"","footnote":"\r\n( 1 ) . تاريخ سياسى و اجتماعى ايران از مرگ تيمور تا مرگ شاه عباس ، پيشين ، ص 341 .\r\n","page_name":" 703 ","page_number":711},
  {"content":"\r\n\r\nمحروم نمانند ، ايشان را در اين گونه تفريحات وارد مىكردند ، و يك يا چند شب از چراغان و آتشبازى را مخصوص زنان مىساخت . از سال 1018 هجرى قمرى نيز دستور داد كه روزهاى چهارشنبهء هرهفته ، گردش چهارباغ اصفهان و پل سى و سه چشمه منحصر به زنان شهر باشد تا بتوانند با روى گشاده و بىنقاب در آنجا تماشا و تفريح كنند . » « 1 »\r\n\r\nتفريح و دلخوشى زنان طبقهء ممتاز در عصر شاه عباس\r\nاز تفريحات و سرگرميهاى زنان وابسته به طبقات متوسط و پايين اجتماع آگاهى و اطلاع كافى نداريم ، ولى مورخان و جهانگردان عصر شاه عباس ، جسته‌جسته ، مطالبى كه نمودار وضع اجتماعى زنان دربارى است ، در اختيار ما گذارده‌اند . « پىيترودولاواله جهانگرد ، ضمن توصيف شكار شاه در ماه جمادى الثانى سال 1027 در اطراف فيروزكوه ، مى - نويسد : « . . . زنان حرم شاه در تيراندازى بسيار ماهرند . . . اگر تنها با شاه باشند با كمال چابكى و مهارت بر اسب مىنشينند و با شمشير و تيروكمان به شكار مىپردازند . . . »\r\nخانمهاى ايرانى در عهد صفويه\r\nشاه عباس گاه با زنان خود تنها به - شكار مىرفت و در اين‌گونه شكارها زنان با روى باز بر اسب مىنشستند ، و مانند مردان با تيروكمان با شمشير و تفنگ به شكار مى - پرداختند . شاه ، زنان حرم را نيز به تماشا مىبرد .\r\nدر اين شب ، سربازان و مأموران شاه تمام مردان را از بازارها و ميدانها و كويهايى كه چراغان شده بود دور مىكردند ، و حتى كاسبان اين قسمتها نيز دكانهاى خويش را به زنى از نزديكان خود مىسپردند ، و از آنجا دور مىشدند . پس از آن ، گروهى از خواجه - سرايان شاه مدخل كويها و ميدان و بازارها را مىگرفتند و گذشته از مردان ، زنان فقير را هم ، براى اين‌كه از دزدى و جيب‌برى جلوگيرى شود ، از آن حدود مىراندند . . .\r\nشاه عباس در اين‌گونه شبها دستور مىداد كه در شهر جار زنند و تمام زنان جوان را از ايرانى و بيگانه به بازارها دعوت كنند . پس از فراهم شدن مقدمات ، شاه با زنان حرم براى تماشا مىآمدند . به نظر جهانگرد سابق الذكر : « لباس اين چهل خانم . . . از اطلس يا پارچه‌هاى نخى رنگارنگ بود ، هيچگونه زينت و زيورى جز يك كمربند پهن زربافت نداشتند . . . به جاى رشته‌هاى مرواريد ، دو رشته گلابتون بزرگ زرين بر سر آويخته بودند . . . » سپس مىنويسد :\r\nبه عقيدهء من ، زنان ايرانى خيلى شبيه زنهاى شهر ناپلى « 2 » ما هستند كه به تغيير و تنوع لباس\r\n\r\n\r\n","description":"","footnote":"\r\n( 1 ) . ر . ك : زندگانى شاه عباس اول ، پيشين ، ج 2 ، ص 256 و 231 .\r\n( 2 ) .  Napoli \r\n","page_name":" 704 ","page_number":712},
  {"content":"\r\n\r\nو پيروى از « مدهاى » تازه علاقهء وافر دارند و مىكوشند با خرج كم ، ظاهرى آراسته داشته باشند . . . زنان جوان بصداى دايره و « چهارپاره » در برابر شاه و ديگران به پاكوبى برخاستند .\r\nچهارپاره ، چهار قطعه چوب آبنوس يا عاج بود كه در دو دست مىگرفتند و با آهنگ ساز بر هم مىزدند . . . ديگر از تفريحات زنان حرمخانهء شاهى ، گردش در « چهارباغ » در روزهاى چهارشنبه بود . در اين روزها زنان با روى گشاده و بىنقاب تا مدتى از شب در پرتو مشعلها و شمعها در آنجا به سر مىبردند و به شادى و خنده و خوردن و نوشيدن مىگذرانيدند . در اين روز ، تمام چهارباغ قرق مىشد و در اطراف آن خواجه‌سرايان و مأموران خاصى از عبور مردان شهر جلوگيرى مىكردند . در چنين روزى ، فروشندگان چهارباغ نيز همه زن بودند . . . در حرمخانه ، شاه براى اينكه دل‌مشغوليها و انديشه‌هاى سياسى خود را فراموش كند ، با زنان به بازيها و شوخيهاى گوناگون سرگرم مىشد ، يكى او را قلقك مىداد ، ديگرى او را به سوى خود مىكشيد سومى گازش مىگرفت ، گاه نيز چند زن دست و پايش را مى - گرفتند و گرد اتاق مىچرخانيدند ، سپس در هوا تاب مىدادند و روى قالى مىانداختند . شاه نيز با خنده‌هاى بلند آنها را به باد دشنام مىگرفت . و اين يكى از تفريحات او در حرمخانه بود . . .\r\nزن و مرد ايرانى كار رضا عباسى از كتاب مينياتورسازى در شرق اسلامى تأليف از تست كرنل از كتاب شاه عباس فلسفى ج 2 ص 232\r\nهروقت شاه همراه حرم بود ، زنان بر اسب مىنشستند و روبند خود را بالا مىزدند و با روى گشاده حركت مىكردند ، و شاه مىگفت و مىخنديد . اما اگر شاه خود همراه حرم نبود ، زنان را در كجاوه‌هايى كه به پشت استر يا شتر گذاشته مىشد ، جاى مىدادند . . . فرمان شاه اين بود كه چشم نامحرم نبايستى به روى زنان حرم افتد ، و اگر مردى بر سر راه ايشان ديده شود بايد او را بيدرنگ بكشند .\r\n\r\n","description":"","footnote":"","page_name":" 705 ","page_number":713},
  {"content":"\r\n\r\nشاه عباس هروقت كه با زنان و همخوابگان خود به گردش مىرفت ، فرمان مىداد جار بزنند كه مردان از راه عبورومرور زنانش دور شوند . زنان جز در ميهمانيها و اجتماعات خانوادگى ، هرگز در مجالس مردان حاضر نمىشدند ، و با مردان بيگانه آشنا نمىشدند . سرگرمى آنان در خانه ، سخن گفتن و خوردن و خنديدن ، و گاه رقصها و آوازهاى تنها و بىمرد بود ؛ زن زرتشتى\r\nزيرا اصولا در ايران آواز خواندن و نوازندگى و رقصيدن را دور از نجابت و شرافت مىپنداشتند و اين گونه هنرمنديها را زشت و ناپسند و شايستهء مطربان مىشمردند . بنابراين ، اوقات بانوان حرم كه انجام دادن كارهاى خانگى را نيز با شأن و مقام خود مناسب نمىشمردند . بيشتر به خوردن و خفتن و پرگويى و تنبلى مىگذشت . » « 1 »\r\n\r\n\r\n","description":"","footnote":"\r\n( 1 ) . زندگانى شاه عباس اول ، پيشين ، ج 2 ، ص 36 - 225 ( به اختصار ) .\r\n","page_name":" 706 ","page_number":714},
  {"content":"\r\n\r\n\r\nرفتار زنى با شوهرش\r\n« . . . شاه عباس يكى از دختران خود را به سردارى داده بود . ولى اين دختر شوهر خود را دوست نمىداشت و حتى به صورت او هم نگاه نمىكرد . عاقبت آن سردار ، به شاه شكايت برد كه بجاى زن ماده ببرى به او داده است و گفت كه دخترت تاكنون دوبار به روى من خنجر كشيده است . شاه بسيار خنديد و پرسيد : در خانه چند كنيز سفيد دارى ؟ جواب داد : نزديك چهل و پنج كنيز . شاه گفت : از امشب مرتب با كنيزان خود بخواب و زن را با بىاعتنايى تنها بگذار . سردار دستور شاه را به كار بست . دو روزى نگذشت كه شاهزاده خانم با خشم فراوان نزد شاه شكوه برد ، كه شوهرم همهء خدمتكاران و كنيزان خود را از من عزيزتر مىدارد . شاه جواب داد كه حق با شوهر توست و آنچه كرده است به دستور من بوده ، و به دختر نصيحت كرد كه همان شب شوهر را به خوابگاه خويش خواند و با او مهربان باشد .\r\nدختر نيز چنين كرد و از آن پس ، زندگى ايشان با عشق و سرور آميخته بود . . . » « 1 »\r\n\r\nمراسم و تشريفات عروسى در عهد شاه عباس\r\nيكى از كارهاى خير پيترود لاوالهء ايتاليايى در دوران اقامت در ايران ، اين بود كه مقدمات عروسى خواهرزن خود را با يك نفر ارمنى فراهم كرد . وى در مكتوب پنجم خود ، جريان اين عروسى را اندكى بتفصيل شرح داده ، و ما براى اطلاع خوانندگان از راه و رسم عروسيهاى آن دوران ، قسمتهاى جالب آن‌را نقل مىكنيم : « روز 14 فوريهء 1619 ( 1028 ه . ق . ) يكى از خواهران داماد به خانهء ما آمد و براى عروسى چشم‌روشنى آورد . اين چشم‌روشنى طبق رسوم ، يكى از اشياء مورد علاقهء زنان از قبيل سينه‌بند ، گوشواره ، دستبند و امثال آن بايد باشد ، كه آورنده با دست خود عروس را با آن زينت مىدهد . . . روز جمعه ، 15 فوريه ، خانهء ما پر از بانوان متعدد ارمنى و گرجى و آشورى و مسلمان بود و اندكى بعد از نيمه‌شب ، داماد به اتفاق خويشان خود با صداى نقاره و طبل و آلات موسيقى ديگر به خانهء ما وارد شد ، و بدون اين‌كه قادر به ديدن عروس باشد ، تا صبح با ما به صحبت نشست ، زيرا رسوم و عادات محل چنين اقتضا مىكند . البته در تمام مدت ، نواهاى موسيقى ادامه داشت . عروس در اتاق ديگر به سر مىبرد و تمام شب را بدون اين‌كه بخوابد ، با بانوان ديگر به گفت‌وشنود مشغول بود . وى طبق رسوم و عادات محل ، آرايش شده و دستهايش ، حنا بسته بود . جالب توجهتر از همه اين‌كه صورتش را نيز با برگهاى اكليل‌زده به رنگ طلايى آراسته بودند . . . دور عروس چراغهاى متعددى چيده بودند و روى صورت او تور ابريشمى صورتىرنگى قرار داشت كه بر آن نقش يك خورشيد طلايى به چشم مىخورد .\r\nبانوان ، تمام شب زدند و خواندند و رقصيدند و براى اين‌كه نسبت به مردان نيز محبتى كرده باشند ، بعضى اوقات جلو ما نيز اين كارها را انجام دادند . معمولا در بين ايرانيان ، زنان با روى باز در حضور مردان حاضر نمىشوند و ارمنيهاى عيسوى نيز به تبعيت از آداب و رسوم كشور ، اين كار را نمىكنند ، ولى چون ما فرنگى بوديم . . . زنهايمان مىتوانستند با روى باز جلو مردان بيايند . ولى موقعى كه ايرانيان مسلمان هم حضور دارند ، زنهاى ما روى خود را مىپوشانند و طبق رسوم آنان رفتار مىكنند . رقص توأم با آواز بانوان خالى از لطف نيست ،\r\n\r\n\r\n","description":"","footnote":"\r\n( 1 ) . سياحتنامهء شاردن ، ج 2 ، ص 236 ( به نقل از : زندگانى شاه عباس اول ، ج 2 ، ص 199 ) .\r\n","page_name":" 707 ","page_number":715},
  {"content":"\r\n\r\nو آنان در عين خواندن مىرقصند ، و به بدن خود هزاران‌گونه حركات مليح و جذاب مىدهند .\r\nآوازها ، عبارت از تصنيفهايى است كه مناسب وضع مجلس است و بانويى كه سردستهء رقاصه‌هاست ، شعرى مىخواند و به جاى مخصوص كه رسيد ، همگى باهم جملاتى را تكرار مىكنند . يك بانوى آسورى كه « بيگى خانم » ناميده مىشد ، گرچه روى زيبايى نداشت ولى بسيار شيرين‌بيان بود و قد و بالاى رشيدى داشت . اين آوازها و رقصها را خوب مىدانست و به اين مناسبت غالبا سردستگى بانوان را برعهده داشت . . .\r\nدر اين صفحات ، زنان جز ديدوبازديد ، تفريح ديگرى ندارند ، و اين ملاقاتها غالبا توأم با خوردن و نوشيدن و خواندن و رقصيدن است . صبح شنبه ، همين‌كه روز بالا آمد ، همگى به كليساى « كرمليهاى برهنه‌پا » رفتيم ، و در آنجا بعد از انجام دعاى عروسى مراسم اعتراف و تعميد را بجاى آورد . سپس همگى سوار بر اسب شديم ، و عروس را به جلفا هدايت كرديم . . . گروه رامشگران با ساز و طنبور و دايره‌زنگى و نقاره جلو ما مىزدند و مىخواندند .\r\nقسمتى از آنان‌را داماد فرستاده بود و عدهء ديگر ، كسانى بودند كه قبلا در خانهء ما حضور داشتند .\r\nوقتى كه تشريفات كليسايى تمام شد ، به همين نحو ، عروس را به خانه خواجه آبديك ( پدر - خواندهء داماد ) برديم . . . طبق آداب و رسوم ، تمام روز را در خانهء خواجه مانديم . اين مهمانيها معمولا يك روز و يك شب به طول مىانجامد . . . » « 1 »\r\n\r\nتوصيف شاردن از زنان ايران در عهد صفويه\r\nشاردن ، كه بين سالهاى 1664 تا 1677 م . ( 1075 تا 1088 ه . ق . ) چندين‌بار در ايران توقف كرده است ، راجع به موقعيت اجتماعى زنان ، چنين مىنويسد : « زنان حرم شاهى هرگز از مقر خود خارج نمىشوند ، و در ايران مهمترين زنان كسانى هستند كه كمتر از خانه خارج مىشوند ، و ديگران را به حضور خود مىپذيرند . گاه خواهرى براى ملاقات خواهر خود مىرود و يا خواهرزاده‌اى از برادرزادهء خود ديدن مىكند . علاوه بر اين ، در موارد فوق العاده و استثنايى ، نظير عروسى و مرگ‌ومير يا اعياد مهم ملى و مذهبى ، ديدوبازديدهايى صورت مىگيرد .\r\nديدوبازديدها گاه شش يا هفت روز طول مىكشيد ، و زنان همراه خود ، دختر و خواجگان و عده‌اى خدمه مىبردند و تعداد آنها برحسب نظر شوهر خانم و درجهء اعتمادى كه نسبت به محيط جديد داشت ، فرق مىكرد .\r\nشاهزاده‌خانمها همواره سعى مىكنند كه به حرم شاهى دعوت شوند ، زيرا در طى هفت يا هشت روزى كه در آنجا هستند غير از تماشاى مناظر جديد با هديه‌هاى گرانبها مراجعت مىكنند . شوهران نيز از فرستادن شاهزادگان ، به حرم شاهى خشنود بودند ، زيرا از اين راه مىتوانستند مطالب موردنظر خود را به اطلاع شاه برسانند و يا به قدرت و ثروت خود بيفزايند . » « 2 »\r\nيكى از مسافرين و جهانگردان فرانسوى به نام تاورنيه ، مناظر ديگرى از وضع دربار\r\n\r\n\r\n","description":"","footnote":"\r\n( 1 ) . سفرنامهء پىيترو ، پيشين ، ص 446 ( به اختصار ) .\r\n( 2 ) . ر . ك : سياحتنامهء شاردن ، ج 8 ، ص 391 .\r\n","page_name":" 708 ","page_number":716},
  {"content":"\r\n\r\nسلاطين و موقعيت زنان ترسيم مىكند : « در ايران ، زنان زيبا با رنگهاى مختلف ديده مى - شوند كه از اقطار مختلف بوسيلهء بازرگانان اين رشته گردآورى مىشوند . زنان سفيدروى را از لهستان و مسكو و چركس و گرجستان مىآورند . زنان زردپوست را از سرزمينهاى مغولستان ، و زنان سياه را از نواحى « ميلند » و درياى احمر مىآورند .\r\nزنان ايران را ، جز شوهرانشان كسى نمىبيند . زنان طبقهء متوسط و پايين اجتماع فقط موقع حمام رفتن در خيابانها و كوچه‌ها ديده مىشوند . آنها سراپاى خود را با چادر مى - پوشانند و فقط بوسيلهء دو سوراخى كه در برابر ديدگان آنها قرار دارد راه را تميز مىدهند همينقدر كه كسى از خارج وارد خانه شود ، ديگر زنها با شوهر خود غذا نمىخورند . زنها مدير داخلى خانه نيستند بلكه وضع آنها بيشتر شبيه به وضع غلامان است . با كشيدن سيگار و قليان عمر خود را سپرى مىكنند . آنان‌كه غلام دارند از آنها براى ماليدن بازو و زانوى خود استفاده مىكنند ، و جز اين ، تفريحى در زندان خانه ندارند .\r\nبه اين ترتيب ، همين كه دخترى ازدواج كرد ، در منزل معاشر و رفيقى جز زنان و خواجگان ندارد . مردان ثروتمند عدهء زيادى زن و غلام در اختيار دارند ، و زنان زير سلطهء كامل شوهر خود زندگى مىكنند .\r\nخواجگان ، كه در دستگاه زورمندان زندگى مىكنند نيز دونوعند : خواجگان سفيد - پوست ، كه حق نزديك‌شدن به زنان ندارند و اينها فقط مراقب نخستين درهاى حرم هستند .\r\nو خواجگان سياه‌چرده‌اى كه قيافه‌اى مهيب دارند و به نگهدارى داخل حرم سرگرمند .\r\nهرگاه ، زن اعيانى از خانه خارج مىشد عده‌اى از خواجگان از پس‌وپيش او با چماق حركت مىكردند و مردم را براى عبور بانو به اين‌طرف و آن‌طرف مىراندند . وقتى كه زنان شاه به ييلاق مىرفتند ، كسى حق آمد و رفت در آن مناطق و يكى دو فرسخ اطراف آن‌را نداشت . خواجگان سفيدپوست قبل از آمدن خاندان شاهى با چوب و چماق مردم را از آن حدود مىراندند . اگر كسى را در مسير بانوان به حال خواب يا به صورت ديگر مىديدند بيدرنگ مىكشتند .\r\nدر ايامى كه شاه عباس دوم در ييلاق بود يكى از فراشها به علت خستگى مفرط به خواب رفته بود . وقتىكه زن شاه به چادر قدم نهاد ، مرد خفته را مشاهده كرد و فريادى بر آورد . خواجگان بيرحم چون بر مرد خواب‌آلود دست يافتند ، او را فورا به خاك سپردند . همچنين موقعىكه شاه صفى ، پدر شاه عباس دوم ، با زنان خود در ييلاق بود ، رعيتى ستمديده نزديك او آمد ، تا عرضحال خود را به سلطان تقديم كند ، ولى شاه قبل از نزديك شدن ، وى را هدف گلوله قرار داد .\r\nبطوركلى ، وقتىكه زنان شاه خواه در برف و سرما و خواه در نيمه‌شب ، از شهرى مىگذشتند ، مردم بينوا ، مكلف بودند كه از مسير آنها فرار كنند . » « 1 »\r\nبه اين ترتيب ، زنان دربارى و اشراف‌منش ، زندگى توأم با انزوا و محروميت خود\r\n\r\n\r\n","description":"","footnote":"\r\n( 1 ) . سفرنامهء تارنيه ، پيشين ، 630 ( به اختصار ) .\r\n","page_name":" 709 ","page_number":717},
  {"content":"\r\n\r\nرا ، با خودآرايى و حمام و ساز و آواز و قصه و نقل سپرى مىكردند . بنا به گفتهء اولئاريوس « شاه صفى غير از زنان قانونى ، بيشتر از سيصد زن غيرعقدى در دربار خود گردآورده بود ؛ زيرا عمال او از اعزام هيچ زن زيبايى به دربار شاه خوددارى نمىكردند . بزرگترين حكام و فرمانروايان آن دوران ، زيباترين دختران خود يا بستگان خويش را به پيشگاه شاه مىفرستادند . . .\r\nارامنه ، كه از عمال مخفى شاه بيم داشتند ، براى نجات از اين مخاطره ، دختران زيباى سرزمين خود را قبل از سن 12 سالگى به عقد اشخاص موردنظر درمىآوردند . شاه فقط يك‌شب را با يكى از اين زنهاى زيبا مىگذراند و سپس آنهارا به يكى از فرمانروايان و يا بزرگان دربارى مىبخشيد . »\r\nبطورىكه شاردن متذكر شده است : « زنان مشرق ، غالبا از راه طبق زدن اطفاى شهوت مىكنند . من غالبا از اشخاص مختلف شنيده‌ام كه آنها از راههاى غيرطبيعى براى فرو نشاندن شهوت خويش ، اقدام مىكنند ، و معمولا آنهارا از اين كارها باز مىدارند ، زيرا معتقدند به اين ترتيب از زيبائى آنها و حساسيت شهوى و جنسى آنها ، در برابر مردان كاسته مىشود . زنانى كه در سراى سلطانى زندگى مىكردند ، حكايات عجيبى از چشم‌وهمچشميها ، حسادتها ، دروغگوييهاى زنان دربارى ، حكايت مىكنند . آنها متقابلا از خطاها و اعمال نارواى يكديگر سخن مىگويند و اسرار نهان رقيبان خويش را برملا مىكنند زنانى كه از بركت زيبائى رقص و آواز خوش مورد عنايت سلطان قرار مىگيرند بيش از ديگران هدف حسادت زنان عادى واقع مىشوند . » « 1 » آنچه گفتيم بيشتر ، از مختصات زندگى زنان اشراف حكايت مىكند .\r\nمردان طبقات متوسط نيز ، برحسب قدرت مالى كه داشتند از تعدد زوجات استفاده مىكردند .\r\nزنان وابسته به طبقات متوسط در مقابل كارهاى عادى روزانه كه انجام مىدادند از تحرك و آزادى بيشترى برخوردار بودند . بيوه‌زنان و زنان مطلقه آزاديهاى بيشترى داشتند و كسى دنبال آنها سخن نمىگفت .\r\n\r\nمتعه يا ازدواج موقت :\r\nمتعه كه در ايران و ممالك شيعه مذهب معمول است در آغاز اسلام نيز رواج داشت ، ولى بعدها علماى اهل سنت اين عمل را ممنوع شمردند . بموجب مقررات شرعى ، در مقابل مبلغ معينى ، زن براى چند دقيقه يا چند سال در اختيار مرد قرار مىگرفت .\r\nدر قرن اخير ، در نتيجهء تحريم بردگى و از بين رفتن غلامان ، صيغه ، چون بسيار سهل - الحصول است و از طرفى زن صيغه‌اى از مزاياى ارث و غيره استفاده نمىكند ، اين تمتع نيز مورد توجه طبقات مرفه قرار گرفت . و غالبا مردان متمول غير از زنهاى عقدى ، يك يا چند زن زيباى صيغه در اختيار داشتند ، زن صيغه پس از جدايى از مرد ، تا چهل روز حق ندارد با مرد ديگرى نزديكى كند .\r\nغير از زنان صيغه‌اى كه اغلب فرق زيادى با فواحش نداشتند ، عده‌اى ديگر از زنان كه به كار مطربى ، نوازندگى ، خوانندگى ، و رقص اشتغال داشتند از آزادى كامل برخوردار بودند ، و غالبا در مجالس جشن و سرور و اعياد و عروسيهاى اعيان و اشراف شركت مىكردند .\r\n\r\n\r\n","description":"","footnote":"\r\n( 1 ) . سياحتنامهء شاردن ، پيشين ، ج 8 ، ص 386 ( به اختصار ) .\r\n","page_name":" 710 ","page_number":718},
  {"content":"\r\n\r\nبطورىكه شاردن نوشته در سال 1637 ، هنگامى كه سفير دوك هلشتاين « 1 » به قزوين قدم مىگذاشت ، در پانصد مترى شهر ، 15 زن جوان با البسه و تزئينات فراوان كه از طلا و نقره ساخته شده بود به پيشواز سفير آمدند . آنها با گردنبندها ، و انگشتريها و گوشواره‌هاى گرانبهايى كه داشتند ، به خواندن و نواختن موسيقى مشغول بودند ، و تا نزديكى شهر از مهمانان بدرقه كردند . بطورىكه شاردن يادآور شده است در تمام مهمانيهاى مجلل و پذيراييهاى رسمى ، از رقاصان دعوت مىشد ، و آنها با ساز و آوازهاى خود و نقشهايى كه ايفا مىكردند صحنه‌هاى عشقى را نمايش مىدادند . بازيگران معمولا در سه‌پرده نقشهاى خود را انجام مىدادند . زيباترين پسران و دختران كارهاى هنرپيشگى را عهده‌دار بودند . رقاصه‌ها بطور دسته‌جمعى مىرقصيدند ، و در رأس آنها يك رقاصهء بالنسبه مسن رهبرى جمع را به عهده داشت ؛ يعنى آنهارا از گوشه و كنار شهر براى شركت در جشنها جمع‌آورى مىكرد . سپس شاردن ، به گرانى نرخ فواحش اشاره مىكند و مىگويد با اين‌كه در ايران داشتن زن عقدى و صيغه و داشتن كنيز شرعا و عرفا بلااشكال است ، بايد نرخ فواحش بسيار ارزان باشد ، و حال آن‌كه در ايران پيش از ديگر كشورهاست .\r\nفواحش غالبا جوانان ارتش و نجبا و اشراف‌زادگان را به فساد و تباهى سوق مىدهند . كسانىكه عاشق زنان فاحشه و بدكار مىشدند به آسانى از چنگال آنها خلاص نمىشدند ، بلكه تا پولى در بساط داشتند ناگزير بودند در راه معشوق خرج كنند .\r\nرقاصه‌هاى حرفه‌اى تنها ايرانى نبودند بلكه از سرزمين هند نيز عده‌اى رقاصه به ايران آمده بودند كه از لحاظ هنرمندى ، زيبايى چهره ، و زينت‌آلات زنانه بسيار مورد توجه شاردن قرار گرفته بودند . اين هنرپيشگان كه غالبا از راه فاحشگى و خودفروشى نيز سود كلان تحصيل مىكردند ، معمولا در پايان عهد شباب توبه مىكردند و براى زيارت به مكه مىرفتند و در مراجعت ، به كارهاى خير مىپرداختند . البته تمام رقاصه‌ها از لحاظ ارزش هنرى يكسان نبودند . بسيارى از آنها در كوى و برزنها زندگى مىكردند و با گرفتن مبلغى ناچيز هنرنمائى مىكردند .\r\nبطورىكه شاردن نوشته : در نزديك مدرسهء صفوى ، محله‌اى است مخصوص فواحش كه چند كوچه و چند كاروانسرا ، در اختيار آنهاست . اشخاص نجيب و شرافتمند ازين محله عبور نمىكنند . دوازده‌هزار زن فاحشه در اصفهان تحت حمايت دولت زندگى مىكنند ؛ غير از اين عده ، عده‌اى از زنان فاحشه بطور محرمانه در محلات اصفهان زندگى مىكنند .\r\nشاردن مىگويد : « دختران حرم به علت آنكه اگر صاحب فرزند مىشدند ، فرزندانشان كور يا كشته مىشدند ( براى اينكه رقبايى براى جانشينى شاه پديد نيايد ) اغلب از همبسترى ابا مىكردند . « شاه عباس ثانى به دختركى پيغام داد كه به خوابگاه او بيايد و او عذر آورد كه دچار علت زنانگى است . به دستور شاه ، دختر را معاينه كردند و معلوم شد دروغ گفته است . دستور\r\n\r\n\r\n","description":"","footnote":"\r\n( 1 ) .  Holstein \r\n","page_name":" 711 ","page_number":719},
  {"content":"\r\n\r\nداد او را در يك بخارى ديوارى انداختند و اطرافش هيزم ريختند و زنده‌زنده سوزاندند . » « 1 » تاورنيه اين روايت را در جايى در مورد سه زن آورده است ، و مىگويد : « خواجه‌سرايان را فرستاد آن هرسه را حاضر كردند ، و چون زمستان بود آتش بسيارى در پيش شاه افروخته بودند .\r\nحكم كرد تا آن بيچاره‌ها را در آتش انداخته بسوزانيدند . بعد شاه رفت و راحت خوابيد . » « 2 » تاورنيه در جايى ديگر ، از سوختن زنى غير از اين سه‌زن صحبت مىكند و مىگويد : « خواجه - باشى به حساب اينكه شاه اين زن را خيلى دوست مىدارد و ممكن است فردا پشيمان شود ، او را نسوخت . صبح كه شاه بيدار شد ، پرسيد : چه كردى ؟ گفت : اجراى فرمان را به امروز موكول كردم .\r\nشاه فورا امر كرد . خواجه‌باشى را در آتش انداخته سوزاندند و آن خانم را عفو كرد . » « 3 »\r\n\r\nزنان :\r\nسانسون ، كه در زمان شاه سليمان به ايران آمده است ، مىنويسد : « در قصر سلطنتى ، هشتصد زن زندگى مىكنند . اگرچه مخارج زندگى تمام آنهارا شاه مىپردازد ولى همهء آنها ، زن شاه نيستند ، و شاه با تمام آنها رابطه ندارد . . . اينها در قصر سلطنتى تربيت مىشوند تا شاه آنهارا شوهر بدهد . . . » « 4 »\r\n\r\nزنان ارمنى :\r\nكاررى در سفرنامهء خود ، وضع زنان ارمنى را در عهد صفويه ، چنين توصيف مىكند : « زنان ارمنى غالبا زيبا و مليحند و در پى زيبايى تصنعى نيستند ؛ سر خود را با چارقد كتانى سفيد مىپوشانند و گوشه‌هاى آن‌را زير چانهء خود محكم مىكنند ، اغلب يك رشته گيس دارند كه توى كيسهء كوچكى از مخمل سياه روى شانهء خود مىاندازند ، زنهاى بسيار متمول ، زينت‌آلات زرين و مرصع نيز به كار مىبرند . . . » « 5 »\r\nكاررى در سفرنامهء خود ، به موقعيت اجتماعى زنان دربارى اشاره مىكند و مىنويسد :\r\nطبق يك سنت بسيار زشت دربار ايران ، كه واقعا عجيب و باورنكردنى است و دليل يك‌نوع بربريت است ، پادشاه مىتواند كنيزكان مورد علاقهء خود را به ميل خويش ، به اشخاص بسيار پست ببخشد . . . شاه سليمان يكى از زنهاى خود را از سر خشم به گازرى بخشيده بود ، چند روز بعد نادم شد ، عشق زن بر سرش زد احضارش كرد و حسودانه پرسيد : شوهر تازه را بيشتر دوست دارى يا مرا ؟ زن پاسخ داد : شوهر شرعى و قانونيم را . شاه خشمگين شد و فرمان داد او را در رودخانه بيندازند ، اما زود پشيمان شد و فرمان اجرا نشد . بعد دستور داد او را زنده‌زنده بسوزانند . خوشبختانه اين‌بار هم زير فرمان خود زد ، اكنون آن زن در حرمسراى شاهى است . » « 6 »\r\nالئاريوس ، كه در عصر شاه صفى به ايران آمده ، گويد : « زنان ايرانى هرگز در كوچه‌ها روگشاده نمىروند ، بلكه در حجاب سفيدى مستورند كه تا زانو پايين مىآيد ، و فقط شكافى در مقابل چشمان خود باز مىگذارند تا بتوانند پيش پاى خود را ببينند . در سفرنامهء ژ . دوتونو آمده است كه هنگامى كه زنان ايرانى از خانه بيرون مىروند ، دار ، و ندار ، با حجاب يا كفن بزرگى از پارچهء سفيد بسيار نازكى پوشيده‌اند . . . كه جز چشمان ، همه‌جاى بدن آنان پوشيده است .\r\n\r\n\r\n","description":"","footnote":"\r\n( 1 ) . سياحتنامهء شاردن ، ج 8 ، ص 83 - 382 .\r\n( 2 و 3 ) . سفرنامهء تاورنيه ، ص 508 .\r\n( 4 ) . سفرنامهء سانسون ، پيشين ، ص 121 .\r\n( 5 ) . سفرنامهء كاررى ، پيشين ، ص 101 .\r\n( 6 ) . همان ، ص 90 ( به اختصار ) .\r\n","page_name":" 712 ","page_number":720},
  {"content":"\r\n\r\nاوليويه ، سياح و طبيعيدان ، در كتاب خود ( 1807 - 1801 م . ) مىنويسد : « زن ايرانى هنگام خروج از منزل ، با روپوش بزرگ ابريشمى يا با پارچهء پنبه‌اى درشت‌ترى ، خود را مىپوشاند . زنان طبقهء سوم پارچهء پنبه‌اى رنگين به كار مىبرند .\r\nدر دورهء فتحعلى شاه و پس از آن ، چادر خارج از منزل به رنگ سياه يا بنفش بود كه آن را روى چاقچور به سر مىكردند ، و صورت را با روبنده مىپوشانيدند . در دورهء ناصر الدين شاه نيز چادر و چاقچور باقى ماند . گلابتون و زرىدوزى ، يك‌چند در اطراف چادر معمول بود . بعدها روبنده ، جاى خود را به پيچه داد . پس از رفع حجاب در 1314 ه . ش . به سر كردن چادر ، بين زنان روشنفكر به كلى منسوخ گرديد . » « 1 »\r\nتاورنيه در مورد زنان ايران مىنويسد : « آنان لباسهاى خيلى فاخر مىپوشند . لباسشان يكسره است و با لباس مردها اختلاف زيادى ندارد . كلاه كوچكى به شكل برج به سر مىگذارند ، گيسوانشان را مىبافند ، روى شانه‌ها مىريزند ، و يك زيرشلوارى هم مثل مردها مىپوشند كه تا پاشنهء پا مىرسد . كفش آنها نيز با كفش مردها فرق چندانى ندارد . »\r\n\r\nزنان يزد :\r\nتاورنيه در سفرنامهء خود نه‌تنها از منسوجات و پارچه‌هاى زربفت يزد به خوبى ياد مىكند ، بلكه مىنويسد : « در سراسر ايران ، زنهاى يزد به زيبايى و ملاحت مشهورند ، و مردم مىگويند براى تأمين سعادت ، زن يزدى ، نان ايزدخاص ( ظاهرا ايزد خواست ) و شراب شيرازى ضرورى است .\r\n نان گندم ز خاك ايزد خاص * زن يزدى شراب شيرازى » « 2 » \r\n\r\nزنان مازندرانى :\r\nپىيترو در سفرنامهء خود ، راجع به زنان مازندرانى چنين مىنويسد :\r\n« زنان و مردان مازندرانى داراى چشم و ابروى سياه و موهاى مشكى هستند ، و بخصوص ، زنان در نظر من زيبا جلوه مىكنند ؛ زنان اين منطقه برعكس زنهاى مسلمان ديگر هيچوقت چهرهء خود را نمىپوشانند ، و از حرف زدن با مردان امتناعى ندارند و مانند مردان ، اين ديار در برخورد ، بسيار مؤدب و مهربان هستند . همگى مردم اين منطقه ، در برخورد بسيار مؤدب و مهربان هستند ، و دوست دارند خانهء خود را در اختيار مهمان قرار دهند ، و در قبال او با كمال ادب و رأفت رفتار كنند . » « 3 »\r\n\r\nزنان قزوين :\r\nپىيترو در سفرنامهء خود ، از زنان قزوين ياد مىكند و مىنويسد : « زن در كوچه‌هاى قزوين فراوان است ولى همه پياده هستند و روى خود را پنهان مىكنند ، و چادر - هاى آنان خيلى ارزان‌قيمت است . بسيارى از بانوان طبقات عالى نيز درحالىكه لباسهاى فاخر در زير بر تن دارند ، براى پنهان كردن شخصيت خود ، چنين چادرهايى برسر مىكنند . زنان نسبت به مردان اين رجحان را دارند كه مىتوانند طرف مقابل را ببينند و خود ديده نشوند ، در حالىكه مردان متقابلا قادر به اين كار نيستند . . . » « 4 »\r\nآخرين سلاطين صفويه ، در شهوترانى به هيچ اصل اخلاقى ، اجتماعى و مذهبى پابند نبودند و براى مردم بينوا ، چنان كه اشاره كرديم ، مقررات و نظامات شديد و وحشيانه‌اى وضع\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، « چادر » .\r\n( 2 ) . همان ، ص 199 .\r\n( 3 ) . ص 163 .\r\n( 4 ) . همان ، ص 295 .\r\n","page_name":" 713 ","page_number":721},
  {"content":"\r\n\r\nكرده بودند ، ولى در دورهء افشاريه ، در نتيجهء عدم مداخلهء شديد روحانيان در امور سياسى و اجتماعى ، از قيد و بندهاى سابق اندكى كاسته شد و با روى كار آمدن كريم خان زند ، مردم نفس راحتى كشيدند ؛ چه كريم خان در دوران كوتاه قدرت و فرمانروايى خود ، هرگز گرد تعصب نمىگشت و مردى حقيقت‌بين و صريح بود . مطلبى كه ذيلا از كتاب رستم التواريخ نقل مىكنيم ، به فرض صحت ، نمودار واقع‌بينى و عقل سليم اين شهريار دادگر است .\r\n\r\nرفتار كريمخان با مجتهد و فقيه شهر\r\n« كريمخان زند كه پادشاهى حكيم‌منش و فيلسوف‌روش بود ، قبل از مسافرت آذربايجان ، با خود گفت ، لشكريان من كه همه عزب و مست شهوتند ممكن است به هر سرزمينى كه وارد شوند ، مزاحم زن و فرزند و اهل و عيال مردم شوند . براى جلوگيرى از اين امر ، يكى از مجتهدان نامدار را به حضور خود فرا خواند و به او گفت ، براى جلوگيرى از تجاوز سربازان به نواميس مردم ، مىخواهم فوجى از فواحش با سپاهيان خود ببرم ، آن فقيه گفت . . . نعوذ بالله از چنين معصيتى ، استغفر الله . هرگز اين فعل زشت را از قوه به فعل مياور كه در جهنم مخلد خواهى بود . آن والاجاه به وى فرمود : سمعنا و اطعنا . اما از شما خواهش آن داريم كه چهل‌روز و شب مهمان ما باشى و از سراى ما بيرون نروى . . . روز و شب اطعمه و اشربهء سازگار خوشگوار بسيار از برايش مىآوردند . چنان شهوت بر آن عاليجناب غلبه و استيلا يافت كه آب و آتش را از هم فرق نمىنمود . در شب پنجم ، ديوانه‌وار مانند مستان بىاختيار از جامهء خواب بيرون آمد ، به جانب طويله روان شد و عمود لحمى خود را بر سپر شحمى ماده استرى فرو كوفت . ناگاه سگى كه در آن طويله بود ، عف‌عف‌كنان دويد و پاى آن جناب را برگرفت و بركند .\r\nآن جناب بيهوش بر زمين افتاد . قاطرچى از خواب بيدار شد ، پنداشت كه آن جناب دزد است ، با پارو او را بسيار زد و هاىوهويى بلند شد و چراغى آوردند ، و نيك ملاحظه نمودند و آن جناب را شناختند و از كردهء خود پشيمان شدند ، و از آن جناب بسيار عذر خواستند .\r\nچون اين خبر على الصباح به والاجاه كريمخان هوشمند رسيد ، بسيار خنديد و آن جناب را با كمال عزت و احترام احضار نمود و بسيار تعظيم و تكريم نمود و از وى پرسيد : بر شما چه عارضه‌اى روى داده ؟ آن جناب از خجالت از جواب فروماند . والاجاه كريمخان به آن جناب فرمود ، اى پيشواى اهل اسلام ، از آنچه بر تو رو داده ، منفعل مباش كه قاطبهء بنى آدم در دست شهوت اسير مىباشند . ما خود در حالت اضطرار با حيوانات نزديكى نموده‌ايم ، و الان با وجود آنكه حورى و شان بسيار در حريم ما مىباشند ، باز طالب خوبتر و بهتر مىباشيم . . . در احاديث وارد شده ، كه حضرت داود با وجود نبوت و نفس قدسى نود و نه زن داشت و عاشق زن برادر خود شد و بحيلت ، برادر خود را به هلاكت رسانيد و زنش را ضبط و تصرف نمود .\r\nآن جناب از سخنان والاجاه كريمخان هوشمند خوشحال شده به خدمتش عرض نمود كه بر من علم اليقين حاصل شد كه تو پادشاه و ظل اللهى و نيز حكيم و فيلسوفى هستى ، و در اين زمان ، عقل كل مىباشى و در امور پادشاهى صاحب فكر بكر و رأى صواب و اجتهاد مىباشى .\r\nهر كار كه مىكنى درست و راست و بىعيب است . . . عقل ما در امور سلطنت ، ناقص و قاصر است . . . غرض آن‌كه والاجاه كريم خان جم اقتدار وكيل الدوله در حضر و سفر با موكب خود\r\n\r\n","description":"","footnote":"","page_name":" 714 ","page_number":722},
  {"content":"\r\n\r\nبر سبيل ضرورت افواج فيوج ، فواحش بسيار به جهت لشكريان مىداشت ، و موليان شهرآشوب و دلربا و ارباب طرب ، با اردوى خود در همه‌جا مىبرد . » « 1 »\r\nملكم كه در عهد فتحعلى شاه به ايران آمده است ، مىنويسد كه موقعيت اجتماعى و اقتصادى زنان در ايلات بمراتب بهتر از وضعى است كه زنان شهرنشين دارند . طلاق در بين ايلات كمتر اتفاق مىافتد ، و زنان به علت زحمتى كه مىكشند در چشم مردان عزت و احترام بيشترى دارند . در عروسيها مرد و زن قبيله حلقه زده مىرقصند ، و امرا با حضور خود در مجلس عروسى ، افراد قبيله را ، شادمان مىسازند .\r\nغذاى مردان و زنان ايلات نان خشك سياه ، دوغ ، شير ، گاهى مقدارى گوشت است .\r\nملكم شواهد و دلايلى از شجاعت و قهرمانى زنان ايلات ذكر مىكند و مخصوصا هنر اسب - سوارى زنان و دختران را مىستايد ، و مىگويد افراد ايل به يك‌زن قناعت مىكنند ، و كمتر ديده شده است كه كسى دو زن بگيرد . صيغه كردن زن را عملى زشت و مكروه مىشمارند . كليهء فعاليتهاى اقتصادى عملى ، به دست زنان انجام مىگيرد ، و مردها عمر خود را غالبا به شكار و تفريح مىگذرانند . همين كه مردان از نظر اقتصادى وضع مناسبى پيدا كردند ، مانند شهرنشينان به عياشى و شهوترانى مىپردازند . « 2 »\r\nدر ترانه‌هاى عاميانه‌اى كه كوهى كرمانى گردآورى كرده است ، به علائق وابستگى - هاى روحى مردان و زنان اشاراتى هست ، از جمله :\r\n خداوندا سه درد آمد به يك بار * خر لنگ و زن زشت و طلبكار\r\nخداوندا ، زن زشتم تو وردار * خودم دونم خر لنگ و طلبكار\r\nشتر از بار مىناله من از دل * بناليم هردومون منزل‌به‌منزل\r\nشتر ناله كه من بارم گرونه * منم نالم كه دور افتادم از دل\r\nكسىكه با كسى دل داد و دل بست * به آسونى نميتونه كشه دست\r\nاگر آمد شدن را ره ببندند * همون راه محبت كى توان بست\r\nخوشا دوش و خوشا دوش و خوشا دوش * خود دلبر نشستم گوش‌درگوش\r\nخود دلبر جناغ اشكسته بيدم * مرا ياد و ترا بادا فراموش\r\nزن بيوه اگر قومه اگر خويش * مثال مار و عقرب ميزنه نيش\r\nاگر خرجش كنى مرغ و مسما * همش ياد ميكنه از شوهر پيش \r\n\r\n\r\n","description":"","footnote":"\r\n( 1 ) . رستم التواريخ ، ص 30 - 329 ( به اختصار ) .\r\n( 2 ) . ر . ك : تاريخ ايران ملكم ، پيشين ، ج 2 ، ص 19 - 218 .\r\n","page_name":" 715 ","page_number":723},
  {"content":"\r\n\r\n مسلمونون زمونه مفلسم كرد * طلا بيدم بمانند مسم كرد\r\nقباى نو ندارم تا بپوشم * قباى كهنه خوار مجلسم كرد\r\nبگفتم ساربونا بار بنداز * به پشت قلعهء دلدار بنداز\r\nبينداز بارهاى اشتران را * به نزديك سراى يار بنداز\r\nدو زلفونت دو مار خفته بر گنج * به زير پيرنت يك‌جفت نارنج\r\nچو ماه چارده ، تا رخ نمودى * سكندر مات شد چون شاه شطرنج\r\nبه قربون دو چشم سورمه‌ريزت * دو دستم روى پستوناى عزيزت\r\nاگر يك بوسه نذر ما نمايى * نبينى داغ كاكاى عزيزت\r\nالا دختر ترا عاشق هزاره * فراوون عاشقت از هر كناره\r\nلبت ياقوت سرخ آبداده * سرت نازم كه ابروت دمب ماره\r\nالا دختر نقاب بسته دارى * به زير چادرت گل‌دسته دارى\r\nازين گل‌دسته‌ات ، يك گل به ما ده * كه صد پير و جوان دلخسته دارى\r\nاگر يار مرا ديدى به خلوت * بگو اى بيوفاى بيمروت\r\nگريبون من از دست تو چاكه * نخواهم دوخت تا روز قيامت « 1 » \r\nدر دورهء فتحعلى شاه ، همين كه اوضاع ، كمابيش تثبيت شد ، فتحعلى شاه به عيش و عشرت پرداخت ، و مانند دورهء صفويه ، زنان زيباروى را در محوطهء دربار زندانى كرد .\r\n\r\nحرم و متعلقان فتحعلى شاه\r\nبه حكايت روضة الصفا : « حرم عفت توأم از تمام ممالك محروسه ، از مخدومه و خدمه و منتسبان مخدرات ، همانا از ده‌هزار افزون بوده‌اند . . . بعضى شبها . . . چهل‌تن از نسوان صبيحه با لباسهاى رنگين . . .\r\nدر مجلسى خاص ، مهيا و آماده بودى ، چنگ و رباب و بربط و ناى ايشان ، چرخ زهره را به رقص آوردى . . . زياده از پانصد كس خواجه‌سراى . . . در زير حكم منوچهر خان معتمد الدوله . . . به محارست و محافظت آنها در سفر و حضر مىپرداختند . . . » « 2 »\r\nدرحالىكه آقا محمد خان و خاندان او بهيچ‌وجه ، اهل اين نوع تعيشات و تن‌آساييها و مفاسد نبودند .\r\n\r\nجيران زنى زيرك و نابغه بود\r\nفارستر ، جهانگرد و محقق انگليسى ، در كتاب خود به اسم مسافرت از بنگاله تا انگلستان مىنويسد : « جيران ، زوجهء محمد حسن خان قاجار و مادر آقا محمد خان ، از زنهاى برجستهء جهان بود و در تاريخ\r\n\r\n\r\n","description":"","footnote":"\r\n( 1 ) . هفتصد ترانه از ترانه‌هاى روستايى ايران ، ص 77 - 20 .\r\n( 2 ) . ج 10 ، ص 105 .\r\n","page_name":" 716 ","page_number":724},
  {"content":"\r\n\r\nاروپا نظير آن زن وجود نداشته است . . . جيران دانشمند ، دلير ، صرفه‌جو و با استقامت بود .\r\nپسرش آقا محمد خان را طورى تربيت كرد كه از تمام صفات خوب مادر برخوردار گرديد ، و اگر جيران نبود نه محمد حسن خان ، شوهرش ، داراى قدرت مىشد و نه پسرش آقا محمد خان به سلطنت ايران مىرسيد . وقتى آقا محمد خان دوازده ساله بود ، جيران به او گفت : فرزند ، اينك موقعى است كه با پدرت به روى و از اطلاعات و تجربه‌هايى كه در مسافرت و جنگ مىتوان به دست آورد ، برخوردار شوى . . . » « 1 »\r\n\r\nاتاق فتحعلى شاه\r\nدر تاريخ عضدى ، زوجات خاقان جنت‌مكان « فتحعلى شاه » به چند دسته تقسيم شده‌اند : « نمرهء اول ، از خانوادهء سلطنت و ساير شعب قاجاريه و بزرگزادگان معتبر ايران بودند كه عدد آنها قريب چهل بلكه زياده بود . . .\r\nروزى يك‌ساعت حق حضور داشتند ، مثلا در سلامهاى رسمى بزرگ حاضر مىشدند .\r\nقاجاريه يك‌سمت مىايستادند ، مابقى در صف ديگر ، به ترتيب شئونات پدران خود مىايستادند . ايجاد اين سلام از زمان خاقان شهيد ، آقا محمد شاه ، و ياساى آن حضرت بود .\r\nيك‌نفر يساول زنانه در اتاقهاى آنها به آواز بلند اين عبارت تركى را مىگفت : « خانملار گليز » ( خانمها بياييد ) . . . خانمها به سلام مىآمدند . ديگران در آن ساعت مطلقا حق حضور و تشرف نداشتند . » « 2 » بعضى از زنان شاه از تجملات فراوان برخوردار بودند ، چنان كه تاج الدوله ماهى هزار تومان به اسم « سبزى مطبخ تاج الدوله » از دفتر برات مىگرفت . احمد ميرزا در اين كتاب ، ضمن توصيف احوال يكايك زنان فتحعلى شاه مىنويسد : « گستردن رختخواب و لوازم راحت حضرت خاقان در عهدهء او بود . زنانىكه شب به كشيك خدمت مىآمدند دو نفر براى خوابيدن در رختخواب كه هروقت به هر پهلويى كه راحت مىفرمودند ، آنكه در پشت سر بود پشت و شانه شاهانه را در بغل مىگرفت ، و ديگرى مىنشست و منتظر بود كه اگر به پهلوى ديگر غلتيدند او بخوابد و پشت شاه را در بغل بگيرد ، و دو نفر هم بنوبت پاى شاه را مىماليدند .\r\nيك نفر نقل و قصه مىگفت ، يك نفر هم براى خدمت بيرون رفتن و انجام فرمان در همان اتاق به سر مىبرد . زنهاى كشيك سه دسته بودند كه در ميان خادمان حرم براى اين خدمت انتخاب شده بودند . . . » احمد ميرزا در صفحهء بعد ، مىنويسد : « سه‌نفر نقال بودند ، شش نفر هم براى ماليدن پاى شاه و سه نفر براى رجوع خدمات . . . در اتاق خوابگاه حاضر مىشدند . . . » « 3 »\r\n\r\nمادام حاجى عباس گلساز ( 1205 - 1295 ه . ق . )\r\nدر جلد سوم كتاب منتظم ناصرى ، در ضمن وقايع سال 1264 ، اندكى بعد از جلوس ناصر الدين شاه ، خبرى به اين عبارت مندرج است : « مادام گلساز فرانسوى ، زوجهء حاج عباس شيرازى ، كه به شرف اسلام مشرف شده ، به شغل مترجمى خادمان حرم جلالت برقرار گرديد . »\r\nدر زمانى كه محمد شاه قاجار ، در تبريز بود ، زنان اندرون محمد ميرزا با گلهاى مصنوعى فرنگ آشنا شدند و بر آن شدند كه حاجى عباس شيرازى نقاش را براى فراگرفتن اين هنر به\r\n\r\n\r\n","description":"","footnote":"\r\n( 1 ) . خواجهء تاجدار ، پيشين ج 1 ، ص 229 ( به اختصار ) .\r\n( 2 ) . تاريخ عضدى ، پيشين ، ص 3 به بعد .\r\n( 3 ) . همان ، ص 17 .\r\n","page_name":" 717 ","page_number":725},
  {"content":"\r\n\r\nفرنگ بفرستند . اين مرد در پاريس براى فراگرفتن اين هنر تلاش بسيار كرد ، ولى چون انگشتهاى مسافرت زن و مرد با اسب در عهد محمد شاه قاجار نقاشى از سولتيكو\r\nمردانهء او با اين كار ظريف سازگارى نداشت ، با موافقت دربار ، يكى از خانمهاى گلساز فرانسوى را با خود به ايران آورد ، و در بين راه او را به شرف اسلام مشرف كرد و به عقد خود درآورد ، و به زودى دريافت كه اين خانم در آواز و رقص و قلابدوزى و خياطى و آشپزى سخت باهنر است .\r\nاين بانوى فرانسوى پس از ورود به ايران ، در چادر و روبند رفت و به مثل زن چهل‌طوطى ، زير كرسىنشين و قليان‌كش شد ، فارسى را به خوبى ياد گرفت ، از لشكر اهل حرم شد ، و مورد عنايت مهدعليا قرار گرفت تا جايى كه اين زن دسيسه‌كار ، تربيت ناصر الدين ميرزا و عزت الدوله را به زن و شوهر در عهد محمد شاه قاجار\r\n\r\n","description":"","footnote":"","page_name":" 718 ","page_number":726},
  {"content":"\r\n\r\nاين زن زيرك محول نمود .\r\nپس از مرگ محمد شاه ، مهدعليا با استفاده از راهنماييهاى سياسى اين زن ، مساعدت دولتى روس و انگليس را در رسانيدن ناصر الدين شاه به تخت سلطنت جلب كرد . بعضى از صاحبنظران حدس مىزنند يك قسمت از بلاهايى كه بر سر عباس ميرزاى ملك‌آرا ، برادر ناصر - الدين شاه ، و ميرزا تقى خان امير كبير وارد آمده ، به دست همين خانم كه مشير و همدست مهد - عليا بوده است ، انجام گرفته . « 1 »\r\n\r\nمداخلات مهدعليا\r\nيكى از زنهايى كه در دوران تاريخ اخير ايران در كار سياست مداخله مىكرد ، مهدعليا مادر ناصر الدين شاه است . به قول نويسندهء صدر - التواريخ ، « امير كبير دو سه‌بار كرارا به حضور شاهانه عرض و جسارت كرد كه وساطت و شفاعتهاى مهدعليا و ستر كبرى ، مخل سلطنت اعليحضرت و نافى صدارت من است . تا ايشان هستند نمىگذارند كه سلطنت قوام و ملك نظام گيرد . بهتر است كه در وقت تفريح در باغ ، به بهانهء گنجشك زدن تفنگى به دست بگيريد و آن آيت رحمت را بكشيد ، و آنوقت من در بيرون ، شهرت مىدهم كه تير خطا شده است و به سينهء مهدعليا درآمده است . . فرضا اگر چنين مخدره‌اى در يك زن حاجى كه با كنيز خود بحمام مىرود ( آلبوم دكتر فوريه )\r\n\r\n\r\n","description":"","footnote":"\r\n( 1 ) . مجلهء يادگار ، سال سوم ، شماره 6 و 7 ، ص 106 به بعد ( به اختصار ) .\r\n","page_name":" 719 ","page_number":727},
  {"content":"\r\n\r\nامور سلطنتى اخلال كند ، بايد پنهانى او را مسموم كرد ، كه احدى ملتفت نشود ، ولى ميرزا تقى خان بيشتر تفنگ تجويز مىكند . صدر التواريخ .\r\nدر دورهء قاجاريه ، هرچند تعصب و سختگيرى نسبت به مردان و زنان مانند دوران صفويه نبود ، ولى بطوركلى در اين دوره نيز قدم مؤثرى در راه آزادى زنان برداشته نشد . با اين‌حال ، از دورهء فتحعلى شاه به بعد ، در اثر آمد و رفت اروپاييان و مسافرت بعضى از افراد طبقات ممتاز به اروپا ، اندك‌اندك ، فكر آزادى زنان در ذهن مردم ترقيخواه و روشن‌بين ايران راه يافت .\r\nآزادانديشان ايران از عهد ناصر الدين شاه به بعد ، همواره آرزو داشتند كه زنان ايران از قيد جهل و خرافات و از بند حجاب و پرده‌پوشى رهايى يابند . حاجى پيرزاده كه مردى آزاديخواه بود « پس از مراجعت از سفر دوم فرنگ ، بسبب روشن‌بينى و نداشتن تعصب ، به يكى از دوستان ( مير على ظهير همايون ) گفته بوده است : مدتى چند نخواهد گذشت كه زير اين درختان نارون ، زنان با مردان مىنشينند و چاى مىنوشند ، و ديگر حجاب و پرده‌اى در كار نخواهد بود . مطالب سفرنامه نيز مؤيد اين مطلب است ، و نشان مىدهد كه تعصب و خشكى مذهبى در او وجود نداشته است . » « 1 »\r\nآثار تاريخى و سفرنامه‌هايى كه از اروپاييان برجاى مانده كمابيش نشان مىدهند كه در دورهء قاجاريه تا حدى از تعصبات و حدود و قيود كهن كاسته شده بود .\r\nچادر نماز\r\nچادر و روبنده عهد فتحعليشاه قاجار\r\nچارقد - نوعى روسرى زنان كه در دورهء قاجاريه معمول شد ، پارچهء خيلى نازكى بود كه آن را « سه‌گوش » تا ميكردند و روى سر انداخته زير گلو با سنجاق مىبستند . در صورت استطاعت جواهر وى چارقد يا زير گلو آويزان مىكردند .\r\n\r\n\r\n","description":"","footnote":"\r\n( 1 ) . سفرنامهء حاجى پيرزاده ، پيشين ( مقدمه به قلم ايرج افشار ) ، ص 18 .\r\n","page_name":" 720 ","page_number":728},
  {"content":"\r\n\r\n\r\nحجاب زنان به نظر گوبينو\r\nبه نظر كنت گوبينو ، در عهد ناصر الدين شاه ، حجاب زنان چندان جدى نبود . « اين ملت باهوش و ظريف كه براى هر مشكلى يك راه‌حل پيدا كرده ، خيلى خوب با موضوع حجاب به كنار مىآيد و در گردشگاههاى عمومى و باغها و مجالس روضه و تعزيه ، زن و مرد تقريبا خوب يكديگر را مىبينند . » « 1 »\r\nچادر و روبنده عهد محمد شاه قاجار\r\nزن ايرانى با قليان ، يكصد سال قبل\r\n\r\nقرة العين :\r\nزرين‌تاج ، ملقب به « قرة العين » زنى مبارز و آزاديخواه و شاعرى خوش - قريحه بود . مىگويند ، ناصر الدين شاه چون از حسن و جمال و قريحهء تواناى او آگاهى يافت برآن شد كه او را در جرگهء زنان دربارى خود وارد كند ، ولى اين بانوى آزادانديش به اين اسارت رضا نداد و در پاسخ اين پيشنهاد ، خطاب به ناصر الدين شاه گفت :\r\n\r\n\r\n","description":"","footnote":"\r\n( 1 ) . سه سال در ايران ، پيشين ، ص 62 .\r\n","page_name":" 721 ","page_number":729},
  {"content":"\r\n\r\n تو و ملك و جاه سكندرى * من و رسم و راه قلندرى\r\nاگر آن خوش است تو در خورى * وگر اين بد است مرا سزا \r\nقرة العين نخستين زنى است كه در راه آزادى و بيدارى زنان ايران مبارزه كرده ، و جان خود را در اين راه ، از كف داده است و ما شرح دلاوريهاى اين زن بيداردل را ضمن توصيف نهضت بابيه ، در جلد هشتم بيان خواهيم كرد .\r\nسيماى قرة العين ، قبل از اعدام\r\n\r\nوصفى از جمال يك زن ايرانى در عهد محمد شاه قاجار\r\nسولتيكف در سفرنامهء خود ، دربارهء زنان ايران مىنويسد :\r\n« زنهاى ايرانى مخصوصا شيرازيها با موهاى سياه و پرپشت كه هميشه مانند دست و پاهاى لخت آنان با حنا رنگ شده است ، خيلى سبزه هستند در اطراف چشم در بن و مژه‌ها ، خطى سياه يا آبى رنگ با سورمه مىكشند . خطوط چهرهء آنان ، صفت خاصى دارد كه شرح آن مشكل است و در آن به نظر من آميختگى با نژاد مغولى ديده مىشود .\r\nزنها ، زيبا و بلندقامت مىباشند و حركات آنها پر از لطف است ، پيراهن قرمز يا آبى كه معمولا از پارچهء لطيف و نازكى است بر تن دارند ، شلوار عريضى به پا مىكنند كه به فارسى آن را زيرجامه مىگويند نيم‌تنهء بسيار تنگ كه به فارسى ارخاليق و به تركى بستمه مىگويند بر تن دارند كه به زحمت در شانه‌ها بندشده و به كمر و بازوها مىچسبد ولى سينه و شكم را باز مىگذارد .\r\nشانه‌هاى آنها ، بقدرى در اين نيم‌تنه فشرده‌شده كه مجبورند آنهارا عقب نگاهداشته و بدن را خم كنند و به نظر من اين وضع به رعنايى آنها مىافزايد لهجه و زبان آنها كه صدايى ملايم دارد پر از لطف است .\r\nاستعمال زياد قليان ، به تازگى دهان آنها ، لطمه وارد نمىآورد زنان ايرانى دندانهايى با سفيدى فوق العاده و لبهايى به قرمزى گل سرخ دارند . . . » « 1 »\r\n\r\nتوصيفى از زنان اصفهان\r\nدر كتاب جغرافياى اصفهان ميرزا حسين خان ، تحت عنوان « صفات اناثيه » در پيرامون خلق‌وخوى و روش زنان اصفهان در عهد ناصر الدين شاه ، چنين مىخوانيم :\r\n« اناث هر جماعتى در اين شهر تابع خيال و احوال مردان و مطيع و منقاد شوهران\r\n\r\n\r\n","description":"","footnote":"\r\n( 1 ) . مسافرت به ايران ، ترجمهء محسن صبا ، ص 94 .\r\n","page_name":" 722 ","page_number":730},
  {"content":"\r\n\r\nو معتاد به عسرت‌گذران . الا قليلى از آنها كه بىصاحب و سالارند ، همگى بعد از فراغت خانه‌دارى ، مشغول خياطى و چرخ‌ريسى و ساير هنرها و كسبهاى يدى و اخذ مسائل شرعيه و مواظب نماز و روزه و معتقد به ختم و ادعيه . و تكاهل و تعيش و بطالت ميان اينها ننگ است ؛ و عرصه از همه‌جهت برايشان تنگ . چندين سبب دارد كه غالب زنهاى اين شهر خود سربه‌هوا نيستند ؛ يكى اوامر و نواهى و مواعظ علما و فضلا . . . يكى كثرت عيالورى و زحمت خانه‌دارى ؛ يكى قلت بضاعت و مكنت و عدم وجاهت ؛ يكى پرهيز از فساد و ولنگارى كه زنهاى اين شهر ، همه دربارهء هم حسودند و عيبجو . . . نمىشود گفت كه اين شهر بزرگ هيچ زن ضايع روزگار ندارد ، شهوت در همه‌جا موجود است و جاهل در همه جمعيت ، اما با اين حالت ، نمىتواند كسى بيست زن متجاهر و مشهور براى اين شهر بشمارد . سخن در سر نسبت بلدان است .\r\n پس بد مطلق نباشد در جهان * بد به نسبت باشد اين را نيك دان . » « 1 » \r\n\r\nايلات\r\nزنان ايلات و عشاير چنان كه گفتيم از حقوق و آزاديهاى بيشتر برخوردارند بودند .\r\n\r\nزنان كرد\r\nميرزا على ديوان بيگى ضمن توصيف اوضاع اجتماعى و سياسى ناحيهء كردستان در عهد ناصر الدينشاه در مورد زنهاى كرد چنين مىنويسد :\r\n« زنهايشان بسيار وجيه‌منظر هستند لباسشان كردى قديم است يعنى پيراهن بلند با زيرجامه تنگ و چين‌دار ، كمر خود را مىبندند ، متمولها با كمربند نقره و زنهاى بىبضاعت با شالهاى پشمى .\r\nتمام خدمات خارج از خانه در كوهسارها ، از قبيل آوردن هيزم و آب و علوفه از راههاى دور براى دامها ، پاييدن باغها و جمع‌آورى محصول و غيره با زنهاست ، مردهايشان يا تفنگچى راهزن و آدم‌كش مىشوند يا مريد شيخ نقشبندى و خدمتگزار آنها ، مختصر صنعت حدادى و چيلنگرى و قنداق‌سازى و باروت‌كوبى هم داشتند . . . » « 2 »\r\n\r\nكورشو - دورشو\r\nاز تشريفات ناپسند ، آن‌هم به دستور خانمهاى خودپسند ( دربارى ) در عهد قاجاريه ، مزاحمت فراشان بود در موقع عبور حرم ، كه در اطراف كالسكه مىدويدند و مردان را با نهيب « كورشو » رد مىكردند ، گويى فراشان مرد نبودند . فرياد « دورشو و كورشو » به فلك مىرفت . روزى فرنگيى از راه مى - گذشت ، پشتش را به آنها كرد و كلاهش را برداشت كه شرقى و غربى ادب به جا آورده باشد . ميرزا جعفر حكيم الهى به فراشها گفت : مگر فلان من تفنگ حسن موسى است ؟ اين گونه مضامين سبب شد كه آنگونه توهين موقوف شد .\r\nهم از آدابى كه اين اواخر منسوخ شد ، حركت شاطر بود جلو كالسكهء شاه در شهر ، كه لباس هفت‌رنگ داشتند و كلاه بلند دوپهلو و كاغذى شبيه به تاج و خروس و كلاههاى رسمى امروز . » « 3 »\r\n\r\n\r\n","description":"","footnote":"\r\n( 1 ) . جغرافياى اصفهان ، پيشين ، ص 130 ( به اختصار ) .\r\n( 2 ) . فرهنگ ايران‌زمين ، جلد 20 . ص 116 .\r\n( 3 ) . خاطرات و خطرات ، پيشين ، ص 92 .\r\n","page_name":" 723 ","page_number":731},
  {"content":"\r\n\r\n\r\nتصويرى از يك دختر\r\nامير نظام گروسى در يكى از منشآت خود ، مختصات يك صورت زشت و كريه را بدينسان تصوير مىكند : « . . به عمدة الامراء سيف الدين خان ، حاكم آنجا ، مؤكدا نوشتم كه هرچه زودتر دختر كردى بفرستد . مشار اليه بعد از اهتمامات حسنه ، دخترى فرستاد كه رشك ماه و غيرت آفتاب بود ، و مجملى از صورت حال و وصف او اين است كه سرش كچل و چشمش احول و صورتش آبله دارد و به قول سعدى : لب زبرينش از پردهء بينى درگذشته و لب زيرينش به گريبان فروهشته و دهانى فراخ . . . و دندانى زرد و چانهء دراز و بدنى لاغر وقس عليهذا ، فعلل و تفعلل . وقتى كه چشمم به چنين لعبتى افتاد ، دريغم آمد كه ولايت مكرى ، از اين آيهء حسن ، و مايهء جمال خالى ماند ، و اين گوهر گرانبها به دست حاجى بهاء افتد . لهذا او را به صد عز و تمكين مراجعت دادم و براى سلامت سفر ، اين شعر را به گوش او خواندم :\r\n على الصباح به روى تو ، هركه برخيزد * صباح روز سلامت بر او مسا باشد\r\nيكى چنان كه تو ، در صحبت تو بايستى * ولى چنان كه تويى در جهان كجا باشد . » « 1 » \r\nنامهء خاص خان گروسى به آقا خان محلاتى :\r\n\r\nوصفى از يك زن هرجايى\r\n« . . . در اوايل دولت كريم خان زند ، كه عالم همه بازار شكر و قند بود ، دخترى ، خوش‌منظرى ، سيمين‌برى ، عشوه‌گرى ، شيطانه‌اى ، فتانه‌اى ، قواده‌اى ، سحاره‌اى ، مكاره‌اى ، غداره‌اى ، پيمانه‌نوش ، مردانه‌پوش » لها محبان لوطى و زناء . . .\r\n قوس ابرو نير غمزه دام كيد * بهرچه دادت خدا ، از بهر صيد \r\nزاهدان را گرفتار بند خود و عارفان را مگس قند و بستهء كمند نمود ؛ هزار تاجر را با خود فاجر كرد ، به هزار بازرگان كام داد ، به عطار و بزاز از پس و پيش زعفران و اطلس فروخت ، و زر و سيم اندوخت ، در انبار هر علاف از غمزه ، آتش ريخت ، و شيرازهء كار هر صحاف بگسيخت .\r\nبه قوت جاذبه ، از هر نمىيمى و از هر دانه‌اى پيمانه‌اى بدست آورد . خلاصه ، پنجاه سال در بلده و بلوك ، از آزاد و مملوك ، از حاكم و محكوم ، از امام و مأموم ، به خرج فرج ، بدره‌ها گرفت و به صرف سره ، صره‌ها ربود ؛ تا دكانها را بسته كرد و طلبكاران را خسته . پس از سفيدى موى و سياهى روى و زردى دندان و خشكى پستان ، قطع عادت و ختم لعنت ، متعهء چاوشىشده ، بر درازگوشى نشسته ، به زيارت رفته ، بسلامت آمده ، طيب و طاهر گشته و « كربلايى ننه طيبه » شده ، و هم اكنون در جنب مسجد جامع ، خانه‌اى گرفته و كاشانه‌اى ساخته ، از آن زرها كه به عرق جبين و كد يمين حاصل نموده گاهى بورياى مسجد مىبافد و گاهى آش « عباس على » مىپزد . . .\r\nاتفاق ، پارسال اين بندهء آشفته را به جهت خرجى كه فرض بود ، وجهى به قرض ضرور شد .\r\nدلالى ، كه گويا ، دلالهء محتاله بود . . . گفت كه ضعيفهء عفيفهء مقدسه‌اى را تنخواهى است كه معامله مىنمايد . اگر فى المثل چهارماه هم از موعد بگذرد ، زحمت نمىدهد و منفعت نمىخواهد . . .\r\nخشنود شدم . . . با او سخن گفتم . . . افسوسها خورد و كف بر كف سود و لعنت بر زمانه نمود كه\r\n\r\n\r\n","description":"","footnote":"\r\n( 1 ) . منشآت امير نظام گروسى ( قسمتى از يك مراسله ) ، ص 61 به بعد .\r\n","page_name":" 724 ","page_number":732},
  {"content":"\r\n\r\nچرا بايد ، چون تويى را محتاج چون منى ، و جوانمردى را مقروض پيرزنى نمايد . . . من گول‌خور ساده - دل كه بعبث معروف به زيرك و فاضلم ، مغرور اين ننه طيبهء نجسهء غداره شدم و فريب آن فاسقهء زاهدهء زانيه را خوردم و رهن تحويل نمودم ، و صيغه خواندم و پول گرفتم و ننه رفت و من ماندم و آيت الكرسى در حفظ خود خواندم .\r\nچهارماه به وعده مانده هرروز در باران همدان كه نمونهء طوفان است ، عباى ماهوت مرا در سر ، و قرآن خط ياقوت مرا در بر ، وقتى مىرسيد كه آن‌را تر و اين‌را ابتر كرده . مىگويد كه از باران به اين عبا پناه برده‌ام و اين قرآن را شفيع آورده‌ام كه در تدارك تنخواه من باشى . . .\r\nبا وثوق به وجود آن مخدوم ، حال خود را معلوم كردم ، زيراكه نه در سؤال گمانى داشتم ، نه از عطا مظنه‌اى . والسلام . » « 1 »\r\n\r\nزنهاى ناصر الدين شاه\r\nدكتر فوريه پس از توصيف عمارت خوابگاه ، مىنويسد : « البته كسى كه در چنين قصر آرام مجللى كه هزار زن به پاسدارى آن مشغولند مىخوابد ، بهترين خوابها را مىبيند . . . بلى هزار زن ، بلكه اگر بتوان به گفتهء كسىكه بىاطلاع نبود ، اطمينان حاصل كرد ، از اين مقدار هم بيشتر !\r\nاين عده ، كه در اندرون زندگى مىكنند ، مثل گله‌اى كه به چوپانى سپرده باشند ، تحت نظر چهل تن خواجه‌سراى سفيد و سياهند . شاهنشاه ايران با چنين جاه و جلال شايد حق داشته باشد كه پادشاهان ديگرى را كه ساده و بدون اين قيود و دستگاهها ، زندگى مىكنند ، به ديدهء تحقير بنگرد ؛ چنان كه ناصر الدين شاه در سفر اول خود به فرنگستان ، وقتى كه ملتفت شد ويلهلم اول امپراتور آلمان ، يك زن بيشتر ندارد و ملكه اگوستا را به او معرفى كردند ، گفت : عجب ، امپراتور آلمان يك زن بيشتر ندارد ، آن‌هم به اين پيرى ! »\r\nدر ميان سوگليهاى اندرون ناصر الدين شاه دو نفر نظر به مشاغلى كه در عهدهء ايشان گذاشته ، اهميت خاصى دارند ؛ يكى انيس الدوله كه مأمور پذيرايى خانمهاى فرنگى محترم است ، ديگرى امينه . اقدس كه كليددار خزانهء پادشاهى است .\r\nخانمهاى اندرون به چند طبقه منقسمند : طبقهء اول ، زنانى كه شاهزاده خانمند و پسرانشان مىتوانند به سلطنت برسند ؛ طبقهء دوم ، زنان سوگلى كه بعضى از ايشان به ملاحظاتى بر شاهزاده خانمها برترى دارند . . . تمام اين زنها به نسبت مقامى كه در هريك از دو طبقه دارند ، از شاه مواجب مىگيرند . لباس زنان اندرون نسبتا ساده است . . . نيمتنه و پيراهن بقدرى كوتاه است كه با هر تكان مختصرى قسمتى از بالاتنه نمايان مىشود . . . » « 2 »\r\n\r\nروابط زن و شوهر در كاشان\r\nدر تاريخ كاشان كه در عهد ناصر الدين شاه نوشته شده است ، دربارهء مناسبات زن و شوهر چنين آمده است : « . . . سلوك زن با شوهر ، به مقتضاى سنّت سنيه حضرت خاتم النبيين ( ص ) علىكل‌حال ، تسليم و تفويض صرف است ، زيرا كه خداوند در كليهء امور معاشيه و بعضى از احكام شرعيه ، مردان را بر زنان لازم الاتباع و واجب الاطاعه مقرر فرموده . . . چنان كه يكى از واجبات در حالت\r\n\r\n\r\n","description":"","footnote":"\r\n( 1 ) . سبك‌شناسى ، ج 3 ، ص 36 - 334 ( به اختصار ) .\r\n( 2 ) . سه سال در دربار ايران ، پيشين ، ص 17 - 116 ( به اختصار ) .\r\n","page_name":" 725 ","page_number":733},
  {"content":"\r\n\r\nاستطاعت ، طواف بيت اللّه الحرام است و از براى زنان ، بىرخصت و اجازهء شوهران غيرمشروع و حرام است . . . و از روزى كه وارد خانهء شوهر شوند ، وجود خود را براى آن دانند كه جزئى و كلى امور خانه شوهر و زحماتى كه در بريدن و دوختن لباس پوشاكى خود و شوهر و اولاد از دختر و پسرى كه آورند ، و شستن و رفتن و پختن و گذاشتن و برداشتن و نشستن و برخاستن متصور است ، متحمل باشند و نگذارند حبه و شقه و دينارى از مال شوهر حيف‌وميل شود .\r\nزنان بزرگان ، كه دستگاه وسيعى دارند و كنيز و كلفتى دارند ، حكمرانى و دستور العمل و سركشى و كليددارى و مواظبت با همان زن است و انجام خدمات با كنيز و كلفت . . . هرچه در قوهء فرجهء زن نباشد ، از لباس خود و شوهر و اولادش به خياط زنانهء خانگى يا خياط مردانهء بازارى دهند ، و عموما انجام كارهاى خانگى با زن و تمام امور خارجى با مرد است .\r\nبراى اينهمه زحمات و غمخوارى و مهربانى . . . مردان قدم بىرضاى ايشان برندارند ، و با وصف آنكه موافق شريعت غراى احمدى هر مردى را چهار عقدى و هرچه بخواهد متعدد صيغه مباح و مشروع است ، اغلب مردهاى مسلط متمول كثير البضاعه پرشهوت و شبق و شغب ، هفتاد سال با يك زن شكستهء فرتوت روزگار گذراند . » « 1 »\r\n\r\nمادر امير كبير\r\nچون مادر امير كبير زنى كاردان و خودساخته بود و در تربيت امير كبير خدمتگزار صديق ايران سهمى بسزا داشت در اينجا سطرى چند از سرگذشت او را مىنويسيم : « مادر ميرزا تقى خان را به نام « فاطمه » يا « فاطمه سلطان » شناخته‌اند و دختر استاد شاه محمد بنا اهل فراهان بود . استاد شاه محمد ، كارهاى اختصاصى خانوادهء قائم‌مقام را به عهده داشته است . ميرزا تقى خان ضمن نامه‌اى كه در زمان صدارتش به شاه نوشته ، راجع به مادرش مىگويد : « فدوى هم به كن رفته ، والده را ديده . اولا زياد شكسته‌شده ، ثانيا معلوم است ايام فراق و اينهمه گرفتاريهاى من ، و قال‌قال مردم را در دل دارد . تا عصرى آنجا بودم و يك ساعت از شب گذشته وارد اينجا شدم والده هم انشاء اللّه تعالى فردا مىآيد . » چون امير معزول و به كاشان تبعيد گرديد ، مادرش را نيز همراه برد . آنچه بايد بيفزاييم اين‌كه از نامه‌اى كه مادر ميرزا تقى خان به خط خود به تبريز نوشته و اخيرا انتشار يافته ، معلوم است كه سواد داشته و مهرش در پشت نامه « والدهء امير نظام » ثبت است . اين نامه را پس از كشتن پسرش نگاشته و از غم روزگار شكايت دلسوز مىكند : « . . . همه رفتند . باز من ماندم ، گرفتارم ، كسى به دادم نمىرسد . . . دستور العمل بفرستيد ، مرا از تهران بيرون كنند . . . شب و روز به گريه و زارى گرفتارم . . . ميان مردم رسوا شدم . . . » مادر امير ، زن شوربخت بدعاقبتى بود و به ماتم هر دو فرزندش نشست . پسر ديگرش ، ميرزا حسن خان وزير نظام ، نيز در حيات مادرش مرد . . . » « 2 » براى آنكه خوانندگان تا حدى از حقوق ، و حدود آزادى زنان ، در يكى دو قرن اخير آگاهى يابند ، مطالعه اطلاعات پراكندهء زير كه از منابع مختلف گردآورى شده خالى از فايده نخواهد بود :\r\n\r\n\r\n","description":"","footnote":"\r\n( 1 ) . تاريخ كاشان ، پيشين ، ص 52 - 251 ( به اختصار ) .\r\n( 2 ) . امير كبير و ايران ، پيشين ، ص 20 ( به اختصار ) .\r\n","page_name":" 726 ","page_number":734},
  {"content":"\r\n\r\n\r\nتظاهرات زنان در عهد ناصر الدين شاه\r\nپس از آن‌كه در اصفهان نرخ مس به ميزان فراوانى تنزل كرد و هريك قران معادل هشتاد شاهى معامله شد ، مردم به پا خاستند .\r\nمعاملات راكد شد ، تجار و صنعتگران دكانها را بستند و از بيم عمل سلطان ، زنان خود را وادار كردند عليه دولت تظاهر كنند . « زنان به تلگرافخانهء انگليس و به كنسول انگليس هجوم آوردند . وى نيز مراتب را به سفير انگليس در تهران مخابره نمود .\r\nسفير انگليس موضوع را به شاه اطلاع داد . وى نيز تلگرافى به اصفهان فرستاد كه يك قران چهل شاهى حساب شود . . . چون زنان در پناه چادر شناخته نمىشوند ، بيمحابا مىتوانند عليه دستگاه اعتراض كنند ، و سروصدا راه بيندازند ، و از طرفى چون زدن آنها شرعا و عرفا ممنوع است ، آزادتر از مردان مىتوانند در تظاهرات اجتماعى شركت كنند . » « 1 »\r\n\r\nاعتراض زنان به ناصر الدين شاه\r\nدر 16 رمضان 1313 چندنفر زن خطاب به ناصر الدين شاه مىگويند :\r\n« . . . شما بجاى اينكه به حال رعايا برسيد و تعدى نايب السلطنه را از سر ما كوتاه كنيد ، جز پى زنها دويدن كار ديگرى نداريد . مگر شما همان نيستيد كه چهل سال قبل از اين ، چندروزى در تهران قحطى شد و محمود خان كلانتر را كشتيد . . . » « 2 »\r\n\r\nحقوق زنان :\r\nاعتماد السلطنه ، ضمن وقايع 27 ذى القعدهء 1313 ، مىنويسد : « . . . روزى كه وارد شهرستانك شديم زنى خود را با خوردن ترياك هلاك كرد ؛ بواسطهء اين‌كه شوهرش مانع از بيرون آمدن و تماشاى ورود شاه شده بود . » « 3 »\r\n\r\nطرز رفتار با زنان منحرف\r\nديولافوا ، ضمن توصيف مناره‌هاى كاشان ، مىنويسد : « بطورىكه شنيده‌ايم ، تا چندسال قبل ، زنان بدعمل را به بالاى اين مناره برده و به زمين پرت مىكردند . شوهر زن تبهكار به كمك اقوام خود و حتى اقوام خود آن زن ، او را از اين پله‌ها بالا برده و چون به انتهاى آن مىرسيدند ، زن را با فشار به پايين پرت كرده و به عالم ديگر مىفرستادند . » « 4 »\r\n\r\nزنان گيلان\r\nرابينو مىنويسد : « زنهاى گيلك زيبا و سفيدتر از زنهاى ساير نواحى ايران هستند ، و به ظاهر ساده‌تر از زنان ديگر مىباشند . كمتر روبنده به كار مىبرند ، ولى چادر به سر مىكنند ، منتها قسمت زيادى از چهرهء آنها ديده مىشود . آنها به پوشيدن پاچين عادت دارند . در ميان طبقات مرفه ، چهره‌هايى كه بيمارگونه به نظر رسد به چشم نمىخورد . سيمايشان مطبوع است . چشمانى خوش‌حالت ، بدنى گوشت‌آلود ، و رنگى دلپذير دارند . . . زنها بيش از مردان كار مىكنند . در فصل برنج ، زنها . . . درحالىكه لباسهاى خود را تا رانها بالا زده‌اند ، در زير آفتاب سوزان ، نشاى برنج را به مزارع منتقل مىسازند ، علفهاى هرزه را وجين مىكنند و برنج را مىبرند . . . » « 5 » رابينو در ص 31 همان كتاب ، از معتقدات\r\n\r\n\r\n","description":"","footnote":"\r\n( 1 ) . خاطرات كلنل كاساكوفسكى ، پيشين ، ص 24 ( به اختصار ) .\r\n( 2 ) . روزنامهء خاطرات اعتماد السلطنه ، ص 1059 .\r\n( 3 ) . همان ، ص 453 .\r\n( 4 ) . مادام ديولافوا ، ص 169 ( به نقل از : آثار تاريخى شهرستانهاى كاشان و نطنز ، پيشين ، ص 266 ) .\r\n( 5 ) . ولايات دار المرز ايران ، گيلان ، پيشين ، ص 17 .\r\n","page_name":" 727 ","page_number":735},
  {"content":"\r\n\r\nخرافى زنها و دختران گيلان سخن مىگويد ، و در صفحهء 32 ، از كمى تعداد تبهكاران در اين منطقه ، با شگفتى ياد مىكند و مىنويسد : « يك مسافر بدون اينكه مورد دستبرد قرار گيرد ، مىتواند در اين منطقه سفر كند . در خانه‌ها را مىتوان تا صبح باز گذاشت ، بدون اينكه خسارتى به بار آيد . . . در شهر گدا ديده نمىشود ، مگر كسى كه عاجز و كور باشد ، و مردم به اين افراد مساعدت فراوان مىكنند . »\r\n\r\nزنان عشاير عرب\r\nدمورگان ، كه در عهد مظفر الدين شاه از بين قبايل عرب در خوزستان عبور كرده است ، در مورد زنان آنها چنين مىنويسد : « زنها كه اكثرا جامه‌هاشان سرخ‌رنگ بوده و با حلقه‌هاى نقره ، دستها و مچ پاها و گوشها و حتى بينى خود را زينت كرده بودند ، جيغ مىكشيدند ، قاه‌قاه مىخنديدند ، و دندانهاى سفيد و جالب خود را بيرون مىانداختند . اطفال برهنه و نيمه‌عريان تا لابلاى بارها پيش مىآمدند . . . » « 1 »\r\n\r\nعروسى صنيع الدوله\r\n« دختر ميرزا داود خان ، نوهء ميرزا آقا خان را براى صنيع الدوله خواستگارى كرده ، شال و انگشترى هم‌چنانكه معمول است فرستاده شده بود . عبد الحسين خان فخر الملك ، دايى دختر ، مانع شد كه حق پسر من ، سليمان خان است . شال و انگشترى را پس دادند .\r\nپدرم احترام السلطنه ، دختر مظفر الدين ميرزا وليعهد ، را خواستگار شد ؛ شيرينى خوردند . . . هفت شبانه‌روز باغ ما مضيف عالم بود . اعيان از هرطبقه دعوت و پذيرايى مىشدند ، شبها مجلسى هم در باغ مرتب بود . مطربهايى مشغول بودند و از براى كسى مانع نبود . اهالى محل جمع مىشدند و تفريح مىكردند ؛ جاى خوب ، هواى خوب ، مطرب خوب . يك‌شب امين السلطان هم در ميان جماعت ديده شده بود . خدمت آن مجالس با من بود . شبى كه عروس را آوردند ، ز مدعوين زنانه و مردانه و مطرب و موزيكانجى و سرباز هزار نفر پذيرايى شدند . » « 2 »\r\n\r\nزنان غيرطبيعى\r\nهانرى رنه دالمانى ، كه در اواخر عهد قاجاريه به ايران آمده است ؛ ضمن توصيف مسافرت خود از قم به اصفهان ، از قول لرى بختيارى چنين مىنويسد كه « دوشيزه‌اى در ايل ما بود كه در زيبايى اندام و وجاهت مشهور بود . با زحمت بسيار و دادن صدها تومان پول نقد به پدرش ، او را خريدم ، ولى در شب زفاف دريافتم كه زوجهء من پسر جوانى است كه در اثر حادثه‌اى كه تجزيه و تحليل آن خالى از اشكال نيست ، دوشيزه‌اى محسوب گرديده و به آن لباس درآمده است . من هم براى حفظ آبروى خود و پدرش او را بدون سروصدا نزد والدينش فرستادم . . . » « 3 »\r\nاز اواخر دورهء قاجاريه ببعد زمزمه‌هايى توسط آزاديخواهان و متجددين براى آزادى زنان و رفع حجاب از آنان ، آغاز شد و شعرايى چون عشقى ، عارف ، ايرج ميرزا و پروين اعتصامى در اين زمينه اشعار و آثارى از خود بيادگار گذاشتند . پروين اعتصامى مىگويد :\r\n در عدالتخانهء انصاف زن شاهد نداشت * در دبستان فضيلت ، زن دبستانى نبود \r\n\r\n\r\n","description":"","footnote":"\r\n( 1 ) . سفرنامهء دمورگان ، پيشين ، ص 49 .\r\n( 2 ) . خاطرات و خطرات ، پيشين ، ص 64 ( به اختصار ) .\r\n( 3 ) . سفرنامه ، از خراسان تا بختيارى ، پيشين ، ص 864 ( با اندكى تصرف ) .\r\n","page_name":" 728 ","page_number":736},
  {"content":"\r\n\r\n در قفس مىآرميد و در قفس مىداد جان * در گلستان ، نام از اين مرغ گلستانى نبود\r\nاز زر و زيور چه‌سود آنجا كه نادان است زن * زيور و زر پرده‌پوش عيب و نادانى نبود \r\nايرج ميرزا شاعر نامدار معاصر در مذمت حجاب مىگويد :\r\n مگر اندر دهات و بين ايلات * همه روبسته باشند آن جميلات\r\nخدايا كى شود اين خلق خسته * از اين عقد و نكاح چشم‌بسته \r\nدر ازدواج چنان كه گفتيم قرنها تمايلات طرفين ( زوج و زوجه ) يا پسر و دختر مورد توجه پدر و مادر آنها قرار نمىگرفت ، جاى دور نرويم مطالعهء ماجراى عروسى عارف با دختر حاجى رضا خان قزوينى در هفتاد سال پيش و سختگيريهاى او و اصرار و واسطه‌تراشى عارف براى سرگرفتن اين عروسى به تفصيل در شرح حال او ( بقلم خودش ) نوشته شده است عارف براى آنكه پدرزن خود را در مقابل امر انجام شده‌يى قرار دهد به دختر پيغام مىدهد كه اگر راست مىگويى بيا تا در محضرى عقد ازدواج را جارى كنيم . دختر پس از تأمل بسيار به اين كار تن مىدهد ولى پدر دختر پس از اطلاع از اين ماجرا بر سختگيرى خود نسبت به دختر مىافزايد و عارف عاقبت در اثر دسايس و تحريكاتى كه عليه او در قزوين صورت مىگرفت به رشت و ديگر شهرها مسافرت كرد . . . « 1 » و اين ازدواج سامان نگرفت . . . »\r\n\r\nتحول در وضع زنان\r\nروح اللّه خالقى در كتابى كه پيرامون سرگذشت موسيقى نوشته ، وضع زنان را قبل از رفع حجاب چنين توصيف مىكند : « در آن روزها همهء زنان در چادرسياه بودند . متجددين نقاب نازكى به نام « پيچه » به صورت مىزدند ، و قديميها روبندى مىبستند كه اولى كوتاه و دومى بلند و سفيد بود . آنها كه روبند مىزدند شلوار گشاد مچ‌بسته‌اى هم به نام « چاقچور » به پا مىكردند . دستهء اول گاهى لباس خود را اگر خيلى قشنگ بود از زير چادر نشان مىدادند ، مخصوصا بعضى از پيچه‌زنها بقدرى مهارت داشتند كه هر جاى صورتشان زيباتر بود آنجا را نمايش مىدادند . در موقع گردش و تفريح ، يك طرف خيابان اختصاص به مردان داشت و طرف ديگر مخصوص زنان بود .\r\nحتى شوهر بايد از يك طرف و عيالش از طرف ديگر برود . اگر نمايشى داده مىشد خانمها حق شركت نداشتند . يكى دو سالن كوچك سينما هم كه در تهران بود فقط مردان حق استفاده از آن‌را داشتند . مدارس دخترانه كم بود ، و بعضى خانواده‌ها دخترانشان را به مدرسه مىفرستادند . روىهم‌رفته وسايل تربيت زن بسيار كم بود . كلنل چون مرد متجددى بود ميل داشت خانمها هم از شنيدن موسيقى او بىبهره نمانند . پس از مذاكره با مقامات دولتى ، چون او را مرد بااخلاق و مربى خوبى تشخيص داده بودند ، وى را در تشكيل اجتماعات مناسب به شرطى كه مختص خانمهاى تربيت‌شده و خانواده‌هاى نجيب باشد آزاد گذاردند ، و او به ترتيب ، كارهايى به نفع بانوان انجام داد . . . كلنل در مدرسهء خود دو كلاس براى دختران باز كرد : يك كلاس موسيقى كه خودش معلم آن بود ، يك كلاس نقاشى كه برادرش حسنعلى خان آن‌را اداره مىكرد . شاگردان اين دو كلاس از بين خانواده‌هايى كه كلنل\r\n\r\n\r\n","description":"","footnote":"\r\n( 1 ) . نگاه كنيد به كليات ديوان عارف قزوينى از ص 81 به بعد .\r\n","page_name":" 729 ","page_number":737},
  {"content":"\r\n\r\nخوب آنها را مىشناخت انتخاب شده بودند . موقع كلاسها هم وقتى بود كه شاگردان مرد در مدرسه حضور نداشتند . تنها چند نفر از صبح تا غروب در مدرسه بوديم . در روز كلاس دختران ، در اتاق مخصوصى كار مىكرديم كه با كلاس خانمها يك اتاق فاصله داشت ، و حتى رفت‌وآمدمان هم با آنها يكى نبود . بطورىكه اصلا نمىدانستيم شاگردان كيستند و چند نفرند . تنها گاهى صداى سازشان از دور به گوش مىرسيد . اين كلاسها چندسالى ادامه داشت و بتدريج تعطيل شد . بعضى از دختران در ساز پيشرفتهايى كردند ؛ چنان كه در سالهاى آخر ، حتى كلنل يك كنسرت هم با چندتن از آنها داد ، ولى هيچيك از اين دختران دنبال تعليمات موسيقى را نگرفتند و مدتهاست ساز را كنار گذارده‌اند ، و شايد حالا دخترانشان ساز مىزنند . اما در قسمت نقاشى ، چندتاى آنها خوب شدند ؛ چنان كه هنوز هم در خانه‌هايشان از تابلوهايى كه آنوقت يا بعدها كشيده‌اند ديده مىشود . » « 1 »\r\n\r\nكلوب خانمها :\r\n« وزيرى هفته‌اى يك‌روز عصر را اختصاص به كنسرت خانمها داد و اعضاى كلوب كسانى بودند كه شوهرانشان عضو كلوب موزيكال بودند . خانمها با همان چادرهاى سياه و پيچه مىآمدند و در سالن كلوب روى صندليها مىنشستند . وقتى همه آماده مىشدند هيأت اركستر از در وارد شده سرهاى خود را پايين مىانداختند و در جاى خود قرار مىگرفتند و به اشارهء استاد ، آهنگهايى نواخته مىشد . بعد از خاتمهء كنسرت هم از در ديگر خارج مىشديم تا خانمها آزاد باشند و بتوانند بدون حضور مردان چاى بنوشند . و اين اولين اجتماعى بود كه براى زنها تشكيل شد تا در آن بتوانند از نغمات موسيقى استفاده كنند .\r\nاين كلوب ، چند ماهى ادامه داشت و گويا وقتى خبر آن به گوش نامحرمان رسيد آغاز مخالفت كردند ، و كلنل براى آنكه دچار زحمت نشود آن‌را تعطيل كرد ، و خانمها از اين تنها تفريح هم محروم شدند . . . » « 2 »\r\n\r\nمقدمات آزادى زنان در غرب :\r\nپس از صنعتى شدن اروپا و انقلاب فرانسه ، اندك‌اندك ، مقدمات رهايى زنان از قيد و بندهاى اقتصادى و سياسى ، فراهم گرديد . بورژوازى انگلستان و فرانسه براى آن‌كه به قيمت مناسبترى زنان را استثمار كند ، پاى آنان‌را به كارخانه باز كرد .\r\nبه اين ترتيب ، استقلال اقتصادى زنان مقدمهء استقلال سياسى آنان گرديد .\r\n\r\nحق رأى زنان :\r\nدادن حق رأى به زنان يكى از هدفهاى اصلى طرفداران حقوق زنان ( فمينيسم ) بوده است . اول ، در امريكاى شمالى در سال 1848 ، در دهكده‌اى طى يك اعلاميهء عمومى حقوق زنان ، حق رأى دادن زنان پيشنهاد شد . پس از كوششها و مبارزات متمادى ، سرانجام ، بموجب مادهء 19 متمم قانونى اساسى ، در امريكاى شمالى ، به همهء زنان حق رأى اعطا شد . در انگلستان نيز تأمين حقوق زنان با مبارزات بسيار همراه بود . جان استوارت ميل از طرفداران جدى آنان بود . سرانجام در 1918 ، به زنان 30 ساله حق رأى دادن اعطا گرديد ، و در سال 1928 ، اين حق ، تعميم يافت . سپس در فنلاند و نروژ اين حق براى زنان شناخته شد . هنوز در بعضى از كشورهاى منحط ، اين حق مسلم براى زنان تأمين نشده است . در ايران ،\r\n\r\n\r\n","description":"","footnote":"\r\n( 1 ) . روح اللّه خالقى ، سرگذشت موسيقى ايران ، ج 2 ، ص 234 به بعد .\r\n( 2 ) . همان ، همان صفحه .\r\n","page_name":" 730 ","page_number":738},
  {"content":"\r\n\r\nبدون اين‌كه مبارزه‌اى در اين راه صورت گيرد ، در هشتم اسفندماه 1341 ، اين حق به امر رفع حجاب در عهد رضا شاه\r\nشاهنشاه به زنان داده شد ، و امروز در مجلس شوراى ملى و سنا چندتن از زنان شركت دارند . » « 1 »\r\n\r\nمقام زن :\r\nبه نظر ويل دورانت « احتياجات اقتصادى ، ميليونها زن را از خانهء ديرين خود بيرون كشانده و با يك سرعت خشتى آنان را در ميدانهاى صنعت و تجارت ، به رقابت با مردان واداشته است . . . اين خادمان نوين صنعت ، در هر ميدانى كه قدرت جسمانى ضرورى نبود ، راه خود را باز كردند ، و در تمام اين ميدانها صفات اخلاقى و ذهنى مردان را به دست آوردند ، تا آنجا كه وعاظ اخلاقى عالم مسيحيت از مرد شدن جنسى كه در گذشته ضعيف و لطيف ناميده مىشد ، به ناله درآمدند . زنانى كه در وكالت دادگسترى و طبابت و حكومت و حتى راهزنى موفق شدند ، قابليت زنان را در ميدانهايى كه هنوز فرصت خوبى براى خودنمايى در آن نيافته‌اند ، نشان دادند ، و ثابت كردند كه مىتوانند در كارهايى كه قبلا خاص مردان بود با آنان رقابت بورزند . به نظر ويل‌دورانت ، مرد ناقص شدن كارى نيست بلكه مهم ، زن كامل بودن است . زنان بايد مادرى را فنى بدانند كه براى آن نيز هوش و استعداد لازم است . » « 2 »\r\nاو در فصل نهم كتاب خود ، مىنويسد كه در ربع اول سال دوهزار مسيحى ، بزرگترين حادثه ، نه جنگ بين المللى و نه انقلاب كبير اكتبر 1917 بود بلكه جالبترين وقايع « . . . دگرگونى وضع زنان بوده است . تاريخ چنين تغيير تكان‌دهنده‌اى ، در مدتى به آن كوتاهى ، كمتر ديده است . « خانهء مقدس » كه پايهء نظم اجتماعى ما بود ، شيوهء زناشويى . . . همه آشكارا ، در اين انتقال پرآشوبى كه همهء رسوم و اشكال و تفكر ما را فراگرفته است گرفتار گشته‌اند . . . » « 3 »\r\nاين واژگونى سريع عادات و رسوم محترم و قديمتر از تاريخ مسيحيت را چگونه\r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، « حق رأى دادن زنان . »\r\n( 2 ) . لذات فلسفه ، پيشين ، ص 153 ( به اختصار ) .\r\n( 3 ) . همان ، ص 155 و 160 .\r\n","page_name":" 731 ","page_number":739},
  {"content":"\r\n\r\nتعليل كنيم ؟ علت عمومى اين تغيير ، فراوانى و تعدد ماشين‌آلات است . آزادى زن از عوارض انقلاب صنعتى است . . . نخستين قدم براى آزادى زن ، بموجب قانون 1882 به دست آمد ، و بموجب آن ، زنان مىتوانستند پولى را كه به دست مىآورند براى خود نگه دارند . اين قانون را كارخانه‌داران مجلس عوام ، وضع كردند تا بتوانند زنان را به كارخانه بكشانند . ماشينها موجب پيدايش كارخانه‌ها شدند ، و كارخانه‌ها شهرهاى نو پديد آوردند ، و شهرها دموكراسى و سوسياليسم و منع آبستنى را آوردند ؛ روزگارى به كمك ادعيه ، فرزند مىخواستند ، و امروز به كمك طب ، از فرزند مزاحم فرار مىكنند .\r\n\r\nموقعيت زن در گذشته و حال\r\nتا حدود نيم‌قرن پيش ، افكار عمومى بر اين بود كه زنان در مقايسه با مردان ، موجوداتى ضعيف و ناتوان هستند ؛ « ازاين‌رو تقريبا هر زنى در هر جاى دنيا از ته دل افسوس مىخورد كه چرا مرد زاييده نشده است . از اين عقيده ، يك خشم و آزردگى سوزانى برمىخاست كه گاهى مانند آتش‌فشان از گفتارشان فرومىريخت . . . و كار و اقدام او در همهء اعصار و همه نسلها عبارت بود از بچه زاييدن . زن تسليم مرد ، و « ضعيفه » بود ، ضربتهاى مرد را با خوشى و محبت تلقى مىكرد . نام و ملك و جسم خود را در اختيار او مىگذاشت ، و سعادت خود را در اجراى اوامر او مىدانست . . . پس از قرنها ، صنعت ، زن را به دام خود كشيد و تنوع مانند سيلى از هرسوى به زندگى او روى آورد . مسئوليت شخص و استقلال اقتصادى فرا رسيد . زن خرج خود را خود به دست آورد و خود ، اخلاق و عادات خود را قالب‌ريزى كرد . . . زن با خوشحالى متوجه شد كه نقص جسمانى مانع موفقيت و برترى نيست ، و گاهى بزرگترين نوابغ در كوچكترين كالبدها بوده‌اند ، و حتى زنى كه اسير شكمبند و دامن تنگ و محصور در عادات و رسوم است مىتواند قدرت و رهبرى را به دست گيرد و بر خود مسلط باشد . . . شوق كسب در او پديد آمد ، و پول درآور توانايى شد . پاكيزگى و آرامش خانه را رها كرد و به كوچه و بازار پرسروصدا روى آورد ، و بجاى آب ، به سر و صورت خود پودر ماليد . شكمبندش را شل كرد ، دامنش را كوتاه ساخت ، و نيمهء تنش را به آفتاب داد ، عبادتش كمتر و بازيش بيشتر گرديد .\r\nنفسهاى آزادى را تا درون سينه فرو برد و روحش قويتر و دليرتر گشت . صفات او در نزديك به يك نسل ، چنان رشد و شكفتگى گرفت كه سابقه نداشت . آن تغيير ، مرد را تكان داد و او را وادار كرد كه با يادآورى اصول اخلاقى ، از دست « زن جديد » بنالد و شكايت كند . اما چون اين تغيير بىصدا پديد آمده بود ، براى ثبات و دوام خود ، احتياجى به اجازهء او نداشت .\r\nمرد در كارخانه و تجارتخانه و ادارات و مدارس و در هرجايى . . . زن را در برابر خود يافت ، و استقلال او را در كار و اداره نپسنديد . حسرت روزهاى قديم را خورد و به مبارزه برخاست ، اما جنگ را باخت . . . كلمات « دوست داشته باش و گرامى بدار و اطاعت كن ! » از دفتر ازدواج جديد ، رخت بربسته است . . . از اين تغيير سريع ، مىتوانى به امكان تغيير خوى و منش پى ببرى . . . زن در صدها هزار وضع و حالت مختلف ، از خجالت به جرأت ، و از زيردستى ، به زبردستى پا نهاده است . اگر بخواهيم ، بيقين مىتوانيم خوى خود را دگرگون كنيم . » « 1 »\r\n\r\n\r\n","description":"","footnote":"\r\n( 1 ) . لذات فلسفه ، پيشين ، ص 220 به بعد ( به اختصار ) .\r\n","page_name":" 732 ","page_number":740},
  {"content":"\r\n\r\nويل دورانت معتقد به تعديل وضع موجود است ؛ به نظر او : « ما در ميان جنگها و و ماشينها چنان غرق شده‌ايم كه از درك اين حقيقت بى خبر مانده‌ايم كه در زندگى ، واقعيت اساسى ، صنعت و سياست نيست بلكه مناسبات انسانى و همكارى زن و شوهر و پدر و مادر و فرزند است . همهء زندگى به دور عشق زن و مرد و عشق فرزند مىچرخد . . . پس ، بايد بدانيم كه پيوند ازدواج براى قانونى ساختن رابطهء عشقى و شهوانى زن و مرد نيست بلكه پيوندى است ميان پدر و مادر و فرزند ، و براى حفظ و استوارى بنياد نوع ؛ ازدواج مهمترين رسوم و قوانين بشرى است ؛ براى آنكه امرى نوعى است نه شخصى . . . » « 1 »\r\nبه عقيدهء دوورژه : « . . . كميابى زنان در دورهء قهرمانى ايالات متحد ، موجب شد كه ايشان ارزش بىاندازه‌اى كسب كنند . بدين‌سان ، نوعى مادرسالارى اخلاقى ، كه قوانين هم كم‌وبيش بر آن صحه گذاشت ، شكل گرفت ، كه هنوز هم جامعهء كنونى امريكا شديدا از آن متأثر است . . . بيشتر ثروت امريكا ، در دست زنان است كه بر مطبوعات ، راديو ، تلويزيون و . . . نفوذ دارند . از نقش عظيمى كه انجمنهاى زنان در زندگى اجتماعى و سياسى بازى مىكنند آگاه هستيم .\r\nبه نظر مىرسد ، كه فزونى تعداد زنان بر مردان ، موجب تقويت محافظه‌كارى در جوامع غربى است ؛ زيرا كه در اين جوامع ، آراى زنان بيشتر از آراى مردان به سوى راست تمايل دارد . . . زنان بيشتر از مردان عمر مىكنند ، لذا آراى زنان در مجموع ، به سوى احزاب دست راستى متمايل مىشود ؛ زيرا در هر دو جنس ( مرد و زن ) در آراى پيران ، محافظه‌كارى بيشترى وجود دارد . . . ظاهرا در كشورهاى توسعه‌نيافته ، تأثير سياسى زنان در جهت مخالف نمايان مىشود ؛ يعنى عليه نظم موجود ، وله دگرگونى و به سوى تشديد تضادها . عموما وضع اجتماعى زنان در اين كشورها ، خاصه كشورهاى اسلامى ، در آسيا ، در امريكاى لاتين و جز آنها ، از وضع اجتماعى مردان بدتر است ؛ ستمديده‌ترين دستهء اجتماعى هستند و طبيعى است كه انقلابيترين دسته‌ها باشند . » « 2 »\r\nدوورژه در جاى ديگر مىنويسد : « زنان در نظام سوسياليستى ، مانند نظام سرمايه - دارى ، در قياس با مردان ستمديده‌اند . دگرگونى در وضع حقوقى آنان ، از ميان رفتن محروميتهاى آنان و پايان دادن به تبعيضات در دستمزد آنان ، مانع اين امر نمىگردد كه مادرى و نگهدارى كودكان ، با رهايى اضافى بر آنان تحميل مىكند . اگر زن خانه‌نشين باشد ، از جهت اقتصادى به مرد بستگى دارد ؛ اگر مانند مرد كار كند ، به زحمت شغلى خود تكاليف خانوادگى را اضافه نمىكند . وضع حقوقى روابط زن و مرد كه در امريكا مرد را بازيچهء زن مىسازد ، به هيچ‌وجه از وضع حقوقى فرانسوى ، كه زن را بازيچهء مرد مىنمايد ، يا وضع حقوقى ايتاليايى كه هر دو را در رياكارى دائمى محبوس مىكند ، رضايتبخشتر نيست . تضادهايى كه از اين مبارزهء جنسها حادث مىشود با اينكه مستقيما هم سياسى نيست ، اهميت بزرگى در سراسر زندگى اجتماعى دارد . » « 3 »\r\n\r\n\r\n","description":"","footnote":"\r\n( 1 ) . همان ، ص 172 ( به اختصار ) .\r\n( 2 ) . اصول علم سياست ، پيشين ، ص 57 ( به اختصار ) .\r\n( 3 ) . همان ، ص 264 .\r\n","page_name":" 733 ","page_number":741},
  {"content":"\r\n\r\nدويت در كتاب حوادث بزرگ ، راجع به زن امريكايى ، مىنويسد : در « ماه اوت 1920 ، زنان امريكا حد نصاب لازم را براى لازم الاجرا بودن مادهء 19 متمم قانون اساسى ، كه به زنان امريكايى ، حق شركت در انتخابات را اعطا مىكند ، به دست آوردند . پس از اين پيروزى ، مبارزهء زنان در امريكا ، و ديگر كشورهاى باخترى براى كسب حقوق و آزاديهاى ديگر ، ادامه يافت . در سال 1952 رأى بانوان باعث شد كه پس از 20 سال ، رئيس‌جمهور از حزب جمهوريخواه انتخاب شود . زنان اندك‌اندك در سازمانهاى دولتى و اقتصادى و اجتماعى ، مقامات مهمى به دست آوردند . در دورهء رياست جمهورى روزولت ، وزارت كار به عهدهء يك‌نفر بانو محول گرديد . در جنگ جهانى دوم ، بانوان نه فقط در ادارات دولتى ، مشاغل نويسندگى و دفتردارى را به دست آوردند بلكه در صفوف مختلف نيروى نظامى امريكا ، بعنوان افسر ، به خدمت گمارده شدند . بانو فرانكلين روزولت نه‌فقط در هيأت نمايندگى امريكا در سازمان ملل متحد ، مقام شامخى داشت بلكه چندين بار جدا به او پيشنهاد كردند كه نامزد رياست جمهورى شود .\r\nمبارزهء زنان ، براى تحصيل حقوق اقتصادى ، به اين نتيجه رسيد كه دولت و سازمانهاى اقتصادى قبول كردند كه در كار مساوى ، مزد زن و مرد يكسان باشد . به اين ترتيب نخست ، زنان امريكا و بعد ، زنان اروپا توانستند با تحصيل حق رأى و به دست آوردن شغل در ادارات و كارخانجات ، استقلال اقتصادى به دست آورند . آمارگران پس از محاسبه و رسيدگى ، اعلام كردند كه زنان نه‌فقط در سياست و كاردانى با مردان برابرند ، بلكه در بعضى از امور ، كه مستلزم توجه و دقت بيشترى است ، از مردان شايسته‌ترند .\r\nكشف راديوم ، بوسيلهء مادام كورى نشان داد كه در زمينه‌هايى علمى نيز زنان مىتوانند با مردان برابرى كنند . اندك‌اندك ، زنان حتى در كشيدن سيگار نيز از مردان عقب نماندند ، بطورىكه امروز حتى در كشورهاى شرقى ، دخترهاى 17 - 18 ساله بدون احساس ناراحتى و شرم سيگار مىكشند . با گذشت زمان ، زنان بتدريج از طول و عرض پوشاك خود كاستند و سال‌به‌سال ، قسمت بيشترى از برو بازو و سينه و تن خود را تماشاگه نظربازان قرار دادند . » « 1 »\r\n\r\nرفع حجاب در ايران\r\nپس از آن‌كه در قرن 13 ه . ق . قرة العين بىحجاب در مجمع مردان حاضر شد ، مرتجعين مستمسكى پيدا كردند ، و هركس را كه صحبت از رفع حجاب مىكرد ، فاسد العقيده مىخواندند . در ابتداى تأسيس مدارس ملى ، اظهار به افتتاح مدرسهء دخترانه نيز ، در حكم فساد عقيده بود . بعد از برقرارى مشروطيت ، كم‌كم صحبت رفع حجاب به ميان آمد . مدارس دخترانه به همت عده‌اى از زنان پيش قدم باز شد . بانوان ايرانى به اروپا مسافرت كردند و فكر آزادى زن و رفع حجاب توسعه پيدا كرد . مردان روشنفكر ، كه تأثير آزادى زن را در زندگى اجتماعى در اروپا ديده يا شنيده بودند ، به زنان در اين نهضت كمك مىكردند . دخترانى كه از مدرسه‌هاى تازه بيرون مىآمدند رفع حجاب در رأس آرزوهايشان بود .\r\nانجمنهاى مختلف زنان براى اين موضوع تشكيل شد ، كه از آن‌جمله بود « شركت خواتين\r\n\r\n\r\n","description":"","footnote":"\r\n( 1 ) . ويليام ا . دويت ، حوادث بزرگ تاريخ ، ترجمهء محمدرضا امينى ، ص 254 به بعد ( به اختصار ) .\r\n","page_name":" 734 ","page_number":742},
  {"content":"\r\n\r\nاصفهان » ( اصفهان ، 1297 ه . ش . ) و « شركت آزمايش بانوان » ( تهران 1299 ه . ش . ) هر دو به رهبرى صديقهء دولت‌آبادى ؛ « پيك سعادت نسوان » ( رشت ، 1300 ه . ش . ) كه جميلهء صديقى و سكينهء شبرنگ از مؤسسين آن بودند ؛ « انجمن نسوان وطنخواه » ( تهران 1300 ش . ق . ) به رهبرى محترم اسكندرى ؛ « بيدارى نسوان » ( تهران ، 1305 ه . ش . ) و انجمن ترقى نسوان ( تهران ، 1306 ه . ش . ) .\r\nاز حدود 1300 ه . ش . عده‌اى از زنان و مردان روشنفكر ، دست ، به انتشار روزنامه - هايى زدند : روزنامهء زبان زنان ( اصفهان ، 1298 ه . ش . ) به مديريت صديقهء دولت‌آبادى ؛ مجلهء پيك سعادت ( رشت ) ؛ مجلهء عالم نسوان ( تهران ، 1300 ه . ش . ) به مديريت ملوك اسكندرى و سرپرستى محترم اسكندرى ؛ مجلهء دختران ايران ( شيراز ، 1306 ) به مديريت زنددخت ؛ و روزنامهء شكوفه ( تهران ) ، به مديريت مريم عميد ( مزين السلطنه ) .\r\nاين جمعيتها و روزنامه‌ها ، به بيدارى زنان كمك كرد . بعلاوه ، مردانى روشنفكر ، مانند ابو القاسم آزاد ، نظم الدولهء خواجه‌نورى ، ايرج ميرزا ( جلال الممالك ) ، ميرزادهء عشقى ، دبير اعظم بهرامى ، و عدهء زيادى ديگر ، عملا و با قلم و زبان و با تشكيل جلسات و نمايشها و غيره ، مشوق و پشتيبان زنان در اين راه بودند . مسافرت اعليحضرت فقيد به تركيه ( 1313 ه . ش . ) و مشاهدهء پيشرفتهاى اجتماعى زنان ترك نيز ، به اين امر كمك كرد .\r\nدر چهارشنبهء 17 دىماه 1314 ه . ش . ، شاه فقيد به اتفاق ملكهء وقت و شاهدختها ، بىحجاب ، براى جشن فرهنگ به دانشسراى پسران رفتند . مديران و معلمين مدارس دخترانه و كارمندان اناث وزارت فرهنگ ، كه قبلا كم‌وبيش چادر را برداشته بودند ، و نيز بانوان مدعوين بىحجاب حضور يافتند . از آن تاريخ ، رفع حجاب علنى و رسمى گرديد ، و فصل نوى در تاريخ حيات زن ايرانى باز شد ، و تحصيل در مدارس عاليه و شركت در خدمات اجتماعى و ملى براى آنان ميسر گرديد . » « 1 »\r\nنمونه‌اى از اعتراضات متأخرين به حجاب زنها :\r\n خدايا ، تا كى اين مردان به خوابند ؟ * زنان تا كى گرفتار حجابند\r\nچرا در پرده باشد طلعت يار ؟ * خدايا زين معما پرده بردار\r\nمگر زن ، در ميان ما بشر نيست ؟ * مگر زن در تميز خير و شر نيست ؟\r\nتو پندارى كه چادر زاهن و روست ؟ * اگر زن ، شيوه زن شد ، مانع اوست ؟\r\nچو زن خواهد كه گيرد با تو پيوند * نه چادر مانعش گردد نه روبند\r\nزنان را عصمت و عفت ضرور است * نه چادر لازم و نه چاقچور است\r\nزن روبسته را ادراك و هش نيست * تئاتر و رستوران ناموس‌كش نيست\r\nاگر زن را بود آهنگ حيزى * بود يكسان تئاتر و پاى ديزى\r\nبنشمد در ته انبار ، پشگل * چنان كاندر رواق برج ايفل\r\nچو خوش اين بيت فرمودست جامى * مهين استاد كل بعد از نظامى \r\n\r\n\r\n","description":"","footnote":"\r\n( 1 ) . دايرة المعارف فارسى ، پيشين ، « رفع حجاب . »\r\n","page_name":" 735 ","page_number":743},
  {"content":"\r\n\r\n پرىرو ، تاب مستورى ندارد * در ار بندى ز روزن سر درآرد \r\n- « مثنوى عارفنامه »\r\n من از امروز ، ز حسن تو بريدم سروكار * گو ، به ديوانگيم خلق نمايند اقرار\r\nاى مه ملك عجم اى صنم عالم شرق * هوش گردآور و بر گفتهء من دل بگمار\r\n. . . تا كى از زلف تو زنجير نهم بر گردن * تا كى از مژهء تو ، تير نهم بر دل زار\r\n. . . چند گويم كه رخت ماه بود در خوبى * چند گويم كه قدت سرو بود در رفتار\r\nماهرويى تو و لازم نبود بر گفتن * سرو قدى تو و حاجت نبود بر اظهار\r\nمدح تو بيشتر از هركه توانم گويم * ليكن اينها همه حرف است و ندارد مقدار\r\nزين چه حاصل كه ز مژگان تو خنجر سازند * يا به ابروى تو گويند هلالى است نزار ؟\r\nمن به زيبايى بىعلم خريدار نيم * حسن مفروش دگر با من و كردار بيار\r\n. . . اندرين دور تمدن ، صنما لايق نيست * دلبرى چون تو ز آرايش دانش بكنار\r\nننگ باشد كه تو در پرده و خلقى آزاد * شرم باشد كه تو در خواب و جهانى بيدار\r\nحيف نبود قمرى مثل تو ، محروم از نور * عيب نبود شجرى چون تو تهيدست از بار\r\nترك چادر كن و مكتب برو و درس بخوان * شاخهء جهل ندارد ثمرى جز ادبار\r\nدانش‌آموز و ز احوال جهان آگه شو * وين نقاب سيه از روى مبارك بردار\r\nخرد آموز و پى تربيت ملت خويش * جد و جهدى بنما ، چون دگران مادروار\r\nتو گذارى به دهان همه‌كس ، اول حرف * همه‌كس از تو سخن مىشنود ، اول‌بار\r\nپس از اول ، تو به گوش همه اين نكته بگو * كه نترسند ز كوشش نگريزند از كار\r\nپسر و دختر خود را شرف كار آموز * تا بدانند بود مفتخورى ذلت و عار\r\nسخن از دانش و آزادى و زحمت مىگوى * تا كه فرزند تو با اين سخنان آيد بار\r\nبه يقين گر تو چنين مادر خوبى باشى * مس اقبال وطن از تو شود زر عيار \r\n- لاهوتى\r\n نقاب دارد و دل را به جلوه آب كند * نعوذ بالله اگر جلوه بىنقاب كند\r\nفقيه شهر به رفع حجاب مايل نيست * چرا كه هرچه كند حيله ، در حجاب كند\r\nچو نيست ظاهر قرآن به وفق خواهش او * رود به باطن و تفسيرِ ناصواب كند\r\nاز او دليل نبايد سؤال كرد كه گرگ * به هر دليل كه شد بره را مجاب كند\r\n. . . به غير ملت ايران كدام جانور است * كه جفت خود را ناديده انتخاب كند ؟\r\nنقاب بر رخ زن سد باب معرفت است * كجاست دست حقيقت كه فتح باب كند\r\nبلى نقاب بود كاين گروه مفتى را * به نصف مردم ما مالك الرقاب كند\r\nبه زهد گر به شبيه است زهد حضرت شيخ * نه بلكه گر به تَسبّه به آن جناب كند\r\nاگر ز آب كمى دست گر به تر گردد * بسى تكاند و بر خشكيش شتاب كند\r\nولى چو چشم حريصش فتد به ماهى حوض * ز سينه تا دم خود را درون آب كند\r\nز من مترس كه خانم ترا خطاب كنم * ازو بترس كه همشيره‌ات خطاب كند\r\nبه حيرتم ز كه اسرار هيپنوتيسم آموخت * فقيه شهر كه بيدار را به خواب كند \r\n\r\n","description":"","footnote":"","page_name":" 736 ","page_number":744},
  {"content":"\r\n\r\n زنان مكه همه بىنقاب مىگردند * بگو بتازد و آن خانه را خراب كند\r\nبه دست كس نرسد قرص ماه در دل آب * اگرچه طالب آن جهد بىحساب كند\r\nتو نيز پرده عصمت بپوش و رخ بفروز * بهل كه شيخ دغا عوعو كلاب كند\r\nبه اعتدال از اين پرده‌مان رهائى نيست * مگر مساعدتى دست انقلاب كند\r\nز هم به درد اين ابرهاى تيرهء شب * وثاق و كوچه پر از ماه و آفتاب كند \r\n- ايرج ميرزا\r\n\r\nوضع اجتماعى زن به نظر پروين اعتصامى و عشقى\r\nپروين در نيمهء دوم قرن بيستم ، راز عقب‌ماندگى زنان را جهل و بيخبرى مىداند ، و معتقد است بين زن و مرد ، اصولا اختلافى وجود ندارد .\r\n پستى نسوان ايران ، جمله از بيدانشى است * مرد يا زن ، برترى و رتبت از دانستن است .\r\nزين چراغ معرفت كامروز ، اندر دست ماست * شاهراه سعى و اقليم سعادت روشن است . « 1 »\r\nمرمرا هيچ گنه نيست بجز آنكه زنم * زين گناهست كه تا زنده‌ام اندر كفنم\r\n. . . بكَنم گر ز تن اين جامه ، گناه است مرا * نكنم ، عمر در اين جامه تباه است مرا\r\nچكنم ؟ بخت از اين رخت ، سياه است مرا * حاصل عمر از اين زندگى ، آه است مرا\r\nزحمت مردن من يك قدم است * تا لب گور كفن در تنم است\r\nمگر هر شام و سحر ، چشم به راه است مرا * . . . شرم چه ؟ مرد ، يكى بنده و زن ، يك بنده\r\nزن چه كرده است كه از مرد شود شرمنده * چيست اين چادر و روبندهء نازيبنده\r\nگر كفن نيست بگو چيست پس اين روبنده * مرده باد آنكه زنان ، زنده به گور افكنده\r\n. . . با من ار يك دو سه گوينده هماواز شود * كم‌كم اين زمزمه در جامعه آغاز شود\r\nبا همين زمزمه‌ها ، روى زنان باز شود * زن كنَد جامهء شرم آر و سرافراز شود\r\nلذت از زندگى جمعيت احراز شود * ورنه تا زن به كفن سر برده\r\nنيمى از ملت ايران مرده \r\n- عشقى\r\n\r\n\r\n","description":"","footnote":"\r\n( 1 ) . كليات پروين اعتصامى ، ص 260 .\r\n","page_name":" 737 ","page_number":745},
  {"content":"\r\n\r\n\r\nحجاب و بعضى از روحانيان\r\nقدرت تخريبى ، و نيروى ارتجاعى بعضى از روحانيان كهنه‌پرست ، در طى نيم‌قرن اخير ، در اثر نفوذ تمدن غرب و اشاعهء نسبى فرهنگ ، و رواج راديو و تلويزيون و آمد و رفت ايرانيان به اروپا و مسافرت غربيان به كشور ما ، تا حد زيادى نقصان يافته است ، معذلك در سال 1327 ه . ش . جمعى از روحانيان ، به تحريك اجانب ، تصميم داشتند ، زنان ايرانى را بار ديگر مجبور كنند كه روى و رخسار خود را در حجاب مستور دارند . در اين هنگام ، استاد مجتبى مينوى ، طى مقاله‌اى مستدل و منطقى ، به روش روحانيان قشرى شديدا حمله كرد ، و با استناد به آيات قرآن ، از جمله سورهء نور ، و كتب فقهى و تفسير ابو الفتوح رازى ، به مردم نشان داد ، كه معنى حجاب اين نيست كه « زنان چادر كرب دوشين و چاقچور تركى بپوشند ، و پيچهء بافته از دم اسب ، يا روبنده بزنند ، يا شليته‌اى كه ناصر الدين شاه بر تن رقاصه‌هاى اروپايى ديده و به ايران سوغات آورده ، به پا كنند . هيچيك از اين چيزها ، لباس زنان عهد پيغمبر نبود و پوشيدن عورت مستلزم اين نيست كه ما زنان خود را به صورت غلام در بياوريم . . . زن مجاز است كه صورت و كف دست خود را تا ساق نشان بدهد و بنابراين ، روى و كف دست و ساق دست و كف پا عورت نيست و حتى اگر در موقع نماز هم اين مقدار از بدن يك زن را نامحرم ببيند ، نمازش درست است و حتى خلخال و گردنبند و گوشواره را هم نيز بعضى از مفسرين جزو زينتهايى شمرده‌اند ، كه ظاهر كردن آنها جايز است .\r\nاگر شما مسلمانيد و به قرآن و تفسير معتقديد ، حكم خدا اين است و اعلم علما و مجتهدين هم حق ندارد ، به غير ما انزل الله فتوى دهد ، و حكم خدا را ، براى خود تبديل كند . » « 1 » سپس استاد مىنويسد ، رفع حجاب يكى از تغييرات مهمى بود كه پيش آمد ، ولى غير از اين ، بايد خيلى تغييرات ديگر نيز روى داده باشد ، و رفع حجاب زنان بايد مقدمهء رفع حجاب جهل شده باشد . « تمام سعى و اهتمام ما بايد مصروف اين شود كه هر نسلى از سلف خود بهتر شود و پايهء تربيت و معرفتش بالاتر باشد ؛ و اين ميسر نخواهد شد مگر به اينكه زنان و مردان ما هردو علاقه‌مند پيشرفت و تكامل باشند . عادات و رسوم مضر ، خرافات و عقايد واهى ، بر كنار بودن زنان از اجتماعات مملكتى ، همگى بايد از ميان برود و علوم جديده و تغييرات اساسى كه برطبق اصول اجتماع‌شناسى لازم است ، جاى آنهارا بگيرد . . . ترك و تاجيك و ازبك و قرقيز ، جملگى دو اسبه به سوى تكامل مىتازند . در چنين دنيايى ما نمىتوانيم ساكن بمانيم . » « 2 »\r\n\r\n\r\n","description":"","footnote":"\r\n( 1 ) . « پوشيدن روى يا نپوشيدن روى » ، مجلهء يغما ، تير 1327 ، ص 155 .\r\n( 2 ) . همان .\r\n","page_name":" 738 ","page_number":746},
  {"content":"\r\n\r\n\r\nفهرست راهنما\r\n\r\n","description":"","footnote":"","page_name":" 739 ","page_number":747},
  {"content":"\r\n . \r\n","description":"","footnote":"","page_name":" 740 ","page_number":748},
  {"content":"\r\n\r\nآبادان 13 ، 64 ، 557\r\nآبو 561\r\nآبيارى در تركستان 93 ، 94 ، 103 ، 106 ، 244\r\nآپين 27\r\nآتاترك 648\r\nآثار البلاد 451\r\nآثار تاريخى شهرستان كاشان و نطنز 247 ، 398 ، 486 ، 727\r\nآثار و اخبار 219\r\nآثار الوزراء 137 ، 444 ، 683\r\nآخوندزاده 520\r\nانتقاد - از روش ارتجاعى طبقه روحانى 520\r\nآداب الحرب و الشجاعه 308\r\nآدميت ، فريدون 59 ، 502 ، 512 ، 521\r\nآذربايجان 2 ، 5 ، 8 ، 65 ، 81 ، 89 ، 307 ، 358 ، 481 ، 485 ، 490\r\nآذر بيگدلى 454\r\nوصف روحانى متعصب در شعر - 454\r\nآرام ، احمد 122 ، 350 ، 644\r\nآرژانتين 83 ، 87\r\nآريان ، قمر 80\r\nآريان‌پور ، ا . ح 15\r\nآرين‌پور ، يحيى 64 ، 354 ، 498\r\nآسيا 82 ، 87 ، 212 ، 215 ، 216 ، 262 ، 335 ، 733\r\nآسياى صغير 219\r\nآسياى هفت‌سنگ 262 ، 494\r\nآشتيانى ، حاجى ميرزا حسين 499\r\nآشنائى با علم اقتصاد 76\r\nآصفى هروى ، محمد بن ابراهيم 113\r\nآقاخان ( رهبر اسماعيليه ) 12 ، 59 ، 724\r\nآقا خان كرمانى 516 ، 517\r\nآقا خان نورى 342\r\nآقا محمد خان 56 ، 336 ، 341 ، 491 ، 494 ، 596 ، 600\r\nرابطه - با روحانيان 491 - رفتار - با سيدى از اهل كرمان 494 نامه - به ميرزا ابو القاسم قمى 494 مواصفه - با مرد سائل 600\r\nآل احمد ، جلال 184 ، 192 ، 278\r\nآل احمد ، شمس 682\r\nآلبتكين 32\r\nآلپ 80 ، 81\r\nآلمان 80 ، 81 ، 212 ، 262\r\nآمدى 443\r\n\r\n","description":"","footnote":"","page_name":" 741 ","page_number":749},
  {"content":"\r\n\r\nآمل 130 ، 358\r\nآملى ، اولياء اللّه 101\r\nآمودريا 234 ، 269\r\nامين الدوله 528\r\nامين السلطان 528\r\nاوكتاى قاآن 128\r\nآوه 139 ، 565\r\nآيين شهردارى يا معالم القربه\r\nابتهاج 11 ، 12 ، 81\r\nنظر - در مورد جمعيت ايران و تقسيم آن 81\r\nابراهيم حكيم الملك 58\r\nابراهيم ينال 554\r\nابرقو 367\r\nابن الاثير 41 ، 255 ، 438 ، 558 اشاره -\r\nبه صاحب الزنج 558\r\nابن اخوه 385 ، 438\r\nوظيفه فروشندگان به اشاره - 385\r\nابن اسفنديار 101\r\nابن بطوطه 140 ، 144 ، 366 ، 381 ، 543 ، 562 ، 574 نظر - درباره اصفهان 140 وصف شيراز از - 381 مجلس وعظ شيراز به اشاره 543 اشاره - به غلامان و كنيزان 562 اشاره - به فتيان 574\r\nابن البلخى 39 ، 261 ساختن سنگ آسيا به گفته - 261\r\nابن بىبى 312 ، 575 اشاره - به فتيان 575\r\nابن جوزى 103 ، 538 اشاره - به اصلاحات عضد الدوله 103 احوال خطبا و وعاظ به اشاره - 538\r\nابن حوقل 212 ، 270 ، 356 ، 367 نظر - در مورد طوايف فارس 270 اردبيل از نظر - 367\r\nابن خلدون 239 ، 301 ، 368 ، 369 - 372 ، 379 ، 387 ، 470 ، 471 مالكيت بزرگ از نظر - 301 انواع پيشه‌ها ا :\r\nنظر - 368 ارزش كار از نظر - 369\r\nبحث - پيرامون صنايع و فعاليتهاى علمى 371 سخن - از درودگرى 373 سخن - از خياطى و بافندگى 372\r\nابن رشد اندلسى 442\r\nابن سينا 213 ، 442 اشاره - به افيون\r\nابن عربشاه 473\r\nابن مسكويه 104\r\nابن وحشيه 221\r\nابن يمين 52 ، 123 ، 265 ، 380 ابن يمين و تشويق كشاورزان به كار 123\r\nالابنيه عن حقايق الادويه 212 ، 225\r\nابو ابراهيم اسماعيل صفار 435\r\nابو اسحاق بن اسماعيل 435\r\nابو اسحاق شيرازى 212\r\nابو بكر تايبادى 471 گفتگوى - با تيمور 471\r\nابو حامد محمد غزالى - غزالى\r\nابو الحسن - اردشير بن ابا منصور عبادى\r\nابوذر غفارى 536 ، 537 تحكم - با معاويه 536\r\nابو ريحان بيرونى 576\r\nابو سعيد بهادر خان 137\r\nابو سعيد ( واعظ ) 535 اندرز - به نظام الملك 535\r\nابو الحسن خان ( ميرزا ) 496\r\nابو طالب مصعبى 46\r\nابو العلاى معرى 467\r\nابو الفتوح رازى - رازى\r\nابو الفداء 563\r\nابو الفضل 516\r\nابو القاسم امام جمعه 503\r\nابو القاسم قشيرى - قشيرى\r\n\r\n","description":"","footnote":"","page_name":" 742 ","page_number":750},
  {"content":"\r\n\r\nابو القاسم قمى 507 جواب - در مورد خوردن شراب ! 507\r\nابو لؤلؤ 236\r\nابو مسلم 99 - 100\r\nابو مسلم نامه 660\r\nابو المعالى 441 سخن - از اختلاف بين ملكشاه و فقيه عصر 441\r\nابو المؤيد بلخى 236 ، 255 اشاره - به ريگ روان سيستان 255\r\nابو نضر ( شيخ ) 265\r\nابو نضر مشكال 34\r\nابهر 139\r\nابيورد 142 ، 272\r\nاترك 63\r\nاحسانى ، شيخ احمد 499\r\nاحسن التقاسيم 246 ، 300\r\nاحمد بن محمد قوامى 128\r\nاحمد بن محمد بن اوس 101\r\nاحمد بن حنبل 350 ، 436\r\nاحمد ميرزا 341\r\nاحمدىپور ، حسين 472\r\nاحمدى كرمانى ، شيخ يحيى 518\r\nاحمر ، دريارى 709\r\nاحنف بن قيس 22\r\nاحياء العلوم 431 ، 445\r\nاحياء الآثار 230\r\nاخبار سلاجقهء روم 312 ، 308 ، 379\r\nالاخبار الآثار 210\r\nاخلاق ناصرى 566 ، 569 ، 577\r\nاديب تهرانى 569\r\nارال 490\r\nاربل 368\r\nارجان 358\r\nاردبيل 12 ، 318 ، 358\r\nاردشير بابكان 3 ، 31 ، 95\r\nاردشير بن ابى منصور عبادى 540\r\nاردشير حوزهء فارس 321\r\nاردلان 54\r\nارزيابى ارزشها 204\r\nارسباران 92\r\nارسطو 90\r\nارسلان جاذب 270 ، 271\r\nارشاد الزراعه 133 ، 218 ، 229 ، 231 ، 256 ، 257 ، 266\r\nارشاد السارى 438\r\nارمنستان 320 ، 331\r\nارمينيه صغرى 250\r\nارمينيه كبرى 250\r\nاروپا 69 - 82 ، 86 - 88 ، 216 ، 217 ، 262 ، 335\r\nاروميه 12\r\nاريس فروم 28\r\nازبكستان 491\r\nاز سعدى تا جامى 662\r\nاز صبا تا نيما 64 ، 498 ، 534\r\nاز كوچهء رندان 396 ، 465 ، 586\r\nاسپارتاكوس 217 ، 557 اشاره مختصر به قيام - 557\r\nاسپانيا 335\r\nاستانبول 126 ، 406\r\nاستخر 246\r\nاستخرى 270\r\nاسترآباد 56 ، 130 ، 356\r\nاسترابون 225\r\nاستراليا 83 ، 87\r\nاسدآبادى ، سيد جمال الدين 192 ، 502 ، 504\r\nاسد اللّه خان وزير 514 ، 515\r\nاسدى 672\r\nاسرافيل 597\r\nاسفراين 34\r\n\r\n","description":"","footnote":"","page_name":" 743 ","page_number":751},
  {"content":"\r\n\r\nاسكندر بيك روملو 55\r\nاسكندر بيك منشى 333\r\nاسكندرنامه 658\r\nاسكندرى ، محترم 735\r\nاسكندريه 367\r\nاسلام در ايران 437\r\nاسماعيل بن احمد سامانى 101\r\nاسماعيل ميرزا 333\r\nاسناد محرمانهء وزارت خارجهء انگلستان 516\r\nاسناد و نامه‌هاى تاريخى 264 ، 449 ، 455 472 ، 484 ، 570 ، 571\r\nشبيلى ، ابو زكريا يحيى بن محمد بن احمد بن - عوام 265\r\nاشپولر 377 اشاره - به صنعت و پيشه در عهد مغول 377\r\nاشرف افغان 489\r\nاصفهان 3 ، 10 ، 12 ، 60 ، 63 ، 64 ، 81 ، 92 ، 103 ، 139 ، 140 ، 257 ، 258 ، 307 ، 325 ، 357 ، 367 ، 390 ، 400 ، 408 ، 488 ، 5 ، 500 ، 504 ، 607 ، 727 ، 728 ، 735\r\nاصفهانى ، حاج محمد حسين خان 252\r\nاصفهانى محمد مهدى 59\r\nاصول علم سياست 26 ، 27 ، 67 ، 71 ، 733\r\nاطاق صنايع ( مجله ) 90\r\nاعتماد الدوله - محمد ابراهيم خان\r\nاعتماد السلطنه ، محمد حسن خان 405 ، 422 ، 516 اعلاميه - در مورد گوشت 405 ، تعريف - از يك خاطره گرانفروشى 423 فرق پيشنماز ملى و دولتى از ديد - 516\r\nالاغانى 535\r\nاغاثة الامم بكشف الغمه 24\r\nافريقا 67 - 70 ، 82 ، 97 ، 219 ، 335\r\nافريقاى جنوبى 87\r\nافريقاى خاورى 86\r\nافشار ، ايرج 58 ، 109 ، 236 ، 260 ، 308 ، 425 ، 569 ، 592\r\nافغانستان 81 ، 124 ، 218 ، 490\r\nاقبال آشتيانى ، عباس 52 ، 130 ، 246 ، 463 ، 488 ، 496 ، 558 ، 574 ، 575\r\nاقتدارى ، احمد 393\r\nاقتصاد كشاورزى 346\r\nاقليدس 373\r\nالب ارسلان 239 ، 562\r\nالبرز ، كوه 81 ، 85 ، 92\r\nالغ‌بيگ و زمان وى 702\r\nاللّه وردى خان 55\r\nالئاريوس 217 ، 259 ، 326 ، 710 ، 712 اشاره - به خيش 259\r\nامام شوشترى ، محمد على 362\r\nامام صادق - جعفر بن محمد\r\nامامقلى خان 56\r\nامپراطورى عثمانى 5\r\nامثال و حكم 46 ، 362 ، 954 ، 682\r\nامريكا 68 ، 70 ، 71 ، 80 ، 83 ، 214 ، 216 ، 416 ، 532 ، 552 ، 733\r\nامريكاى شمالى 67\r\nامريكاى لاتين 67 ، 69 ، 82 ، 733\r\nامير خسرو دهلوى 354 ، 453\r\nامير كبير 341 ، 501 ، 503 ، 508 ، 590 ، 719 ، 726 - و تحديد قدرت روحانيون 501 رفتار - با روحانيون صالح 503 اشاره به مادر - 726\r\nاميركبير و ايران 59 ، 174 ، 175 ، 726\r\nامير نظام گروسى - حسنعلى خان گروسى\r\nاميرى ، منوچهر 272\r\nامين ، احمد 10 ، 11 ، 527 ، 535 ، 555 نظر - در مورد جمعيت 10 - نخستين كسىكه غلامان بسيار گرد آورد 555\r\n\r\n","description":"","footnote":"","page_name":" 744 ","page_number":752},
  {"content":"\r\n\r\nامينى ، محمدرضا 734\r\nانباط المياه الخفيه 240\r\nانجيل 20 ، 643\r\nانحطاط و سقوط امپراطورى روم 432\r\nاندرزنامهء اردشير بابكان 361\r\nانديشه ترقى و حكومت قانون 512\r\nانديشه‌هاى ميرزا فتحعلى آخوندزاده 521\r\nالانساب 433\r\nانصارى ، صادق 385\r\nانصارى ، عبد اللّه 538\r\nانصارى ، ميرزا سعيد خان 501\r\nانقراض سلسلهء صفويه 6\r\nانقلاب ايران 206\r\nانگلبرت كمپفر 486\r\nانگلس 242 ، 275 نظر - دربارهء توليد آسيائى 242 نظر - درباره اسلام 275\r\nانگلستان 70 ، 80 ، 398 ، 552\r\nانورى 48 ، 360 ، 566 ، 596 دعوت - مردم را به همكارى اجتماعى 360 - و وصف واليان و خراج‌ستانان 596\r\nانوشيروان 27 ، 95 ، 96 ، 430 نيرنگ - و كشتار مزدكيان 27\r\nانيس الناس 569 ، 679 ، 680\r\nاوحدى 52 ، 123 ، 316 ، 460 ، 542 ، 543 ، 675 ، 694\r\nكشاورزى در شعر - 123 ظلم و ستم طبقات متنعم در شعر - 316 اعمال و رفتار روحانيون ريائى در شعر - 460 زن بد از نظر - 694\r\nاورشليم 305\r\nاوستا 94 ، 213 ، 228\r\nاوكتاى قاآن 128 ، 141\r\nاولجايتو 133\r\nاولياء اللّه آملى - آملى\r\nاوليويه 713\r\nاهلى شيرازى 217 قليان در شعر - 217\r\nاهواز 236 ، 237 ، 356 ، 557\r\nاياجى نكودرى 314\r\nاياز 34\r\nايتاليا 27 ، 29 ، 106\r\nايران در اكثريت صفحات آمده\r\nايران از آغاز تا اسلام 27\r\nايران در زمان ساسانيان 27 - 622\r\nايرج ميرزا 728 ، 729 ، 735 ، 737 - و خدمت حجاب 729\r\nايروان 486\r\nايزد پناه 328\r\nايوانف 208 ، 209 ، 519\r\nنظر - درباره اقتصاد جنسى در روستا 209 نظر - نسبت به اشكال عمدهء مالكيت ارضى 209 موقعيت اجتماعى روحانيان به اشاره - 519\r\nايولكست 16 ، 71 ، 72\r\nنظر - درباره اختلاف طبقاتى 71\r\nبابا طاهر عريان 49 وضع آشفته اقتصادى در شعر - 49\r\nبابا كروسينسكى 356\r\nبادغيس 139\r\nبار بارو ، جوزافا 272 اشاره - به حركت و كوچ خانها 272\r\nبارتولد 37 ، 103 ، 106 ، 319 ، 323 ، 355 ، 376 ، 432 ، 478 ، 583 ، 576 نظر - درباره حقوق اجتماعى طبقات 37 اشاره - به بند امير 103 بحث - پيرامون آبيارى تركستان 106 نوشته - درباره كلمه دهستان 323 اشاره - به پارچه‌هاى نخى بم 355 اشاره - به رفتار تمغاج خان با قصابان 376 اشاره - به رفتار الغ‌بيگ با روحانيان 478 نظر - در پيدايش گروه عياران 576\r\n\r\n","description":"","footnote":"","page_name":" 745 ","page_number":753},
  {"content":"\r\n\r\nبارس 91\r\nبارناو 309\r\nبازار ماخ 373\r\nباستانى پاريزى ، محمد ابراهيم 41 - 113 ، 248 ، 262 ، 338 ، 518 ، 577\r\nباغ بيشه ( محله ) 497\r\nبافت 355\r\nباكتريا ، ايالت 18\r\nبالكان 322\r\nباورد 271\r\nبتهلم ، ش . 73\r\nبحر خزر - خزر\r\nبحر الفوايد 122 ، 350 ، 593\r\nبحرين 558\r\nبجستان 94\r\nبخارا ، 7 ، 100 ، 104 - 106 ، 303 ، 323 ، 353 ، 355 ، 358 ، 434 ، 479\r\nالبخلاء و محاضرات 593\r\nبخشكوف كنياز 531\r\nبخوانيد و داورى كنيد 611\r\nبدايع الوقايع 251 ، 385 ، 479 ، 586 ، 587 ، 613 ، 635\r\nبديع الزمان همدانى 593\r\nبديعى بوشنجى 142 ، 143\r\nبراون ، ادوارد 83 ، 534\r\nبراهويى 5\r\nبررسيهاى تاريخى ( مجله ) 11 ، 272 ، 289 ، 346 ، 356 ، 405 ، 493 ، 495 ، 528\r\nبرغشى ابو المظفر 42\r\nبرلين 102\r\nبروجرد 2 ، 408\r\nبرهان قاطع 348 ، 379 ، 600\r\nبريتانيا 81\r\nبريتون 3\r\nبزغشى ( خواجه بو المظفر ) 42\r\nبسطام 8 ، 110 ، 111\r\nبصره 235 ، 557 ، 558\r\nبطحائى ، احمد 122\r\nبغداد 11 ، 23 ، 56 ، 103 ، 106 ، 307 ، 367 ، 449 ، 558\r\nبغدادى ، بهاء الدين محمد بن مؤيد 35\r\nالبغوى ، احمد بن محمد بن 540\r\nبقراط 90\r\nبلژيك 81\r\nبه لباس 2\r\nبلخ 127 ، 358\r\nبلعمى 116\r\nبلوچستان 12 ، 65 ، 81\r\nبم 92 ، 136 ، 367\r\nبند قيصر 106\r\nبندهشن 213 ، 225 ، 228 ، 229\r\nبوداغيان 383 ، 384\r\nبو سهل زوزنى 42\r\nبودن ، ژان 91\r\nبوركهارت 30\r\nبوستان 43 ، 50 ، 51 ، 352 ، 457 ، 578\r\nبوشهر 345\r\nبولانى ابو الحسن 440\r\nبو نصر مشكان 309 ، 440\r\nبهاء الدين محمد 354\r\nبهاء الدين ولد 388 وظيفه پيشه‌وران در شعر - 388\r\nبهار ، محمد تقى 236 ، 255\r\nبهبهانى ، سيد عبد اللّه 499 ، 529 ، 547\r\nبهرام شاه 114\r\nبهرام گور 35\r\nبهرامى ، تقى 226\r\nبهمنيار ، احمد 37 ، 266\r\nبهنام ، جمشيد 8 ، 237\r\n\r\n","description":"","footnote":"","page_name":" 746 ","page_number":754},
  {"content":"\r\n\r\nبيابانك 93 ، 591\r\nبيات ، اروج بيك 262\r\nبيانى ، خانم شيرين 53\r\nبيدآبادى ، آقا محمد 491\r\nبيدگل 341\r\nبيروت 96\r\nبيغمى ، مولانا محمد 122\r\nبيگى خانم 708\r\nبيلقان 318\r\nبين النهرين 6 ، 235 ، 236\r\nبيهق 323\r\nبيهقى ، ابو الفضل 24 ، 33 ، 39 ، 41 ، 46 ، 107 ، 388 ، 571 ، 658\r\nپاپازيان ، آ . 331\r\nپارس 270\r\nپاريس 416 ، 420\r\nپادشاه‌زاده عاشق 322\r\nپازوكى 54\r\nپالمرستون 502\r\nپالمير 243\r\nپامير 3\r\nپاينده ، ابو القاسم 40 ، 335 ، 619 ، 628\r\nپرتلن ، آ . ى 354\r\nپرتو اسلام 553\r\nپرو . ف 73\r\nپروين اعتصامى 728 ، 729 ، 737 زن در نظر - 737\r\nپروين گنابادى ، محمد 102 ، 122 ، 580\r\nپژمان بختيارى 601 اشاره - به رند 601\r\nپطروشفسكى ، ايليا پاولويچ 93 ، 123 ، 124 ، 130 ، 138 ، 224 - 226 ، 243 ، 252 ، 253 ، 259 ، 315 ، 317 - 321 ، 331 ، 366 ، 382 ، 437 ،\r\n596 جامعه فئودالى ايران از نظر -\r\n123 اشاره - به اصلاحات غازان خان\r\n138 اشاره - به افزايش صادرات ابريشم\r\n226 اطلاعات سودمند - راجع به نباتات 224\r\nآبيارى ايران از ديد - 243 نظر - پيرامون ساختمان نهر رشيدى 252 مشكلات جغرافيائى ايران از ديد - 253 نظر - درباره اصطلاح جفت گاو 259 نظر - در مورد مواجب روحانيون 315 نظر - درباره اراضى خالصه 317 نظر - درباره اقطاع و سيورغال 320 نظر - درباره نهضت سربداران 382\r\nپيك سعادت ( مجله ) 735\r\nپنجاه سال نفت ايران 65\r\nپورداود ، ابراهيم 95 ، 211 ، 213 ، 216 ، 603 اشاره - به افيون 213 اشاره استاد - به تنباكو 216 اشاره استاد - به معنى لغوى درويش 603\r\nپوشاك ايرانيان از چهارده قرن پيش تا آغاز دورهء شاهنشاهى پهلوى 617\r\nپيام نوين ( مجله ) 233\r\nپىپترو 398 كارگاههاى پارچه‌بافى به گفته -\r\nپيرزاده 345 ، 720 اشاره - به زندگى اشراف 345\r\nپيرنه 80\r\nپيگو لوسكايا ، ن . و 7\r\nتات‌نشينهاى بلوك زهرا 184 ، 192 ، 278\r\nتاج ( - اخلاق الملوك ) 38 ، 450\r\nتاج الدين گيلانى 306\r\nتارابى ، محمود 366 ، 367\r\nتاريخ آراكل 56\r\n\r\n","description":"","footnote":"","page_name":" 747 ","page_number":755},
  {"content":"\r\n\r\nتاريخ آل مظفر 586\r\nتاريخ اجتماعى ايران نفيسى 298\r\nتاريخ اجتماعى دورهء مغول 369\r\nتاريخ اجتماعى كاشان 399 ، 419 ، 489 ، 506 ، 590 ، 591\r\nتاريخ ادبيات در ايران 450 ، 560 ، 556 ، 568\r\nتاريخ اسلام 616\r\nتاريخ انقلاب مشروطيت ايران 507 ، 514 ، 515 ، 520\r\nتاريخ انقلابات و اغتشاشات ايران 9\r\nتاريخ اولجايتو 260\r\nتاريخ ايران از دوران باستان تا پايان سده هجدهم 7 ، 97 ، 131 ، 160 ، 166 ، 279 ، 490 ، 560\r\nتاريخ ايران بعد از اسلام 23\r\nتاريخ ايران دورهء قاجاريه 10 ، 11 ، 283 ، 404 ، 609\r\nتاريخ ايران ( سرجان ملكم ) 168 ، 214 ، 282 ، 401 ، 492 ، 545 ، 715\r\nتاريخ بخارا 106 ، 313 ، 352 ، 353 ، 373 ، 697\r\nتاريخ بختيارى 286\r\nتاريخ بلعمى 676\r\nتاريخ بيدارى ايرانيان 424 - 524 ، 548 ، 550\r\nتاريخ بيهق 264 ، 596\r\nتاريخ بيهقى 33 ، 35 ، 42 - 46 ، 264 ، 272 ، 304 ، 309 ، 440 ، 565 ، 568 ، 571 ، 658 ، 689\r\nتاريخ پانصدساله خوزستان 592 ، 689\r\nتاريخ تاجيكستان 383 ، 384\r\nتاريخ تمدن اسلام 21 - 23 ، 97 ، 122 ، 304 ، 309 ، 536 ، 555 - 558 ، 568 ، 618 ، 642\r\nتاريخ جديد يزد 109 ، 147\r\nتاريخ جهانگشاى جوينى 367 ، 697 - 701\r\nتاريخ خاندان طاهرى 236 ، 267 ، 374 ، 375 ، 556 ، 557\r\nتاريخ الرسل و الملوك - تاريخ طبرى\r\nتاريخ روابط سياسى ايران و انگليس 174 ، 522\r\nتاريخ سلاجقهء آسياى صغير 301 ، 310 ، 311 ، 381 ، 562 ، 657 ، 658\r\nتاريخ سياسى و اجتماعى ايران از مرگ تيمور تا مرگ شاه عباس 483 ، 589 ، 597 ، 703\r\nتاريخ سيستان 129 ، 236 ، 255 ، 261 ، 435 ، 556 ، 670\r\nتاريخ شرق در قرون وسطى 229 ، 316 ، 317\r\nتاريخ صنايع و اختراعات 207\r\nتاريخ طبرستان و رويان و مازندران 39 ، 41 ، 130 ، 473 ، 679\r\nتاريخ طبرى 300 ، 678\r\nتاريخ عربستان و قوم عرب در اوان ظهور اسلام و قبل از آن 616\r\nتاريخ عضدى 341 ، 507 ، 717\r\nتاريخ علم كلام 442\r\nتاريخ غازانى 378\r\nتاريخ قرون وسطى 327 - 329 ، 385\r\nتاريخ قم 239 ، 559\r\nتاريخ كاشان 308 ، 725 ، 726\r\nتاريخ كرمان 41 ، 140 ، 239 ، 248 ، 451 ، 472 ، 524 ، 662 ، 697\r\nتاريخ كشاورزى ايران 226\r\nتاريخ گزيده 689\r\nتاريخ گيلان 340\r\nتاريخ مادر 18\r\nتاريخ مبارك غازانى 131 ، 135 ، 583 ، 584\r\nتاريخ مسعودى 342\r\n\r\n","description":"","footnote":"","page_name":" 748 ","page_number":756},
  {"content":"\r\n\r\nتاريخ معاصر ايران 208 ، 519\r\nتاريخ مغول در ايران 134 ، 378 ، 470 ، 694 ، 698\r\nتاريخ ملازاده 457\r\nتاريخ منتظم ناصرى 521\r\nتاريخ‌نامهء هرات 52 ، 689\r\nتاريخ هرات 314\r\nتاريخ هرودت 228\r\nتاريخ يزد 247\r\nتاريخ يهود ايران 494\r\nتاريخ يمينى 562\r\nتاورينه 217 ، 242 ، 390 ، 395 - 397 ، 487 ، 708 ، 712 نظر - درباره اعتياد به تنباكو 217 گفتار - درباره آبيارى 242 اشاره - به كيفر كمفروشان 390 مختصات اجتماعى طبقه سوم از ديد - 395 نوشته - درباره بازارهاى ايران 397 طبقات مختلف از ديد - 396 يك ملاى متظاهر از نظر - 487 اشاره - به سوزاندن چند زن 712\r\nتبت 214\r\nتبريز 3 ، 12 ، 210 ، 260 ، 305 ، 307 ، 367 ، 368 ، 495 ، 503 ، 529 ، 717\r\nتجارب الامم 103 ، 104\r\nتجارب السلف 558\r\nتحفة الملوك 440\r\nتحقيقات اسلامى 107\r\nتحتيق احوال و زندگانى مولانا جلال الدين 540 ، 577 ، 690\r\nتخت جمشيد 225\r\nتذكرة الملوك 54 ، 149 ، 318 ، 324 ، 390 - 392 ، 479 ، 480 ، 568\r\nترابى ، على اكبر 239\r\nترجمهء محاسن اصفهان 246\r\nترجمهء تاريخ الغ‌بيك و زمان وى 472 ، 479\r\nترجمهء تاريخ بلعمى 677\r\nترجمهء تاريخ طبرى 115 ، 116 ، 322\r\nترجمهء تاريخ يمينى 35\r\nترجمهء رسالهء قشيريه 540\r\nتركستان 12 ، 34 ، 219 ، 220 ، 356 ، 489\r\nتركستان تا حملهء مغول 106\r\nتركستان‌نامه 38 ، 323 ، 354 ، 377 ، 433 ، 436 ، 583\r\nتركه مولانا صدر الدين محمد 306\r\nتركيه 7 ، 83 ، 218 ، 356 ، 381 ، 490 ، 735\r\nترمذ 358\r\nترناك 5\r\nتزوك تيمورى 597\r\nتسبيحى ، محمد حسين 39\r\nتفرشى ، سيد احمد 264\r\nتفضلى ، تقى 398 ، 482\r\nتقى خان اتابك 59\r\nتكدا ، شهر 562\r\nتمدن اسلام و عرب 561\r\nتمدن ، محمد حسين 639\r\nالتمهيد 437\r\nتودلائى بنيامين 4\r\nتورات 20\r\nتورفان 93\r\nالتوسل الى الترسل 35 ، 37 ، 40 ، 47 ، 109 ، 119 ، 348\r\nتولوزان - طولوزان\r\nتون 591\r\nتهران 2 ، 3 ، 7 ، 12 ، 92 ، 93 ، 139 ، 265 ، 343 ، 405 ، 406 ، 409 ، 421 ، 549 ، 726 ، 727 ، 729\r\nتيمور 14 ، 53 ، 322 ، 387 ، 474 ، 483\r\nوساطت سيدى نزد - 474\r\n\r\n","description":"","footnote":"","page_name":" 749 ","page_number":757},
  {"content":"\r\n\r\nثقفى ، حجاج بن يوسف 235\r\nجاحظ 38 ، 361 ، 450 ، 593\r\nجام‌جم 462 ، 675 ، 694\r\nجامع التواريخ 126 ، 131 - 135 ، 144 ، 146 ، 273 ، 317 ، 318 ، 322 ، 476 ، 683\r\nجامع الحكمتين 436\r\nجامعه‌شناسى روستائى ايران 196 ، 201 ، 239 ، 241 ، 243 ، 275 ، 276 ، 311 جامى 266 ، 476 كشاورزى در شعر - 266 دشمنى - با روحانيون رياكار 276\r\nجبر و مقابله خيام 466\r\nجبرئيل بن بختيشوع 309\r\nجبلى ، عبد الواسع 48\r\nجرجى زيدان 21 ، 23 ، 98 ، 304 ، 554 ، 558 ، 642 نظر - دربارهء تقسيم آب 21 نظر - دربارهء تقسيم طبقات 21 اشاره - به فئودالهاى بزرگ 304 اشاره - به برده‌دارى و اخته كردن 554 نظر - درباره ثروت خيزران مادر هرون 642\r\nجزنى ، منير 16\r\nجغرافياى اصفهان 59 ، 60 ، 63 ، 407 ، 414 ، 591 ، 607 ، 722 ، 723\r\nجغرافياى اقتصادى ايران 77 ، 82 ، 88 ، 215\r\nجغرافياى اقتصادى جهان 215 ، 417\r\nجغرافياى كاشان 506\r\nجعفر بن يحيى\r\nجمالزاده ، محمد على 607\r\nجمال ( واعظ ) 422 نطق مفصل - و اشاره به چانه زدن 422 ، 545 ، 546 ، 547\r\nجمشيد 348\r\nجند ، ولايت 35\r\nجندق 591\r\nجوادى ، حسن 534\r\nجوامع الحكايات 33 ، 457 ، 583 ، 595\r\nجواهر القرآن 443\r\nجواهر كلام ، على 21\r\nجوباره ( محله ) 6\r\nجوزجانى ، منهاج الدين عثمان 458\r\nجوشقان 355\r\nجوينى ، شمس الدين محمد 52 ، 129 ، 141 ، 249 ، 306 ، 366 ، 367 ، 448 نظر - درباره سياست كركوز 141\r\nجهان‌آراى غفارى 483\r\nجهاندارى ، كيكاوس 486\r\nجهان سوم و پديده كم‌رشدى 16 ، 71 ، 201 ، 203\r\nجهانگردان ايرانى 425\r\nجهانگشاى جوينى 249\r\nجهان نو ( مجله ) 242\r\nجهرم 355\r\nجهشيارى 430\r\nجيحون 271 ، 272 ، 444\r\nجيرفت 262\r\nجلال ( شاعرى است ) 115\r\nجلال الدين خوارزمشاه 318\r\nجلال الدين ملكشاه سلجوقى 247\r\nجلفا 3 ، 5\r\nچارلاقى ، على اصغر 209 ، 562\r\nچالوس 101\r\nچخورسند 5\r\nچركى 709\r\nچشتى - ناصر الدين چشتى\r\nچنگيز خان 123 ، 124 ، 128 ، 134\r\nچهار باغ اصفهان ( مدرسه ) 510\r\nچهار مقاله 658\r\n\r\n","description":"","footnote":"","page_name":" 750 ","page_number":758},
  {"content":"\r\n\r\nچين 211 - 215 ، 268 ، 307 ، 323 ، 327 ، 328 ، 364\r\nحاج سياح 504 ، 516 ، 526 ، 527 اشاره - به يك روحانى 504 وضع آشفته طلاب كاشان از ديد - 516 اشاره - به سادات تنبل 526\r\nحاج محمد ابراهيم خان - محمد ابراهيم خان\r\nحاج محمد حسين خان - محمد حسين خان\r\nحاج ميرزا حسين آشتيانى - آشتيانى\r\nحاج ميرزا مسيح - مسيح\r\nحاج ميرزا مخبر السلطنه هدايت - هدايت\r\nحاج نجم الملك - نجم الملك\r\nحاجى آقا محسن عراقى - عراقى\r\nحاجىبابا 58\r\nحاجى باباى اصفهانى 500 ، 607\r\nحاجى محمود شاه - محمود شاه\r\nحاسب كرجى 24\r\nحافظ 52 ، 396 ، 542 ، 465 - 469 ، 544 ، 578 ، 586 ، 598 - 604\r\nقناد جوانمرد در زبان - 396 حمله - به رياكاران 465 ماهيت واعظ رياكار در شعر - 544 - و وصف عياران 578\r\nماجراجويان عهد - 586\r\nحافظ ابرو 139\r\nحافظ يحيى دمشقى نودى 438\r\nحبابه 98\r\nحبشه 218\r\nحبيب بيگ استاجلو 333\r\nحبيب السير 304 ، 313 ، 459 ، 577 ، 646\r\nحبيبى ، عبد الحى 271\r\nحجاز 10 ، 331\r\nحدود العالم من المشرق الى المغرب 227 ، 228 ، 230 ، 232 ، 239 ، 247 ، 262 ، 355 ، 650\r\nحر بن محمد 41\r\nحسن بصرى 438\r\nحسن بن علاء سغدى 313\r\nحسنعلى خان ( ميرزا ) 599\r\nحسنعلى خان گروس 724\r\nحسن صباح 365 ، 442\r\nحسنك وزير 41 ، 42 ، 104\r\nحسين الاوى 256\r\nحسين بن عبد اللّه بن عثمان - السيواسى\r\nحسين خان تحويلدار ( ميرزا ) 407 ، 506 شرح مفصل - در مورد تنوع پيشه‌ها در عهد قاجار 407\r\nحسين خان سپهسالار 59\r\nالحضارة الاسلاميه 201\r\nحفص بن هاشم 313\r\nحقوق زن در اسلام 632 ، 647\r\nحكمت ، على اصغر 662\r\nحكيم ركنا 543\r\nحكيم عمر خيام نيشابورى - خيام نيشابورى\r\nحكيمى ، فتح اللّه 77 ، 437\r\nحله 367\r\nحمد اللّه مستوفى 103 ، 137 ، 139 - 141 ، 212 ، 237 ، 245 ، 246 ، 254 ، 255 ، 257 ، 261 ، 262 ، 321\r\nاشاره - به روستاهاى آباد عهد غازان خان 139 اشاره - به گرگان 139 اشاره - به ميوه‌هاى آكل 212\r\nحمزة بن آذرك خارجى 576\r\nحوادث بزرگ تاريخ 734\r\nحيات يحيى 496 ، 509 ، 528\r\nخاطرات حاج سياح 57 - 59 ، 175 ، 290 ، 342 ، 504 ، 516 ، 526\r\n\r\n","description":"","footnote":"","page_name":" 751 ","page_number":759},
  {"content":"\r\n\r\nخاطرات كلنل كاساكوفسكى 421 ، 515 ، 727\r\nخاطرات و خطرات 59 ، 176 ، 425 ، 526 ، 723 ، 728\r\nخاقانى ، افضل الدين بديل 43 ، 44 ، 360 ، 449 اشاره - به حرفه درودگرى 360 - و زنان 673\r\nخالد بن برمك 99\r\nخالد محمد خالد 537\r\nخالقى ، روح اللّه 729 ، 730\r\nخان اسيرى ، على اكبر 522\r\nخانلرى ، پرويز 578 ، 579\r\nخانيكوف 478 اطلاعات - درباره مدرسه بخارا 478\r\nخاورميانه 82 ، 83 ، 95 ، 239 ، 553\r\nخجندى - كمال خجندى\r\nخديو جم ، حسين 670\r\nخراسان 2 ، 5 ، 12 ، 54 ، 65 ، 97 ، 98 ، 108 ، 113 ، 127 ، 142 ، 143 ، 239 ، 307 ، 314 ، 322 ، 351 ، 353 ، 355 ، 452 ، 472 ، 481\r\nخرم‌آبادى - عمر بن محمد\r\nخرندر ( دژ ) 127\r\nخزر ( دريا ) 2 ، 82 ، 92 ، 243 ، 269\r\nخزيمة بن حارث بن عبد اللّه 628\r\nخسرو خان 56\r\nخطا 367\r\nخلار ، ديه 261\r\nخلاصهء مثنوى 361\r\nخلدبرين 54 ، 522\r\nخليج فارس 5 ، 81 ، 85 ، 92 ، 235\r\nخليلى ، عباس 553\r\nخليلى ، محمد على 31\r\nخمامى ، حاجى ملا محمد 529 ، 530 شمه‌اى از اعمال نارواى - در رشت 529\r\nخمسه 8\r\nخواجو 363 ؛ 432\r\nخواجو ( پل ) 6\r\nخواجه احمد - احمد\r\nخواجهء تاجدار 311 ، 590 ، 717\r\nخواجه شمس الدين - على شمس الدين على\r\nخواجه على مؤيد - على مؤيد\r\nخوارزم 357 ، 459\r\nخوارزمى ابو عبد اللّه 244\r\nخوارزمى ، عبد الجبار بن نعمان 474\r\nالخوارزمى ، ابو عبد اللّه محمد بن احمد 253\r\nخواف 128\r\nخواندنيها ( مجله ) 526\r\nخوانسار 408\r\nخوانسارى ، على اكبر 572\r\nخوزستان 10 ، 65 ، 81 ، 85 ، 138 ، 221 ، 236 ، 246 ، 342 ، 344 ، 728\r\nخويلد بن اسد بن عبد العزيز بن كلاب 628\r\nخيام 117 ، 451 ، 453 ، 466 ، 467 و توصيف آئين مملكتدارى شهرياران 117 اشاره - به فقيه دورو 451 زاهدان رياكار در شعر - 453\r\nخيزران ( مادر هارون ) 642\r\nخيوه 7\r\nدارابگرد 355\r\nداراب‌نامه 122 ، 580\r\nدارك ، هيوبرت 32\r\nداريوش 18 ، 422\r\nداستان سفر ايران 173\r\nداستان سفر خراسان 167 ، 171 ، 172\r\nداستان سفر كردستان 172\r\nداغستان 5 ، 340 ، 490\r\nدالمانى ، هانرى رنه 11 ، 421 ، 424 ، 728 نظريه - در مورد جمعيت 11 كيفيت\r\n\r\n","description":"","footnote":"","page_name":" 752 ","page_number":760},
  {"content":"\r\n\r\nاخذ ماليات به اشاره - 421 كارگران قالىبافى از ديد - 424\r\nدامغان 225\r\nدانش‌پژوه ، محمد تقى 656\r\nدانشنامهء علايى 246\r\nدايرة المعارف بريتانيا 12\r\nدايرة المعارف فارسى 3 ، 92 ، 241 ، 245 ، 262 ، 325 ، 355 ، 416 ، 577 ، 602 ، 713 ، 731 ، 735\r\nدجله 234 ، 235 ، 253\r\nدربارهء رشيد الدين فضل اللّه همدانى 260 ، 274\r\nدبير سياقى ، محمد 450\r\nدر پيرامون تاريخ بيهقى 117 ، 302 ، 304 ، 435 ، 439\r\nدر دربار شاهنشاه ايران 486\r\nدرسهاى تاريخى 122\r\nدر وويل گاسپار 9 ، 56\r\nنظريه - در مورد جمعيت ايران 9 نظر - نسبت به وضع اقتصادى طبقات 56\r\nدرويش خسرو قزوينى 336\r\nدزفول 24 ، 85 ، 246 ، 343\r\nدستور الكاتب مى تعيين المراتب 53 ، 133 ، 137 ، 145 ، 146 ، 312 ، 378 ، 471 ، 584\r\nدشت كوير 92\r\nدشت ميشان 92 ، 358\r\nدشتى ، على 468\r\nدمرگان ، ژاك 342 ، 344 ، 511\r\nداورى - در مورد سادات 511\r\nدمشق 367 ، 436 ، 554\r\nدندانقان 309\r\nدوبلاش ويدان 91\r\nدورانت ، ارىيل 122\r\nدورانت ، ويل 122 ، 646 ، 731 ، 733\r\nدولت‌آبادى ، صديقه 735\r\nدولت‌آبادى ، يحيى 495 ، 496 ، 508\r\nتوصيف اوضاع اجتماعى اصفهان از - 495\r\nدولتشاه 144 ، 322 ، 366 ،\r\nاشاره - به آشفتگى اوضاع 144\r\nدومان رافاسكى 257 ، 260\r\nاشاره - به جمع‌آورى كود در اصفهان\r\n257 اشاره - به ابزار كشاورزى 260\r\nدون ژوان ايرانى 56 ، 262 ، 339\r\nدويت ويليام 73401\r\nدهخدا ، على اكبر 24 ، 46 ، 64 ، 362 ، 531 ، 679\r\nدهدشت 83\r\nدهستان 111\r\nدهگان ، ابراهيم 495\r\nديار بكر 307\r\nدياكونوف 18\r\nاشاره - به نهضتهاى خلق دورهء داريوش 18\r\nديدرو 72\r\nديكنز 70\r\nالدين فى خدمت الشعب 537\r\nديوان عراقى 601 ، 602\r\nديوان كامل جامى 477\r\nذو الرمه 24\r\nذو القدر 54\r\nرابينو 205 ، 208 ، 286 ، 344 ، 727\r\nاشاره - به مظالم عمال دولتى 286\r\nراتسل ، فردريك 91\r\nراحة الصدور 300 ، 301 ، 689\r\nرازى ، ابو القاسم 43\r\nرازى ، شيخ ابو الفتوح 641\r\n\r\n","description":"","footnote":"","page_name":" 753 ","page_number":761},
  {"content":"\r\n\r\nرازى ، شيخ ابو مسعود 522\r\nرازى ، شيخ نجم الدين 117\r\nراسخ ، شاپور 8 ، 237\r\nراكفلر 66\r\nرالينسون 7\r\nراماين 678\r\nرامجرد 246\r\nرامهرمز 2 ، 85\r\nرامين 49\r\nراوندى ، مرتضى 95 ، 223 ، 537 ، 582\r\nراهنماى ايران 81\r\nراهنماى كتاب 58 ، 93 ، 200 ، 240 ، 400 ، 401 ، 531 ، 592 ، 644\r\nراهى به مكتب حافظ 545 ، 600\r\nراليس سراسپرينگ 515\r\nاشاره - به ظل السلطان و آقا نجفى 515\r\nرژى 499\r\nرجب‌نيا ، مسعود 55 ، 262 ، 387 ، 475\r\nرسالة الصاحبه 570 ، 571\r\nرسالهء مجديه 497\r\nرستم‌آبادى ملا محمد 516\r\nرستم التواريخ 56 ، 170 ، 399 ، 491 ، 588 ، 589 ، 613 ، 714 ، 715\r\nرستم فرخ‌زاد 552\r\nرستم الحكما 588\r\nرشت 12 ، 735\r\nرشتى حاج محمد باقر 495\r\nرشيد الدين فضل اللّه همدانى 126 ، 131 ، 139 ، 144 ، 247 ، 249 ، 305 ، 306 ، 313 - 317 ، 378 ، 457 ، 583\r\nنامه - خطاب به فرزندش درباره خوددارى از ظلم 136 نامه - به فرزندش در باب آبادانى صحراى ملاطيه 249 وصيت‌نامه - و سياهه اموال او 305\r\nرشيد و طواط 48\r\nرضا شاه فقيد 735\r\nرضائيه ( درياچه ) 2 ، 3 ، 82\r\nروح القوانين 91\r\nروحى ، شيخ احمد 502\r\nرودابه 623\r\nرودكى 46 ، 352 ،\r\nپيشه‌وران در شعر - 352\r\nروزنامهء اخبار مشروطيت 265\r\nروزنامهء خاطرات اعتماد السلطنه 58 ، 345 ، 422 ، 516 ، 590 ، 727\r\nروشن ، محمد 45 ، 344\r\nروضة الصفا 168 ، 338 ، 458 ، 486 ، 535 ، 539 ، 561 ، 716\r\nروم 250 ، 307 ، 364 ، 367 ، 552 ، 853\r\nرؤياى صادقه 512\r\nرى 110 ، 139 ، 307 ، 377 ، 439\r\nرياض الخلود 597\r\nريچاردز ، فرد 255 ، 406 ، 424\r\nنظر - درباره آب‌انبارهاى يزد 255\r\nشرح - درباره بازارهاى ايران 406 نظر - دربارهء غذاى كارگران 424\r\nريحانه 559\r\nژاپن 16\r\nژوپرپ . آ . 8 ، 9\r\nنظر - در مورد جمعيت ايران\r\nزاخو ، ب . ن 316 ، 317\r\nنظر - پيرامون طبقه‌بندى مالكيت اراضى 316 نظر - دربارهء اوضاع بد روستائيان 317\r\nزاگرس ، كوه 3 ، 81 ، 85 ، 269\r\nزاينده‌رود 6 ، 251 ، 252\r\n\r\n","description":"","footnote":"","page_name":" 754 ","page_number":762},
  {"content":"\r\n\r\nزبان زنان ( روزنامه ) 735\r\nزبير بن العوام 553\r\nزركوب ، احمد بن ابى الخير 10\r\nزركوب شيرازى ، معين الدين احمد 313\r\nزرياب خوئى ، عباس 316\r\nزرين تاج 721 ، 734 شمه‌اى از مبارزات - 721\r\nزرين‌كوب ، عبد الحسين 23 ، 48 ، 396 ، 464 ، 586 ، 596\r\nنظر - درباره ساسيان 596\r\nزلاند جديد 87\r\nزمينهء جامعه‌شناسى 15 ، 25 ، 28\r\nزنجان 12 ، 529\r\nزنددخت 735\r\nزن در ايران عصر مغول 53 ، 699 ، 701 ، 619 ، 621\r\nزندگانى من 592\r\nزندگى روزمره در چين 328\r\nزندگى شاه عباس اول 332 ، 334 ، 340 ، 484 ، 572 ، 678 ، 704 ، 706 ، 707\r\nزندگى مسلمانان در قرون وسطى 223 ، 234 ، 269 ، 649 ، 651\r\nزندگى نادر شاه 490\r\nزندگى و مرگ پهلوانان 668\r\nزنگنه ، شيخ على خان 326\r\nزوبير 85\r\nزوزنى ، بو سهل 41 ، 42\r\nزين الاخبار گرديزى 102\r\nسارى 130 ، 358\r\nسازمان ادارى حكومت صفوى 55 ، 243 ، 326 ، 338 ، 392 ، 393 ، 481 ، 572\r\nساعدلو ، هوشنگ 93\r\nساكنين قديم و جديد عربستان 83\r\nسالنامهء ايران 4\r\nسامى ، على 356\r\nسانسون 481\r\nساوه 139\r\nسايكس 12 ، 83\r\nسبزوارى ، كمال الدين حسين 598\r\nسبكتكين 32\r\nسبكتكين يمين الدوله محمود - سلطان محمود\r\nسبك‌شناسى 660 ، 678 ، 725\r\nسبلان 216\r\nستر كليم 77\r\nستوده ، منوچهر 60 ، 252 ، 262\r\nسخن ( مجله ) 184 ، 578 ، 580\r\nسراى ملك خانم ، زن تيمور 54\r\nسرجان ملكم - ملكم\r\nسرخس 142 ، 271\r\nسرسى ، كنت 418\r\nمشاهدات - از كارگران كاشان 418\r\nسرگذشت حاجى بابا اصفهانى 170 ، 171\r\nسرگذشت موسيقى ايران 730\r\nسروناز 623\r\nسعادت‌نامه 321 ، 359\r\nسعدى 39 ، 43 ، 44 ، 50 ، 51 ، 214 ، 224 ، 352 ، 360 ، 362 ، 363 ، 384 ، 376 ، 388 ، 396 ، 445 ، 453 ، 456 - 450 ، 457 ، 582 ، 578 ، 594 - 605 ، 673 لادن در شعر - 214 اشاره - به انديشه خرافى 224 اختلاف عظيم طبقاتى در شعر - 384 اشاره - به صنف قصابان 376 معرفى صوفيان رياكار در شعر - 457 گدايان و راه و رسم آنها به گفتهء - 595 نظر - دربارهء زنان 673\r\nسعيدى ، غلامرضا 627\r\nسفرنامهء ابن بطوطه 381 ، 470 ، 544 ، 562 ، 563 ، 575 ، 642\r\n\r\n","description":"","footnote":"","page_name":" 755 ","page_number":763},
  {"content":"\r\n\r\nسفرنامهء ابن فضلان 594\r\nسفرنامهء ابو دلف در ايران 594\r\nسفرنامهء از خراسان تا بختيارى 11 ، 196 ، 421 - 424 ، 611 ، 728\r\nسفرنامهء پىپتر دولاواله 398 ، 588 ، 705 ، 709\r\nسفرنامهء تاورنيه 390 ، 397 ، 487 ، 712\r\nسفرنامه تلگرافچى فرنگ 425\r\nسفرنامهء حاجى پيرزاده 205 ، 282 ، 345 ،\r\n420 ، 720\r\nسفرنامهء دروويل 9 ، 57 ، 175\r\nسفرنامهء دمورگان 344 ، 345 ، 511 ، 728\r\nسفرنامهء سانسون 398 ، 482 ، 712\r\nسفرنامهء شاردن 55 ، 154 ، 155 ، 162 ، 323 ، 338 ، 340 ، 391 ، 395 ، 678 ، 707 ، 709\r\nسفرنامه فرريچارد 58 ، 255 ، 407 ، 418 ، 609 ، 611\r\nسفرنامه كاررى 253 ، 397 ، 487 ، 712\r\nسفرنامهء كلاويخو 277 ، 475 ، 698 ، 699 ، 702\r\nسفرنامهء ماركوپولو 142 ، 267 ، 699\r\nسفرنامه ميرزا فتاح خان 176\r\nسفرنامهء ناصرخسرو 212\r\nسفرنامه‌هاى ونيزيان در ايران 272 ، 662 ، 702\r\nسفياى ثورى 431\r\nسقوط اصفهان 589\r\nسلجوقيان ابن بىبى 312 ، 575\r\nسلجوقيان و غزنويان در كرمان 113 ، 114\r\nسلطان‌آباد 12\r\nسلطان حسين بايقرا 53\r\nسلطان سنجر 38 ، 435 ، 446\r\nسلطان محمد اولجايتو 306\r\nسلطان محمد خوارزمشاه 456\r\nسلطان محمود 42 ، 270 ، 271 ، 302 ، 435 ، 440 گفتگوى - با اركان دولت 302\r\nسلطان مسعود 107 ، 272 ، 564\r\nسلطانيه 210 ، 305\r\nسلمان ساوجى 44\r\nسلمان فارسى 350\r\nسليمان ( ع ) 448\r\nسليمان بن عبد اللّه بن طاهر 101\r\nسمرقند 97 ، 106 ، 358 ، 367 ، 462 ، 472 ، 475 ، 557 ، 583\r\nسمك عيار 577 - 580 ، 660 ، 661\r\nسنائى 315 ، 362 ، 543 ، 566 ، 598 ، 672 مالكين ستم‌پيشه در شعر - 315\r\n- و ذم زنان 672\r\nسنجر بن عبد اللّه - هندوشاه\r\nسند 305\r\nسنگلج ، محله 546\r\nسنن 439\r\nسوداگرى و رباخوارى ( رساله ) 30\r\nسوريو ، ربرت 623\r\nاشاره - به مسائل جنسى ايران باستان 623\r\nسوريه 211 ، 217 ، 219 ، 269\r\nسوزنى سمرقندى 48\r\nسولتيكف 722 ، 818\r\nسوئد 83\r\nسوئيس 81\r\nسهراب بيگ 340\r\nسهروردى شهاب الدين عمر 305\r\nسه سال در دربار ايران 188 ، 261 ، 402 ، 406 ، 591 ، 606 ، 610 ، 611 ، 721 ،\r\n725\r\nسهيل كاشانى - كلانتر ضرابى\r\nسهيلى خوانسارى ، احمد 308\r\nسياح - حاجى سياح\r\n\r\n","description":"","footnote":"","page_name":" 756 ","page_number":764},
  {"content":"\r\n\r\nسياست 90\r\nسياستنامه 32 ، 109 - 111 ، 120 ، 121 ، 146 ، 319 ، 324 ، 325 ، 431 ، 568 ، 657\r\nسياست و اقتصاد عصر صفوى 154 ، 155 ، 162 ، 163 ، 338 ، 339\r\nسيد جمال الدين اسدآبادى - اسدآبادى\r\nسيد جمال واعظ - جمال واعظ\r\nسيد حمزه ( محله ) 497\r\nسيد عبد اللّه بهبهانى - بهبهانى\r\nسير آزادى در اروپا 310\r\nسيرجان 344\r\nسير و سفر در ولايات ايران 168\r\nسيستان 57 ، 65 ، 92 ، 221 ، 234 ، 255 ، 256 ، 262 ، 269 ، 355\r\nسيف الدين عقيلى - عقيلى\r\nسيفى هروى 12 ، 128 ، 141\r\nنظر - دربارهء ارزانى اجناس در هرات 141\r\nشاپور اول 237 ، 246 ، 422\r\nشاح الدميه 439\r\nشادروان 236 ، 246\r\nشاردن 4 ، 7 ، 9 ، 55 ، 253 ، 254 ، 257 ، 324 ، 326 ، 337 - 339 ، 356 ، 572 ، 708 ، 710 ، 711 نظر - در مورد جمعيت 7 شرحى از - دربارهء كاريز 253 آبيارى از چاه به اشاره - 254 اشاره - به مصرف كود در اصفهان 257 نظر - در مورد تيول 338 نظر - دربارهء مصادرهء املاك و اموال 339 اشاره - به صناعت و تجارت تبريز 356 اشاره - به كاشان 356 اشاره - به موقعيت بردگان 572 رسم پيشواز در دورهء صفوى به اشاره - 572 رفتار شاه عباس با دخترى كه حاضر به همخوابى با او نشد به اشاره - 711\r\nشام 500\r\nشاملو ، احمد 54\r\nشاه اسماعيل اول 5 ، 6 ، 55 ، 332 ، 334 ، 455 ، 482 ، 605\r\nشاه اسماعيل دوم 334\r\nشاهرخ 54 ، 148 ، 385\r\nشاهزاده احمد ميرزا عضد الدوله 341\r\nشاه سلطان حسين 9 ، 331 ، 479 ، 486 ، 589 فرمانى بازيافته از - 331\r\nشاه سليمان 393 ، 480\r\nشاه صفى 216 ، 709 ، 710\r\nشاه طهماسب صفوى 15 ، 55 ، 332 - 356 ، 393 ، 480 ، 482\r\nشاه عباس 705\r\nشاه عباس اول 5 ، 55 ، 332 - 334 ، 336 ، 572\r\nشاه عباس دوم 56 ، 338 ، 410 ، 483 486 ، 480 ، 709\r\nشاه منوچهر 322\r\nشاهنشاهى عضد الدوله 104 ، 538 ، 593\r\nشاه نعمت اللّه ولى 472\r\nشاهنامهء فردوسى 3 ، 43 ، 45 ، 95 ، 225 ، 237 ، 556 ، 623 ، 666 ، 669 ، 688\r\nشبرنگ ، سكينهء 735\r\nشبلى نعمانى 442\r\nشرح صحيح مسلم 438\r\nشرف الساعه 361\r\nشرق ، ( مجله ) 574 ، 575\r\nشرق نزديك در تاريخ 80\r\nشرلى ، رابرت 488\r\nدسايس ملاها عليه - 488\r\nشريعتمدار ، مهدى 531\r\nسيماى - روحانى بىآزرم 531\r\n\r\n","description":"","footnote":"","page_name":" 757 ","page_number":765},
  {"content":"\r\n\r\nشريك بن شيخ المهرى 100\r\nشط العرب 548\r\nشفيع صدر اعظم ( ميرزا ) 59 ، 507\r\nشكوفه ( روزنامه ) 735\r\nشمس الدين على 366\r\nالشواهد 361\r\nشوروى 26 ، 80 ، 224\r\nشوش 357 ، 559\r\nشوشتر 1 ، 2 ، 3 ، 237 ، 356 ، 357\r\nشوشترى ، عبد اللّه 484\r\nشهداد 92\r\nشهرستانه 142\r\nشهرياران گمنام 300\r\nشهمردان بن ابى الخير 372\r\nشهيد بلخى 46\r\nشيخ ابو نصر - ابو نصر\r\nشيخ ابو الفتوح رازى - رازى\r\nشيخ ابو الفتوح رازى 641\r\nشيخ احمد جام 634 ، 637\r\nشيخ عبد العلى مجتهد - عبد العلى\r\nشيخ فريد الدين عطار - عطار\r\nشيخ فضل اللّه - فضل اللّه نورى\r\nشيخ محمد تقى - محمد تقى\r\nشيخ نجم الدين كبرى - نجم الدين كبرى\r\nشيخگرى و بابيگرى 489 ، 496\r\nشيراز 10 ، 12 ، 81 ، 83 ، 85 ، 92 ، 212 ، 246 ، 325 ، 357 ، 367 ، 382 ، 489 ، 538\r\nشيرازنامه 313 ، 586\r\nشيرازى ( ميرزا ) عباس 717\r\nشيرين بيانى 53\r\nشيكاگو 416\r\nشيروان 356 ، 368\r\nشيرين و خسرو 211\r\nصاحب الامر ، بقعهء 503\r\nصاحب الزنج 558 - 560\r\nشخصيت - رهبر انقلاب بردگان 558\r\nصاحب بن عباد 100\r\nصاحب ديوان عطا ملك - جوينى\r\nصائب 409 ، 453\r\nرياكاران در شعر - 453\r\nصائب تبريزى 217\r\nصبا ، محسن 722\r\nصبا ، مهين دخت 58\r\nصحاح الفرس 352\r\nصحيح بخارى 648\r\nصحيح مسلم 438\r\nصدر اصفهان ، ( مدرسه ) 510\r\nصدر اصفهانى حاج محمد حسين 510\r\nصدر التواريخ 719 ، 720\r\nصدر الدين - كمال خجندى\r\nصدر الدين تركه 458\r\nصد شخصيت نامدار در عالم اسلام 637 ، 639\r\nصديقى ، جميله 735\r\nصفا ، ذبيح اللّه 122 ، 556 ، 563\r\nاشارهء - به برده‌دارى 556\r\nصفى قلى خان 56\r\nصمگان ، بلوك 321\r\nصور اسرافيل ( روزنامه ) 64\r\nصورة الارض 538\r\nطالش 8\r\nطاهر بن حسين 267\r\nطاهرى ، ابو القاسم 432 ، 597\r\nطاهرى يزدى ، احمد 209\r\nطباطبائى ، ابو الفضل 41 ، 593 ، 594\r\nطباطبائى ، محمد 547 ، 548\r\nموعظهء تاريخى - 548\r\n\r\n","description":"","footnote":"","page_name":" 758 ","page_number":766},
  {"content":"\r\n\r\nطبرستان 5 ، 111 ، 130 ، 217 ، 220 ، 377\r\nطب روحانى 361\r\nطبرى 237 ، 552 ، 560\r\nآمار بردگان به اشاره - 560\r\nطبس 92 ، 113 ، 239 ، 591\r\nطبقات الشافعيه 566\r\nطبقات ناصرى 458\r\nطرح مقدماتى جامعه‌شناسى ايران 179 ، 237\r\nطغرل بن ارسلان 114\r\nطغرل بن محمد 110\r\nطمغاج خان ابراهيم 583\r\nرفتار - با اشرار و متجاوزين 583\r\nطوس 129\r\nطوسى ، نظام الملك 32 ، 120 ، 121 ، 241 ، 319 ، 324 ، 449 ، 536 ، 538 ، 563\r\nگفتار - پيرامون انتقال طبقات 32\r\nعقيده - در انتخاب عمال خراج 120\r\nطوطىنامه 681 ، 682\r\nطولوزان 517\r\nعارف 420 ، 728\r\nراه و رسم دلاكى در شعر - 420\r\nعالم‌آراى صفوى 333\r\nعالم‌آراى عباسى 54 ، 153 ، 163\r\nعالم نسوان ( مجله ) 735\r\nعايشه همسر پيغمبر 627 ، 631 ، 691\r\nعبادى - اردشير بن ابى منصور عبادى\r\nعباس ميرزا 337\r\nعباسنامه 154 ، 486\r\nعباسى ، رضا 705\r\nعباسى ، محمد 348\r\nعبد الرحمن بن خلدون 102\r\nعبد الصمد ( خواجه ) 272\r\nعبد اللّه بن طاهر 22 ، 33 ، 244\r\nعبد الواسع جبلى 48\r\nعبيد زاكانى 51 ، 376 ، 389 ، 462 ، 635\r\nاشاره - به دورهء مغول 376 ماهيت بعضى از پيشه‌وران به طنز از نظر - 389\r\nعبد اللّه خال معمارباشى 401\r\nعتابه مادر جعفر بن يحيى 41\r\nعتبة الكتبه 108 ، 112 ، 113 ، 448 ، 449\r\nعتبى ، ابو النصر عبد الجبار 35\r\nعجايب البلدان 236 ، 255\r\nعجايب المخلوقات 682\r\nعجايب المقدمه 585\r\nعجايب المقدور 474\r\nعجايب‌نامه 655 ، 656\r\nعراق 23 ، 56 ، 106 ، 235 ، 236 ، 269 ، 307 ، 351 ، 481 ، 489\r\nعراقى ، حاج آقا محسن 342 ، 530 ، 534\r\nعربستان 5 ، 6 ، 31 ، 83 ، 219 ، 241 ، 343\r\nعربستان جنوبى 218\r\nعرف و عادت در عشاير فارس 276 ، 282\r\nعز الدين بن الاثير 439\r\nعسجدى 46\r\nعنسيران ، عفيف 455\r\nعضد الدولهء ديلمى 103 ، 244 ، 246\r\nعطار 47 ، 224 ، 353 ، 542\r\nاشارهء - به انديشهء خرافى كشاورزان 224 زاهدان ريائى در شعر - 453\r\nعطا ملك علاء الدين - جوينى\r\nعقايد فلسفى ابو العلاء 670\r\nعقدانى ، آخوند ملا اسماعيل 496\r\nعقد العلى 113 ، 114 ، 569\r\nعقيلى ، سيف الدين حاجى بن نظام 137\r\nعلاء الدين تكش 109\r\nعلاء الدين عطا ملك - جوينى\r\nعلاء الدين كيقباد 312\r\n\r\n","description":"","footnote":"","page_name":" 759 ","page_number":767},
  {"content":"\r\n\r\nعلم فلاحت و زراعت 226 ، 229 ، 257 ، 262 ، 265\r\nعلم ، مصطفى 90\r\nعلى اصغر خان اتابك 59 ، 546\r\nعلى اوغلى ، عبد الكريم 53\r\nعلى بن ابان مهلبى - ابان مهبلى\r\nعلى بن ابيطالب 22 ، 40 ، 96\r\nعلى ديوان بيگى 723\r\nعلىزاده 378\r\nعليقليخان شاملو 333\r\nعلى مؤيد 264\r\nعماد ، مصطفى قلى 6\r\nعمر 22 ، 31 ، 95 ، 350\r\nعمر بن عبد العزيز 98\r\nعمر بن محمد خرم‌آبادى 54\r\nعمر خيام نيشابورى - خيام نيشابورى\r\nعميد ، مريم 735\r\nعنايت ، حميد 437\r\nعنصرى 43\r\nعوفى ، محمد 583\r\nنظر - دربارهء طراران 583\r\nعهد اردشير 362\r\nعيلام 18\r\nعين القضاة همدانى 454\r\nغازان خان 4 ، 126 ، 131 - 138 ، 144 ، 241 ، 258 ، 321 ، 322 ، 369 ، 378 ، 459\r\nخطابه - به روحانيان مفسد 459\r\nغرجستان 128 ، 358\r\nغدر سير الملوك 116\r\nغروى ، محمود 11 ، 528\r\nغزالى ، محمد 121 ، 349 ، 443 ، 445 ، 446 ، 449 ، 457 ، 540\r\nوضع كشاورزان از نظر - 121\r\nغزالى نامه 443 ، 445\r\nغزنين 439\r\nغفارى - ابوذر غفارى\r\nغفوراف 383\r\nغنى قاسم 565\r\nغياث الدين على اسيران الحسينى الاصفهانى 246\r\nفارابى 215\r\nفارس 2 ، 92 ، 97 ، 103 ، 104 ، 114 ، 269 ، 355 ، 481\r\nفارس ( روزنامه ) 174\r\nفارستر 716\r\nفارسنامهء ابن بلخى 39 ، 103 ، 246 ، 261 ، 396\r\nفارسنامهء ناصرى 114\r\nفان ليون 67\r\nفتحعلى شاه 9 ، 56 ، 214 ، 215 ، 341 ، 400 ، 419 ، 499 ، 519 ، 713 ، 716 ، 717\r\nفتوح البلدان 299\r\nفخرايى ، ابراهيم 529\r\nفخر داعى گيلانى ، سيد محمد نقى 443 ، 561\r\nفخر الدين اسد گرگانى 49 ، 239\r\nاشارهء - به باران و برف 239\r\nفخر الدين عراقى 601\r\nفخر رازى 455\r\nنامهء - به سلطان محمد خوارزمشاه 455\r\nفخرستان ، - 246\r\nفرات 250 ، 234 ، 235\r\nفراقى ، ابو القاسم 439\r\nفرامرز بن خداداد كاتب الارجانى 579\r\nفرانسه 15 ، 58 ، 81 ، 83 ، 331 ، 335 ،\r\n\r\n","description":"","footnote":"","page_name":" 760 ","page_number":768},
  {"content":"\r\n\r\n418 ، 563 ، 730\r\nفراوه 271\r\nفراهانى - فردوسى فراهانى\r\nفراى ريچاردن 104 ، 105 ، 270 ، 323 ، 434 ، اشاره - به زميندارى 104 وصف بخاراى عهد سامانيان از - 105 لفظ اقطاع به اشارهء - 323\r\nفرخى سيستانى 39 ، 46 ، 303 ، 571\r\nطبقات متنعم در شعر - 303\r\nفردوسى ، ابو القاسم 39 ، 45 ، 46 ، 95 ، 223 ، 237 ، 263 ، 348 ، 352 ، 362 ، 396 ، 432 ، 556 ، 666 - 669 نظام ظالمانه ساسانيان در شعر - 45 ماليات مقطوع و اثر سوء آن در شعر - 95 بلاى تگرگ در شعر - 263 اشارهء به آفت كشاورزى 223 اشاره - به سد كارون 237 پيشه‌وران در شعر - 352 پيشه‌ور در شعر - 396 لزوم همكارى دين و دولت در شعر - 432 زيبائى زن از نظر - 666 زن خوب در شعر - 668 نقاط ضعف زنان در شعر - 669 تأثر - از برده و بنده بودن 556\r\nفردوسى فراهانى 628\r\nفرماندهان كرمان 518\r\nفرورتيش 18 ، 19\r\nفروزانفر ، بديع الزمان 42 ، 354 ، 361 ، 540 ، 577 ، نظر - دربارهء قليان 577\r\nفروم ، اريش 28\r\nبحث - دربارهء مختصات اجتماعى قرون وسطى 28\r\nفرهاد ميرزا معتمد الدوله 522\r\nفرهنگ ايران زمين ، 351 ، 393 ، 394 ، 436 ، 582 ، 723\r\nفرهنگ البسهء مسلمانان 647\r\nفرهنگ شمس فخرى 147 ، 227\r\nفرهنگ فارسى 399\r\nفره‌وشى ، بهرام 11\r\nفريار ، عبد اللّه 7\r\nفريدون عطار - عطار\r\nفريدن 3\r\nفريومد 264\r\nفسا 142 ، 355 ، 358\r\nفساد الدار و تحريم المكاسب 361\r\nفسائى ، ميرزا حسن 114\r\nفضل بن ربيع 33 ، 34\r\nفضل بن يحيى 22\r\nفضل اللّه نورى 528 - 531\r\nمخالفت - با مشروطيت 531\r\nفضل اللّه همدانى - رشيد الدين فضل اللّه\r\nفقيهى ، على اصغر 593\r\nفكر آزادى 502\r\nفلاحت و زراعت 230 ، 231\r\nفلسفى ، نصر اللّه 332 ، 705\r\nفوريه 261 ، 606 ، 610 ، 725\r\nاشارهء - به باد دادن خرمن 261 اشارهء - به سادات و دراويش 606 اشاره - به گروه گدايان 610\r\nفولادوند ، عزت اللّه 31\r\nفياض ، على اكبر 33 ، 565 ، 616\r\nفيروزآباد 83\r\nفيلد ، هنرى 7 ، 83\r\nفيلسوف رى 361\r\nفيه مافيه 42 ، 460 ، 694\r\nقاآنى 500\r\nانتقاد - از تزوير واعظ و مفتى 500\r\nقابوسنامه 40 ، 120 - 122 ، 259 ، 348 ، 567 ، 568 ، 575 ، 677\r\nقاضى ابو الفضل 26\r\n\r\n","description":"","footnote":"","page_name":" 761 ","page_number":769},
  {"content":"\r\n\r\nقاضى صاعد 33\r\nقاضى صدر الدين منادى - منادى\r\nقانون 213\r\nقاهره 406\r\nقايم مقام فراهانى 260\r\nابزار كشاورزى در شعر - 260\r\nقايم مقامى ، جهانگير 344\r\nقاين 57\r\nقائنات 91 ، 355\r\nقباد 27 ، 34\r\nقرآن 20 ، 475 ، 467 ، 624 - 626 ، 640 641\r\nقراباغ 356\r\nقرة العين - زرين‌تاج\r\nقزوين 2 ، 12 ، 59 ، 139 ، 711\r\nقزوينى ، محمد 249\r\nقزوينى ، زكريا 265\r\nنظر - دربارهء كشاورزى 265\r\nقسطنطنيه 216 ، 444 ، 561\r\nقشيرى ، ابو القاسم 540\r\nقصص العلماء 485\r\nقفقاز 7 ، 12 ، 331 ، 489\r\nقم 239 ، 358 ، 424 ، 495\r\nقمصر كاشان 247 ، 486\r\nقندهار 5\r\nقوچان 210 ، 549\r\nقومس 358\r\nقونيه 210\r\nقهرود ( قريه ) 247\r\nقهستان 319 ، 358\r\nقهستانى ، ابو بكر 42\r\nقهقهه ( قلعه ) 333\r\nكاتوزى 397\r\nكاررى 487 ، 712 ، 713\r\nوصف عمومى تبريز از - 348 اشاره - به روحانيان عوامفريب 487\r\nكارنگ ، عبد العلى 397\r\nكارون ، رود 2 ، 106 ، 138 ، 234 ، 237\r\nكارون عليا 343\r\nكازرون 83 ، 356 ، 367 ، 368\r\nكاسا كوفسكى 421 ، 515\r\nاشاره - به حاج آقا محسن 515\r\nكاسمينسكى 385\r\nكاشان 6 ، 64 ، 247 ، 341 ، 356 ، 367 ، 398 ، 399 ، 418 ، 419 ، 486 ، 516 ، 590 ، 591 ، 727\r\nكاشانى ، ابو القاسم 260\r\nالكامل 41\r\nكانادا 15 ، 80 ، 83\r\nكتاب تاج 633\r\nكتاب قنى 244\r\nكتاب نادى 479\r\nكتاب النقص 450\r\nكتاب الوزراء و الكتاب 41 ، 430\r\nكجور 130\r\nكرباخ 2\r\nكربلا 10 ، 58 ، 500\r\nكرخه 234\r\nكردستان 2 ، 81 ، 490\r\nكرزن 7 ، 12 ، 247\r\nنظر - در مورد جمعيت 7 نظر - و -\r\nقهرود 247\r\nكرمان 3 ، 6 ، 12 ، 41 ، 57 ، 58 ، 92 ، 103 ، 104 ، 113 ، 114 ، 136 ، 140 ، 143 ، 214 ، 234 ، 338 ، 355 ، 367\r\nكرمانشاه 12 ، 500\r\nكرمانى - آقا خان كرمانى\r\nكرمانى ، افضل الدين 113 ، 114\r\n\r\n","description":"","footnote":"","page_name":" 762 ","page_number":770},
  {"content":"\r\n\r\nجنگهاى فئودالى كرمان در شعر - 113\r\nكرمانى ، ميرزا آقا خان 405\r\nاشارهء - در نامهء خود به فساد خاندان قاجار 405\r\nكرمانى ( ناظم الاسلام ) 524\r\nكرنل ، ارنست 705\r\nكريمخان زند 60 ، 340 ، 399 ، 491 ، 714 رفتار - با مجتهد شهر 714\r\nكسروى ، احمد 300 ، 592 ، 611 ، 689\r\nبحث - پيرامون فئوداليسم 300 سخن - دربارهء اوباشان شوشتر 592 وصف گدايان تهران از - 611\r\nكشاورز ، كريم 7 ، 18 ، 38 ، 94 ، 106 ، 124 ، 364 ، 366 ، اشارهء - به دورهء سلجوقى 364\r\nكشاورزى و مناسبات ارضى در ايران عهد مغول 126 ، 127 ، 130 - 134 ، 137 ، 138 ، 141 ، 144 ، 147 ، 157 ، 224 ، 226 ، 232 ، 233 ، 234 ، 253 - 263 ، 315 ، 316 ، 322\r\nكشف المحجوب 45\r\nكشمير 264\r\nكشف الحقايق 455\r\nكلانتر ضرابى ، عبد الرحيم 308\r\nكلاويخو 54 ، 277 ، 387\r\nسخن - پيرامون اردوگاه بزرگ تانار 277\r\nكلكته 35 ، 52\r\nكلنل وزيرى 729 ، 730\r\nكلو اسفنديار 366\r\nكلهر ، محمد رضا 572\r\nكليات پروين اعتصامى 737\r\nكليات سعدى 51 ، 674\r\nكليات عارف قزوينى 729\r\nكليات عبيد زاكانى 52 ، 376 ، 463 ، 464 ، 686\r\nكليات نظامى 49\r\nكليله و دمنه 40 ، 680 ، 681 ، 690\r\nكليم ، لستر 416\r\nكلينائى 63\r\nكمال خجندى ، صدر الدين 541\r\nكمال الدين اسماعيل 49 ، 360\r\nكمپفر 391\r\nكيفر تخته كلاه به اشاره - 391\r\nكنى ؛ ملا على 342 ، 511 ، 512 ، 529\r\nكورث ، كنت 623\r\nياد كرد - از حرم كوروش 623\r\nكوروش 122\r\nكوفه 110 ، 249\r\nكوركوز 141\r\nكونبان 239\r\nكوهى كرمانى 715\r\nاشارهء - به وضع زنان در شعر خود 715\r\nكوير لوت 92\r\nكيخسرو 94 ، 422\r\nكيكاووس بن اسكندر بن قابوس بن وشمگير - بن زيار 40 ، 120 ، 122 ، 259 ، 363 ، 560 ، 566 ، 575 ، نظر - درباره كشاورزان 120 اشاره - به آيين دهقانى 122 سخن - از برده خريدن و آداب و خصوصيات آن 560\r\nكيمياى سعادت 350 ، 151 ، 369 ، 450 ، 653 ، 654 ، 677\r\nگرجستان 709\r\nگردلفسكى 310 ، 380 ، 562\r\nنظر - راجع به مختصات فئوداليسم 310\r\nنوشتهء - راجع به تاريخ سلاجقه 380\r\nنوشتهء - دربارهء برده 562\r\nگرديزى ، عبد الحى بن ضحاك 101 ، 271\r\n\r\n","description":"","footnote":"","page_name":" 763 ","page_number":771},
  {"content":"\r\n\r\nگرشاسبنامه 354\r\nگرگان 2 ، 65 ، 81 ، 127 ، 130 ، 141 ، 357\r\nگرگانى ، شيخ ابو القاسم 440\r\nگرگانى - فخر الدين اسعد گرگانى\r\nگريبايدوف 496\r\nقتل - به تحريك علما 496\r\nگريز از آزادى 31\r\nگلپايگان 408\r\nگلچين معانى ، احمد 457 ، 682\r\nگلستان 51 ، 376 ، 634 ، 635\r\nگلو ، كوه 83\r\nگمشتكين جاندار 565\r\nگناباد 93\r\nگنابادى - پروين گنابادى\r\nگنج شايگان 147\r\nگنجعلى خان 338\r\nگوبينو ، كنت 401 ، 402 ، 406 ، 609 ، 721 اشارهء - به كسبهء عهد قاجار 401 نظر - در مورد اعتماد كسبه بهم 402 وصف بازار تهران از - 406 وصف لوطها از - 591 نظر - دربارهء گدايان 609\r\nگوره ژان 311 ، 590\r\nنظر - در مورد ذخاير و دفاين رجال ايران 311\r\nگوهرشاد آغا 530\r\nگيبون ، ادوارد 432\r\nگيرشمن 27\r\nگيلان 65 ، 81 ، 83 ، 356 ، 728\r\nگيلان در جنبش مشروطيت 529\r\nگئوماتا 18\r\nلارغو 571\r\nلايپزيك 565\r\nلاسكى هارولدجى 310\r\nلافوا ، ديو 727 رفتار مردم كاشان با زنان بد به اشارهء - 527\r\nلاكوان اگوست 494\r\nاشارهء - به وضع ايران 494\r\nلاكودر 69\r\nلاكهارت ، لارنس 3 ، 4 ، 6\r\nبحث - پيرامون جمعيت 3\r\nلاواله پىپترو 707 ، 713\r\nلاهوتى 736\r\nلاهور 459\r\nلباب الالباب 115 ، 450 ، 540\r\nلذات فلسفه 316 ، 731 ، 732\r\nلرستان 2 ، 92\r\nلطايف الطوايف 598\r\nلغت‌نامهء دهخدا 24 ، 265 ، 341 ، 345 ، 425 ، 540 ، 556 ، 563 ، 568\r\nلغت نفيسى 345\r\nلمتون 100 ، 101 ، 117 ، 118 ، 285 ، 305 ، 345 نظر - دربارهء مشكل بزرگ كشاورزان 100 نظر - در مورد خراج گرفتن 101 وضع كشاورزان از نظر - 117 بحث - پيرامون ايلات و عشاير 285 نظر - راجع به خصوصيات دورهء مغول 305 نظر - دربارهء تيول 345\r\nلندن 216\r\nلوبون ، گوستاو 561\r\nلوتى ، پير 399\r\nنظر - دربارهء مسگرى كاشان 399\r\nلوسينا ، جزيرهء 443\r\nلوى ، جيب 494\r\nلوئى چهاردهم 216\r\nلهستان 709\r\nليسبن 22\r\nلئون درى 562\r\n\r\n","description":"","footnote":"","page_name":" 764 ","page_number":772},
  {"content":"\r\n\r\nالمآثر و الآثار 214 ، 215\r\nمادام كورى 734\r\nماروين 368 ، 684\r\nماركس 25 ، 241 ، 242 ، 274\r\nشيوهء توليد آسيائى از ديد - 241 توصيف خصوصيات چادرنشينان از - 274\r\nماركوپولو 142 - 144 ، 257 ، 267\r\nنظر - دربارهء ايران عهد مغول 142 - و كرمان 143 اشارهء - به باديه‌نشينى 267\r\nمازندران 2 ، 7 ، 65 ، 81 ، 83 ، 85 ، 111 ، 127 ، 130 ، 142 ، 307\r\nمازندران و استرآباد 286\r\nمازيار 100\r\nمافروخى ، مفضل بن سعد 246 ، 251\r\nمالتسوف 416\r\nمالتوس 80\r\nمالزى 219\r\nمالك اشتر 96\r\nمالك و زارع در ايران 100 - 111 ، 114 ، 120 ، 148 ، 155 ، 163 ، 166 - 174 ، 176 ، 180 ، 189 ، 192 ، 193 ، 250 ، 286 ، 288 ، 306 ، 315 ، 340 ، 345\r\nماليات مالك و دولت 260\r\nمأمون 33 ، 100\r\nماوراء قفقاز 219\r\nماوراء النهر 105 ، 244 ، 366 ، 396 ، 433 ، 434 ، 444\r\nماهان 99\r\nماهانه‌سر ( قلعه ) 473\r\nماهوى 96\r\nماى ، لودويك 1 ، 76\r\nمبارز الدين بهرامشاه 313\r\nمباركشاه ، محمد 308 ، 309\r\nمتز 535 ، نقش وعاظ از ديد - 535\r\nمتن فارسى فرامين 152 ، 486\r\nمجارستان 563\r\nمجالس المؤمنين 446\r\nمجد الدين اسماعيل فالى 458\r\nمجلسى ، محمد باقر 479\r\nمجمع الانساب 302\r\nمجمل التواريخ و القصص 439\r\nمجموعهء خطابه‌هاى تحقيقى دربارهء رشيد الدين فضل اللّه 306\r\nمجموعهء مقالات عباس اقبال 232 ، 450 ، 488\r\nمحاسن اصفهان 103 ، 140 ، 230\r\nمحجوب ، محمد جعفر 576 ، 578 ، 660\r\nوصف عياران از - 576 سيماى واقعى عياران از ديد - 578\r\nمحقق ، مهدى 361\r\nمحمد ( ص ) 627 ، 630\r\nزنان حضرت - و رفتارش با آنها 627 داستان اعتراض دسته‌جمعى زنان به حضرت - 630\r\nمحمد ابراهيم خان اعتماد الدوله 59\r\nمحمد بن تكش 41\r\nمحمد بن على 99\r\nمحمد بن مباركشاه 379\r\nمحمد بن ملكشاه 446\r\nمحمد بن المنكدر 351\r\nمحمد بن هندوشاه نخجوانى - نخجوانى\r\nمحمد پيغمبرى كه از نو بايد شناخت 622\r\nمحمد تقى ( شيخ ) 495\r\nمحمد حسن خان - اعتماد الدوله\r\nمحمد حسين برهان 348\r\nمحمد حسين خان 59\r\nمحمد خان اوزبك 486\r\nمحمد رضا 523\r\nداستان شلاق خوردن - 523\r\n\r\n","description":"","footnote":"","page_name":" 765 ","page_number":773},
  {"content":"\r\n\r\nمحمد شاه 722\r\nمحمد صادق قمى 524\r\nمحمد على شاه 59 ، 591\r\nمحمد نخجوانى - نخجوانى\r\nمحمود افغان 589\r\nمحمودى بختيارى ، عليقلى 600\r\nمحيى ، جواد 9\r\nمخزن الاسرار 363\r\nمخزن الانشاء 497 ، 572\r\nمدرس رضوى ، محمد تقى 106\r\nمدرسى چهاردهى ، مرتضى 489 ، 500\r\nمديترانه 92\r\nمدينه 23 ، 500\r\nمراغه 12 ، 305\r\nمردم‌شناسى ايران 7 ، 12 ، 82 ، 83\r\nمرزبان‌نامه 123\r\nمرشد قليخان 333\r\nمرصاد العباد 117\r\nمرعشى ، مير سيد ظهير الدين 38 ، 40 ، 130 137 ، نظر - دربارهء علم تاريخ 38 نظر - دربارهء جامعهء بشرى 40\r\nمرغاب ، رود 128 ، 129\r\nمرو 96 ، 103 ، 104 ، 110 ، 128 ، 272 ، 356 ، 357\r\nمروج الذهب 39 ، 40 ، 116 ، 431 ، 666\r\nمروى ، محمد حسين خان 510\r\nمروى ، مدرسه 510\r\nمزدك 19 ، 27 ، 31\r\nمسافرت از بنگاله تا انگلستان 716\r\nمسافرت به ايران و ارمنستان 9 ، 169 ، 722\r\nمسافرت روبروك به تاتارستان 700\r\nمسالك المحسنين 517\r\nمسالك و ممالك استخرى 236 ، 239 ، 299\r\nمسائل حيات 517\r\nمسعر بن مهلهل خزرجى 594\r\nمسعود بن محمود 104\r\nمسعود سعد 315 ، 360 ، 595\r\nمسعود ميرزا 342\r\nمسكو 709\r\nمسلم بن وليد 22\r\nمسلمة بن عبد الملك 235\r\nمسيح ( حاج ميرزا ) 496\r\nدخالت - در قتل گريبايدوف 496\r\nمشروطهء گيلان 344\r\nمشكوة ، محمد جواد 39 ، 116 ، 272 ، 312 ، 322 ، 369 ، 379 ، 688\r\nمشهد 2 ، 10 ، 12 ، 56 ، 214 ، 447 ، 500\r\nمشهدى باقر بقال ( وكيل مجلس بوده ) 59\r\nمشيرى ، محمد 56 ، 266\r\nمصاحب ، غلامحسين 3\r\nمصاحب ، محمود 9 ، 466\r\nمصدق الدوله غفارى - غفارى\r\nمصر 23 ، 216 ، 217 ، 219 ، 243 ، 307 ، 331 ، 549 ، 554\r\nمطلع السعدين 462\r\nمظاهرى ، على 223\r\nمظفر الدين شاه 345 ، 528\r\nمعارف بهاء ولد 354 ، 388 ، 540 ، 692\r\nمعاصر ، حسن 516\r\nمعالم القربه 438\r\nمعاويه 22\r\nمعتصم خليفه 22\r\nمعتمد الدوله - فرهاد ميرزا\r\nمعجم الادبا 439\r\nمعجم البلدان 565\r\nمعزى 566\r\nمعين ، محمد 93 ، 392\r\nمغان 127 ، 490\r\nمغرب 331\r\nمغولستان 383 ، 709\r\n\r\n","description":"","footnote":"","page_name":" 766 ","page_number":774},
  {"content":"\r\n\r\nمغيرة بن شعبه 552\r\nمغيسيا 562\r\nمفاتيح العلوم 103\r\nمفاتيح العلوم ( متن عربى ) 253\r\nمقدسى 102 ، 104 ، 244\r\nمقدمهء ابن خلدون 102 ، 302 ، 369 ، 372 ، 373 ، 379 ، 387 ، 470\r\nمقدمه بر جامعه‌شناسى ايران 8 ، 12 ، 18 ، 188 ، 199\r\nمقدم مراغه‌اى ، رحمت اللّه 310\r\nمقريزى 24\r\nنظر - دربارهء تقسيم طبقات اجتماعى 24\r\nمكاتبات رشيد الدين فضل اللّه همدانى 146 ، 147\r\nمكزيك 215\r\nمكه 22 ، 711\r\nملا حسين نائينى - نائينى\r\nملاطيه ، صحراى 249\r\nملك حسين كرت 597 ، 598\r\nملكزاده ، مهدى 507\r\nملك الشعراى بهار - بهار\r\nملكم ، سرجان 7 ، 85 ، 214 ، 215 ، 282 ، 492 ، 493 ، 590 ، 600\r\nاشاره - به مظالم تركمنها 282 توصيف مقام و موقعيت روحانيون عهد فتحعلى شاه از - 492\r\nمليجك 505\r\nمناخ ( - قاهره ) 557\r\nمنادى ، قاضى صدر الدين 473\r\nمنتخب قابوسنامه 349\r\nمنتظم ناصرى 104 ، 717\r\nمنزوى علينقى 455\r\nمنشآت امير نظام گروسى 723\r\nمنشآت خاقانى 45\r\nمنصورى ، ذبيح اللّه 59\r\nمنوچهر خان 56\r\nمنيژه ( دختر افراسياب ) 623\r\nمؤتمن الملك - انصارى ، ميرزا سعيد خان\r\nموحد ، محمد على 366 ، 562\r\nموريه ، جيمز 607\r\nموصل 250 ، 368\r\nمولوى 42 ، 263 ، 312 ، 316 ، 361 ، 364 ، 379 ، 380 ، 453 ، 541 ، 542 ، 561 ، 599 ، 692\r\nمبارزه با آفت پرندگان در شعر - 263\r\nتشويق - مردم را به كسب و كار 379 زاهدان رياكار در شعر - 453 مدح و ذم واعظان در شعر - 541 - و زنان 692\r\nمؤمنى ، باقر 385\r\nمونتسكيو 91\r\nمؤيد ثابتى ، على 264\r\nمؤيد ، حشمت 351\r\nمهدوى دامغانى ، احمد 355\r\nمهدعليا 78 ، 719 مداخلات - در امور مملكت 719\r\nمهر ( مجله ) 35 ، 668\r\nمهريار ، محمد 589\r\nميافارقين 443 ، 444\r\nميخائيلوويچ 611\r\nنظر - دربارهء پروين اعتصامى 611\r\nميراث ايران 93 ، 94 ، 233\r\nميرائى ، عماد الدين 114\r\nميرزا آقا خان كرمانى - آقا خان كرمانى\r\nميرزا آقا خان نورى - آقا خان نورى\r\nميرزا ابو الحسن خان - ابو الحسن خان\r\nميرزا ابو الفضل - ابو الفضل\r\nميرزا ابو القاسم امام جمعه - ابو القاسم امام جمعه\r\n\r\n","description":"","footnote":"","page_name":" 767 ","page_number":775},
  {"content":"\r\n\r\nميرزا ابو القاسم قمى - ابو القاسم قمى\r\nميرزا اسد اللّه خان وزير - اسد اللّه خان وزير\r\nميرزا تقى خان - امير كبير\r\nميرزا تقى خان اتابك - تقى خان اتابك\r\nميرزا تقى خان امير كبير 496 ، 503\r\nميرزا حسنعلى خان - حسنعلى خان\r\nميرزا حسين خان - حسين خان\r\nميرزا حسين خان سپهسالار - حسين خان سپهسالار\r\nميرزاده عشقى 728 ، 735\r\nميرزا شفيع صدر اعظم - شفيع صدر اعظم\r\nميرزا عباس شيرازى - شيرازى\r\nميرزا على اصغر خان - على اصغر خان\r\nميرزا على ديوان بيگى - على ديوان بيگى\r\nمير فتاح 496\r\nميكائيل 597\r\nميمون بن هارون 41\r\nميناسيان ، كارو 589\r\nمينورسكى 54 ، 337 ، 390 - 392 ، 479 ، 594 ، نظر - راجع به طبقات حاكمه 54 اشاره - به بيگارى 392 نظر - در بارهء مقامات روحانى عهد صفويه 479\r\nمينوى ، مجتبى 19 ، 40 ، 117 ، 442 ، 582 ، 599\r\nمينياتورسازى در شرق اسلام 705\r\nناپلئون 90\r\nنادر 15 ، 60 ، 489 ، 490 ، 491\r\nكنگرهء مشورتى - در مغان 490 تصادم - با روحانيون 491\r\nناسخ التواريخ 680\r\nناصرخسرو 47 ، 212 ، 213 ، 257 ، 321 ، 315 ، 359 ، 360 ، 365 ، 381 ، 436 ، 437 ، 452 ، 544 ، 598 اشاره - به نباتات 212 ارزش و مقام كشاورزى در شعر - 359 اصفهان از ديد - 365 اشارهء - به زورگوئى فقهاى سنى 436 تحريم تحقيقات علمى از طرف فقهاى سنى به اشارهء - 437 - و علماى دورو 452 نيرنگ خطبا در شعر - 542\r\nناصرخسرو و اسماعيليان 354 ، 436\r\nناصر الدين چشتى 127\r\nناصر الدين شاه قاجار 4 ، 9 ، 10 ، 57 ، 59 ، 192 ، 193 ، 214 ، 345 ، 402 ، 406 ، 407 ، 420 ، 503 ، 510 ، 519 ، 524 ، 527 ، 529 ، 590 ، 713 ، 721 ، 725 ، 727 ، 728\r\nاعتراض مردم از روحانيون به - 503 اجامر و الواط در عهد - 590 تظاهرات زنان در عهد - 727 اعتراض زنان به - 727\r\nناظم الاسلام - كرمانى\r\nناظم محمد 102\r\nنامهء تنسر 19 ، 31\r\nنامه‌هاى رشيد الدين و طواط 35\r\nنامه‌هاى عين القضاة همدانى 455\r\nنامه‌هايى از تبريز 534\r\nنائينى ، ملا حسين 60 ، 506\r\nنجف 58 ، 249 ، 424\r\nنجم الدين كبرى ( شيخ ) 458 ، 459\r\nنخجوانى ، محمد بن هندوشاه 53 ، 145 ، 378 ، 397 ، 471 ، 558 ، 584 ، 585\r\nنوشتهء - دربارهء صاحب الزنج 558\r\nنخعى ، ابراهيم 632\r\nنراقى ، ملا احمد 506\r\nروح آزادگى و اشاره به رياى روحانيون در شعر - 506\r\nنراقى ، حسن 247\r\nنرشخى 106 ، 313 ، 353\r\nوصف - از صنايع دستى بخارا 353\r\nنرماشير 92\r\n\r\n","description":"","footnote":"","page_name":" 768 ","page_number":776},
  {"content":"\r\n\r\nنهضت خلق 467\r\nنهضت خوارج 196 ، 236\r\nنهضت سربداران 336 ، 337 ، 339 ، 340\r\nنهضت سربداران ح 230 ، ح 334 ، ح 335 ، ح 337 ، ح 338 ، ح 340\r\nنهضت سرخ‌جامگان 185\r\nنهضت سمرقند 331\r\nنهضت شعوبيه 118 ، 121 ، ح 122 ، 124 ، ح 124\r\nنهضت شيعه 222\r\nنهضت فرهنگى در ايران 586\r\nنهضت كرمان 331\r\nنهضت گيلان 331\r\nنهضت مازندران 331 ، 340\r\nنهضت محمدى 4 ، 5 ، 7 ، 42\r\nنهضت مردم بخارا 192\r\nنهضت مشروطيت 518 ، 541 ، 585 ، 588 ، 590 ، 593\r\nنهضت مقاومت 2 ، 295\r\nنهضتهاى آزادىخواهانه در روسيه 587\r\nنهضتهاى مردم اروپاى غربى 333\r\nنهضتهاى مردم ايران 333\r\nنيازوف ، پروفسور 366 ، 367\r\nنير الملك 516\r\nنيشابور [ نشابور 
  ] - 129 ، 179 ، 182 ، 206 ، 213 ، 227 ، 228 ، 232 ، 234 ، 245 ، 250 ، 251 ، 254 ، 255 ، 257 ، 264 ، 265 ، 269 ، 291 ، 292 ، 312 ، 333 ، 334 ، 335 ، 339\r\nنيشابوريان 206\r\nنيكلاى اول 494\r\nنيوتون 559 ، 561\r\nوات ، جيمز 523 ، 524\r\nواتسن ، رابرت گرنت 486 ، ح 486 ، 497 ، 498 ، 540\r\nوادى القرى 64\r\nوارينگ ، اسكات 477\r\nواسال 277\r\nواسترويوا ، ل 295\r\nواسكوداگاما ( واسكو دوگاما ) 371 ، 413 ، 414\r\nواشنگتن ، جرج 487\r\nواصفى ، زين الدين محمود 367 ، ح 368\r\nواقعهء جسر 45\r\nواقعهء رژى 511 ، 550\r\nواقعهء زاب 133\r\nواقعهء صفين 96\r\nوامق و عذرا ، قصهء 198\r\nواندالها 109\r\nوجدى ، فريد ح 22\r\nوجيه الدين مسعود - امير مسعود 335 ، 336 ، 340\r\nوحيد مازندرانى ح 486\r\nالوردى ، دكتر على 66 ، ج 66 ، 423\r\nورقة بن نوفل 4 ، 5 ، 12 ، 14\r\nوزير نظام 503\r\nوزيرى كرمانى ، احمد على خان ح 485\r\nوشمگير 141 ، 208 ، 223 ، 224\r\nوصاف الحضره 307 ، 308 ، 345\r\nوفيات الاعيان ح 106 ، 107 ، 130 ، 206 ، ح 209\r\nوكيل الرعايا - كريم خان زند 474\r\nوكيل السلطنه 541\r\nولتر 522 ، 523\r\nولز ، ه . ج 295 ، 359 ، 372 ، 373 ، 523\r\nولسلى ، لرد 488\r\nولف 515\r\n\r\n","description":"","footnote":"","page_name":" 769 ","page_number":777},
  {"content":"\r\n\r\nولگا 388 ، 395 ، 418 ، 448 ؛ ساحل رود - 234\r\nولهاوزن 7 ، 105\r\nوليد 104 ، 108\r\nوليد دوم 108\r\nولينسكى ، آرتمى 425\r\nونداد هرمزد 214 ، 215 ، 216\r\nون فلوتن 111\r\nونيز 174 ، 316 ، 369 ، 372 ، 378 ؛ جمهورى - 369 ، 382 ، 415 ، 416\r\nونيزى 307 ، 383 ، 384 ، 391 ، 392 ، 411\r\nونيزيان 372\r\nوهب ، خاندان 166\r\nويزيگتها 109\r\nويژگيها و دگرگونيهاى جامعهء ايرانى در پويهء تاريخ ح 56\r\nويل دورانت 37 ، ح 37 ، 171 ، 172 ، ح 520\r\nويلنا 524\r\nويليام كى ، جان 498\r\nوين 372\r\nهادى [ خليفه 
  ] 216 ، 218\r\nهادى خان 486\r\nهارون الرشيد 135 ، 136 ، 137 ، 138 ، 148 ، 149 ، 150 ، 151 ، 158 ، 185 ، 186 ، 193 ، 196 ، 202 ، 214 ، 216 ، 218 ، 219 ، 237 ، 518 ، 539 ؛ مرگ - 196\r\nهاشم 3 ، 74 ؛ خاندان - 3\r\nهاشم بن حكيم 181\r\nهاشميين 41\r\nهاليفاكس 523\r\nهامان 346\r\nهانيبال ( سردار كارتاژى ) 466\r\nهبل 7\r\nهجوم اعراب 519\r\nهجوم تركان غز 265\r\nهجين 120\r\nهدايت ، رضا قلى خان 421 ، 428\r\nهدايت ، صادق 214 ، ح 215\r\nهدايت [ مخبر السلطنه 
  ] ، مهديقلى خان 485 ، ح 486 ، 507 ، 516 ، 584 ، 586\r\nهرات 129 ، 183 ، 204 ، 205 ، 227 ، 232 ، 254 ، 257 ، 265 ، 292 ، 295 ، 298 ، 301 ، 311 ، 324 ، 330 ، 331 ، 334 ، 337 ، 360 ، 361 ، 363 ، 364 ، 369 ، 383 ، 427 ، 435 ، 439 ، 458 ، 469 ، 493 ، 495 ، 501 ، 508 ؛ خاور - 275\r\nهراكليوس 27 ، 492\r\nهربرت ، سرتوماس 406\r\nهرمان 248\r\nهرمز ، جزيرهء 316 ، 389 ، 418 ، 423 ، 425 ؛ شورش مردم - 425\r\nهرمزان 46 ، 52 ، 53 ، 63 ، 82 ، 83\r\nهرويان 292\r\nهزار و يكشب ح 135\r\nهزلتين 507\r\nهشام بن عبد الملك 103 ، 107 ، 109 ، 123 129 ، 135 ، 155\r\nهشام بن محمد كلبى 7 ، ح 7\r\nهشام فوطى 84\r\nهشت بهشت 407\r\nهفت مقالهء تاريخى ح 253\r\nهلاكو [ هولاكو 
  ] 50 ، 147 ، 239 ، 291 ، 293 ، 303 ، 304 ، 305 ، 306 ، 307 ، 308 ، 311 ، 312 ، 314 ، 315 ، 323 ، 367 ، 411 ، 461\r\nهلند 412 ، 417 ، 515 ، 531\r\n\r\n","description":"","footnote":"","page_name":" 770 ","page_number":778},
  {"content":"\r\n\r\nهلندى 9 ، 425 ، 426 ، 475\r\nهلنديان 417 ، 424 ، 475\r\nهمايونشاه 387\r\nهمايى ، استاد جلال الدين 46 ، 50 ، 121 ، ح 122 ، ح 124\r\nهمدان 128 ، 129 ، 179 ، 185 ، 186 ، 195 ، 223 ، 224 ، 265 ، 283 ، 304 ، 380 ، 423 ، 434 ، 439 ، 463 ، 471\r\nهميلتون 428\r\nهند 47 ، 112 ، 167 ، 168 ، 173 ، 202 ، 204 ، 208 ، 248 ، 253 ، 261 ، 262 ، 267 ، 277 ، 303 ، 310 ، 311 ، 316 ، 357 ، 373 ، 374 ، 375 ، 415 ، 419 ، 443 ، 447 ، 451 ، 453 ، 461 ، 488 ، 489 ، 490 ، 499 ، 528 ، 532 ، 544 ؛ كفار - 246 ، رايان - 247 ؛ شمال غربى - 256 ؛ كشف راه دريايى - 413\r\nهند جگرخواره 21 ، 22 ؛ پسر - 73\r\nهندو 374 ، 374\r\nهندوان 246 ، 248\r\nهندوستان 8 ، 9 ، 108 ، 148 ، 246 ، 247 ، 248 ، 249 ، 250 ، 251 ، 253 ، 255 ، 256 ، 257 ، 258 ، 264 ، 265 ، 267 ، 277 ، 280 ، 296 ، 311 ، 316 ، 319 ، 355 ، 357 ، 371 ، 373 ، 374 ، 384 ، 399 ، 411 ، 413 ، 414 ، 417 ، 419 ، 425 ، 443 ، 445 ، 449 ، 454 ، 467 ، 475 ، 476 ، 488 ، 489 ، 498 ، 499 ، 502 ، 508 ، 526 ، 534 ، 534 ، 535\r\nهندوستان غربى 352\r\nهندوشاه ح 94 ، 146 ، 252\r\nهندوكش 360\r\nهندى 357 ، 425\r\nهنرپرور ح 90\r\nهنرى ، جونس ح 439 ، 441 ، 444 ، 445 ، 447 ، 451 ، 462 ، 465 ، 466\r\nهوآر ، كلمان 4 ، 77\r\nهود 7\r\nهومر 371\r\nهيپارك 367\r\nهيكل ، دكتر محمد حسنين 4 ، ح 5 ، 6 ، 14 ، 66\r\nهيوبرت ح 231\r\nيار شاطر ، دكتر احسان ح 366\r\nياساى چنگيزى 314 ، 324 ، 325 ، 326 ، 332 ، 333 ، 365 ، 366\r\nياشاق 289\r\nياقوت 242 ، 243\r\nياقوت حموى ح 292\r\nياكوبوسكى ، آ . يو 259\r\nيتيمة الدهر 235\r\nيحيى بن خالد برمكى 135 ، 136 ، 137 ، 149 ، 219\r\nيحيى بن عبد اللّه علوى 218 ، 219\r\nيحيى خان مشير الدوله 514\r\nيحيى كرابى 330 ، 338 ، 339\r\nيرلاس 353\r\nيرليغ 365\r\nيرمولف 493\r\nيزد 276 ، 330 ، 331 ، 380 ، 419 ، 428 ، 430 ، 433 ، 463 ، 479 ، 486 ، 502 ؛\r\nاتابكان - 311 ، 330\r\nيزدگرد سوم [ يزدجرد 
  ] 11 ، 47 ، 49 ، 50 ، 53 ، 54 ، 238 ، مرگ - 113\r\nيزيد 25 ، 93 ، 94 ، 96 ، 98 ، 99 ، 100 ، 101 ، 102 ، 103 ، 135 ، 162\r\nيزيد بن ابو سفيان 60\r\nيزيد بن مهلب 126\r\nيزيد بن وليد 104 ، 107\r\nيعقوب آق‌قويونلو - سلطان يعقوب 372\r\n\r\n","description":"","footnote":"","page_name":" 771 ","page_number":779},
  {"content":"\r\n\r\nيعقوب بن داود 148\r\nيعقوب بن ليث بن معدل صفارى 193 ، 195 ، 198 ، 199 ، 200 ، 201 ، 202 ، 220 ، 223 ، 231 ، 269 ، 304 ؛ سياست - 203 ؛ سياست اقتصادى - 210\r\nيعقوب پادشاه - سلطان يعقوب 383\r\nيعقوب ليث ح 206 ، ح 209 ، ح 210 ، ح 211 ، ج 213\r\nيعقوبى ، ابن واضح احمد ح 128 ، 156 ، 200\r\nيكتاپرستى 6 ، 7 ، 12\r\nيكصد و پنجاه سند تاريخى از جلايريان تا پهلوى ح 491\r\nيك كلمه 545\r\nيمامه 42 ، 141 ، 143\r\nيمانى 206\r\nيمن 2 ، 3 ، 8 ، 28 ، 42 ، 51 ، 69 ، 71 ، 82 ، 138 ، 144 ، 414\r\nيمنى 8 ، 151 ، 162\r\nينگى دنيا 544 ، 553\r\nينىچرى 397\r\nيوان‌چه 287\r\nيوحناى نيقوس 89\r\nيوخارى باش 482\r\nيوسف 265\r\nيوسف [ پيغمبر 
  ] 347\r\nيوسف بن عمر 111\r\nيوسف بيگ اوستاجلو 390\r\nيوسفى ، دكتر غلامحسين ح 131 ، 251 ، 252 ، ح 252 ، 254 ، ح 255 ، 291\r\nيوسفى درويش 400\r\nيونان 74 ، 163 ، 173 ، 174 ، 372 ؛ - باستان 371 ، 518\r\nيهود 12 ، 19 ، 23 ، 28 ، 31 ، 32 ، 51 ، 74 ، 419 ، 462 ؛ - خيبر 62\r\nيهودى 62 ، 171 ، 239 ، 315 ، 396 ، 408\r\nيهودى ، سعد الدوله 315\r\nيهوديان 2 ، 12 ، 14 ، 18 ، 20 ، 22 ، 31 ، 37 ، 61 ، 62 ، 89 ، 90 ، 116 ، 165 ، 258 ، 315 ، 317 ، 391 ؛ - بنى نضير 21\r\n\r\n\r\n","description":"","footnote":"","page_name":" 772 ","page_number":780}
  ]